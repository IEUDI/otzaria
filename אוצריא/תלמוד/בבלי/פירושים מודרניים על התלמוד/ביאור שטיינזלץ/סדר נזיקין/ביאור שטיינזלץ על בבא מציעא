# ביאור שטיינזלץ על בבא מציעא
עדין שטיינזלץ
## דף ב.
 <big>א משנה</big> <strong>שנים</strong> שבאו לבית הדין והם <strong>אוחזין בטלית, זה אומר: "אני מצאתיה", וזה אומר: "אני מצאתיה". זה אומר "כולה שלי", וזה אומר: "כולה שלי".</strong> מה יעשו? — <strong>זה,</strong> אחד מהם, <strong>ישבע שאין לו בה פחות מחציה, וזה ישבע שאין לו בה פחות מחציה</strong> — <strong>ויחלוקו</strong> בה.
  וכן אם היה <strong>זה אומר: "כולה שלי", וזה אומר: "חציה שלי",</strong> כיון שלדברי שניהם חצי מהטלית ודאי שייכת לאחד, והוויכוח ביניהם אינו אלא על החצי האחר, יעשו בדומה לכך: <strong>האומר "כולה שלי"</strong> — <strong>ישבע שאין לו בה פחות משלשה חלקים</strong> (שלושה רבעים) <strong>והאומר "חציה שלי" ישבע שאין לו בה פחות מרביע</strong> (רבע), <strong>זה נוטל שלשה חלקים, וזה נוטל רביע.</strong>
 וכן אם <strong>היו שנים רוכבין על גבי בהמה, או שהיה אחד רוכב</strong> על גבי בהמה <strong>ואחד מנהיג,</strong> מחזיק באפסר, <strong>זה אומר: "כולה שלי", וזה אומר: "כולה שלי"</strong> — <strong>זה ישבע שאין לו בה פחות מחציה, וזה ישבע שאין לו בה פחות מחציה, ויחלוקו.</strong>
 <strong>בזמן שהם מודים</strong> זה לזה בטענה <strong>או שיש להן עדים</strong> כל אחד לטענתו — <strong>חולקין בלא שבועה,</strong> שאין שבועה אלא במקום שאין ביד הטוענים להוכיח את טענותיהם בדרך אחרת.
 <big>ב גמרא</big> שואלים: <strong>למה לי למתנא</strong> <small>[לשנות]</small> סגנון כפול זה <strong>"זה אומר אני מצאתיה וזה אומר אני מצאתיה, זה אומר כולה שלי וזה אומר כולה שלי",</strong> והלא לכאורה היא חזרה מיותרת, <strong>ליתני חדא</strong> <small>[שישנה</small> דיבור <small>אחד]</small> וטענה אחת, ולא יאמר פעמיים "זה אומר" "זה אומר"! ומשיבים: אכן כך צריך להבין, <strong>חדא קתני</strong> <small>[אחת</small> היא ש<small>שנינו],</small> וכך יש לשנות: <strong>זה אומר "אני מצאתיה וכולה שלי", זה אומר "אני מצאתיה וכולה שלי".</strong>
 ושואלים עוד: <strong>וליתני</strong> <small>[ושישנה]</small> <strong>"אני מצאתיה"</strong> ודי בכך, <strong>ואנא ידענא</strong> <small>[ואני יודע]</small> שכוונתו לומר ש<strong>כולה שלי!</strong> ומשיבים: <strong>אי תנא</strong> <small>[אם היה שונה]</small> <strong>"אני מצאתיה"</strong> בלבד, <strong>הוה אמינא</strong> <small>[הייתי אומר]:</small> <strong>מאי</strong> <small>[מה</small> פירוש<small>]</small> <strong>"מצאתיה"</strong> שהוא אומר, כוונתו — <strong>ראיתיה,</strong> כלומר, אני ראיתי תחילה מציאה זו. <strong>אף על גב</strong> <small>[אף על פי]</small> ש<strong>לא אתאי לידיה</strong> <small>[הגיעה לידו]</small> ולא החזיק בה — <strong>בראיה בעלמא קני</strong> <small>[בלבד קנה]</small> בה זכות, ואפשר היה לחשוב שיש ממש בטענה כזו, על כן <strong>תנא</strong> <small>[שנה]</small> <strong>"כולה שלי"</strong> ללמדנו ש<strong>בראיה</strong> בלבד <strong>לא קני</strong> <small>[אינו קונה].</small>
 ומקשים: <strong>ומי מצית אמרת מאי</strong> <small>[והאם יכול אתה לומר</small> כי <small>מה</small> הפירוש<small>]</small> <strong>"מצאתיה"</strong> — <strong>ראיתיה, והא</strong> <small>[והרי]</small> <strong>אמר רבנאי</strong> בפירוש הכתוב "וכן תעשה לכל אבדת אחיך אשר תאבד ממנו ומצאתה" (דברים כב, ג), <strong>"ומצאתה"</strong> — <strong>דאתאי לידיה</strong> <small>[שבאה לידו]</small> <strong>משמע,</strong> שאין לשון מציאה בתורה אלא כאשר מחזיק המוצא את החפץ בידו, ולא די בראיה בלבד.
  ומשיבים:  <strong>אין</strong> <small>[כן],</small> לשון <strong>"ומצאתה" דקרא</strong> <small>[שבכתוב]</small> — אכן <strong>דאתא לידיה</strong> <small>[שבא לידו]</small> <strong>משמע,</strong> <strong>ומיהו</strong> <small>[ואולם]</small> ה<strong>תנא</strong> — <strong>לישנא דעלמא נקט</strong> <small>[לשון העולם,</small> הבריות, <small>תפס],</small> <strong>ומדחזי ליה אמר</strong> <small>[ומ</small>כיון <small>ש</small>אדם <small>רואה אותה</small> הריהו <small>אומר]:</small> <strong>אנא אשכחית</strong> <small>[אני מצאתי],</small> <strong>ואף על גב</strong> <small>[ואף על פי]</small> ש<strong>לא אתאי לידיה</strong> <small>[בא לידו</small> החפץ<small>]</small> לפי ש<strong>בראיה בעלמא קני</strong> <small>[בלבד קנה],</small> על כן <strong>תני</strong> <small>[שנה]:</small> <strong>"כולה שלי"</strong> כדי להשמיענו ש<strong>בראיה בעלמא</strong> <small>[בלבד]</small> <strong>לא קני לה</strong> <small>[אינו קונה אותה].</small>
 ומקשים: אם לשם כך נאמרו הדברים, <strong>וליתני</strong> <small>[ושישנה]</small> <strong>"כולה שלי" ולא בעי</strong> <small>[יצטרך]</small> לומר עוד <strong>"אני מצאתיה"!</strong> ומשיבים: <strong>אי תני</strong> <small>[אם היה שונה]</small> <strong>"כולה שלי" הוה אמינא</strong> <small>[הייתי אומר]:</small> <strong>בעלמא דקתני</strong> <small>[בכלל</small> <small>ש</small>כאשר הוא <small>שונה]</small> <strong>"מצאתיה"</strong> כוונתו ש<strong>בראיה בעלמא קני</strong> <small>[בלבד</small> הוא <small>קונה]</small> על כן <strong>תנא</strong> <small>[שנה]</small> <strong>"אני מצאתיה" והדר תנא</strong> <small>[וחזר ושנה]</small> <strong>"כולה שלי"</strong> ש<strong>ממשנה יתירה</strong> (מייתור הלשון של המשנה) <strong>אשמעינן</strong> <small>[השמיע לנו]</small> ש<strong>ראיה</strong> בלבד <strong>לא קני</strong> <small>[אינה קונה].</small>
 לאחר שהגענו לסיכום זה של הפירוש מקשים על עיקרו: <strong>ומי מצית אמרת חדא קתני</strong> <small>[והאם יכול אתה לומר</small> כי דבר <small>אחד</small> וטענה אחת <small>שנינו]?</small> <strong>והא</strong> <small>[והרי]</small> בלשון <strong>"זה" ו"זה"</strong> <strong>קתני</strong> <small>[שנינו],</small> <strong>"זה אומר אני מצאתיה וזה אומר אני מצאתיה, זה אומר כולה שלי" וכו',</strong> משמע שיש פה שתי טענות נפרדות, ולא אותה טענה עצמה.
 <strong>אמר רב פפא ואיתימא</strong> <small>[ויש אומרים]</small> שאמר זאת <strong>רב שימי בר אשי ואמרי לה כדי</strong> <small>[ויש אומרים אף אחד</small> לא<small>],</small> שנמסר בלא שם אדם: ב<strong>רישא</strong> <small>[ראשה]</small> ששנינו "זה אומר אני מצאתיה וזה אומר אני מצאתיה" מדובר <strong>במציאה</strong> שמצאו שנים חפץ אחד, <strong>וסיפא</strong> <small>[ו</small>ב<small>סופה]</small> ששנינו "זה אומר כולה שלי וזה אומר כולה שלי" מדובר <strong>ב</strong>ענין <strong>מקח וממכר,</strong> שכל אחד טוען כי הוא שקנה את החפץ מיד המוכר, וכי החפץ שייך לו,
 <strong>וצריכא</strong> <small>[וצריך]</small> שייאמרו שני המקרים; 
## דף ב:
 <strong>דאי תנא</strong> <small>[שאם</small> היה <small>שונה]</small> <strong>מציאה</strong> בלבד <strong>הוה אמינא</strong> <small>[הייתי אומר]:</small> <strong>מציאה הוא דרמו רבנן</strong> <small>[שהטילו חכמים]</small> <strong>שבועה עליה</strong> <small>[עליו]</small> <strong>משום דמורי ואמר</strong> <small>[ש</small>הוא <small>מורה</small> היתר לעצמו <small>ואומר]:</small> <strong>חבראי לאו מידי חסר בה, איזל אתפיס ואתפליג בהדיה</strong> <small>[חברי אינו חסר דבר</small> אם אקח ממנו, שהרי גם הוא רק מצאה, <small>אלך</small> איפוא <small>ו</small><small>אתפוס ממנו ואחלוק עמו],</small> <strong>אבל מקח וממכר, דליכא למימר הכי</strong> <small>[שאין לומר כך],</small> שהרי שילם כסף — <strong>אימא</strong> <small>[אמור]</small> ש<strong>לא</strong> ולא נחייבו שבועה.
 <strong>ואי תנא</strong> <small>[ואם היה שונה]</small> <strong>מקח וממכר</strong> היינו אומרים: במקח וממכר <strong>הוא דרמו רבנן</strong> <small>[שהטילו חכמים]</small> <strong>שבועה עליה</strong> <small>[עליו]</small> <strong>משום דמורי ואמר</strong> <small>[ש</small>הוא <small>מורה</small> היתר לעצמו <small>ואומר]:</small> <strong>חבראי דמי קא יהיב ואנא דמי קא יהיבנא</strong> <small>[חברי דמים,</small> כסף, <small>נתן</small> למוכר <small>ואני דמים נתתי],</small> <strong>השתא דצריכא לדידי אשקליה אנא, וחבראי ליזיל לטרח ליזבן</strong> <small>[עכשיו ש</small>החפץ <small>נחוץ לי, אקחנו אני, וחברי ילך יטרח ויקנה],</small> <strong>אבל מציאה, דליכא למימר הכי</strong> <small>[שאין לומר כך]</small> — <strong>אימא</strong> <small>[אמור]</small> ש<strong>לא</strong> נחשוד שחטף מה שאינו שלו. על כן <strong>צריכא</strong> <small>[צריך]</small> שייאמרו שני הדברים.
  ושואלים: אם מדובר ב<strong>מקח וממכר, ולחזי זוזי ממאן נקט</strong> <small>[ושיראו</small> את ה<small>כספים ממי לקח</small> אותם המוכר<small>]?</small> שזה שנתן לו את הכסף ודאי הוא הקונה! ומשיבים: <strong>לא צריכא</strong> <small>[נצרכה]</small> לומר אלא במקרה <strong>דנקט מתרוייהו</strong> <small>[שלקח משניהם</small> כסף<small>]</small> אלא שהיה זה <strong>מחד מדעתיה ומחד בעל כרחיה</strong> <small>[מאחד</small> נטל <small>מדעתו,</small> מרצונו, שרצה למכור לו, <small>ומאחד</small> נטל <small>בעל כורחו],</small> שהכריחו לקבל את הכסף מידו, <strong>ו</strong>אולם <strong>לא ידענא</strong> <small>[אין אנו יודעים]</small> <strong>מי הוא</strong> זה שנתן לו <strong>מדעתיה</strong> <small>[מדעתו,</small> מרצונו<small>],</small> <strong>ומי הוא</strong> זה שנתן לו <strong>בעל כרחיה</strong> <small>[כורחו],</small> ולכן אין לברר אלא בשבועה.
 <big>א</big> לגוף הסברות במשנה מציעים: <strong>לימא מתניתין</strong> <small>[</small>האם <small>נאמר</small> כי <small>משנתנו]</small> ש<strong>לא כ</strong>שיטת <strong>בן ננס, דאי</strong> <small>[שאם]</small> נאמר שהיא <strong>כ</strong>שיטת <strong>בן ננס, האמר</strong> <small>[הרי אמר]</small> לגבי מקרה שכאשר אמר אדם לפועלו: "לך לחנווני והוא יתן לך מזונות כדי משכורתך", ולאחר זמן בא הפועל וטען שלא נתן לו החנווני מאומה, והחנווני טוען שנתן. אמרו חכמים שגם החנווני וגם הפועל ישבעו על טענתם, ובעל הבית ישלם לשניהם.
  ובן ננס אמר: <strong>כיצד אלו ואלו באין לידי שבועת שוא?</strong> שהלא ודאי שאחד מהם משקר, וכיון שאין בידינו להוכיח זאת, מוטב שיקבלו שניהם בלא שבועה. ואף כאן, כיון שבסופו של דבר יקבל כל אחד את החלק שהוא מחזיק בו, מוטב שיקבלו בלא להשבע. ואם אין אומרים כן, משמע שסוברים שלא כדברי בן ננס!
 ודוחים: <strong>אפילו תימא</strong> <small>[תאמר]</small> שמשנתנו כשיטת <strong>בן ננס, התם</strong> <small>[שם]</small> <strong>ודאי איכא</strong> <small>[יש]</small> <strong>שבועת שוא,</strong> שהלא ברור שאחד מהם משקר, ואולם <strong>הכא איכא למימר דליכא</strong> <small>[כאן יש</small> מקום <small>לומר שאין]</small> <strong>שבועת שוא,</strong> <strong>אימור דתרוייהו בהדי הדדי אגבהוה</strong> <small>[אמור ששניהם יחד הגביהו אותה,</small> את המציאה<small>],</small> ובזה יודה בן ננס שישבעו שניהם.
 <big>ב</big> ומציעים עוד: <strong>לימא מתניתין</strong> <small>[האם נאמר</small> כי <small>משנתנו]</small> היא ש<strong>לא</strong> <strong>כ</strong>שיטת <strong>סומכוס? דאי</strong> <small>[שאם]</small> היא <strong>כ</strong>שיטת <strong>סומכוס הא</strong> <small>[הרי]</small> הוא קבע כלל יסודי: <strong>ממון המוטל בספק,</strong> שאין יכולים לברר למי הוא שייך — <strong>חולקין</strong> בין הטוענים לו <strong>בלא שבועה.</strong>
 ומקשים: <strong>ואלא מאי</strong> <small>[מה</small> תאמר<small>]</small> — שמשנתנו כשיטת <strong>רבנן</strong> <small>[חכמים]</small> החולקים על סומכוס, <strong>הא אמרי</strong> <small>[הרי</small> הם <small>אמרו]</small> שממון המוטל בספק <strong>המוציא מחברו עליו הראיה,</strong> וכאן הלא אין הצדדים מביאים ראיה!
  את הקושיה הזו דוחים: <strong>האי מאי</strong> <small>[זה מהו],</small> כלומר, מה טיבה של קושיה זו, <strong>אי אמרת בשלמא רבנן</strong> <small>[נניח אם אומר אתה</small> שמשנתנו כשיטת <small>חכמים],</small> יש לחלק: <strong>התם</strong> <small>[שם],</small> במקרה של ממון בספק ש<strong>לא תפסי תרוייהו</strong> <small>[תפסו שניהם]</small> את הממון <strong>אמרו</strong> חכמים: <strong>המוציא מחבירו עליו הראיה,</strong> שהמחזיק בממון או בחפץ יש לו לכאורה זכות ראשונה, ואולם <strong>הכא דתרוייהו תפסי</strong> <small>[כאן ששניהם תפסו],</small> ואין כאן אחד המחזיק בבעלות, <strong>פלגי לה</strong> <small>[חולקים אותה]</small> <strong>בשבועה.</strong>
 <strong>אלא אי אמרת</strong> <small>[אם אומר אתה]</small> כי שיטת <strong>סומכוס</strong> היא, <strong>השתא</strong> <small>[עכשיו,</small> הרי<small>]</small> <strong>ומה התם</strong> <small>[שם]</small> ש<strong>לא תפסי תרוייהו</strong> <small>[תפסו שניהם],</small> בכל זאת <strong>חולקין</strong> הם <strong>בלא שבועה, הכא דתרוייהו תפסי לה</strong> <small>[כאן ששניהם תופסים אותה]</small> <strong>לא כל שכן</strong> שחולקים בלא שבועה!
  ודוחים:  <strong>אפילו תימא</strong> <small>[תאמר]</small> שמשנתנו כשיטת <strong>סומכוס</strong> אלא שיש לחלק בין המקרים; <strong>כי</strong> <small>[כאשר]</small> <strong>אמר סומכוס</strong> את הכלל ביחס לממון המוטל בספק, הרי זה ב<strong>שמא ושמא,</strong> כלומר, כאשר כל אחד מן הצדדים אינו טוען בוודאות לבעלותו אלא אף הוא אומר שאין לאחר הוכחות טובות יותר ושמא הוא הזכאי, <strong>אבל</strong> טענות <strong>ברי וברי</strong> <small>[ודאי וודאי],</small> ששניהם טוענים בוודאות שהממון הוא שלהם — <strong>לא אמר</strong> סומכוס שיחלקו בלא שבועה.
  ושואלים:  <strong>ול</strong>שיטת <strong>רבה בר רב הונא,</strong> ש<strong>אמר: אמר סומכוס</strong> שחולקים בלא שבועה <strong>אפילו</strong> בטענת <strong>ברי וברי, מאי איכא למימר</strong> <small>[מה יש לומר]?</small>
 ומתרצים: <strong>אפילו תימא</strong> <small>[תאמר]</small> שהוא כשיטת <strong>סומכוס</strong> ולשיטה זו אפשר לומר <strong>כי</strong> <small>[כאשר]</small> <strong>אמר סומכוס</strong> את הכלל האמור, הרי זה דווקא <strong>היכא דאיכא דררא דממונא</strong> <small>[במקום שיש גרר,</small> זיקה <small>של ממון],</small> כלומר, שהספק בדבר הבעלות על הממון קיים מעצמו גם בלא שיפרשו הצדדים את טענותיהם, <strong>אבל היכא דליכא דררא דממונא</strong> <small>[במקום שאין גרר,</small> זיקה <small>של ממון]</small> — <strong>לא</strong> יחלוקו.
  ותוהים:  <strong>ולאו</strong> <small>[והאם לא]</small> <strong>קל וחומר הוא? ומה התם דאיכא דררא דממונא למר, ואיכא דררא דממונא למר</strong> <small>[ומה שם שיש גרר,</small> זיקה <small>של ממון לזה, ויש גרר של ממון לזה],</small> כלומר, שיש מקום לומר שהכסף שייך כולו לאחד מהם,
## דף ג.
 <strong>ואיכא למימר</strong> <small>[ויש לומר]</small> ש<strong>כולה למר</strong> <small>[לזה],</small> <strong>ואיכא למימר</strong> <small>[ויש לומר]</small> ש<strong>כולה למר</strong> <small>[לזה],</small> <strong>אמר סומכוס: ממון המוטל בספק</strong> — <strong>חולקין בלא שבועה, הכא, דליכא דררא דממונא</strong> <small>[כאן שאין גרר,</small> זיקה, <small>של ממון]</small> השייך בודאי לאחד מהם, <strong>דאיכא למימר דתרוייהו</strong> <small>[ש</small>הרי <small>יש לומר שלשניהם]</small> <strong>היא</strong> שייכת, <strong>לא כל שכן</strong> שיחלקו!
 ודוחים: <strong>אפילו תימא</strong> <small>[תאמר]</small> שמשנתנו כשיטת <strong>סומכוס,</strong> ואולם <strong>שבועה זו</strong> כולה <strong>מדרבנן</strong> <small>[מדברי סופרים]</small> <strong>היא</strong> <strong>כ</strong>דברי <strong>ר' יוחנן.</strong> ש<strong>אמר ר' יוחנן: שבועה זו</strong> של שנים האוחזים בטלית <strong>תקנת חכמים היא, שלא יהא כל אחד ואחד הולך ותוקף</strong> (מחזיק) <strong>בטליתו של חבירו ואומר: שלי היא.</strong>
 <big>א</big> ומציעים: <strong>לימא מתניתין</strong> <small>[האם נאמר</small> ש<small>משנתנו]</small> ש<strong>לא</strong> <strong>כ</strong>שיטת <strong>ר' יוסי</strong> היא? שנחלקו תנאים במקרה שהפקידו שני אנשים כסף, אחד מהם הפקיד מנה (מאה דינרים) והאחד מאתיים, ושכח מחזיק הפקדון מי מהם נתן לו את הסכום הגדול, ועתה שניהם באים וכל אחד מהם טוען שהוא שלו, ומוכן להישבע על כך, ואמרו חכמים שיתנו לכל אחד מהם רק את הסכום הקטן והשאר יהא מונח עד שיבוא אליהו הנביא ויודיע בנבואתו מי הוא הצודק, <strong>דאי</strong> <small>[שאם</small> תאמר<small>]</small> שהיא <strong>כ</strong>שיטת <strong>ר' יוסי</strong> — <strong>הא</strong> <small>[הרי]</small> הוא <strong>אמר:</strong> <strong>אם כן מה הפסיד</strong> ה<strong>רמאי? אלא, הכל יהא מונח עד שיבא אליהו.</strong>
 כנגד טענה זו מקשים: <strong>אלא מאי</strong> <small>[מה]</small> רצונך לומר — שמשנתנו כשיטת <strong>רבנן</strong> <small>[חכמים]</small> היא החולקים על ר' יוסי <strong>כיון דאמרי רבנן</strong> <small>[שאמרו חכמים]</small> שם: <strong>השאר יהא מונח עד שיבא אליהו, הא נמי</strong> <small>[זה גם כן]</small> <strong>כשאר דמי</strong> <small>[</small>הוא <small>נחשב],</small> <strong>דספיקא היא</strong> <small>[ש</small>הרי <small>ספק הוא],</small> ואף לשיטתם אינם צריכים לחלק אלא להשאיר את הטלית ברשות בית דין!
  קושיה זו דוחים: <strong>האי מאי</strong> <small>[זה מהו],</small> מה תירוץ ומה הגיון הוא זה? <strong>אי אמרת בשלמא רבנן</strong> <small>[נניח אם אומר אתה</small> שכשיטת <small>חכמים</small> היא<small>],</small> <strong>התם</strong> <small>[שם]</small> ש<strong>ודאי האי מנה דחד מינייהו</strong> <small>[מנה זה של אחד מהם]</small> <strong>הוא</strong> ומכל מקום <strong>אמרי רבנן</strong> <small>[אמרו חכמים]:</small> <strong>יהא מונח עד שיבא אליהו, הכא דאיכא למימר דתרוייהו</strong> <small>[</small><small>כאן שיש</small> מקום <small>לומר שלשניהם</small> הוא<small>]</small> <strong>אמרי רבנן פלגי</strong> <small>[אומרים חכמים</small> ש<small>יחלקו]</small> <strong>בשבועה.</strong>
 <strong>אלא, אי אמרת</strong> <small>[אם אומר אתה]</small> כי שיטת <strong>ר' יוסי היא,</strong> <strong>השתא</strong> <small>[עכשיו,</small> הרי<small>]</small> <strong>ומה התם דבודאי איכא</strong> <small>[שם שוודאי</small> ש<small>יש]</small> <strong>מנה למר</strong> <small>[לזה]</small> <strong>ואיכא</strong> <small>[ויש]</small> <strong>מנה למר</strong> <small>[לזה]</small> ובכל זאת <strong>אמר ר' יוסי</strong> שהכל <strong>יהא מונח עד שיבא אליהו, הכא דאיכא למימר דחד מינייהו</strong> <small>[כאן שיש</small> מקום <small>לומר של אחד</small> מהם<small>]</small> <strong>הוא</strong> — <strong>לא כל שכן</strong> שראוי להניח הכל, שהרי יתכן שתהא פה רמאות גמורה מתחילתה!
  ודוחים:  <strong>אפילו תימא</strong> <small>[תאמר]</small> שמשנתנו כשיטת <strong>ר' יוסי,</strong> <strong>התם</strong> <small>[שם]</small> — <strong>ודאי איכא</strong> <small>[יש]</small> <strong>רמאי</strong> שהוא אחד מן השניים, ואולם <strong>הכא מי יימר דאיכא</strong> <small>[כאן, מי יאמר שיש]</small> <strong>רמאי? אימא תרוייהו בהדי הדדי אגבהוה</strong> <small>[אמור</small> ש<small>שניהם ביחד הגביהו אותה]</small> ומשום כך אין לקונסם.
 <strong>אי נמי</strong> <small>[או גם כן]</small> אפשר לומר: <strong>התם קניס ליה</strong> <small>[שם קונס אותו]</small> <strong>ר' יוסי</strong> את ה<strong>רמאי</strong> במנה שלו <strong>כי היכי דלודי</strong> <small>[כדי שיודה]</small> ששיקר, כדי שיוכל לפחות לקבל את המנה שלו, ואולם <strong>הכא מאי פסידא אית ליה דלודי</strong> <small>[כאן מה הפסד יש לו שיודה],</small> ויכול הוא להשאיר את החפץ ברשות בית דין, שהרי אינו מפסיד כלום.
  ודוחים:  <strong>תינח</strong> <small>[נניח]</small> דבר זה במקרה של <strong>מציאה</strong> שלא הוציא על כך מאומה, ולכן אין לו סיבה להודות, ואולם <strong>מקח וממכר מאי איכא למימר</strong> <small>[מה יש לומר]?</small> הרי מסתבר ששניהם שילמו ולא ירצו להפסיד! <strong>אלא מחוורתא כדשנין מעיקרא</strong> <small>[מחוור כפי שתרצנו מתחילה]</small> שההבדל בין המקרים הוא שבמשנתנו אין ודאות שאחד מהם רמאי.
  ומעירים:  <strong>בין ל</strong>שיטת <strong>רבנן</strong> <small>[חכמים]</small> <strong>ובין ל</strong>שיטת <strong>ר' יוסי, התם גבי</strong> <small>[שם אצל]</small> <strong>חנוני על פנקסו דקתני</strong> <small>[ששנינו]</small> ש<strong>זה,</strong> החנווני, <strong>נשבע</strong> שנתן <strong>ונוטל</strong> מבעל הבית, <strong>וזה,</strong> הפועל, <strong>נשבע ונוטל,</strong>
 <strong>מאי שנא דלא אמרינן נפקיה לממונא</strong> <small>[מה שונה שאין אנו אומרים</small> שם ש<small>נוציא את הממון]</small> <strong>מבעל הבית,</strong> <strong>ויהא מונח עד שיבא אליהו,</strong> לשיטת ר' יוסי, <strong>דהא</strong> <small>[שהרי]</small> <strong>בודאי איכא</strong> <small>[יש]</small> <strong>רמאי</strong> שם, ולא יתכן שגם החנווני וגם הפועל יהיו צודקים!
 על כך משיבים: <strong>אמרי</strong> <small>[אומרים]:</small> <strong>התם היינו טעמא</strong> <small>[שם זהו הטעם]</small> — משום <strong>דאמר ליה</strong> <small>[שאומר לו]</small> ה<strong>חנוני לבעל הבית: אנא שליחותא דידך קא עבדינא</strong> <small>[אני</small> את ה<small>שליחות שלך עשיתי]</small> לתת לפועל את המזונות, ואין לי עסק אלא עמך, <strong>מאי אית</strong> <small>[מה יש]</small> <strong>לי גבי</strong> <small>[אצל,</small> עם<small>]</small> ה<strong>שכיר,</strong> הלא אין לי כל משא ומתן אתו, ו<strong>אף על גב דקא משתבע</strong> <small>[אף על פי שיישבע]</small> <strong>לי,</strong> שלא קיבל דבר ממנו, <strong>לא מהימן לי</strong> <small>[אינו נאמן עלי]</small> <strong>בשבועה,</strong> ורק <strong>את האמנתיה</strong> <small>[אתה האמנת לו]</small> ש<strong>לא אמרת לי בסהדי הב ליה</strong> <small>[בעדים תן לו]</small> על כן חייב אתה לשלם לי מכל מקום. ואם יש לך טענות — פנה אל השכיר.
 <strong>ו</strong>כן <strong>שכיר נמי אמר ליה</strong> <small>[</small>יכול הוא <small>לומר לו],</small> <strong>לבעל הבית: אנא עבדי עבידתא גבך, מאי אית</strong> <small>[אני עבדתי עבודה אצלך, מה יש]</small> <strong>לי גבי</strong> <small>[אצל,</small> עם<small>]</small> ה<strong>חנוני,</strong> ו<strong>אף על גב דמשתבע</strong> <small>[אף על פי שיישבע]</small> <strong>לי</strong> שקיבלתי ממנו <strong>לא מהימן לי</strong> <small>[אינו נאמן עלי].</small> <strong>הלכך, תרוייהו משתבעי ושקלי</strong> <small>[על כן שניהם נשבעים ולוקחים]</small> <strong>מבעל הבית.</strong>
 <big>ב</big> <strong>תני</strong> <small>[שנה]</small> <strong>ר' חייא</strong> בברייתא: הטוען לחבירו <strong>"מנה</strong> (מאה דינרים) <strong>לי בידך",</strong> שלווית ממני ולא פרעת, <strong>והלה,</strong> הנתבע, <strong>אומר: אין לך בידי כלום, והעדים מעידים אותו שיש לו חמשים זוז</strong> (דינרים) — <strong>נותן לו חמשים זוז,</strong> כפי שהעידו העדים <strong>וישבע על השאר</strong> שאכן לא לוה ממנו את חמישים הזוז הנותרים.
  והסברה לביסוס דין זה — <strong>שלא תהא הודאת פיו גדולה מהעדאת עדים, מקל וחומר.</strong> שהרי הלכה היא שאדם המודה במקצת הטענה שטוענים כנגדו — חייב להשבע על מה שלא הודה בו ונפטר. וכאן שעדים מעידים שהוא חייב במקצת הטענה קל וחומר הוא שצריך הוא להשבע.
 <strong>ו</strong>מעירים: <strong>תנא תונא</strong> <small>[</small>ו<small>שנה התנא</small> שלנו<small>]</small> במשנה כעין זה: <strong>שנים אוחזין בטלית זה אומר אני מצאתיה</strong> וכו', <strong>והא הכא</strong> <small>[והרי כאן]</small> במציאה, <strong>כיון דתפיס</strong> <small>[שתפס]</small> אותו אדם חלק מן הטלית <strong>אנן סהדי</strong> <small>[אנו עדים],</small> כלומר, הדבר ברור והכל עדים בו <strong>דמאי דתפיס האי דידיה</strong> <small>[שמה שתפס זה, שלו]</small> <strong>הוא, ומאי דתפיס האי דידיה</strong> <small>[ומה שתפס זה, שלו]</small> <strong>הוא,</strong> והרי זה כעדים המעידים על כל אחד שהוא צודק בחלק מן התביעה, <strong>וקתני</strong> <small>[ושנינו]:</small> <strong>ישבע!</strong> הרי שאדם נשבע על מקצת הטענה שעדים מעידים על חלקה האחר. שהרי אף כאן הכל מעידים בעובדה שהאחר מחזיק חלק מן החפץ. עד כאן לעיקר דברי ר' חייא.
  ומעתה באים לברר <strong>מאי</strong> <small>[מה</small> פירוש<small>]</small> <strong>"שלא תהא הודאת פיו גדולה מהעדאת עדים מקל וחומר",</strong> כלומר, מדוע הוצרך לקל וחומר כדי לומר דבר שלכאורה הוא מובן מאליו? ומסבירים: <strong>שלא תאמר</strong> שב<strong>הודאת פיו הוא דרמיא רחמנא</strong> <small>[שהטילה התורה]</small> <strong>שבועה עליה</strong> <small>[עליו]</small> <strong>כ</strong>פי הסברו של <strong>רבה.</strong>
 ש<strong>אמר רבה: מפני מה אמרה תורה</strong> ש<strong>מודה מקצת הטענה ישבע?</strong> — הדבר מבוסס על הנחה בדבר מניעיו של המכחיש. <strong>חזקה</strong> <small>[מוחזק</small> בידנו, ברור לנו<small>]</small> ש<strong>אין אדם מעיז פניו בפני בעל חובו</strong> להיות כפוי טובה לגמרי ולשקר בפניו, <strong>והאי בכוליה בעי דנכפריה</strong> <small>[ו</small>אדם <small>זה ב</small>חוב <small>כולו היה רוצה לכפור]</small> <strong>והא</strong> <small>[וזה]</small> ש<strong>לא כפריה</strong> <small>[כפר בו]</small> — <strong>משום</strong> ש<strong>אין אדם מעיז פניו</strong>
## דף ג:
 <strong>והאי בכוליה בעי דלודי ליה</strong> <small>[ו</small>אדם <small>זה בכל רצה להודות לו]</small> מפני הכרת הטובה. <strong>והאי</strong> <small>[וזה]</small> ש<strong>לא אודי</strong> <small>[הודה]</small> לו — <strong>אשתמוטי הוא דקא מישתמט מיניה</strong> <small>[</small>משום <small>ש</small>הוא <small>משתמט ממנו]</small> <strong>סבר</strong> <small>[סבור</small> הוא<small>],</small> שאומר הוא לעצמו: אשתמט ממנו <strong>עד דהוו</strong> <small>[שיהיו]</small> <strong>לי זוזי ופרענא ליה</strong> <small>[מעות ואפרע לו],</small> ולכן <strong>אמר רחמנא</strong> <small>[אמרה התורה]:</small> <strong>רמי</strong> <small>[הטל]</small> <strong>שבועה עליה</strong> <small>[עליו]</small> <strong>כי היכי דלודי ליה בכוליה</strong> <small>[כדי שיודה לו בכל],</small>
 <strong>אבל העדאת עדים, דליכא למימר הכי</strong> <small>[שאין לומר כך]</small> — <strong>אימא</strong> <small>[אמור]</small> ש<strong>לא</strong> מתכוון אותו האיש להודות כלל, והוא רמאי גמור, ולכן אין גם ערך לשבועתו, על כן <strong>קא משמע לן</strong> <small>[השמיע לנו]</small> <strong>קל וחומר</strong> שיש בדבר.
  ומבארים:  <strong>ומאי</strong> <small>[ומהו]</small> <strong>קל וחומר</strong> זה? — כך יש לפרשו: <strong>ומה פיו</strong> (הודאתו) <strong>שאין מחייבו ממון,</strong> מכל מקום <strong>מחייבו שבועה, עדים שמחייבין אותו ממון</strong> בכל מקום — <strong>אינו דין שמחייבין אותו שבועה?</strong>
 ותוהים: <strong>ו</strong>כי <strong>פיו אין מחייבו ממון?!</strong> כיצד אפשר לומר דבר זה, <strong>והא</strong> <small>[והרי]</small> כלל הוא בידינו: ש<strong>הודאת בעל דין</strong> בממון <strong>כמאה עדים דמי</strong> <small>[</small>היא <small>נחשבת]</small> ושוב אין מבררים כלל, אלא סומכים על דבריו, ואם כן הודאת פיו ודאי מחייבתו ממון!
  ומסבירים:  <strong>מאי</strong> <small>[מה</small> פירוש<small>]</small> <strong>"ממון"</strong> — הכוונה היא ל<strong>קנס,</strong> שבכל המקרים שהטילה התורה קנס על אדם (כגון האונס) אם הוא עצמו מודה — אינו חייב בקנס. ומכאן קל וחומר: <strong>ומה פיו שאין מחייבו קנס</strong> בכל זאת <strong>מחייבו שבועה, עדים שמחייבין אותו קנס</strong> — <strong>אינו דין שמחייבין אותו שבועה!</strong>
 ומנסים לדחות: <strong>מה לפיו</strong> — <strong>שכן מחייבו קרבן,</strong> שאם אומר אדם שהוא עבר עבירה בשוגג — חייב הוא להביא קרבן כפרה, <strong>תאמר בעדים ש</strong>אף אם העידו בו שעשה את המעשה <strong>אין מחייבין אותו קרבן,</strong> הרי שיש צדדים שהודאת פיו חמורה יותר מעדותם של עדים!
  ודוחים:  <strong>הא לא קשיא</strong> <small>[זה לא קשה],</small> <strong>ר' חייא כ</strong>שיטת <strong>ר' מאיר סבירא ליה</strong> <small>[סבור הוא]</small> ש<strong>אמר: עדים מחייבין אותו קרבן מקל וחומר.</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אמרו לו שנים,</strong> שני עדים: <strong>"אכלת חלב"</strong> וחייב אתה להביא קרבן, <strong>והוא אומר "לא אכלתי", ר' מאיר מחייב</strong> בקרבן, <strong>וחכמים פוטרים.</strong>
 <strong>אמר ר' מאיר: אם הביאוהו שנים לידי מיתה חמורה,</strong> האם <strong>לא יביאוהו לידי קרבן הקל?</strong> ולכן יש להאמין לעדים ולחייבו בהבאת קרבן. <strong>אמרו לו</strong> חכמים: <strong>מה אם ירצה</strong> האיש <strong>לומר "מזיד הייתי"</strong> — הלא <strong>יפטר,</strong> שהרי ברוב המקרים אין אדם מביא קרבן על עבירה במזיד, וכיון שכך אין תוקף לעדות עדים בענין זה, וגם אם אמר "לא חטאתי" אינו חייב בקרבן.
 <strong>אלא</strong> נחזור בנו מקושיה זו, ונקשה באופן אחר: <strong>מה לפיו</strong> — <strong>שכן מחייבו אשם,</strong> שאדם המודה שגזל עליו להביא לכפרתו קרבן אשם גזילות, אבל אם יבואו עדים ויעידוהו על כך, אינו חייב באשם! ודוחים: <strong>אשם היינו קרבן,</strong> והוא הוא הנושא שנחלקו בו ר' מאיר וחכמים.
 <strong>אלא</strong> יש להקשות בדרך אחרת: <strong>מה לפיו שכן מחייבו חומש,</strong> שאם אכל זר תרומה (או קודש) והודה בכך, חייב הוא להחזיר מה שאכל, ולהוסיף חומש, אבל אם עשה זאת על פי עדים — אינו חייב להוסיף חומש! ודוחים: <strong>הא לא קשיא</strong> <small>[זה אינו קשה],</small> <strong>ר' חייא כ</strong>שיטת <strong>ר' מאיר סבירא ליה</strong> <small>[סבור הוא],</small> <strong>כי היכי</strong> <small>[כפי]</small> ש<strong>מחייב ליה</strong> <small>[אותו]</small> <strong>קרבן מקל וחומר</strong> — <strong>מחייב ליה</strong> <small>[אותו]</small> גם <strong>חומש מקל וחומר.</strong>
 <strong>אלא</strong> כך יש להקשות: <strong>מה לפיו</strong> — <strong>שכן אינו בהכחשה ובהזמה,</strong> שאין עדים יכולים לבטל את הודאתו של בעל הדין בממונו, <strong>תאמר בעדים ש</strong>הרי <strong>ישנן בהכחשה ובהזמה</strong> ויכולה עדותם להתבטל על ידי עדים אחרים. ולכן יש מקום לומר להיפך, שעדות פיו חזקה יותר מאשר עדות העדים.
  אלא כך יש להבין את הקל וחומר של ר' חייא: <strong>אתיא</strong> <small>[באה,</small> נלמדת<small>]</small> הלכה זו <strong>מעד אחד: ומה עד אחד שאין מחייבו ממון,</strong> שהרי אם עד אחד מעיד עליו שחייב — אינו חייב לשלם, ובכל זאת <strong>מחייבו שבועה,</strong> שהנתבע צריך להשבע שאין עדות העד נכונה, אם כן עדות שני <strong>עדים</strong> ש<strong>מחייבין אותו ממון</strong> — <strong>אינו דין שמחייבין אותו שבועה!</strong>
 ודוחים קל וחומר זה: <strong>מה לעד אחד שכן על מה שהוא מעיד הוא נשבע,</strong> שהרי כשעד אחד מעיד כנגדו חייב הוא להשבע רק על אותם הדברים שהעד העיד עליהם, ולא על טענות אחרות שיש בפי התובע,
## דף ד.
 <strong>תאמר בעדים, שעל מה שכפר הוא נשבע.</strong>
 <strong>אלא אמר רב פפא:</strong> קל וחומר של ר' חייא <strong>אתי</strong> <small>[בא, נלמד]</small> <strong>מגלגול שבועה</strong> שעל פי <strong>עד אחד.</strong> כי אם נתחייב אדם על ידי עד אחד להשבע, יכול התובע לומר לו: אגב שבועה זו, השבע גם על טענות אחרות שיש לי עליך.
  ודוחים:  <strong>מה לגלגול שבועה</strong> של <strong>עד אחד, שכן שבועה גוררת שבועה</strong> בכלל, ואין הדבר נובע מעדותו של העד אלא מהלכות השבועה עצמן, <strong>תאמר בעדים</strong> ש<strong>ממון קא מחייבי</strong> <small>[הם מחייבים]</small> בסכום מסויים, ואין ממון גורר ממון!
  וכנגד זה יש לטעון: <strong>פיו יוכיח,</strong> שהודאת פיו במקצת מחייבתו להשבע גם על השאר. ואם תטען כנגד זה: <strong>מה לפיו שכן אינו בהכחשה,</strong> נחזור ונאמר: <strong>עד אחד יוכיח</strong> — <strong>שישנו בהכחשה</strong> על ידי עדים אחרים <strong>ומחייבו שבועה,</strong> ואולם אז אפשר לחזור ולטעון:
 <strong>מה לעד אחד</strong> — <strong>שכן על מה שמעיד הוא נשבע, תאמר ב</strong>שני <strong>עדים שעל מה שכפר הוא נשבע!</strong> וכנגד זה: <strong>פיו יוכיח</strong> שהוא נשבע על מה שכפר.
 <strong>ו</strong>אם כן <strong>חזר הדין,</strong> כלומר, קל וחומר זה חוזר = סובב במעגל של סברות הפוכות. ואולם יכולים אנו להגיע לידי מסקנה אם נסכם: <strong>לא ראי זה כראי זה, ולא ראי זה כראי זה</strong> כלומר, אינו דומה דבר זה לדבר זה, ומכל מקום <strong>הצד השוה שבהן</strong> בכל הדוגמאות שהבאנו <strong>שעל ידי טענה וכפירה הם באין, ונשבע</strong> על כך, <strong>אף אני אביא</strong> עדות של <strong>עדים, שעל ידי טענה וכפירה הם באין</strong> — <strong>ונשבע.</strong> והוא שאמר ר' חייא.
  ודוחים:  <strong>מה להצד השוה שבהן</strong> כולן, בפיו ובגלגול שבועה ובעד אחד, <strong>שכן לא הוחזק כפרן,</strong> שבכל אלה אין הנתבע מוחזק ככפרן ושקרן, ואנו עדיין מוכנים להאמין לו, שמא הוא דובר אמת, <strong>תאמר בעדים שכן הוחזק כפרן</strong> על ידי העדות שכנגד טענתו, ושוב אינו נאמן בשבועה להכחישם.
  ושואלים לגוף הדבר: <strong>ובעדים מי הוחזק</strong> <small>[האם מוחזק]</small> כ<strong>כפרן</strong> מי שעדים מעידים כנגדו! <strong>והאמר</strong> <small>[והרי אמר]</small> <strong>רב אידי בר אבין אמר רב חסדא: הכופר במלוה,</strong> שעדים מעידים שלוה והוא כופר בכך — כשר לעדות אחרת ואין אומרים עליו שהוכח שהוא שקרן וגזלן, ואינו נפסל מלהעיד בענין אחר. שאנו אומרים: שמא נתכוון הלווה להחזיר את הכסף אחר כך, ולא רצה אלא להשתמט מלפרוע את חובו כעת. ואולם כפר <strong>בפיקדון,</strong> שטען שלא הופקד בידו כלל, ועדים מעידים ששיקר — <strong>פסול לעדות,</strong> שהרי כאן אין לו סיבה להשתמט, ואם השתמש בפקדון — גזלן הוא. ואם כך שוב קיים הקל וחומר של ר' חייא, שיפה כוחם של עדים מכוח הודאת עצמו.
 <strong>אלא פריך הכי</strong> <small>[פרוך,</small> הקשה, <small>כך]:</small> <strong>מה להצד השוה שבהן</strong> — <strong>שכן אינן בתורת הזמה,</strong> שהרי אין דבר היכול להזים לא את פיו ולא עד אחד, שאף אם העידו עדים בעד אחד ששיקר, אינו נעשה עד זומם לשלם מה שהעיד שקר, <strong>תאמר בעדים שישנן בתורת הזמה!</strong>
 ודוחים: <strong>הא לא קשיא</strong> <small>[זה אינו קשה]</small> שכן <strong>ר' חייא</strong> מ<strong>תורת הזמה לא פריך</strong> <small>[אינו מקשה],</small> כלומר, אינו מקבל סוג כזה של הבדל, שהוא כולל כל כך ואינו חד משמעי.
  ושואלים עוד: <strong>אלא</strong> מה <strong>דקאמר ותנא תונא</strong> <small>[שאמר והתנא</small> שלנו <small>שנה</small> במשנתנו<small>]</small> כמו דברי ר' חייא <strong>מי דמי</strong> <small>[האם דומה</small> הדבר<small>]?</small> <strong>התם</strong> <small>[שם]</small> במקרה שאנו מדברים בו בעדים על הלואה, <strong>למלוה אית ליה סהדי</strong> <small>[יש לו עדים],</small> ואילו <strong>ללוה לית ליה סהדי דלא מסיק ליה ולא מידי</strong> <small>[אין לו עדים שאינו חייב לו דבר],</small> <strong>דאי הוו ליה סהדי</strong> <small>[שאם היו לו עדים]</small> <strong>ללוה דלא מסיק ליה ולא מידי</strong> <small>[שאינו חייב לו דבר]</small> — <strong>לא בעי</strong> <small>[היה מצריכו]</small> <strong>ר' חייא לאשתבועי</strong> <small>[להשבע],</small> <strong>הכא</strong> <small>[כאן]</small> <strong>כי היכי דאנן סהדי בהאי</strong> <small>[כשם שאנו עדים בזה]</small> — כך <strong>אנן סהדי בהאי</strong> <small>[אנו עדים בזה],</small> ואם כן אין להשוות את הדברים, <strong>ואפילו הכי משתבעי</strong> <small>[כך נשבע]!</small>
 <strong>אלא,</strong> עלינו לשנות את הגרסה, ולומר <strong>כי איתמר</strong> <small>[כאשר נאמר]</small> אותו ביטוי <strong>"ותנא תונא"</strong> <small>["והתנא</small> שלנו <small>שנה"]</small> — <strong>אאידך</strong> <small>[על</small> הלכה <small>אחרת]</small> של <strong>ר' חייא איתמר</strong> <small>[נאמר],</small> ש<strong>אמר ר' חייא:</strong> אדם הטוען לחבירו <strong>"מנה לי בידך" והלה אומר: אין לך בידי אלא חמישים זוז, והילך</strong> (הא לך) עכשיו חמישים זוז אלה — <strong>חייב</strong> להשבע על השאר, אף שעתה, אחר שנתן לו את החמישים שהודה לו בהם, שוב אינו תובע ממנו אלא את חמישים הזוז הנותרים ועליהם הוא כופר בכל.
 <strong>מאי טעמא</strong> <small>[מה טעם]</small> הדבר — <strong>הילך נמי</strong> <small>[גם כן]</small> <strong>כמודה</strong> ב<strong>מקצת הטענה דמי</strong> <small>[</small>הוא <small>נחשב]</small> ואין לומר שכיון שנותן לו את הדבר שהודה בו, שוב אינו נחשב כמודה במקצת הטענה.
 <strong>ותנא תונא</strong> <small>[ושנה התנא</small> שלנו<small>]</small> כעין זה: <strong>שנים אוחזין בטלית.</strong>
 וכיצד הוא הדמיון — <strong>והא הכא</strong> <small>[והרי כאן],</small> <strong>כיון דתפיס</strong> <small>[שתפס]</small> — הלא <strong>אנן סהדי דמאי דתפיס</strong> <small>[אנו עדים שמה שתפס]</small> האחר <strong>הילך הוא, וקתני</strong> <small>[ושנינו]:</small> <strong>ישבע,</strong> משמע שגם אם אמר "הילך" הרי הוא חייב עדיין בשבועה.
 <strong>רב ששת אמר</strong> להלכה: האומר <strong>הילך</strong> מקצת הטענה שאני מודה בו <strong>פטור</strong> מלהשבע על השאר. <strong>מאי טעמא</strong> <small>[מה טעם]</small> הדבר — <strong>כיון</strong> ש<strong>אמר ליה הילך</strong> אם כן <strong>הני זוזי דקא</strong> <small>[אותם זוזים שהוא]</small> <strong>מודי בגוייהו</strong> <small>[בהם]</small> — <strong>כמאן דנקיט להו</strong> <small>[כמי שמחזיק אותם]</small> ה<strong>מלוה דמי</strong> <small>[</small>הם <small>נחשבים],</small> ואם כן <strong>באינך חמשים</strong> <small>[בחמישים האחרים]</small> — <strong>הא</strong> <small>[הרי]</small> הוא <strong>לא מודי</strong> <small>[מודה]</small> כלל, <strong>הלכך ליכא</strong> <small>[</small>ו<small>על כן אין]</small> עוד <strong>הודאה</strong> ב<strong>מקצת הטענה.</strong>
 ואומרים: <strong>ול</strong>שיטת <strong>רב ששת קשיא מתניתין</strong> <small>[קשה משנתנו]!</small> ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> <strong>רב ששת:</strong> השבועה של <strong>מתניתין</strong> <small>[משנתנו]</small> <strong>תקנת חכמים</strong> מיוחדת <strong>היא.</strong> ובדרך כלל הילך פטור.
 <strong>ואידך</strong> <small>[והאחר,</small> ר' חייא<small>]</small> כיצד משיב הוא לטענה זו? — <strong>אין</strong> <small>[כן]</small> גם הוא אומר ש<strong>תקנת חכמים היא. ומיהו</strong> <small>[ואולם],</small> מכל מקום <strong>אי אמרת בשלמא מדאורייתא</strong> <small>[נניח אם אומר אתה</small> ש<small>מדין תורה]</small> <strong>הילך חייב</strong> על כן <strong>מתקני רבנן</strong> <small>[תיקנו חכמים]</small> <strong>שבועה כעין דאורייתא</strong> <small>[דין התורה],</small> <strong>אלא אי אמרת מדאורייתא</strong> <small>[אם אומר אתה</small> ש<small>מדין תורה]</small> <strong>הילך פטור</strong> — האם <strong>מתקני רבנן</strong> <small>[מתקנים חכמים]</small> <strong>שבועה דליתא דכוותה בדאורייתא</strong> <small>[שאין כדומה לה בתורה]?</small> אלא ודאי יש בסיס בדין תורה לכלל זה, ולכן תקנו חכמים אף כאן שבועה.
 <strong>מיתיבי</strong> <small>[מקשים</small> על כך<small>]:</small>
## דף ד:
 שטר שהיה כתוב בו שפלוני לוה <strong>סלעים,</strong> אבל לא נתפרש בו כמה סלעים, או שהיה כתוב בו <strong>דינרין</strong> בלא לפרש כמה דינרים, והמלוה והלווה אינם מסכימים בדבר, ה<strong>מלוה אומר: חמש</strong> סלעים הלויתי, <strong>ולוה אומר: שלש. ר' שמעון בן אלעזר אומר: הואיל והודה מקצת הטענה</strong> — <strong>ישבע</strong> ככל מודה במקצת. ואילו <strong>ר' עקיבא אומר: אינו אלא כמשיב אבידה, ופטור</strong> מלהשבע ולשלם. שהרי מלשון השטר אפשר להוכיח שהוא חייב לו שני דינרים בלבד (שמיעוט רבים — שנים) ויתר מכאן היה צריך לפרש. ואם הודה בשלושה הרי הוא כמשיב אבידה למלוה, שהרי נותן לו יותר מכפי שהיה המלוה יכול לקבל בשטר ומשום כך פטור.
  ונדייק:  <strong>קתני מיהת</strong> <small>[שנינו על כל פנים]</small> ש<strong>ר' שמעון בן אלעזר אומר: הואיל והודה</strong> ב<strong>מקצת הטענה</strong> — <strong>ישבע.</strong> ונדקדק בדברים: <strong>טעמא</strong> <small>[הטעם,</small> דווקא<small>]</small> ש<strong>אמר שלש, הא</strong> <small>[הרי]</small> אילו היה מודה רק ב<strong>שתים</strong> — <strong>פטור</strong> היה מלהשבע, והרי <strong>האי שטר דקמודי ביה</strong> <small>[שטר זה שהוא מודה בו]</small> <strong>הילך הוא,</strong> שהרי הוא מסכים לשלם ככל הכתוב בו, <strong>ו</strong>אם כן לכאורה <strong>שמע מינה</strong> <small>[למד מכאן]</small> כי <strong>הילך פטור</strong> משבועה!
  ודוחים:  <strong>לא, לעולם אימא</strong> <small>[אומר]</small> <strong>לך</strong> כי אף אם הודה ב<strong>שתים חייב</strong> בשבועה, <strong>והאי דקתני</strong> <small>[וזה ששנה]</small> <strong>שלש,</strong> לא לשם הוראה בדין הילך נאמר, אלא <strong>לאפוקי</strong> <small>[להוציא]</small> <strong>מ</strong>דברי <strong>ר' עקיבא,</strong> ש<strong>אמר: משיב אבידה הוי</strong> <small>[הוא]</small> <strong>ופטור,</strong> על כן <strong>קא משמע לן</strong> <small>[השמיע לנו]</small> ר' שמעון בן אלעזר שאינו כן, אלא <strong>מודה</strong> ב<strong>מקצת הטענה הוי</strong> <small>[הוא],</small> <strong>וחייב.</strong>
 על כך מקשים: <strong>אי הכי</strong> <small>[אם כך]</small> היא הכוונה, לשון זו: <strong>"ר' שמעון בן אלעזר אומר הואיל והודה מקצת הטענה ישבע"</strong> אינה מדוייקת, אלא <strong>"אף זה ישבע" מבעי ליה</strong> <small>[צריך היה לו]</small> לומר, שהרי לפי ההסבר שאמרנו בשתיים ודאי חייב, והיה צריך לומר שאף בשלוש צריך להשבע!
 <strong>אלא</strong> יש לדחות מה שאמרנו ולהסביר בדרך אחרת: <strong>לעולם</strong> אם הודה ב<strong>שתים</strong> — הריהו <strong>פטור, והילך</strong> בכלל <strong>חייב, ושאני הכא</strong> <small>[ושונה</small> הדבר <small>כאן]</small> שאינו חייב שבועה, הואיל <strong>דקא מסייע ליה שטרא</strong> <small>[שמסייע לו,</small> ללווה, <small>השטר]</small> ומשום כך פטור משבועה אם הודה בשניים.
 <strong>אי נמי</strong> <small>[או גם כן]</small> פטור משבועה אם הודה בשניים בלבד מטעם אחר: <strong>משום דהוה ליה</strong> <small>[שהרי הוא]</small> <strong>שטר שעבוד קרקעות,</strong> כי סתם שטר יש בו ערבות הלווה על ידי שיעבוד קרקעותיו למלוה, וכלל בידינו ש<strong>אין נשבעין על כפירת שעבוד קרקעות,</strong> אלא על כפירת כספים או מטלטלים. כל זה היה בלשון אחת של דיוק מן הברייתא.
  אכן, <strong>איכא דמותיב מסיפא</strong> <small>[יש שמקשה מסופה</small> של ברייתא זו<small>],</small> ששנינו בה, <strong>ר' עקיבא אומר: אינו אלא כמשיב אבידה ופטור</strong> משבועה. ונדייק: <strong>טעמא</strong> <small>[הטעם,</small> דווקא<small>]</small> ש<strong>אמר</strong> הלוה <strong>שלש, הא</strong> <small>[הרי]</small> אם הודה רק ב<strong>שתים</strong> — <strong>חייב. והא</strong> <small>[והרי]</small> <strong>שטר</strong> זה <strong>כיון דקא מודי ביה</strong> <small>[שהוא מודה בו]</small> אם כן <strong>כהילך דמי</strong> <small>[</small>הוא <small>נחשב],</small> שהרי עליו לשלם ככתוב בשטר, ו<strong>שמע מינה</strong> <small>[למד מכאן]</small> כי <strong>הילך חייב!</strong>
 ודוחים: <strong>לא, לעולם אימא</strong> <small>[אומר]</small> <strong>לך</strong> כי כאשר הודה ב<strong>שתים נמי</strong> <small>[גם כן]</small> <strong>פטור</strong> משבועה, <strong>והאי דקתני</strong> <small>[וזה ששנה]</small> <strong>שלש</strong> דווקא, הרי זה <strong>לאפוקי</strong> <small>[להוציא]</small> <strong>מ</strong>דברי <strong>ר' שמעון בן אלעזר</strong> ש<strong>אמר</strong> ש<strong>מקצת הטענה</strong> <strong>הוי</strong> <small>[הוא]</small> <strong>וחייב,</strong> על כן <strong>קא משמע לן</strong> <small>[השמיע לנו]</small> ר' עקיבא שלדעתו <strong>משיב אבידה הוי</strong> <small>[הוא]</small> <strong>ופטור.</strong>
 ומעירים: <strong>הכי נמי מסתברא</strong> <small>[כך גם כן מסתבר]</small> לומר מתוך הדברים. <strong>דאי סלקא דעתך</strong> <small>[שאם עולה על דעתך]</small> לפרש כי מי שהודה ב<strong>שתים חייב</strong> בשבועה, אם כן <strong>בשלש היכי</strong> <small>[איך]</small> <strong>פטר ליה</strong> <small>[אותו]</small> <strong>ר' עקיבא,</strong> שכן יש מקום לומר כי <strong>האי אערומי קא מערים</strong> <small>[זה,</small> הלווה, <small>מערים הוא]</small> <strong>סבר</strong> <small>[סבור</small> הוא<small>]:</small> <strong>אי אמינא</strong> <small>[אם אומר]</small> <strong>שתים</strong> <strong>בעינא אשתבועי</strong> <small>[אצטרך להשבע</small> על כך<small>]</small> וכיון שכך <strong>אימא</strong> <small>[אומר]</small> <strong>שלש</strong> <strong>דאהוי</strong> <small>[שאהיה]</small> <strong>כמשיב אבידה ואיפטר</strong> <small>[ואפטר].</small> <strong>אלא שמע מינה</strong> <small>[למד מכאן]</small> כי אם הודה ב<strong>שתים נמי</strong> <small>[גם כן]</small> <strong>פטור.</strong>
 ושואלים: <strong>אלא</strong> לפירוש זה הרי <strong>קשיא</strong> <small>[קשה]</small> <strong>ל</strong>דברי <strong>ר' חייא,</strong> שהרי המודה בשניים הילך הוא, ובכל זאת חייב! ומשיבים: <strong>שאני התם דקא מסייע ליה שטרא</strong> <small>[שונה שם שמסייע לו השטר]</small> ולא משום הילך, אלא משום שחייב לשלם על פי השטר. <strong>אי נמי</strong> <small>[או גם כן]</small> <strong>משום דהוה ליה</strong> <small>[שהרי הוא]</small> <strong>שטר שעבוד קרקעות, ו</strong>כאמור <strong>אין נשבעים על כפירת שעבוד קרקעות.</strong>
 <big>א</big> <strong>מתיב</strong> <small>[מקשה]</small> <strong>מר זוטרא בריה</strong> <small>[בנו]</small> של <strong>רב נחמן,</strong> ממה ששנינו: אדם ש<strong>טענו</strong> לחבירו שמגיע לו ממנו <strong>כלים וקרקעות, הודה</strong> הנתבע שחייב לו <strong>כלים וכפר בקרקעות,</strong> או להיפך ש<strong>הודה בקרקעות וכפר בכלים</strong> — הרי זה <strong>פטור</strong> מלהשבע על השאר. אם <strong>הודה</strong> על <strong>מקצת קרקעות</strong> — <strong>פטור</strong> מלהשבע, הודה על <strong>מקצת כלים</strong> — <strong>חייב</strong> להשבע על השאר.
  ומעתה נדייק: <strong>טעמא</strong> <small>[הטעם,</small> דווקא<small>]</small> מפני שמדובר כאן ב<strong>כלים וקרקעות,</strong> שה<strong>קרקע לאו</strong> <small>[לא]</small> <strong>בת שבועה היא,</strong> שהרי אין נשבעים על טענות הקשורות בקרקעות, <strong>הא</strong> <small>[הרי]</small> אילו היה כאן ענין של <strong>כלים וכלים דומיא</strong> <small>[בדומה]</small> לטענה זו של <strong>כלים וקרקעות,</strong> היינו אומרים, ש<strong>חייב</strong> להשבע. ו<strong>היכי דמי</strong> <small>[כיצד בדיוק היה הדבר]?</small> <strong>לאו דאמר ליה</strong> <small>[האם לא</small> שהמקרה הדומה הוא <small>שאומר לו]</small> <strong>הילך, ושמע מינה</strong> <small>[ולמד מכאן]</small> כי <strong>הילך חייב</strong> בשבועה!
  ודוחים:  <strong>לא, לעולם אימא</strong> <small>[אומר]</small> <strong>לך</strong> שאף אם היה מדובר ב<strong>כלים וכלים נמי</strong> <small>[גם כן]</small> <strong>פטור, והא דקתני</strong> <small>[וזו ששנה]</small> <strong>כלים וקרקעות, הא קא משמע לן</strong> <small>[</small>דבר <small>זה השמיע לנו],</small> שחידש לנו בכך דבר אחר: כי אם <strong>הודה במקצת</strong> ה<strong>כלים</strong> ונתחייב בשבועה — <strong>חייב</strong> להשבע <strong>אף על הקרקעות</strong> שכפר בהם, אף שעל קרקעות עצמם אינו נשבע.
  ושואלים:  <strong>מאי קא משמע לן</strong> <small>[מה השמיע לנו]</small> על ידי כך — ש<strong>זוקקין?</strong> כלומר, שאף שאין נשבעים ישירות על תביעות קרקעות, מכל מקום מי שהתחייב שבועה לחבירו, יכול התובע להזקיק (להכריח) אותו שישבע על דברים שאין עליהם כרגיל חיוב שבועה. ואולם דבר זה אין צריך ללמדנו מברייתא זו, שכן הלא <strong>תנינא</strong> <small>[שנינו</small> כבר<small>]</small> במסכת קדושין כי <strong>זוקקין הנכסים שאין להן אחריות,</strong> כלומר, כספים ומטלטלים (שלא היו משתמשים כאחריות להלואה), <strong>את הנכסים שיש להן אחריות</strong> (קרקעות) <strong>לישבע עליהם.</strong> ואם כן, הלכה זו כבר ידועה לנו, ולשם מה ללמוד אותה מן הברייתא כאן?
  ומשיבים:  <strong>הכא</strong> <small>[כאן],</small> בהלכה של כלים וקרקעות הוא <strong>עיקר</strong> ההלכה, שזוקקים הנכסים שאין להם אחריות להשבע גם על האחרים. ואילו <strong>התם</strong> <small>[שם]</small> <strong>אגב גררא נסבה</strong> <small>[גרר</small> הדברים <small>הביאה],</small> שתוך שעסק בכלל בהשוואה של נכסים שונים זה לזה הביא גם דבר זה. ועיקר הלימוד הוא איפוא מן הקטע שלנו, ואם כן יש בו חידוש לעצמו, ואין ללמוד ממנו כלל לענין הילך.
## דף ה.
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> ש<strong>הילך</strong> בכלל <strong>פטור</strong> משבועה, <strong>אמאי איצטריך קרא</strong> <small>[מדוע הוצרך כתוב]</small> מיוחד <strong>למעוטי</strong> <small>[למעט]</small> <strong>קרקע מ</strong>חיוב <strong>שבועה</strong> אם הודה במקצת? <strong>הא</strong> <small>[הרי]</small> <strong>כל קרקע הילך הוא,</strong> שהרי הקרקע עומדת במקומה כפי שהיתה, ואין הילך גדול מזה, ואם כן לשם מה פסוק מיוחד?
 <strong>אמר</strong> <small>[</small>יכול היה <small>לומר]</small> <strong>לך:</strong> <strong>איצטריך קרא</strong> <small>[הוצרך הכתוב]</small> למקרה מסויים, <strong>היכא</strong> <small>[היכן]</small> ש<strong>חפר בה,</strong> בקרקע שהוא מחזיר <strong>בורות, שיחין</strong> (בריכות), <strong>ומערות,</strong> ושוב אין זה הילך, שהרי כבר נתקלקל השדה על ידי כך.
 <strong>אי נמי</strong> <small>[או גם כן]</small> יש צורך בכתוב <strong>היכא</strong> ש<strong>טענו</strong> את חבירו שחייב לו <strong>כלים וקרקעות, והודה בכלים וכפר בקרקעות,</strong> ללמדנו שאינו חייב שבועה על הקרקעות.
  ומנסים להביא ראיה אחרת, <strong>תא שמע</strong> <small>[בוא</small> ו<small>שמע],</small> ממה <strong>דתני</strong> <small>[ששנה]</small> <strong>רמי בר חמא</strong> ברייתא זו: <strong>ארבעה שומרין,</strong> כלומר, ארבעה סוגי שומרים שמנתה התורה ושיש בכל אחד מהם חובה להשבע במקרים מסויימים אם לא החזירו את מה שנמסר לידם, <strong>צריכין</strong> כדי לחייבם להשבע שתהא <strong>כפירה במקצת והודאה במקצת.</strong> ואלו הם ארבעת השומרים: <strong>שומר חנם</strong> שאינו מקבל כל שכר עבור שמירתו, <strong>והשואל</strong> מחבירו חפץ כדי להשתמש בו ואינו משלם עבור זכות השימוש בו, <strong>נושא שכר</strong> המקבל תשלום עבור השמירה, <strong>והשוכר</strong> חפץ מחבירו ומשלם לו עבור זכות השימוש בו.
  ומעתה נברר, <strong>היכי דמי</strong> <small>[כיצד מדובר],</small> כיצד יכולה להיות בשומרים כפירה והודאה במקצת? <strong>לאו</strong> <small>[האם לא]</small> מדובר כאן כגון ש<strong>אמר ליה</strong> <small>[לו]</small> השומר: <strong>הילך,</strong> הרי לך מה שבאמת קבלתי ממך, והשאר מעולם לא התחייבתי בהם! וראיה היא לר' חייא שהילך חייב!
  ודוחים:  <strong>לא,</strong> יכול שתהא הודאה במקצת באופן אחר, כגון ש<strong>אמר ליה</strong> <small>[לו]</small> בעל הפרות לשומר החינם: <strong>שלש פרות מסרתי לך ומתו כולהו</strong> <small>[כולן]</small> <strong>בפשיעה</strong> (רשלנות) ואתה חייב לשלם עבורן. <strong>ואמר ליה איהו</strong> <small>[לו הוא,</small> השומר<small>]:</small> לגבי פרה <strong>חדא</strong> <small>[אחת]</small> <strong>לא היו דברים מעולם,</strong> כלומר, לא שלוש אלא שתיים לקחתי. <strong>וחדא</strong> <small>[ואחת</small> מהפרות<small>]</small> <strong>מתה באונס</strong> ואני פטור עליה, <strong>וחדא</strong> <small>[ואחת</small> מהן<small>]</small> אכן <strong>מתה בפשיעה דבעינא שלומי</strong> <small>[שאני</small> אכן <small>צריך לשלם]</small> <strong>לך</strong> עבורה. ובמקרה זה אף שהוא מודה במקצת הטענה, <strong>לאו</strong> <small>[לא]</small> <strong>הילך הוא,</strong> שהרי בפועל אינו מחזיר דבר ואם כן אין להוכיח מכאן לענייננו.
  ושוב מציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה <strong>דתני אבוה</strong> <small>[ששנה אביו]</small> של <strong>ר' אפטוריקי</strong> ברייתא בדומה לזו <strong>לדר' חייא קמייתא</strong> <small>[ל</small>הלכתו <small>הראשונה של ר' חייא]:</small> אמר לחבירו <strong>"מנה לי בידך", והלה,</strong> הנתבע <strong>אומר: אין לך בידי כלום, והעדים מעידים אותו שיש בידו</strong> מאותם מעות <strong>חמשים זוז, יכול ישבע על השאר</strong> —
 <strong>תלמוד לומר</strong> בענין שומרים: "על כל דבר פשע, על שור על חמור על שה על שלמה <strong>על כל אבידה אשר יאמר כי הוא זה</strong> עד האלהים יבא דבר שניהם" (שמות כב, ח), ומכאן למדים: <strong>על הודאת פיו</strong> ("אשר יאמר כי הוא זה") <strong>אתה מחייבו</strong> שבועה ("עד האלהים"), <strong>ואי</strong> <small>[ואין]</small> <strong>אתה מחייבו</strong> שבועה <strong>על העדאת עדים,</strong> והרי זה היפך דברי ר' חייא!
  את הקושיה הזו דוחים: <strong>מתניתא קא רמית עליה</strong> <small>[מברייתא אתה משליך,</small> מראה סתירה, <small>עליו],</small> על דברי <strong>ר' חייא?!</strong> והלא <strong>ר' חייא</strong> עצמו <strong>תנא</strong> של ברייתא <strong>הוא ופליג</strong> <small>[וחולק]</small> על הברייתא שהביא אביו של ר' אפטוריקי.
 ומקשים: <strong>והא קרא קאמר</strong> <small>[והרי מקרא אמר]!</small> שהרי אינו אומר רק סברה סתם, אלא לפנינו מקרא כתוב, ומן המקרא יש להקשות על ר' חייא! ומשיבים: הפסוק <strong>ההוא</strong> שהבאנו שנאמר בו ''כי הוא זה" לענין אחר הוא בא, ללמדנו, <strong>למודה מקצת הטענה,</strong> שרק הוא חייב להשבע.
  ומעירים:  <strong>ואבוה</strong> <small>[ואביו]</small> של <strong>ר' אפטוריקי</strong> <strong>אמר</strong> <small>[</small>יכול היה <small>לומר]</small> <strong>לך</strong> כהסבר לדבר: לשון הכתוב "כי הוא זה" מורה על מיעוט כפול, <strong>כתיב</strong> <small>[נאמר]</small> <strong>"הוא"</strong> <strong>וכתיב</strong> <small>[ונאמר]:</small> <strong>"זה", חד</strong> <small>[אחד</small> מהם, מלה אחת<small>]</small> בא <strong>ל</strong>למד ש<strong>מודה מקצת הטענה</strong> הוא שחייב להשבע, <strong>וחד</strong> <small>[ואחד</small> מהם<small>]</small> <strong>להעדאת עדים</strong> ש<strong>פטור</strong> משבועה.
  ושואלים:  <strong>ואידך</strong> <small>[והאחר,</small> ר' חייא<small>],</small> כיצד מסביר הוא את הכפילות בפסוק? ואומרים: לדעתו <strong>חד</strong> <small>[אחד</small> מהם<small>]</small> בא למעט ולומר כי רק <strong>מודה מקצת הטענה</strong> חייב להשבע, <strong>וחד</strong> <small>[ואחד</small> מהם<small>]</small> לומר שאין נשבעים אלא כש<strong>מודה ממין הטענה,</strong> שאם היתה התביעה בסוג אחד של דברים, והודה לו בסוג אחר, שאינו חייב להשבע.
  ושואלים:  <strong>ואידך</strong> <small>[והאחר,</small> אבי ר' אפטוריקי<small>]</small> מדוע אינו מפרש גם הוא כך? ומשיבים: זה שאיננו <strong>מודה ממין הטענה לית ליה</strong> <small>[אין לו],</small> איננו סבור שהוא פטור משבועה. <strong>וסבר ליה</strong> <small>[והוא סבור]</small> <strong>כ</strong>דעת <strong>רבן גמליאל</strong> בענין זה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>טענו</strong> את חבירו שהוא חייב לו <strong>חטין, והודה לו</strong> החבר <strong>בשעורים,</strong> אף על פי שהשעורים זולות מן החיטים, והריהו לכאורה כמודה במקצת, מכל מקום <strong>פטור</strong> שלא הודה לו כלל באותו דבר שטען נגדו. <strong>ו</strong>אילו <strong>רבן גמליאל מחייב,</strong> ואבי ר' אפטוריקי הולך בשיטתו של רבן גמליאל. ובסיכומם של דברים נשארו איפוא דברי ר' חייא במקומם, בלא הוכחה מכרעת כנגדם.
 <big>א</big> ומביאים מעשה שהיה בבית הדין: <strong>ההוא רעיא דהוו מסרי ליה כל יומא חיותא בסהדי</strong> <small>[רועה אחד שהיו מוסרים לו</small> ב<small>כל יום בהמות בעדים].</small> <strong>יומא חד</strong> <small>[יום אחד]</small> <strong>מסרו ליה</strong> <small>[לו]</small> בהמות לשמור <strong>בלא</strong> שיהיו <strong>סהדי</strong> <small>[עדים]</small> להעיד כמה בהמות מסרו. <strong>לסוף</strong> <small>[לבסוף]</small> <strong>אמר להו</strong> <small>[להם]</small> לבעלי הבהמות: <strong>לא היו דברים מעולם,</strong> שמעולם לא לקח בהמות אלה, ולא רצה להחזירן. <strong>אתו סהדי אסהידו ביה</strong> <small>[באו</small> <small>עדים</small> ו<small>העידו בו]</small> ש<strong>אכל תרתי מינייהו</strong> <small>[שתיים מהן],</small> מאותן הבהמות שהכחיש את לקיחתן. <strong>אמר ר' זירא: אם איתא</strong> <small>[יש</small> מקום לומר<small>],</small> אם מקבלים אנו את דברי <strong>ר' חייא קמייתא</strong> <small>[הראשונים],</small> הרי במקרה זה <strong>משתבע אשארא</strong> <small>[נשבע</small> הרועה <small>על השאר]</small> או ישלם.
 <strong>אמר ליה</strong> <small>[לו]</small> <strong>אביי: אם איתא</strong> <small>[יש,</small> אם מקבלים<small>]</small> את דברי ר' חייא <strong>משתבע</strong> <small>[נשבע]</small> הרועה<small>?!</small> <strong>והא</strong> <small>[והרי]</small> <strong>גזלן הוא!</strong> שהרי הוכיחו העדים בעדותם שהוא גזלן, וכיון שכך, פסול הוא לעדות ואינו נאמן בשבועתו. <strong>אמר ליה</strong> <small>[לו]</small> ר' זירא: לא התכוונתי שהרועה ישבע, אלא הצד <strong>שכנגדו קאמינא</strong> <small>[אמרתי]</small> שישבע, ויקבל את המגיע לו.
  ומעירים: ו<strong>השתא נמי דליתא</strong> <small>[</small>ו<small>עכשיו גם כן שאין]</small> אנו מקבלים להלכה את דברי <strong>ר' חייא נחייביה</strong> <small>[נחייב אותו,</small> את הרועה<small>]</small> שבועה <strong>מ</strong>דברי <strong>רב נחמן.</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> האומר לחבירו <strong>"מנה לי בידך",</strong> וענה לו החבר: <strong>"אין לך בידי</strong> כלום <strong>"</strong>— הרי זה <strong>פטור</strong> מן השבועה. <strong>ואמר רב נחמן:</strong> אף על פי כן <strong>משביעין אותו שבועת היסת.</strong> שרב נחמן חידש או ניסח תקנה זו, שגם הכופר בכל חייב להשבע שאין הטענה נכונה. אם כן, יצטרך הרועה להשבע שבועה זו!
  ומשיבים: הלכה זו שקבע  <strong>רב נחמן</strong> הלא <strong>תקנתא</strong> <small>[תקנה]</small> <strong>היא</strong> ואינה שבועה מדברי תורה, אלא תקנת חכמים.
## דף ה:
 <strong>ותקנתא לתקנתא לא עבדינן</strong> <small>[ותקנה לתקנה אין אנו עושים].</small> שהלכה זו שאם הנתבע חשוד על השבועה, נשבע התובע ונוטל  — אף היא תקנת חכמים, ואין מצרפים שתי תקנות חכמים זו עם זו.
  ושואלים: ובעיקרו של דבר, מה שאמרנו שהרועה פסול לשבועה משום שהוא גזלן  <strong>ותיפוק ליה</strong> <small>[ותצא לו]</small> הלכה זו שהוא פסול לעדות משום <strong>דהוה ליה</strong> <small>[שהוא]</small> <strong>רועה! ואמר רב יהודה: סתם רועה פסול</strong> לעדות, שמן הסתם גזלן הוא, שהוא רועה את בהמותיו בשדות אחרים וגוזלם.
  ודוחים:  <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> — כשהוא רועה את הבהמות <strong>דידיה</strong> <small>[שלו],</small> שאז חושדים אנו בו בגזלנות, <strong>הא</strong> <small>[</small>ו<small>זה]</small> כשהוא רועה בהמות <strong>דעלמא</strong> <small>[של העולם,</small> אחרים<small>].</small> <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שרועה שכיר נאמן, אם כן <strong>אנן חיותא</strong> <small>[אנו</small> את <small>החיות,</small> הבהמות<small>]</small> <strong>לרועה היכי מסרינן</strong> <small>[איך אנו מוסרים]?</small> <strong>והא כתיב</strong> <small>[והרי נאמר]</small> <strong>"</strong>ו<strong>לפני עור לא תתן מכשל"</strong> (ויקרא יט, יד), שאסור לסייע לאדם לעבור עבירה, ואם חושדים אנו בו בגזלנות הרי מכשילים אנו אותו בעבירה על ידי שנותנים לו את הבהמות?! <strong>אלא חזקה היא: אין אדם חוטא ולא לו</strong> (שלא עבור עצמו), ולפיכך אין חוששים שיגזול הרועה עבור בהמות שאינן שלו.
 <big>א</big> שנינו במשנה: <strong>זה,</strong> כל אחד מן האוחזים בטלית ואומר "כולה שלי" <strong>ישבע שאין לו בה פחות מחציה</strong> וכן יעשה השני. ושואלים: <strong>על</strong> החלק <strong>דאית ליה</strong> <small>[שיש לו]</small> <strong>משתבע</strong> <small>[</small>הוא <small>נשבע]</small> שאומר שיש לו בה חציה ומשמעות דבריו שאכן אותו חלק בו הוא מחזיק הוא שלו, <strong>או על</strong> החלק <strong>דלית ליה משתבע</strong> <small>[שאין לו</small> הוא <small>נשבע]</small> שאומר שאין לו בה פחות מחציה, שהרי מלשון שלילית זו אין להוכיח שיש לו משהו, שייתכן שכוונת דבריו שפחות מחצייה אין לו ואף פחות מכך אין לו! <strong>אמר רב הונא,</strong> כך הוא נשבע, <strong>דאמר</strong> <small>[ש</small>הוא <small>אומר]:</small> <strong>שבועה שיש לי בה</strong> חלק מסויים <strong>ואין לי בה פחות מחציה.</strong>
 ושואלים: <strong>ונימא</strong> <small>[ושיאמר]</small> <strong>שבועה שכולה שלי,</strong> שהרי זוהי טענתו מתחילה ומדוע נשבע רק שיש לו בה חלק. על כך משיבים בדרך שאלה: <strong>ומי יהבינן ליה</strong> <small>[והאם נותנים אנו לו]</small> את <strong>כולה</strong> אם ישבע? ואם כן אינו צריך להשבע שכולה שלו.
  ושואלים: אם כן  <strong>ונימא</strong> <small>[ושיאמר]</small> רק <strong>שבועה שחציה שלי</strong> ומדוע צריכים לנוסח מסובך זה של רב הונא? ומשיבים: הריהו על ידי כך <strong>מרע ליה לדיבוריה</strong> <small>[פוגם בדבריו],</small> בטענתו הקודמת, שהרי טען שכולה שלו.
  ומקשים:  <strong>השתא נמי מרע ליה לדיבוריה</strong> <small>[עכשיו גם כן</small> בנוסחו של רב הונא הוא <small>פוגם בדיבורו],</small> שהרי הוא נשבע רק על חציה! ומשיבים: <strong>דאמר</strong> <small>[ש</small>הוא <small>אומר]</small> בנוסח זה: <strong>כולה שלי, ולדבריכם</strong> שאין אתם מאמינים לי בכולה — <strong>שבועה שיש לי בה</strong> חלק <strong>ואין לי בה פחות מחציה.</strong>
 לעיקר הדין שואלים: <strong>וכי מאחר שזה תפוס ועומד</strong> בחציה <strong>וזה תפוס ועומד</strong> בחציה, ולבסוף כל אחד מקבל מה שהוא תופס בו, <strong>שבועה זו למה?</strong> מוטב שיתחלקו כך מתחילה בלא שבועה! <strong>אמר ר' יוחנן: שבועה זו תקנת חכמים היא,</strong> ועשו אותה כדי <strong>שלא יהא כל אחד ואחד הולך ותוקף</strong> (מחזיק) סתם <strong>בטליתו של חבירו ואומר: "שלי הוא",</strong> ומכריחו על ידי כך להתחלק עמו, ולכן תקנו שבועה כדי למנוע חטיפה סתם.
  ושואלים מצד אחר: <strong>ונימא</strong> <small>[ונאמר]</small> כי <strong>מיגו דחשיד אממונא חשיד נמי אשבועתא</strong> <small>[מתוך</small> שאנו אומרים <small>ש</small>הוא <small>חשוד על</small> גזילת <small>ממון, חשוד</small> הוא <small>גם כן על השבועה],</small> שהרי מתחילה חושדים אנו בו שגזל דבר שאינו שלו והוא משקר בתביעתו, ומדוע נאמין לו בשבועתו?
  ומשיבים:  <strong>לא אמרינן</strong> <small>[אין אנו אומרים]</small> ואיננו מקבלים הנחה זו ש<strong>מיגו דחשיד אממונא חשיד אשבועתא</strong> <small>[מתוך שחשוד על</small> גזילת <small>ממון חשוד</small> הוא <small>גם כן</small> <small>על השבועה]</small> שאנו סבורים שאף שייתכן שיהא אדם חשוד על ממון מכל מקום חמורה השבועה בעיניו, ולא ישבע לשקר. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> <strong>האי דאמר רחמנא</strong> <small>[זה שאמרה התורה]</small> ש<strong>מודה מקצת הטענה ישבע,</strong> הרי אף שם <strong>נימא</strong> <small>[נאמר]</small> <strong>מיגו דחשיד אממונא חשיד אשבועתא</strong> <small>[מתוך שחשוד על</small> גזילת <small>ממון חשוד</small> הוא גם כן <small>על השבועה],</small> והרי זו ראיה שאין חוששים לכך.
  ודוחים: משם אין ראיה, כי  <strong>התם אשתמוטי קא משתמיט ליה</strong> <small>[שם משתמט הוא ממנו]</small> עד שיכול לשלם, ו<strong>כ</strong>דברי <strong>רבה</strong> שהזכרנו, שרבה מסביר שהלווה מתכוון באמת לתת הכל, והוא מודה רק במקצת מפני שהוא רוצה להשתמט בינתיים, עד שיוכל לשלם את חובו כולו.
  ומוסיפים:  <strong>תדע</strong> שכן הוא, שהרי <strong>אמר רב אידי בר אבין אמר רב חסדא: הכופר במלוה,</strong> מי שהוכיחו עדים שלוה כסף וכפר בכך שאכן לוה אותו — <strong>כשר לעדות</strong> ואין אנו אומרים שהוא גנב ונפסל משום כך לכל עדות. ואולם מי שהוכח שהוא כופר <strong>בפיקדון</strong> — <strong>פסול לעדות.</strong> וטעמו של דבר — שכיון שכסף הלואה ניתן ללווה להוציאו, מניחים אנו שהוציא את הכסף, וכפירתו היתה רק השתמטות לפי שעה עד שיוכל לשלם. מה שאין כן בפקדון, שהרי אין שומר הפקדון רשאי להשתמש בו, ואם אינו בידו בוודאי גנבו, ולכן דינו כגזלן ופסול לעדות, ולענייננו הרי זו הוכחה שהעובדה שאדם כופר בממון ומשקר בדבריו, איננה ראיה שהוא חשוד גם על השבועה.
  ושואלים:  <strong>אלא הא דתני</strong> <small>[</small>ברייתא <small>זו ששנה]</small> <strong>רמי בר חמא:</strong> כדי שיצטרכו <strong>ארבעה שומרים</strong> להשבע על טענתם, צריכים הם שתהיה בדבריהם <strong>כפירה במקצת והודאה במקצת.</strong> ואלו הם: <strong>שומר חנם והשואל נושא שכר והשוכר,</strong> אף ביחס להם <strong>נימא</strong> <small>[נאמר]</small> <strong>מיגו דחשיד אממונא חשיד אשבועתא</strong> <small>[מתוך שחשוד על ממון חשוד</small> גם <small>על שבועה],</small> שהרי השומר אין לו סיבה להשתמט, ואם אינו מחזיר את הפקדון יש לחשוש שגנבו, ובכל זאת מאמינים לו בשבועה!
  ומשיבים:  <strong>התם נמי</strong> <small>[שם גם כן]</small> בשומרים, אפשר להעלות על הדעת שהשומר אינו שקרן וגזלן אלא <strong>אשתמוטי קא משתמיט</strong> <small>[משתמט הוא]</small> מלהחזיר עכשיו, ויחזיר לאחר מכן. כי מן הסתם נגנב או נאבד ממנו הפקדון, ו<strong>סבר</strong> <small>[סבור]</small> השומר: אם ינתן לי זמן <strong>משכחנא</strong> <small>[אמצא]</small> את ה<strong>גנב ותפיסנא ליה</strong> <small>[ואתפוס אותו]</small> ואקח מידו את החפץ ואחזירנו. <strong>אי נמי משכחנא ליה</strong> <small>[או גם כן אמצא אותו],</small> את הבהמה <strong>באגם ומייתינא ליה</strong> <small>[ואביא אותה],</small> ואם כן, מתחילה אין חושדים אותו כשקרן אלא כמשתמט בלבד.
  ומקשים:  <strong>אי הכי</strong> <small>[אם כך]</small> אתה אומר, <strong>הכופר בפקדון אמאי</strong> <small>[מדוע]</small> <strong>פסול לעדות? נימא</strong> <small>[נאמר]</small> גם שם: <strong>אשתמוטי</strong> כי <strong>קא משתמיט</strong> <small>[משתמט הוא]</small> בינתיים מלהחזיר <strong>סבר</strong> <small>[</small><small>ו</small><small>סבור הוא]:</small> אשתמט <strong>עד דבחשנא ומשכחנא ליה</strong> <small>[שאחפש ואמצא אותו,</small> את הפקדון<small>]!</small> ומשיבים: אכן, סתם כופר בפקדון איננו נפסל לעדות.
 <strong>כי אמרינן</strong> <small>[כאשר אומרים אנו]</small> ש<strong>הכופר בפקדון פסול לעדות</strong> הוא במקרה כגון <strong>דאתו סהדי ואסהידו ביה</strong> <small>[שבאו עדים והעידו בו]</small> <strong>דההיא שעתא איתיה</strong> <small>[שבאותה שעה</small> שהכחיש <small>היה]</small> ה<strong>פקדון בביתיה והוה ידע</strong> <small>[בביתו והיה יודע]</small> שהפקדון שם. <strong>אי נמי דהוה נקיט ליה בידיה</strong> <small>[או גם כן שהיה מחזיק אותו,</small> את הפקדון, <small>בידו]</small> ואז ברור לנו שאין הוא משתמט אלא גנב גמור.
  ושואלים שוב: <strong>אלא הא</strong> <small>[זו]</small> ש<strong>אמר רב הונא</strong> לגבי דיני שומרים, ששומר שלא החזיר את הפקדון ואמר שהוא מוכן לשלם את מחירו ובלבד שלא ישביעוהו, מכל מקום <strong>משביעים אותו שבועה שאינה ברשותו</strong>, <strong>נימא</strong> <small>[נאמר]</small> <strong>מיגו דחשיד אממונא חשיד אשבועתא</strong> <small>[מתוך שחשוד על ממון חשוד</small> גם <small>על השבועה],</small> שהרי הוא טוען שהחפץ נגנב או נאבד, ואנו חושדים בו ומחייבים אותו להשבע, משמע שאנו מאמינים לשבועתו!
  ודוחים:  <strong>התם נמי</strong> <small>[שם גם כן]</small> השומר <strong>מורה</strong> היתר לעצמו <strong>ואמר</strong> <small>[ואומר]:</small> <strong>דמי קא יהבנא ליה</strong> <small>[כסף נתתי לו]</small> עבור החפץ, ואף שלקחתי את הפקדון לעצמי כיון שאני מחזיר את דמיו לא עשיתי כל רע, ולכן יש מקום לחייב אותו שבועה שאין החפץ ברשותו, ואם נשבע הריהו נאמן בשבועתו.
 <strong>אמר</strong> <strong>ליה</strong> <small>[לו]</small> <strong>רב אחא מדיפתי לרבינא: והא קא עבר</strong> <small>[והרי הוא,</small> השומר, <small>עבר]</small> בכך שלא החזיר את הפקדון גם אם שילם בעדו, <strong>על לאו</strong> (מצות לא תעשה) של <strong>"לא תחמד</strong> אשת רעך ועבדו ואמתו ושורו וחמורו וכל אשר לרעך
 <strong>"</strong>(שמות כ, יד), שאדם מתחייב בו אם לוקח בכוח או במרמה חפץ מחבירו, אף אם משלם עבורו! ומשיבים: <strong>"לא תחמד" לאינשי</strong> <small>[לאנשים]</small> <strong>בלא דמי משמע להו</strong> <small>[כסף נשמע להם],</small> שאף שאכן הנוטל דבר מחבירו גם אם משלם עובר על איסור "לא תחמוד", מכל מקום אנשים אינם יודעים שהדבר אסור, והם סבורים שעבירה של "לא תחמוד" היא רק כאשר הוא לוקח חפץ של חבירו בלא לשלם, ומשום כך השומר לא חשב שהוא מרשיע לעשות, ולכן הוא נאמן לעדות ולשבועה.
## דף ו.
 <strong>ואלא הא</strong> <small>[זו]</small> ש<strong>אמר רב נחמן</strong> שמי שתבעו אותו וכפר הכל <strong>משביעין אותו שבועת היסת, נימא</strong> <small>[נאמר</small> שם<small>]</small> <strong>מיגו דחשיד אממונא חשיד אשבועתא</strong> <small>[מתוך שחשוד על</small> גזילת <small>ממון חשוד</small> הוא גם <small>על השבועה].</small>
 <strong>ותו</strong> <small>[ועוד],</small> <strong>הא דתני</strong> <small>[זו ששנה]</small> <strong>ר' חייא</strong> לענין חנווני ופועל, ש<strong>שניהם,</strong> החנווני והפועלים, <strong>נשבעין ונוטלין מבעל הבית,</strong> אף שם <strong>נימא</strong> <small>[נאמר]</small> <strong>מיגו דחשיד אממונא חשיד אשבועתא</strong> <small>[מתוך שחשוד על הממון חשוד</small> גם <small>על השבועה].</small>
 <strong>ותו</strong> <small>[ועוד],</small> <strong>הא</strong> <small>[זו]</small> ש<strong>אמר רב ששת: שלש שבועות משביעים אותו,</strong> את שומר החינם הטוען שהחפץ שניתן לו לשמירה נגנב מידו: <strong>שבועה שלא פשעתי בה,</strong> כלומר, שלא התרשלתי בשמירה; <strong>שבועה שלא שלחתי בה יד,</strong> שלא התחיל הוא עצמו להשתמש בה לצרכו; ו<strong>שבועה שאינה ברשותי</strong> כעת. וכיון שאנו חושדים בו בכל אלה, <strong>נימא</strong> <small>[נאמר]</small> <strong>מיגו דחשיד אממונא חשיד אשבועתא</strong> <small>[מתוך שחשוד על ממון חשוד</small> גם <small>על השבועה].</small>
 <strong>אלא</strong> מכל אלה יכולים להסיק כי <strong>לא אמרינן</strong> <small>[אין אנו אומרים]</small> <strong>מיגו דחשיד אממונא חשיד אשבועתא</strong> <small>[מתוך שחשוד על ממון חשוד</small> גם <small>על השבועה].</small>
 <strong>אביי אמר:</strong> מכל המקומות הללו אין להוכיח שהחשוד על ממון נאמן בשבועה, כי אפשר לומר אחרת: <strong>חיישינן</strong> <small>[חוששים אנו]</small> <strong>שמא מלוה ישנה יש לו עליו.</strong> שמא היה התובע (או מוצא האבידה) חייב לנתבע חוב ישן, ועד עכשיו לא יכול היה לקבל ממנו את ממונו, ועתה כיוון שבאה לידו הזדמנות להחזיק בחפץ, הריהו מעכבו כתשלום עבור חובו. ואם כן אין אנו חושדים בו כלל בגזלנות, וממילא נאמן על התביעה.
  ושואלים:  <strong>אי הכי</strong> <small>[אם כן]</small> שאנו חוששים שמא מלוה ישנה יש לו עליו, מדוע אם כן נשבע? <strong>נשקול</strong> <small>[שיקח]</small> <strong>בלא שבועה,</strong> שהרי יתכן שישבע לו באמת שהחפץ שייך לו, משום שהוא תשלום עבור החוב הישן ולא תועיל השבועה לברר את האמת בסכסוך זה שלפנינו!
  אלא כך יש לומר: <strong>חיישינן שמא ספק מלוה ישנה יש לו עליו.</strong> כלומר, אין זה ברור לנתבע שהתובע אכן חייב לו, אלא יש לו ספק בדבר, ובינתיים הוא מעכב את החפץ ברשותו עד לבירור הענין.
  ומקשים:  <strong>ולא אמרינן תפיס ממונא מספיקא</strong> <small>[והאם אין אנו אומרים</small> במקרה זה שאותו אדם <small>תופס ממון</small> שאיננו שלו <small>מספק]</small> בלבד? ואם כן ודאי <strong>משתבע נמי</strong> <small>[נשבע גם כן]</small> על הדברים <strong>מ</strong>תוך אותו <strong>ספק,</strong> ומדוע נאמין לשבועתו אם הוא חשוד בעינינו על נטילת דברים מספק שלא כדין?
 <strong>אמר רב ששת בריה</strong> <small>[בנו]</small> של <strong>רב אידי: פרשי אינשי</strong> <small>[פורשים אנשים]</small> <strong>מ</strong>להשבע <strong>ספק שבועה ולא פרשי</strong> <small>[ואינם פורשים]</small> <strong>מספק ממונא</strong> <small>[ממון]</small> שאינו שלהם. <strong>מאי טעמא</strong> <small>[מה טעם]</small> ההבדל? — <strong>ממון איתיה</strong> <small>[ישנו]</small> <strong>בחזרה,</strong> שהאיש חושב: אם יתברר שהממון אינו שלי — אחזיר אותו, ואילו <strong>שבועה ליתיה</strong> <small>[אינה]</small> <strong>בחזרה,</strong> שמכיון שנשבע לשקר שוב אין לו תקנה לזה, ומשום כך נזהר אדם בשבועה יותר מבממון.
 <big>א</big> <strong>בעי</strong> <small>[שאל]</small> <strong>ר' זירא</strong> את השאלה הבאה: שנים שבאו כשאוחזים שניהם בטלית ו<strong>תקפה</strong> (תפסה בכח) <strong>אחד</strong> מהם <strong>בפנינו,</strong> שבפני בית הדין משך והוציא את כל הטלית מידי חבירו מהו הדין כאן?
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אי דשתיק</strong> <small>[אם</small> זה שנחטף מידו <small>שותק],</small> הרי יש לומר שעל ידי כך <strong>אודויי אודי ליה</strong> <small>[מודה הוא לו]</small> לחבירו, שהוא צודק בטענתו, <strong>ואי דקא צווח</strong> <small>[ואם שהוא צווח]</small> על גזילה זו, <strong>מאי הוה ליה למעבד</strong> <small>[מה היה לו לעשות</small> עוד<small>]?</small> ובוודאי העובדה שהשני חזק ממנו איננה משנה מבחינת הדין?
  ומסבירים:  <strong>לא צריכא</strong> <small>[נצרכה]</small> לומר אלא למקרה <strong>דשתיק מעיקרא והדר</strong> <small>[ששתק מתחילה</small> כשחטף ממנו <small>וחזר</small> אחר כך<small>]</small> ו<strong>צווח, מאי</strong> <small>[מה</small> הדין<small>]?</small> וצדדי השאלה: האם נאמר כי <strong>מדאשתיק אודויי אודי ליה</strong> <small>[מכיון ששתק</small> בתחילה, <small>הודה לו]</small> שהוא צודק, ורק אחר כך התחרט, <strong>או דלמא</strong> <small>[שמא]</small> <strong>כיון דקא צווח השתא</strong> <small>[שהוא צווח עכשיו]</small> על העוול שנעשה לו בכך <strong>איגלאי מילתא דהאי דשתיק מעיקרא</strong> <small>[נתגלה הדבר שמה ששתק מתחילה]</small> הוא משום ש<strong>סבר: הא קא חזו ליה רבנן</strong> <small>[הרי חכמים רואים אותו,</small> את הדבר<small>]</small> ומה לי לצעוק.
 <strong>אמר רב נחמן: תא שמע</strong> <small>[בוא</small> ו<small>שמע]</small> פתרון לשאלה זו, ממה ששנינו: <strong>במה דברים אמורים</strong> ששניהם נשבעים ונוטלים — כ<strong>ששניהם אדוקין</strong> <small>(מחזיקים)</small> <strong>בה,</strong> בטלית, <strong>אבל</strong> אם <strong>היתה</strong> ה<strong>טלית יוצאת מתחת ידו של אחד מהם,</strong> אין כאן מקום לשבועת שניהם, אלא <strong>המוציא מחבירו עליו הראיה,</strong> ואם אין ראיה תשאר בחזקת המחזיק בה. ומעתה נברר: <strong>היכי דמי</strong> <small>[כיצד בדיוק היה הדבר]?</small> <strong>אי נימא</strong> <small>[אם נאמר]</small> <strong>כדקתני</strong> <small>[כפי ששנינו],</small> אם כן, <strong>פשיטא</strong> <small>[פשוט,</small> מובן מאליו<small>]</small> שכך הוא, שכל הבא וטוען לזכות על חפץ של חבירו ודאי שצריך להביא ראיה. <strong>אלא</strong> ודאי מדובר כאן באופן <strong>שתקפה אחד בפנינו,</strong> וכעין שאלתו של ר' זירא, ואם כן יש מכאן לכאורה פתרון לשאלה.
  ודוחים:  <strong>לא,</strong> אפשר לומר כי <strong>הכא במאי עסקינן</strong> <small>[כאן במה אנו עוסקים]</small> — <strong>כגון דאתו לקמן כדתפיסו לה תרוייהו</strong> <small>[שבאו לפנינו כשמחזיקים אותו שניהם]</small> <strong>ואמרינן להו</strong> <small>[ואמרנו להם]:</small> <strong>זילו פלוגו</strong> <small>[לכו</small> ו<small>חלוקו],</small> <strong>ונפקו, והדר אתו כי תפיס לה חד מינייהו</strong> <small>[ויצאו, וחזרו</small> ו<small>באו כאשר תופס אותה אחד מהם],</small> <strong>האי</strong> <strong>אמר</strong> <small>[זה,</small> המחזיק, <small>אומר]:</small> <strong>אודויי אודי</strong> <small>[הודה]</small> <strong>לי</strong> השני בכך שלא רצה להשבע שאני צודק. <strong>והאי אמר</strong> <small>[וזה</small> שאין הטלית בידו <small>אומר]:</small> <strong>בדמי אגרתי ניהליה</strong> <small>[בכסף השכרתי לו]</small> את חצי הטלית, ולא ויתרתי על זכותי בה, <strong>דאמרינן ליה</strong> <small>[שאומרים אנו לו]</small> במקרה כגון זה לטוען כנגד המחזיק: אי אפשר לקבל את טענתך, כי <strong>עד השתא</strong> <small>[עכשיו]</small> <strong>חשדת ליה</strong> <small>[לו,</small> בו<small>]</small> כ<strong>גזלן</strong> וטענת שלקח חפץ שאתה מצאת, <strong>והשתא מוגרת ליה בלא סהדי</strong> <small>[ועכשיו אתה משכיר לו</small> דבר <small>בלי עדים],</small> ולכן אין טענתך מסתברת והמוציא מחבירו עליו הראיה.
 <strong>ואיבעית אימא</strong> <small>[ואם תרצה אמור]</small> שאפשר להבין את הברייתא באופן אחר, <strong>כדקתני</strong> <small>[כפי ש</small>היא <small>שנויה]</small> ובאופן זה: <strong>דאתו לקמן כי תפיס לה חד מינייהו ואידך מסרך בה סרוכי</strong> <small>[שבאו לפנינו כאשר תופס בה</small> בגופה של הטלית <small>אחד מהם, והאחר נסרך,</small> נמשך ומחזיק בקצה<small>],</small> <strong>ואפילו ל</strong>שיטת <strong>סומכוס</strong> ש<strong>אמר</strong> בכלל ש<strong>ממון המוטל בספק חולקין</strong> אותו הצדדים ביניהם <strong>בלא שבועה,</strong> במקרה זה <strong>מודה סומכוס דסרכא</strong> <small>[שסריכה,</small> גרירה<small>]</small> שאדם נגרר ואוחז בדבר <strong>לאו</strong> <small>[לא]</small> <strong>כלום היא.</strong>
 שאלתו של ר' זירא לא נפתרה איפוא, ואולם על בסיס שאלה זו חוזרים ושואלים אחרת: <strong>אם תמצי לומר</strong> <small>[</small>תסכם <small>ו</small><small>תרצה לומר]</small> שאם <strong>תקפה אחד בפנינו מוציאין אותה מידו,</strong> ממילא אם אחד מן הצדדים <strong>הקדישה</strong> לכל הטלית — <strong>אינה מקודשת,</strong> שהרי אינה שלו. ואולם <strong>אם תמצי לומר</strong> <small>[</small>תסכם <small>ו</small><small>תרצה לומר]</small> להיפך ש<strong>תקפה אחד בפנינו אין מוציאים אותה מידו,</strong> אם <strong>הקדישה בלא תקפה מהו</strong> הדין בכגון זה? שאמנם לא חטף את הטלית מחבירו, אבל הקדיש את הטלית כולה.
  וצדדי השאלה: <strong>כיון</strong> ש<strong>אמר מר</strong> <small>[החכם]</small> כלל בדיני העברת קנין: <strong>אמירתו לגבוה כמסירתו להדיוט דמי</strong> <small>[נחשב]</small>, שלגבי הקדש ("גבוה") יש לאמירה תוקף של מעשה קנין, כפי שיש תוקף למסירת חפץ בפועל להדיוט (שאינו הקדש). וכאן, האם נאמר איפוא כי הקדיש <strong>כמאן</strong> ש<strong>תקפה דמי</strong> <small>[נחשב],</small> שהרי אמירה זו דינה כמסירה בעדים,
 <strong>או דלמא</strong> <small>[שמא]</small> <strong>השתא מיהא הא</strong> <small>[עכשיו על כל פנים הרי]</small> <strong>לא תקפה</strong> והטלית עדיין אינה שלו, <strong>וכתיב</strong> <small>[ונאמר]</small> <strong>"ואיש כי יקדש את ביתו קדש</strong> לה'<strong>"</strong> (ויקרא כז, יד), ולמדו מכאן: <strong>מה ביתו ברשותו</strong> — <strong>אף כל</strong> דבר שהוא <strong>ברשותו, לאפוקי האי</strong> <small>[להוציא</small> דבר <small>זה]</small> שהוא <strong>לא ברשותו,</strong> שהמקדיש דבר שאינו ברשותו, אין הקדשו הקדש.
  וכדי לפתור את הבעיה מציעים: <strong>תא שמע</strong> <small>[בוא</small> ו<small>שמע]</small> ממעשה שהיה, <strong>דההיא</strong>
## דף ו:
 <strong>מסותא דהוו מנצו עלה בי תרי</strong> <small>[בית מרחץ אחד שהיו רבים עליו שנים],</small> <strong>האי</strong> <small>[זה]</small> <strong>אמר דידי</strong> <small>[שלי]</small> <strong>הוא והאי</strong> <small>[וזה]</small> <strong>אמר דידי</strong> <small>[שלי]</small> <strong>הוא. קם חד מינייהו אקדשה</strong> <small>[עמד אחד מהם</small> ו<small>הקדיש אותו,</small> את המרחץ<small>]</small> <strong>פרשי מינה</strong> <small>[פרשו ממנו,</small> מן המרחץ<small>]</small> מלהשתמש בו <strong>רב חנניה ורב אושעיא וכולהו רבנן</strong> <small>[וכל החכמים],</small> שלא ידעו אם הקדש זה יש בו תוקף, ובינתיים נמנעו מלרחוץ בו מחשש מעילה בהקדש. <strong>ואמר</strong> <strong>ליה</strong> <small>[לו]</small> <strong>רב אושעיא לרבה: כי אזלת קמיה</strong> <small>[כאשר הולך אתה</small> ללמוד <small>לפני]</small> <strong>רב חסדא ל</strong>עיירה <strong>כפרי, בעי מיניה</strong> <small>[שאל אותו]</small> מה לעשות בכגון זה.
 <strong>כי אתא</strong> <small>[כאשר בא]</small> רבא בדרכו לכפרי <strong>ל</strong>עיר <strong>סורא</strong> וסיפר את המעשה, <strong>אמר ליה</strong> <small>[לו]</small> <strong>רב המנונא: מתניתין</strong> <small>[משנתנו]</small> <strong>היא,</strong> שמן המשנה אפשר ללמוד פתרון לבעיה זו. שכך שנינו במשנה: <strong>ספק בכורות</strong> שלא ברור אם יש קדושה בהם, <strong>אחד בכור אדם</strong> שלא ברור אם בכור הוא, <strong>ואחד בכור בהמה, בין טהורים</strong> (כבכורות בקר וצאן), <strong>בין טמאים</strong> (כבכורי חמורים) הכלל הוא: <strong>המוציא מחבירו עליו הראיה.</strong> ואם הבכור נמצא בידי ישראל אין הכהן יכול לקחת אותו מידו. <strong>ותני עלה</strong> <small>[ושנויה</small> ברייתא <small>עליה]</small> כביאור על משנה זו, שספק בכורות אלה <strong>אסורים בגיזה ובעבודה</strong> בהם כדרך שאסורים כל המוקדשים.
  ומכאן טען רב המנונא: <strong>והא הכא</strong> <small>[והרי כאן]</small> ש<strong>אמר</strong> שם <strong>תקפו כהן,</strong> שלקח הכהן את הבכור הזה בכוח — <strong>אין מוציאים אותו מידו,</strong> <strong>דקתני</strong> <small>[ש</small>הרי <small>שנה]</small> <strong>המוציא מחבירו עליו הראיה,</strong> וכיון שהבכור בידי הכהן צריך עכשיו הישראלי להביא ראיה כדי שיוכל להוציא ממנו, <strong>וכי</strong> <small>[ו</small>גם <small>כאשר]</small> <strong>לא תקפו</strong> (לקחו מידו) בכל זאת <strong>אסורין בגיזה ובעבודה.</strong> משמע, שכל דבר שיכולה לחול עליו קדושה, אם יקחהו הכהן בחזקה — יש בו כבר מעתה צד מסויים של קדושה. וכן הוא לענין המרחץ.
 <strong>אמר ליה</strong> <small>[לו]</small> <strong>רבה:</strong> אין זו הוכחה, שאין הדברים דומים, כי <strong>קדושת בכור קאמרת</strong> <small>[אומר אתה]</small> — קדושה זו יש בה דין שונה, <strong>לעולם אימא</strong> <small>[אומר]</small> <strong>לך</strong> לענין ספק בכורות אם <strong>תקפו כהן</strong> — <strong>מוציאין אותו מידו</strong> ואין תוקף לבעלות הבאה על ידי חטיפה, <strong>ואפילו הכי</strong> <small>[כך]</small> <strong>אסורים</strong> הם <strong>בגיזה ובעבודה</strong> קודם לכן כיון ש<strong>קדושה הבאה מאליה שאני</strong> <small>[שונה].</small> שהרי קדושת הבכור אינה נובעת מתוך פעולה של הקדשה, אלא הבכור מתקדש מעצמו בשעת לידתו, וספק קדושתו איננו תלוי בבעלות עליו, אלא בספק עובדתי, וכל עוד לא יתברר הספק אסור ליהנות ממנו.
 <strong>אמר ליה</strong> <small>[לו]</small> <strong>רב חנניה לרבה: תניא דמסייע</strong> <small>[שנוייה</small> ברייתא <small>המסייעת]</small> <strong>לך,</strong> לדעתך, שספק בכור יש לו דין מיוחד. ששנינו: <strong>הספיקות נכנסין לדיר להתעשר,</strong> שמכניסים אותם בין שאר הבהמות הצעירות שמהם מפרישים את מעשר בהמה.
 <strong>ואי סלקא דעתך</strong> <small>[ואם עולה על דעתך]</small> לומר כי ספק בכור ש<strong>תקפו כהן אין מוציאים אותו מידו,</strong> <strong>אמאי</strong> <small>[מדוע]</small> <strong>נכנסין לדיר?</strong> הלא <strong>נמצא זה</strong> שמכניסם לדיר <strong>פוטר ממונו בממונו של כהן,</strong> שהרי, ייתכן שספק זה שייך לכהן, ואם הוא נותן אותו כמעשר, נמצא שפוטר עצמו מחובת מעשר בבהמה שיש לכהן זכות קנין בה!
 <strong>אמר ליה</strong> <small>[לו]</small> <strong>אביי: אי</strong> <small>[אם]</small> <strong>משום הא</strong> <small>[זה]</small> <strong>לא תסייעיה למר</strong> <small>[תסייע לאדוני</small><small>],</small> לרבה, כי <strong>הכא במאי עסקינן</strong> <small>[כאן במה אנו עוסקים]</small> — במקרה מיוחד, <strong>כגון דלית ליה</strong> <small>[שאין לו]</small> <strong>אלא תשעה</strong> טלאים, <strong>והוא,</strong> אותו טלה של ספק, שאז <strong>מה נפשך</strong> <small>[רצונך],</small> כלומר, בכל אופן שתרצה להבין זאת, הדבר מוצדק. כי <strong>אי בר חיובא</strong> <small>[אם בן חיוב]</small> <strong>הוא,</strong> שאין בטלה זה קדושת בכור, אם כן <strong>שפיר קא</strong> <small>[יפה הוא]</small> <strong>מעשר</strong> אותו. <strong>אי לאו בר חיובא</strong> <small>[</small>ו<small>אם</small> מעיקרו <small>לא בן חיוב]</small> <strong>הוא,</strong> שיש בו קדושת בכור, אולם אז הרי <strong>תשעה לאו בר עשורי נינהו</strong> <small>[לא בני,</small> מחוייבי חובת <small>מעשר הם]</small> ואותו אדם לא היה חייב לעשר עליהם. ועשירי זה אף אם נתנו כמעשר, לא הרוויח על ידיו מאומה.
 <strong>הדר</strong> <small>[חזר]</small> ו<strong>אמר אביי</strong> עצמו: <strong>לאו מילתא היא דאמרי דספיקא לאו בר עשורי היא</strong> <small>[אין זה דבר</small> של ממש <small>מה שאמרתי שהספק איננו בן חיוב להתעשר],</small> <strong>דתנן</strong> <small>[ש</small>כן <small>שנינו</small> במשנה<small>]:</small> אם היה אדם מעשר את צאנו ולא הגיע עד לעשרה ו<strong>קפץ אחד מן המנויין</strong> כבר <strong>לתוכן,</strong> לבין אלה שעדיין לא נמנו — <strong>כולן פטורים,</strong> גם אלה שנמנו כבר, שהרי לגבי כל אחד מאלה שלא נמנו קיים ספק אם כבר נמנו למעשר, ועל כן כולם בספק ופטורים.
 <strong>ואי סלקא דעתך ספיקא בעי עשורי</strong> <small>[ואם עולה על דעתך</small> לומר כי <small>ספק צריך לעשר]</small> אם כן <strong>לעשר</strong> <small>[שיעשר]</small> באותו אופן <strong>ממה נפשך:</strong> <strong>דאי בר חיובא</strong> <small>[שאם בן חיוב]</small> <strong>הוא</strong> מחזור זה של עשרה היוצא עכשיו — <strong>שפיר</strong> <small>[יפה]</small> הוא <strong>מעשר,</strong> <strong>ואי לאו בר חיובא</strong> <small>[ואם לא בן חיוב]</small> <strong>הוא,</strong> שבין עשרה אלה יצא גם המנוי כבר, הרי מכל מקום כל אחד מהתשעה האחרים <strong>נפטר</strong> מן המעשר <strong>במנין הראוי.</strong>
 שכן <strong>אמר רבה: מנין הראוי פוטר.</strong> כלומר, אם מנה טלאים למעשר ובשעת המניה היה מנין זה ראוי, ואירע שלא יכול להפריש מעשר בפועל, כגון שאחד מן הנותרים מת, ושוב אין לו עשרה להפריש מהם, מכל מקום, אלה שהיו במנין הראוי להתעשר כבר — נפטרו מן המעשר, ואין צריך לחזור בשנה הבאה ולעשר עבורם.
## דף ז.
 <strong>אלא מאי אית</strong> <small>[מה יש]</small> <strong>לך למימר</strong> <small>[לומר],</small> להסביר מפני מה לא חייבו אדם זה לעשר ממה נפשך — כי <strong>עשירי ודאי אמר רחמנא</strong> <small>[אמרה התורה]</small> שצריך לעשר <strong>ולא עשירי ספק. הכא נמי</strong> <small>[כאן גם כן]</small> יש לומר: <strong>עשירי ודאי אמר רחמנא</strong> <small>[אמרה תורה]</small> <strong>ולא עשירי ספק.</strong>
 לגופה של אותה ברייתא <strong>אמר ליה</strong> <small>[לו]</small> <strong>רב אחא מדפתי לרבינא: מאי</strong> <small>[מה</small> הן<small>]</small> <strong>ספיקות</strong> אלה שדובר בהם? <strong>אילימא</strong> <small>[אם תאמר]</small> שמדובר כאן ב<strong>ספק בכורות,</strong> הלא "וכל מעשר בקר וצאן כל אשר יעבור תחת השבט העשירי <strong>יהיה</strong> <strong>קדש</strong> לה'<strong>"</strong> (ויקרא כז, לב) <strong>אמר רחמנא</strong> <small>[אמרה תורה],</small> <strong>ולא שכבר קדוש</strong> מטעם אחר,
 וזהו כיון שחלה עליו קדושת בכור מספק שוב אין קדושת מעשר חלה עליו. <strong>אלא ספק פדיון פטר חמור,</strong> שאם נולד אצל אדם חמור, ולא ברור לו אם חמור זה הוא בכור ("פטר חמור") ומספק נהג בו כבכור ופדה אותו בשה, הרי שה זה הוא ספק פדיון פטר חמור, <strong>וכ</strong>דברי <strong>רב נחמן,</strong> ש<strong>אמר רב נחמן אמר רבה בר אבוה: ישראל שיש לו עשרה ספק פטרי חמור בתוך ביתו — מפריש עליהן עשרה שיין</strong> לפוטרו מן הספק, <strong>ומעשרן,</strong> מפריש אחד מהם מעשר, <strong>והן</strong> כולם <strong>שלו,</strong> שהרי אין הכהן יכול להוכיח שאחד מאלה שייך לו.
  ושואלים:  <strong>מאי הוי עלה דמסותא</strong> <small>[מה היה עליה,</small> על בעיה זו של <small>בית המרחץ]?</small> שהרי מן הדיון לא הגענו לידי פתרון. <strong>תא שמע</strong> <small>[בוא</small> ו<small>שמע]</small> ראיה לדבר ממה ש<strong>אמר רב חייא בר אבין: הוה עובדא בי</strong> <small>[היה מעשה בבית]</small> <strong>רב חסדא</strong> כעין זה, <strong>ו</strong>מעשה שהיה ל<strong>רב חסדא</strong> <strong>בי</strong> <small>[בבית]</small> <strong>רב הונא, ופשטה מהא</strong> <small>[ופתר</small> את הבעיה <small>מזו]</small> ש<strong>אמר רב נחמן: כל ממון שאין יכול להוציאו בדיינין</strong> מיד המחזיק בו, אם <strong>הקדישו</strong> — <strong>אינו קדוש.</strong>
 בעייתנו נפתרה איפוא, אך לגוף דברי רב נחמן שואלים, אם נדייק מכאן, נסיק: <strong>הא</strong> <small>[הרי]</small> אם <strong>יכול להוציאו בדיינים,</strong> ו<strong>הקדישו</strong> — <strong>קדוש, אף על גב</strong> <small>[אף על פי]</small> ש<strong>לא אפקיה</strong> <small>[הוציאן]</small> עדיין, <strong>ו</strong>אולם, <strong>האמר</strong> <small>[הרי אמר]</small> <strong>ר' יוחנן: גזל</strong> מחבירו חפץ <strong>ולא נתייאשו הבעלים</strong> מן הגזילה — <strong>שניהם,</strong> לא הבעלים ולא הגזלן, <strong>אינם יכולים להקדישו. זה,</strong> הגזלן — <strong>לפי שאינה שלו, וזה,</strong> הבעלים — <strong>לפי שאינה ברשותו.</strong> משמע שאין אדם יכול להקדיש אפילו חפץ שלו, אם אינו ברשותו ממש.
  ומשיבים:  <strong>מי סברת במסותא</strong> <small>[האם סבור אתה שבמרחץ]</small> ב<strong>מטלטלין</strong> שבו <strong>עסקינן</strong> <small>[אנו עוסקים]?</small> <strong>לא, במסותא מקרקעי עסקינן</strong> <small>[במרחץ</small> שבגוף <small>הקרקעות אנו עוסקים]</small> <strong>דכי</strong> <small>[שכאשר]</small> <strong>יכול</strong> <strong>להוציאה בדיינין,</strong> אין כאן צורך להוציאה מיד המחזיק בה, ולכן כבר עתה <strong>ברשותיה קיימא</strong> <small>[ברשותו</small> היא <small>עומדת].</small>
 <big>א</big> <strong>תני</strong> <small>[שנה]</small> <strong>רב תחליפא בר מערבא</strong> <small>[בן ארץ ישראל]</small> <strong>קמיה</strong> <small>[לפני]</small> <strong>ר' אבהו</strong> ברייתא זו: <strong>שנים אדוקים</strong> (מחזיקים) <strong>בטלית</strong> — <strong>זה נוטל עד מקום שידו מגעת, וזה נוטל עד מקום שידו מגעת, והשאר,</strong> כל מה ששניהם אינם מחזיקים בו, <strong>חולקים בשוה. מחוי ליה</strong> <small>[הראה לו]</small> <strong>ר' אבהו</strong> בסימן שהראה בידו, שיש להוסיף שאת השאר חולקים <strong>בשבועה.</strong>
 ושואלים: <strong>אלא מתניתין</strong> <small>[משנתנו]</small> <strong>דקתני דפלגי בהדדי</strong> <small>[ששנה</small> בה <small>שחולקים זה עם זה]</small> <strong>ולא קתני</strong> <small>[שנה]</small> <strong>זה נוטל עד מקום שידו מגעת</strong>, <strong>היכי משכחת לה</strong> <small>[כיצד אתה מוצא אותה],</small> כיצד נתאר מצב זה? <strong>אמר רב פפא:</strong> ששניהם אינם אוחזים בטלית עצמה, אלא <strong>דתפיסי בכרכשתא</strong> <small>[שאוחזים בציציות]</small> היוצאות ממנה ולכן צריכים הם להשבע ולחלק את כל הטלית.
 <strong>אמר רב משרשיא: שמע מינה</strong> <small>[למד מכאן]</small> מדברי רב פפא כי <strong>האי סודרא</strong> <small>[סודר זה]</small> שנותן אדם לחבירו כדי לעשות בו קנין, אינו צריך לתת את הסודר כולו, אלא <strong>כיון דתפיס ביה</strong> <small>[שתפס בו]</small> שיעור כדי <strong>שלש על שלש</strong> אצבעות, שבכך יש לו ערך מסויים, <strong>קרינן ביה</strong> <small>[קוראים אנו בו]</small> כבר <strong>"ונתן לרעהו"</strong> כאמור "וזאת לפנים בישראל ...
 לקיים כל דבר, שלף איש נעלו ונתן לרעהו, וזאת התעודה בישראל" (רות ד, ז), <strong>דכמאן דפסיק דמי</strong> <small>[שכאילו היה חתוך</small> הוא <small>נחשב]</small> כפי שאמרנו בדיני מציאה, <strong>ו</strong>את אותו חלק שמסר הריהו <strong>קני</strong> <small>[קונה],</small> עושה קנין בנתינה זו, אף שחלק שבידו מחובר לסודר.
  ושואלים:  <strong>ומאי שנא</strong> <small>[ומה שונה]</small> דין זה <strong>מ</strong>מה שאמר <strong>רב חסדא,</strong> ש<strong>אמר רב חסדא:</strong> נתן הבעל את ה<strong>גט בידה</strong> של האשה <strong>ומשיחה</strong> (חוט הקשור בגט) <strong>בידו, אם</strong> הוא במצב ש<strong>יכול לנתקו</strong> (למושכו) <strong>ולהביאו אצלו</strong> באמצעות החוט — <strong>אינה מגורשת, ואם לאו</strong> <small>[לא],</small> שאינו יכול וכגון שהחוט חלש מדי — הרי היא <strong>מגורשת.</strong> משמע, שכל עוד חלק מן הגט בידו, אינו נחשב כאילו ניתן לה!
  ומשיבים: יש לחלק:  <strong>התם</strong> <small>[שם]</small> בגט — גט <strong>כריתות</strong> <strong>בעינן, וליכא</strong> <small>[צריכים אנו</small> שיהיה, <small>ואין כאן],</small> שהרי לא ניתק הקשר ביניהם לגמרי, וכל עוד יש לבעל קשר כל שהוא בגט אין כאן כריתות. ואולם <strong>הכא</strong> <small>[כאן]</small> בקניינים <strong>נתינה בעינן, והא איכא</strong> <small>[אנו צריכים, והרי יש].</small>
 <strong>אמר רבא:</strong> גם <strong>אם היתה</strong> זו <strong>טלית מוזהבת —</strong> <strong>חולקין.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> ומדוע יהא דינה אחר? ומשיבים: <strong>לא צריכא</strong> <small>[נצרכה]</small> אלא לאופן <strong>דקאי דהבא בי מצעי</strong> <small>[שעומד,</small> נמצא, <small>הזהב באמצע],</small> לא בידו של זה ולא בידו של זה.
  ותוהים שוב: <strong>הא נמי פשיטא</strong> <small>[זה גם כן פשוט,</small> מובן מאליו<small>],</small> הרי אמרנו שחולקים בשאר! ומשיבים: <strong>לא צריכא</strong> <small>[נצרכה]</small> אלא לאופן <strong>דמיקרב לגבי דחד</strong> <small>[ש</small>היה הזהב <small>קרוב</small> יותר <small>אל אחד</small> מהם<small>]</small> אף שלא החזיק בו. <strong>מהו דתימא</strong> <small>[שתאמר]</small> <strong>דאמר ליה</strong> <small>[שאומר לו]</small> זה שהזהב קרוב אליו: <strong>פלוג הכי</strong> <small>[חתוך כך]</small> שנחלק את הטלית בדיוק בקו האמצע בין שנינו, ואז ימצא רוב הזהב בידו, על כן <strong>קא משמע לן</strong> <small>[השמיע לנו]</small> רבא <strong>דאמר ליה</strong> <small>[שאומר לו]</small> השני: <strong>מאי חזית דפלגת הכי</strong> <small>[מה ראית שאתה חותך כך]</small> בקו אמצעי זה? <strong>פלוג הכי</strong> <small>[חתוך כך]</small> בדרך אחרת, כך שהזהב יתחלק בין שנינו בשווה.
 <big>ב</big> <strong>תנו רבנן</strong> <small>[שנו חכמים]:</small> <strong>שנים</strong> שהיו <strong>אדוקין</strong> (מחזיקים) <strong>בשטר,</strong> ה<strong>מלוה אומר: שלי הוא</strong> השטר, שלא נפרע עדין <strong>ונפל ממני</strong> וחזרתי <strong>ומצאתיו</strong>, <strong>ולוה אמר:</strong> השטר אמנם <strong>שלך הוא,</strong> כלומר, היה שלך, <strong>ו</strong>אולם כבר <strong>פרעתיו לך</strong> והחזרת אותו לי וממני אבד, בכגון זה — <strong>יתקיים השטר בחותמיו,</strong> כלומר, יבררו קודם את טיבו של השטר ויבדקו אם העדים שחתמו בו מאשרים אותו, אלו <strong>דברי רבי.</strong>
 <strong>רבן שמעון בן גמליאל אומר: יחלוקו</strong> המלוה והלווה בסכום שבשטר, מפני הספק.
  ואם <strong>נפל</strong> שטר כגון זה <strong>ליד דיין</strong> ואין שני הצדדים מודים למי מהם שייך השטר — <strong>לא יוציאו</strong> בעלי הדין <strong>עולמית</strong> את השטר לגבייה, וימתינו עד שתמצא ראיה. <strong>ר' יוסי אומר: הרי הוא בחזקתו</strong> ויעשו מה שכתוב בו.
  את הברייתא הזו מבררים: <strong>אמר מר</strong> <small>[החכם]:</small> <strong>יתקיים השטר בחותמיו.</strong> ולכאורה המסקנה למעשה היא: <strong>ו</strong>כאשר אכן יתקיים השטר <strong>גבי ליה</strong> <small>[גובה אותו]</small> ה<strong>מלוה כוליה</strong> <small>[כולו],</small> ושואלים: <strong>ו</strong>כי <strong>לית ליה מתניתין</strong> <small>[אין לו,</small> איננו מקבל, את <small>הדין ששנינו ב</small><small>משנתנו]</small> בשנים אוחזין בטלית? ואם כן, כמו שבטלית יש לכל אחד מהם חצי, אף בשטר נאמר שלכל אחד מהם יש זכות לחצי השטר ולא יותר!
 <strong>אמר רבא אמר רב נחמן:</strong> <strong>ב</strong>שטר <strong>מקוים,</strong> כשכבר יש עליו אישור בית הדין שבדקו ומצאוהו שהוא נכון, והריהו כממון — <strong>דברי הכל יחלוקו</strong> בו, <strong>כי פליגי</strong> <small>[כאשר</small> הם <small>חלוקים]</small> הרי זה <strong>ב</strong>אופן שהיה זה שטר <strong>שאינו מקוים</strong> עדיין.
 <strong>רבי סבר:</strong> אפילו הלווה <strong>מודה בשטר שכתבו</strong> — <strong>צריך</strong> המלוה <strong>לקיימו</strong> אם רוצה לגבות בו. <strong>ו</strong>לכן, <strong>אי מקיים ליה פליג</strong> <small>[אם יקיימו</small> את השטר <small>הזה</small> בבית דין <small>יחלוק]</small> המלוה עם הלווה, <strong>ואי</strong> <small>[ואם]</small> <strong>לא מקיים ליה</strong> <small>[יקיים אותו]</small> המלוה <strong>לא פליג</strong> <small>[יחלוק].</small> שאם למשל לא יוכל לאמת את חתימת העדים, לא יקבל מאומה אף שהלווה מודה שאכן לווה בשטר זה.
 <strong>מאי טעמא</strong> <small>[מה הטעם]</small> של רבי? — לדעתו שטר בלתי מקוים <strong>חספא בעלמא</strong> <small>[חרס בלבד]</small> <strong>הוא,</strong> שאין לו ערך כל עוד לא נתקיים, <strong>מאן קא משוי ליה להאי שטרא</strong> <small>[מי הוא</small> זה ש<small>עושה אותו,</small> את הנייר <small>הזה לשטר</small> שיש בו ממש<small>]</small> — ה<strong>לוה,</strong> ואולם כיון שתוקפו של השטר תלוי רק בדברי הלוה <strong>הא קאמר דפריע</strong> <small>[הרי הוא</small> עצמו <small>אומר ש</small>השטר <small>פרוע],</small> ולכן אין ערך לשטר זה, ולפיכך אין לדון בו עד שיתקיים.
 <strong>ו</strong>אילו <strong>ר' שמעון בן גמליאל סבר: מודה בשטר שכתבו אין צריך לקיימו,</strong> והשטר חזקתו שהוא אמיתי, <strong>ואף על גב דלא מקיים ליה</strong> <small>[ואף על פי שאיננו מקיים אותו]</small> — <strong>יחלוקו.</strong>
 שנינו בברייתא שאם <strong>נפל</strong> השטר <strong>ליד דיין לא יוציאו</strong> אותו בעלי הדין מידיו <strong>עולמית,</strong>
## דף ז:
 <strong>מאי שנא</strong> <small>[במה שונה]</small> שנפל השטר <strong>ליד דיין</strong> מאשר אם נפל לידו של אחר? <strong>אמר רבא: הכי קאמר</strong> <small>[כך אמר,</small> כך יש להבין<small>]:</small> <strong>ואחר,</strong> כל אדם, <strong>שמצא שטר שנפל</strong> כבר <strong>ליד דיין, והיכי דמי</strong> <small>[וכיצד הוא]</small> דבר זה — ש<strong>כתב ביה</strong> <small>[שכתוב בו,</small> בשטר] <strong>הנפק</strong> (קיום), ושטר זה <strong>לא יוציאו עולמית.</strong>
 ותוהים: <strong>ו</strong>שטר כזה, <strong>לא מיבעיא</strong> <small>[נצרכה]</small> בשטר ש<strong>לא כתב ביה</strong> <small>[כתוב בו]</small> <strong>הנפק?</strong> והרי זה שאין בו הנפק, מסופק יותר, משום <strong>דאיכא למימר</strong> <small>[שיש</small> מקום <small>לומר]</small> שהלווה אמנם כתב <strong>ללות ולא לוה</strong> בו כלל, ומדוע יחזיר המוצא את השטר? <strong>אלא</strong> יש להבין: <strong>אפילו כתב ביה</strong> <small>[בו]</small> <strong>הנפק,</strong> ששטר זה <strong>מקוים, לא יחזיר</strong> אותו למלוה משום <strong>דחיישינן</strong> <small>[שאנו חוששים]</small> <strong>לפירעון,</strong> שמא פרע הלוה את השטר וממנו אבד.
 <strong>ור' יוסי אומר: הרי הוא בחזקתו ולא חיישינן</strong> <small>[ואין אנו חוששים]</small> <strong>לפירעון,</strong> שבודאי אם היה הלווה פורע היה מיד משמיד את השטר, ולא משהה אותו בביתו. ושואלים: <strong>ו</strong>האם <strong>לא חייש</strong> <small>[חושש]</small> <strong>ר' יוסי לפירעון?</strong>
 <strong>והתניא</strong> <small>[והרי שנינו</small> בברייתא<small>]:</small> <strong>מצא שטר כתובה בשוק, בזמן שהבעל מודה</strong> שעדיין לא שילם את דמי הכתובה לאשתו — <strong>יחזיר לאשה, אין הבעל מודה</strong> ואומר שפרע כבר את הכתובה — <strong>לא יחזיר לא לזה ולא לזה.</strong>
 <strong>ר' יוסי אומר,</strong> יש לחלק: אם האשה <strong>עודה תחת בעלה</strong> (עדיין נשואה) — <strong>יחזיר לאשה,</strong> שמן הסתם לא נתן הבעל את דמי הכתובה לאשתו בעודה נשואה לו. ואם <strong>נתארמלה</strong> (נתאלמנה) האשה <strong>או נתגרשה</strong> — <strong>לא יחזיר לא לזה ולא לזה,</strong> שאז יש לחשוש שמא כבר קיבלה את דמי הכתובה, והשטר נפל מידי הבעל או יורשיו. ומכאן שר' יוסי הוא החושש לפירעון!
  ומתרצים:  <strong>איפוך</strong> <small>[הפוך]</small> את הגירסה בברייתא שלנו ושנה כך: <strong>נפל ליד דיין לא יוציאו עולמית,</strong> אלו <strong>דברי ר' יוסי, וחכמים אומרים: הרי הוא בחזקתו.</strong>
 ומעירים: <strong>אי הכי קשיא דרבנן אדרבנן</strong> <small>[אם כך קשה</small> מדברי <small>חכמים על</small> דברי <small>חכמים],</small> שלפי נוסח הברייתא המתוקן החכמים אינם חוששים לפירעון, ואילו בדין שטר כתובה רואים שחכמים חוששים לפרעון!
  ומתרצים: כל הברייתא הזו בדין  <strong>שטר כתובה, כולה</strong> כדברי <strong>ר' יוסי</strong> ואין כאן מחלוקת, <strong>וחסורי מחסרא והכי קתני</strong> <small>[וחסרה</small> הברייתא <small>וכך</small> יש <small>לשנותה]:</small> <strong>אין הבעל מודה</strong> — <strong>לא יחזיר לא לזה ולא לזה. במה דברים אמורים</strong> — באופן שנמצא שטר הכתובה לאחר <strong>שנתארמלה או שנתגרשה, אבל</strong> אם נמצא ב<strong>עודה תחת בעלה</strong> — <strong>יחזיר לאשה, שר' יוסי אומר: עודה תחת בעלה</strong> — <strong>יחזיר לאשה, נתארמלה או שנתגרשה</strong> — <strong>לא יחזיר לא לזה ולא לזה.</strong>
 <strong>רב פפא אמר</strong> שיש דרך אחרת לתרץ את הקושיה: <strong>לעולם לא תיפוך</strong> <small>[אל תהפוך]</small> את הגירסה והשאר את הנוסח כפי שהוא, אלא הסבר כי <strong>ר' יוסי לדבריהם דרבנן קאמר להו</strong> <small>[של חכמים אמר להם]</small> לענין שטר כתובה, שהוא טוען להם על בסיס סברתם שלהם, אף שהוא עצמו אינו חושש כלל לפירעון, וכך יש להבין את דבריו:
 <strong>לדידי</strong> <small>[לי,</small> לשיטתי<small>]</small> <strong>אפילו נתארמלה או נתגרשה נמי לא חיישינן</strong> <small>[גם כן אין אנו חוששים]</small> <strong>לפירעון,</strong> שלשיטתו יש להחזיר כל שטר למי שהוא שייך לו. ואולם אף <strong>לדידכו</strong> <small>[לשיטתכם]</small> <strong>אודו</strong> <small>[הודו]</small> <strong>לי מיהת</strong> <small>[על כל פנים]</small> <strong>בעודה תחת בעלה</strong> ש<strong>יחזיר לאשה, דלאו</strong> <small>[ש</small>הרי עדיין <small>לא]</small> <strong>בת פירעון היא</strong> כתובה זו,
 שאין מסתבר ששטר כתובה זה נפרע ואבד מידי הבעל. <strong>ואמרו ליה רבנן</strong> <small>[לו חכמים]:</small> אף כאן יש מקום לחשוש, <strong>אימור צררי אתפסה</strong> <small>[אמור</small> ש<small>צרורות</small> כסף <small>התפיס,</small> נתן <small>לה]</small> והיא מחזיקה בכספים, ותמורת זאת החזירה לבעלה את הכתובה. ואם יחזירו לה את השטר ייצא שתגבה פעמיים.
 <strong>רבינא אמר: לעולם איפוך קמייתא</strong> <small>[הפוך את</small> הברייתא <small>הראשונה]</small> בדין שטר שנפל לדיין, <strong>ו</strong>את הסתירה שהיתה בדברי חכמים תרץ כך: <strong>טעמא דרבנן הכא</strong> <small>[טעמם של חכמים כאן</small> בכתובה<small>],</small> <strong>משום דחיישינן</strong> <small>[שאנו חוששים]</small> שמא כתב <strong>שתי כתובות,</strong> שאבדה הכתובה הראשונה והוצרך הבעל לכתוב שניה. <strong>ור' יוסי לשתי כתובות לא חייש</strong> <small>[חושש],</small> שלדעתו אין הדבר מצוי ואין לחשוש לדבר בלתי רגיל.
 <big>א</big> <strong>אמר ר' אלעזר: מחלוקת,</strong> כלומר, דין זה שאמר רבן שמעון בן גמליאל בענין שנים אדוקים בשטר שיחלקו ביניהם את השטר, הרי זה דווקא <strong>בששניהם אדוקים</strong> (מחזיקים) <strong>בטופס</strong> של השטר, כלומר, בחלק השטר שיש בו נוסח קבוע של שטרות, או <strong>שניהם</strong> אדוקים <strong>בתורף,</strong> בחלק השטר המיוחד שכתובים בו שמות הלווה והמלוה והסכום. <strong>אבל</strong> אם היה <strong>אחד אדוק בטופס ואחד אדוק בתורף</strong> — מחלקים לפי מה ששניהם מחזיקים בו, <strong>זה נוטל טופס וזה נוטל תורף. ור' יוחנן אמר: לעולם חולקין</strong> הכל,
 <strong>ואפילו אחד אדוק בטופס ואחד בתורף.</strong> ומקשים: <strong>והתניא</strong> <small>[והרי שנינו</small> בברייתא<small>]</small> שהבאנו קודם: <strong>זה נוטל עד מקום שידו מגעת</strong> וזה נוטל עד מקום שידו מגעת! ומשיבים: <strong>לא צריכא</strong> <small>[נצרכה]</small> הלכה זו שקבע ר' יוחנן אלא במקרה <strong>דקאי</strong> <small>[שעומד,</small> נמצא<small>]</small> ה<strong>תורף בי מצעי</strong> <small>[באמצע],</small> במקום ששניהם אינם מחזיקים בו.
  ושואלים:  <strong>אי הכי מאי למימרא</strong> <small>[אם כך מה</small> יש <small>לומר]?</small> ומה חידוש בקביעה זו? ומשיבים: <strong>לא צריכא</strong> <small>[נצרכה]</small> לומר אלא לאופן <strong>דמקרב לגבי דחד</strong> <small>[ש</small>התורף <small>קרוב</small> יותר <small>לאחד</small> מהם<small>].</small> <strong>מהו דתימא</strong> <small>[שתאמר]</small> <strong>אמר ליה</strong> <small>[לו]</small> הקרוב לתורף: <strong>פלוג הכי</strong> <small>[חלוק</small> לי את השטר <small>כך]</small> בדיוק בקו הממוצע בינינו, שהתורף יהיה בצד שלי, על כן <strong>קא משמע לן</strong> <small>[השמיע לנו]</small> ר' יוחנן <strong>דאמר ליה</strong> <small>[שאומר לו</small> האחד<small>]:</small> <strong>מאי חזית דפלגת הכי</strong> <small>[מה ראית שאתה חולק כך]</small> בכיוון אחד שיהיה התורף בצדך? <strong>פלוג הכי</strong> <small>[חלוק כך],</small> בכיוון אחר, ויהא התורף באמצע.
 <strong>אמר ליה</strong> <small>[לו]</small> <strong>רב אחא מדפתי לרבינא:</strong> <strong>ל</strong>שיטת <strong>ר' אלעזר</strong> ש<strong>אמר זה נוטל טופס וזה נוטל תורף,</strong> זה שנטל את הטופס <strong>למה ליה</strong> <small>[לו]?</small> <strong>וכי לצור על פי צלוחיתו הוא צריך</strong> את השטר? שהרי בתורף השטר אי אפשר לגבות ואינו ראוי אלא להשתמש בו כנייר, ולעטוף בו פי צלוחית!
 <strong>אמר ליה</strong> <small>[לו]</small> רבינא: אין הכוונה שחולקים ונוטלים מגוף השטר עצמו ומקבל נייר בלבד אלא <strong>לדמי</strong> <small>[לדמים],</small> לשווי, שמעריכים כמה שווה חלק זה של השטר ביחס לחלק האחר.
 <strong>דאמר הכי</strong> <small>[ש</small>הוא <small>אומר כך]:</small> <strong>שטרא דאית ביה</strong> <small>[שטר שיש בו],</small> שכתוב בו <strong>זמן,</strong> תאריך, שהוא המצוי בתורף <strong>כמה שוי</strong> <small>[</small>הוא <small>שווה]?</small> <strong>ודלית ביה</strong> <small>[ו</small>שטר <small>שאין בו]</small> <strong>זמן כמה שוי</strong> <small>[</small>הוא <small>שווה]?</small> ומה ההבדל? — <strong>בשטרא דאית ביה</strong> <small>[בשטר שיש בו]</small> <strong>זמן,</strong> שנכתב בו תאריך — <strong>גבי ממשעבדי</strong> <small>[</small>יכול <small>לגבות</small> את החוב גם <small>מ</small>קרקעות <small>משועבדות]</small> שמכרם הלווה לאדם אחר לאחר זמן ההלוואה, שמזמן ההלוואה יש שעבוד מוקדם למלוה. <strong>ואידך</strong> <small>[האחר]</small> שאין בו זמן <strong>לא גבי ממשעבדי</strong> <small>[אינו גובה</small> בו <small>ממשועבדים]</small> אלא רק מקרקעות הנמצאות ברשותו של הלווה. <strong>יהיב ליה היאך דביני ביני</strong> <small>[יתן לו האחד</small> את <small>שבינתיים],</small> את סכום ההבדל.
 <strong>ו</strong>בדרך כלל <strong>"יחלוקו" נמי דאמרן</strong> <small>[גם כן שאמרנו]</small> בשאר מקרים — גם שם הכוונה <strong>לדמי</strong> <small>[לכסף],</small> לענין שווי נאמר, ולא לחלוקת החפץ ממש. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שהכוונה היא שיתחלקו במחיר, אם כן <strong>שנים אוחזין בטלית הכי נמי דפלגי</strong> <small>[כך גם כן</small> תאמר <small>ש</small>הם <small>חולקים],</small> חותכים את הטלית לשני חלקים? <strong>הא אפסדוה</strong> <small>[הרי</small> בכך <small>הפסידוה,</small> קלקלו אותה<small>]!</small> ודוחים: <strong>הא לא קשיא</strong> <small>[זה איננו קשה],</small> שאפשר לפרש שבאמת חותכים את הטלית לשניים, וששאלת מה יעשו בחצי טלית?
## דף ח.
 <strong>דחזיא</strong> <small>[ש</small>היא <small>ראויה]</small> <strong>ל</strong>ילדים <strong>קטנים,</strong> ולכן אפשר לחלק אותה ולכל אחד יש ערך מסויים.
  ומקשים:  <strong>והא</strong> <small>[וזו]</small> ש<strong>אמר רבא: אם היתה טלית מוזהבת</strong> — <strong>חולקים, הכי נמי דפלגי לה</strong> <small>[כך גם כן</small> תאמר <small>ש</small>הם <small>חולקים אותה</small> ממש<small>]</small> <strong>הא אפסדוה</strong> <small>[הרי</small> בכך הם <small>מפסידים אותה]!</small> ומשיבים: <strong>הא לא קשיא</strong> <small>[זו איננה קשה],</small> <strong>דחזיא</strong> <small>[שראויה]</small> טלית זו כשהיא חצויה <strong>לבני מלכים</strong> ועשירים הקטנים ואינה נפסדת איפוא עם חלוקתה לשניים.
  ושואלים:  <strong>והא דתנן</strong> <small>[וזו ששנינו</small> במשנה<small>]</small> <strong>היו שנים רוכבים על גבי בהמה,</strong> זה אומר "כולה שלי", וזה אומר <strong>"כולה שלי",</strong> ששנינו שחולקים את הבהמה, <strong>הכי נמי דפלגי לה</strong> <small>[</small>תפרש <small>כך גם כן שחולקים אותה</small> ממש לשניים<small>]?</small> <strong>הא אפסדוה</strong> <small>[הרי</small> בכך <small>הפסידו אותה]!</small> <strong>בשלמא</strong> <small>[נניח]</small> אם היתה זו בהמה <strong>טהורה</strong> יכול אתה לפרש כי <strong>חזיא</strong> <small>[ראויה]</small> היא <strong>לבשר,</strong> שכל אחד מקבל חצי בשרה. <strong>אלא</strong> אם היתה זו בהמה <strong>טמאה הא אפסדוה</strong> <small>[הרי הפסידו</small> את כל ערכה<small>]!</small> <strong>אלא</strong> על כרחך הכוונה <strong>לדמי</strong> <small>[למחיר],</small> <strong>הכא נמי לדמי</strong> <small>[כאן גם כן,</small> בשאר ענייני חלוקה הכוונה היא <small>למחיר]</small> ולא לחלוקת גוף החפץ.
 <big>א</big> <strong>אמר רמי בר חמא: זאת אומרת,</strong> כלומר, מתוך דברי המשנה ניתן להוציא את הכלל הבא: <strong>המגביה מציאה לחבירו</strong> (עבור חבירו) — <strong>קנה חבירו</strong> זכות קנין במציאה. שכך יש להבין את ההלכה בשניים שמצאו טלית, ויש לומר שכל אחד ממוצאי הטלית לא רק זכה בה (בחציה) עבור עצמו, אלא גם זכה בחציה האחר עבור חבירו.
 <strong>דאי סלקא דעתך</strong> <small>[שאם עולה על דעתך]</small> לומר ש<strong>לא קנה חבירו,</strong> אם כן אין כלל בעלים לטלית זו, שהרי כל אחד מהם כופר בבעלותו של האחר, ו<strong>תיעשה זו</strong> (חלק זה בטלית) <strong>כמי שמונחת</strong> שוב <strong>על גבי קרקע, וזו כמי שמונחת על גבי קרקע, ולא יקנה לא זה ולא זה,</strong> וכל אדם יוכל לחטוף אותה מהם. <strong>אלא לאו שמע מינה</strong> <small>[האם לא תלמד מכאן]</small> כי <strong>המגביה מציאה לחבירו</strong> — <strong>קנה חבירו.</strong>
 <strong>אמר רבא:</strong> אין זו הוכחה, ו<strong>לעולם אימא</strong> <small>[</small>יכול <small>אני לומר]</small> <strong>לך</strong> כי <strong>המגביה מציאה לחבירו</strong> — <strong>לא קנה חבירו. והכא היינו טעמא</strong> <small>[וכאן זהו הטעם]:</small> <strong>מגו דזכי לנפשיה זכי נמי לחבריה</strong> <small>[מתוך ש</small>הוא <small>זוכה עבור עצמו</small> הוא <small>זוכה גם כן עבור חבירו].</small>
 ומוסיף רבא: <strong>תדע</strong> שכן הוא, <strong>שאילו אמר</strong> אדם <strong>לשלוחו: "צא וגנוב לי" וגנב</strong> השליח — <strong>פטור</strong> המשלח, לפי הכלל: אין שליח לדבר עבירה. <strong>ושותפין שגנבו</strong> מדעת שניהם, גם אם רק אחד מהם עשה את מעשה הפעולה עצמו, אלא שגנב גם לדעת חבירו — שניהם <strong>חייבין.</strong> <strong>מאי טעמא</strong> <small>[מה טעם]</small> ההבדל? — <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> <strong>מגו דזכי לנפשיה זכי נמי לחבריה</strong> <small>[מתוך ש</small>הוא <small>זוכה לעצמו</small> הוא <small>זוכה גם כן עבור חבירו]</small> ולכן הגניבה נחשבת כשייכת לשני השותפים — ושניהם אחראים לגניבה. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר רבא</strong> בהמשך לדבריו הקודמים: <strong>השתא דאמרת</strong> <small>[עכשיו שאומר אתה]</small> כי <strong>אמרינן</strong> <small>[אומרים אנו]</small> בכגון זה <strong>מגו,</strong> שמתוך שלגבי הלכה אחת יש זכות קנין לאדם, אומרים כי זכות זו קיימת גם בתחום אחר, אפשר איפוא ללמוד מכאן דין חדש: <strong>חרש ופקח</strong> (מי שאינו חרש) <strong>שהגביהו</strong> שניהם יחד <strong>מציאה, מתוך שקנה</strong> ה<strong>חרש</strong> את חלקו במציאה <strong>קנה</strong> גם ה<strong>פקח.</strong>
 ושואלים: <strong>בשלמא</strong> <small>[נניח]</small> כי <strong>חרש קנה</strong> את חלקו במציאה — משום <strong>דקא מגבה ליה</strong> <small>[שמגביה לו,</small> עבורו<small>]</small> <strong>בן דעת,</strong> וכפי שאמרנו, מתוך שהפקח זוכה בחלקו הוא מזכה גם לחבירו. <strong>אלא פקח במאי</strong> <small>[במה]</small> <strong>קנה</strong> את חלקו? הרי זכותו לחלקו שתפס מפוקפקת כי יש כנגדה טענה, והחרש אין בכוחו להקנות!
 <strong>אלא אימא</strong> <small>[אמור]</small> כך: <strong>חרש</strong> — <strong>קנה, פקח</strong> — <strong>לא קנה.</strong> ושואלים: <strong>ומאי</strong> <small>[ומהו]</small> <strong>מגו</strong> זה שרבא מסתמך עליו כאן בדיון של חרש ופקח? ומשיבים: <strong>מגו</strong> <small>[מתוך]</small> שאם היו <strong>שני חרשים בעלמא</strong> <small>[סתם]</small> שהגביהו מציאה ששניהם <strong>קנו,</strong> אם כן, <strong>האי נמי קני</strong> <small>[זה גם כן קנה]</small> את החפץ.
  על כך תוהים: <strong>האי מאי</strong> <small>[זו מהי]?</small> כלומר, מה טיבה של הוכחה זו? <strong>אם תמצא לומר</strong> כי <strong>המגביה מציאה לחבירו קנה חבירו,</strong> כפי שאמר רמי בר חמא, ואולם <strong>הני מילי</strong> <small>[דברים אלה</small> אמורים<small>]</small> דווקא <strong>היכא דקא מגבה ליה אדעתא דחבריה</strong> <small>[שמגביה אותה,</small> את המציאה <small>על דעת</small> שיקנה בה <small>חבירו],</small> ואולם אפילו אז, <strong>האי</strong> <small>[זה]</small> המוצא הפקח <strong>אדעתא דידיה קא מגבה ליה</strong> <small>[על דעת עצמו</small> שיקנה הוא עצמו <small>הוא מגביה אותה],</small> שהרי אינו מתכוון במיוחד שיזכה חבירו, ואולם אם <strong>איהו לא קני</strong> <small>[הוא</small> עצמו <small>אינו קונה]</small> כפי שאמרנו שאין הפיקח קונה בחפץ, האם <strong>לאחריני מקני</strong> <small>[לאחרים</small> יכול הוא <small>להקנות]?!</small>
 <strong>אלא</strong> נחזור בנו ממה שאמרנו ו<strong>אימא</strong> <small>[אמור]</small> כך: <strong>מתוך שלא קנה</strong> ה<strong>פקח</strong> כל חלק במציאה — <strong>לא קנה</strong> גם ה<strong>חרש.</strong>
 <strong>וכי תימא</strong> <small>[ואם תאמר]</small> <strong>מאי שנא</strong> <small>[</small>ב<small>מה שונה]</small> דבר זה <strong>מ</strong>מציאה שמצאו <strong>שני חרשים</strong> <strong>דעלמא</strong> <small>[סתם]</small> ששנינו שזכו בה משהגביהוה — יש לומר כי <strong>התם תקינו להו רבנן</strong> <small>[שם תקנו להם חכמים]</small> שיקנו שניהם כדי ש<strong>לא אתי לאנצויי</strong> <small>[יבואו להתקוטט]</small> עם אנשים אחרים שמצאו את המציאה וירצו לקחתה לעצמם, בהעדר זכות חוקית של החרשים, ולכן תקנו חכמים ואמרו ששניהם קונים. ואולם <strong>הכא</strong> <small>[כאן]</small> <strong>מימר אמר</strong> <small>[אומר]</small> החרש בליבו: אף ה<strong>פקח לא קני</strong> <small>[אינו קונה],</small> <strong>אנא אקני</strong> <small>[</small>ו<small>אני אקנה]?</small> ולכן אם לוקחים אחרים את המציאה מידיהם אין הוא מתקוטט. עד כאן דנו בשאלה מה אפשר להסיק ממשנתנו לדיני זכיה במציאה בכללותם. ומעתה מנסים להעמיק יותר בשיטות אלה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אדא לרב אשי: דיוקיה</strong> <small>[דיוקו]</small> של <strong>רמי בר חמא מהיכא</strong> <small>[מהיכן]</small> בעצם הסיק הוא אותו? <strong>אי נימא מרישא</strong> <small>[אם נאמר מראשה]</small> של המשנה בדין <strong>"שנים אוחזים בטלית",</strong> הלא <strong>התם</strong> <small>[שם]</small> <strong>האי קאמר</strong> <small>[זה אומר]</small> <strong>"כולה שלי, ואנא אגבהתה</strong> <small>[ואני הגבהתי]</small> את <strong>כולה", והאי אמר</strong> <small>[וזה אומר] "</small><strong>כולה שלי ואנא אגבהתה</strong> <small>[ואני הגבהתי]</small> את <strong>כולה",</strong> ומהיכן למד מכאן לענין זכיה לאחר?
 <strong>אלא</strong> לא מקטע זה, כי אם <strong>מהא דקתני</strong> <small>[מזו ששנינו]</small> אחר כך <strong>"זה אומר כולה שלי וזה אומר כולה שלי" הא תו</strong> <small>[זו עוד]</small> <strong>למה לי,</strong> שהרי אפשר להסתפק בטענה הראשונה "זה אומר אני מצאתיה". <strong>אלא ממשנה יתירה</strong> ומכפל הלשון <strong>שמע מינה</strong> <small>[למד מכאן]</small> כי <strong>המגביה מציאה לחבירו</strong> — <strong>קנה חבירו,</strong> שכל אחד מהם אומר "כולה שלי" — לענין זה שלאחרים ודאי אין זכות בה.
  ומקשים: אולם משנה זו איננה יתירה,  <strong>והא אוקימנא</strong> <small>[והרי</small> כבר <small>העמדנו,</small> הסברנו<small>]</small> ש<strong>רישא</strong> <small>[</small>בקטע <small>הראשון]</small> מדובר בסכסוך <strong>ב</strong>ענין <strong>מציאה, וסיפא</strong> <small>[</small>והקטע <small>בסוף]</small> מדבר בסכסוך <strong>ב</strong>ענין <strong>מקח וממכר!</strong>
 <strong>אלא</strong> לא מכאן יש לדייק, ואת דיוקו לומד הוא <strong>מסיפא</strong> <small>[מסופה</small> של המשנה<small>],</small> ששנינו: <strong>"זה אומר כולה שלי וזה אומר חציה שלי" הא תו</strong> <small>[זו עוד]</small> <strong>למה לי?</strong> מה חידוש הלכה מוסיף קטע זה על הקטעים הקודמים? <strong>אלא ממשנה יתירה</strong> זו <strong>שמע מינה</strong> <small>[למד מכאן]</small> כי <strong>המגביה מציאה לחבירו</strong> — <strong>קנה חבירו.</strong>
 ומקשים: <strong>וממאי</strong> <small>[וממה]</small> לומד אתה שקטע יתר זה עוסק <strong>במציאה? דלמא</strong> <small>[שמא]</small> הוא עוסק <strong>ב</strong>ריב לענין <strong>מקח וממכר?</strong>
 <strong>וכי תימא</strong> <small>[ואם תאמר]:</small> <strong>אי</strong> <small>[אם]</small> מדובר כאן <strong>ב</strong>סכסוך לענין <strong>מקח וממכר מאי למימרא</strong> <small>[מה יש</small> פה <small>לומר]</small> שאף בזה אין חידוש, ואולם בכל זאת <strong>איצטריך</strong> <small>[הוצרך]</small> להודיענו מקרה נוסף זה מפני שיש בו חידוש. שכן <strong>סלקא דעתך אמינא</strong> <small>[יעלה על דעתך לומר]</small> כי <strong>האי דקאמר</strong> <small>[זה שאומר]</small> <strong>"חציה שלי" להוי</strong> <small>[שיהא,</small> ייחשב<small>]</small> <strong>כמשיב אבידה,</strong> שהרי היה יכול לטעון שכולה שלו, ומאחר שהוא מודה ואומר שרק חציה שלו, הרי הוא כנותן חציה לחבירו, וייחשב איפוא כמשיב אבידה <strong>וליפטר</strong> <small>[ושייפטר]</small> משבועה, על כן <strong>קא משמע לן</strong> <small>[השמיע לנו]</small> שאין אנו אומרים כך, אלא חוששים <strong>דהאי איערומי קא מערים</strong> <small>[זה מערים]</small> הוא. <strong>סבר</strong> <small>[סבור</small> הוא<small>]:</small> <strong>אי אמינא</strong> <small>[אם אומר אני]</small> <strong>"כולה שלי",</strong> הלא <strong>בעינא אשתבועי</strong> <small>[אצטרך להשבע],</small> <strong>אימא הכי, דאהוי</strong> <small>[אומר</small> איפוא <small>כך</small> שחציה שלי כדי <small>שאהיה,</small> אחשב<small>]</small> <strong>כמשיב אבידה ואיפטר</strong> <small>[ואפטר]</small> מן השבועה! וכיון שכך הרי יש בזה חידוש הלכה, ואין זה ייתור לשון ללמוד ממנו דבר אחר.
 <strong>אלא מהא</strong> <small>[מ</small>דבר <small>זה]</small> למד רמי בר חמא, ששנינו במשנה: <strong>היו שנים רוכבים על גבי בהמה</strong> וכו', ויש לשאול: <strong>הא תו</strong> <small>[זה עוד]</small> <strong>למה לי?</strong> שאין בכך כל חידוש הלכתי, <strong>אלא ממשנה יתירה</strong> ששנינו <strong>שמע מינה</strong> <small>[למד מכאן]</small> הלכה ש<strong>המגביה מציאה לחבירו</strong> — <strong>קנה חבירו.</strong>
 ומקשים: <strong>ודלמא</strong> <small>[ושמא]</small> לא דבר זה, אלא <strong>הא קא משמע לן</strong> <small>[</small>דבר <small>זה השמיע לנו]</small> שה<strong>רוכב נמי קני</strong> <small>[גם כן קונה]</small> בבהמה אף שאין זו דרך רגילה של קנין!
 <strong>אלא</strong> נדייק את הדבר <strong>מסיפא</strong> <small>[מן הסוף],</small> מהקטע האחרון ממש: <strong>בזמן שהן מודים</strong> זה לזה בטענה <strong>או שיש להן עדים</strong> כל אחד לטענתו — <strong>חולקין בלא שבועה.</strong> ונברר: <strong>במאי</strong> <small>[במה]</small> מדובר כאן? <strong>אי</strong> <small>[אם]</small> <strong>במקח וממכר,</strong> וכי <strong>צריכא למימר</strong> <small>[צריכה להיאמר]</small> שחולקים?<small>!</small> <strong>אלא לאו</strong> <small>[האם לא]</small> מדובר כאן דווקא <strong>במציאה, ושמע מינה</strong> <small>[ולמד מכאן]</small> כי <strong>המגביה מציאה לחבירו</strong> — <strong>קנה חבירו,</strong> שבעצם העובדה שהוא מודה שחלקה השני של המציאה שייך לחבירו, מקנה הוא בכך זכות קנין לחבירו.
  ומעירים:  <strong>ורבא אמר</strong> <small>[</small>יכול <small>לומר]</small> <strong>לך</strong> כפי שאמר מקודם כי מכאן אין ראיה למסקנה זו, שאפשר גם להסביר את ההלכה על פי הכלל: <strong>מגו דזכי לנפשיה זכי נמי לחבריה</strong> <small>[מתוך ש</small>הוא <small>זוכה</small> בדבר <small>לעצמו,</small> <small>זוכה גם כן עבור חבירו].</small>
 <big>ב</big> שנינו במשנה את הדין בענין <strong>היו שנים רוכבין</strong> על גבי בהמה, או אחד רוכב ואחד מנהיג וכל אחד טוען לבעלות עליה. <strong>אמר רב יוסף, אמר לי רב יהודה:</strong> 
## דף ח:
 <strong>שמעית מיניה</strong> <small>[שמעתי ממנו]</small> מ<strong>מר שמואל תרתי</strong> <small>[שתים],</small> שתי הלכות בענין <strong>רכוב ומנהיג</strong> בהמה, <strong>חד</strong> <small>[</small>ב<small>אחד</small> מהם<small>]</small> שמעתי כי <strong>קני</strong> <small>[קונה]</small> על ידי כך <strong>וחד</strong> <small>[ואחד]</small> שמעתי ש<strong>לא</strong> <strong>קני</strong> <small>[קונה]</small> <strong>ולא ידענא הי מנייהו</strong> <small>ואיני יודע איזה מהם]</small> אמר לי.
 ומבררים תחילה <strong>היכי דמי</strong> <small>[כיצד בדיוק הדבר]</small> <strong>אילמא</strong> <small>[אם תאמר]</small> שמדובר ב<strong>רכוב לחודיה</strong> <small>[לעמצו],</small> לבדו <small>בלי שותף</small> <strong>ומנהיג לחודיה</strong> <small>[לעצמו]</small> — <strong>מנהיג</strong> בהמה <strong>לחודיה מי איכא מאן דאמר לא קני</strong> <small>[האם יש מי שאומר שאינו קונה? והרי דרך קניה מעולה היא זו!] <strong>אלא אי איכא למימר דלא קני</strong> [אם יש מקום לומר על אחד שאינו קונה] <strong>רכוב הוא דאיכא למימר</strong>  [שיש לומר] שלא יקנה על ידי רכיבה בלבד, ואם כן אין כאן מקום לספיקו של רב יהודה.  </small>
 <strong>אלא</strong> בענין <strong>רכוב במקום</strong> שיש אחר <strong>מנהיג אבעיא ליה</strong> <small>[נסתפק לו]</small> מי מהם קונה. <strong>מאי</strong> <small>[מה]</small> נאמר? האם נאמר כי <strong>רכוב עדיף דהא תפיס</strong> <small>[שהרי תופס]</small> ומחזיק <strong>בה,</strong> בבהמה, <strong>או דילמא</strong> <small>[שמא]</small> <strong>מנהיג עדיף</strong> משום <strong>דאזלא מחמתיה</strong> <small>[ש</small>היא <small>הולכת בגללו]?</small>
 <strong>אמר רב יוסף, אמר לי רב יהודה:</strong> אמנם אינני זוכר מה אמר לי שמואל, אבל <strong>נחזי אנן</strong> <small>[נראה אנחנו]</small> ונדון בנושא ונפתור אותו ממה <strong>דתנן</strong> <small>[ששנינו</small> במשנה<small>]:</small> אם היה קרון שהיו רתומות לו שתי בהמות כלאיים, כגון שור וחמור, <strong>המנהיג</strong> את הבהמות <strong>הללו</strong> <strong>סופג</strong> (לוקה) <strong>את הארבעים</strong> מלקות משום שעבר על מצות "לא תעשה" שבתורה ("לא תחרוש בשור ובחמור יחדיו". דברים כב, י) <strong>ו</strong>כן <strong>היושב בקרון</strong> <strong>סופג את הארבעים,</strong> ואילו <strong>ר' מאיר פוטר את היושב בקרון,</strong> כיון שלדעתו אינו עושה כל מעשה.
 <strong>ומדאפיך</strong> <small>[ו</small>מכיון <small>שהפך]</small> <strong>שמואל</strong> את גירסת משנה זו <strong>ותני</strong> <small>[ושנה]</small> בה: <strong>וחכמים פוטרין את היושב בקרון,</strong> נשמע שלדעתו פסק ההלכה הוא שהיושב בקרון אינו כעושה מעשה. <strong>שמע מינה</strong> <small>[למד</small> מכאן] ש<strong>רכוב לחודיה</strong> <small>[לעצמו,</small> לבדו<small>]</small> <strong>לא קני</strong> <small>[אינו קונה],</small> שעצם הרכיבה אינה קרוייה מעשה חשוב כדי שיכול לקנות בו, <strong>וכל שכן רכוב במקום</strong> שיש אחר <strong>מנהיג.</strong>
 <strong>אמר ליה</strong> <small>[לו]</small> <strong>אביי לרב יוסף: הא זמנין סגיאין</strong> <small>[הרי פעמים רבות]</small> <strong>אמרת לן</strong> <small>[לנו]</small> בענין הלכה זו: <strong>נחזי אנן</strong> <small>[נראה אנחנו]</small> <strong>ולא אמרת לן</strong> <small>[לנו]</small> שהדבר <strong>משמיה</strong> <small>[משמו]</small> של <strong>רב יהודה,</strong> וכיון שחלה רב יוסף ושכח את תלמודו כדיוקו, שמא טעה, וייחס לרב יהודה מה שלא אמר.
 <strong>אמר ליה</strong> <small>[לו]</small> רב יוסף: <strong>אברא</strong> <small>[באמת]</small> כך אמר ר' יהודה וסימן לדבר כי <strong>ודכרנן נמי דאמרי ליה</strong> <small>[וזוכר אני גם כן שאמרתי לו]</small> בשעה שאמר לי זאת: <strong>היכי פשיט מר</strong> <small>[כיצד פותר אדוני]</small> דין <strong>רכוב מ</strong>דין של <strong>יושב?</strong> הרי <strong>יושב לא תפיס</strong> <small>[אינו תופס,</small> מחזיק<small>]</small> <strong>במוסירה</strong> של הבהמה, ואילו <strong>רכוב תפיס</strong> <small>[תופס]</small> <strong>במוסירה! ואמר לי רב יהודה</strong> על כך: <strong>רב ושמואל דאמרי תרוייהו</strong> <small>[שאמרו שניהם]</small> שהמחזיק ב<strong>מוסירה</strong> עצמו <strong>לא קני</strong> <small>[אינו קונה]</small> לכל דבר. ולכן אין הבדל בין רוכב ויושב בקרון.
 <strong>איכא דאמרי</strong> <small>[יש שאומרים]</small> שחילופי הדברים בין אביי ורב יוסף היו בנוסח אחר, <strong>אמר ליה</strong> <small>[לו]</small> <strong>אביי לרב יוסף</strong> עצמו: <strong>היכי פשיט מר</strong> <small>[איך פותר אדוני]</small> <strong>רכוב מיושב?</strong> הרי <strong>יושב לא תפיס</strong> <small>[אינו תופס]</small> <strong>במוסירה,</strong> ואילו <strong>רכוב תפיס</strong> <small>[תופס]</small> <strong>במוסירה! אמר ליה</strong> <small>[לו]:</small> <strong>הכי תנא</strong> <small>[כך שנה]</small> החכם <strong>אידי</strong> בברייתא: החזקת ה<strong>מוסירה לא קני</strong> <small>[אינה קונה].</small>
 <strong>אתמר נמי</strong> <small>[נאמר גם כן]</small> בדומה לזה, ש<strong>אמר ר' חלבו אמר רב הונא:</strong> החזקת <strong>ה</strong><strong>מוסירה</strong> לענין קנין, אם היה זה בקבלת קנין כאשר קיבל את הבהמה <strong>מחבירו</strong> <small>—</small> <strong>קנה.</strong> ואולם <strong>במציאה ובנכסי הגר</strong> שמת ללא יורשים, ונכסיו מופקרים לכל, ורוצה לקנות לעצמו בהמה מאלה <small>—</small> <strong>לא קני</strong> <small>[אינו קונה בכך].</small>
 ומסבירים: <strong>מאי</strong> <small>[מה</small> היא<small>]</small> <strong>לשון מוסירה? אמר רבא:</strong> החכם <strong>אידי אסברא</strong> <small>[הסביר אותה]</small> <strong>לי: כאדם המוסר דבר לחבירו.</strong> ומשום כך, <strong>בשלמא</strong> <small>[נניח]</small> כי המחזיק במוסירה שניתנה לו <strong>מחבירו קני</strong> <small>[קונה]</small> כיון <strong>דקא מסר ליה חבריה</strong> <small>[שמוסר לו חבירו]</small> את הבהמה, <strong>אלא במציאה ובנכסי הגר מאן קא מסר ליה דליקני</strong> <small>[מי מוסר לו שיקנה]?</small> ובעצם ההחזקה במוסירה לא קנה.
 <strong>מיתיבי</strong> <small>[מקשים]</small> על כך ממה ששנינו במשנתנו: <strong>היו שנים רוכבים על גבי בהמה</strong> או שהיה אחד רוכב ואחד מהניג <strong>וכו'.</strong> ונברר: <strong>מני</strong> <small>[</small>כדעת <small>מי היא]</small> משנה זו? <strong>אילימא</strong> <small>[אם תאמר]</small> כי שיטת <strong>ר' מאיר</strong> היא <small>—</small> <strong>השתא</strong> <small>[עכשיו]</small> הרי לדעתו אפילו <strong>יושב קני</strong> <small>[קונה]</small> שהרי היושב בקרון כלאיים חייב, <strong>רכוב מיבעי</strong> <small>[נצרכה</small> לומר<small>]</small> שקונה?! <strong>אלא לאו רבנן</strong> <small>[</small>האם <small>לא</small> כדעת <small>חכמים</small> היא<small>]</small> <strong>ושמע מינה</strong> <small>[ולמד מכאן]</small> כי <strong>רכוב קני</strong> <small>[קונה],</small> שהרי זכה בחלקו בבהמה, ודוחים:
 <strong>הכא במאי עסקינן</strong> <small>[כאן במה אנו עוסקים]</small> — <strong>במנהיג</strong> את הבהמה <strong>ברגליו,</strong> שלא רק רכב עליה, אלא שהוא מוליך אותה על ידי לחץ או בעיטה ברגליו. ושואלים: <strong>אי הכי היינו</strong> <small>[אם כך זהו]</small> איפוא <strong>מנהיג,</strong> שהרי אף זה מנהיג את הבהמה לפי דרכו! ומשיבים: אכן כן הוא, שאף הוא בכלל מנהיג, אלא ש<strong>תרי גווני</strong> <small>[שני גוונים,</small> סוגים<small>]</small> של <strong>מנהיג</strong> שנה, וטעם הדבר — <strong>מהו דתימא</strong> <small>[שתאמר]</small> כי <strong>רכוב עדיף דהא</strong> <small>[שהרי]</small> הוא גם <strong>מנהיג ותפיס</strong> <small>[ו</small>גם <small>תופס</small> בה<small>],</small> ועל כן <strong>קא משמע לן</strong> <small>[השמיע לנו]</small> שאין לו עדיפות על מנהיג סתם.
 <strong>תא שמע</strong> <small>[בו</small> ו<small>שמע]</small> ראיה אחרת לדבר ממה ששנינו בברייתא: <strong>שנים שהיו מושכים</strong> יחד <strong>בגמל,</strong> או <strong>מנהיגים</strong> יחד <strong>בחמור, או שהיה אחד מושך ואחד מנהיג,</strong>
## דף ט.
 <strong>במדה זאת,</strong> כלומר, באופן זה <small>—</small> <strong>קנו. ר' יהודה אומר: לעולם לא קנה עד שתהא משיכה</strong> דווקא <strong>בגמל והנהגה בחמור,</strong> שזו היא הדרך בה הם מובלים כדרכם.
 <strong>קתני מיהת</strong> <small>[שנינו על כל פנים]</small> במשנה: <strong>או שהיה אחד מושך ואחד מנהיג,</strong> ומכאן נוכל לדייק: <strong>מושך ומנהיג</strong> <small>—</small> <strong>אין</strong> <small>[כן]</small> קנו. <strong>אבל רכוב</strong> <small>—</small> <strong>לא</strong> קנה!
  ודוחים: אין הכרח לומר כן, ו<strong>הוא הדין</strong> ש<strong>אפילו רכוב</strong> קנה <strong>והא דקתני</strong> <small>[וזו ששנה]</small> <strong>מושך ומנהיג</strong> — לא בא הדבר אלא <strong>לאפוקי</strong> <small>[להוציא]</small> <strong>מ</strong>דברי <strong>ר' יהודה</strong> ש<strong>אמר</strong> שאין קנין בבהמה אלא <strong>עד שתהא משיכה בגמל והנהגה בחמור, ו</strong>על כן <strong>קמשמע לן</strong> <small>[השמיע לנו]</small> התנא הראשון ש<strong>אפילו איפכא נמי קני</strong> <small>[להיפך גם כן קנה],</small> ומקשים:
 <strong>אי הכי</strong> <small>[אם כך]</small> היתה הכוונה, אם כן <strong>ליערבינהו ולתנינהו</strong> <small>[שיערבם וישנה אותם</small> יחד<small>]</small> באופן זה: <strong>שנים שהיו מושכין ומנהיגין בין בגמל בין בחמור,</strong> ומאחר ולא שנה כך, משמע שבכל זאת בא הדבר למעט!
  ומשיבים: אכן בא הדבר למעט, כי  <strong>איכא חד צד</strong> <small>[יש צד אחד],</small> אפשרות אחת מבין אלה שבה <strong>לא קני</strong> <small>[קנה]</small> ולא היה ברור מה הוא; <strong>איכא דאמרי</strong> <small>[יש שאומרים]</small> <strong>משיכה בחמור,</strong> לפי שאין דרכו של חמור ללכת במשיכה כלל, <strong>ואיכא דאמרי</strong> <small>[ויש שאומרים]</small> <strong>הנהגה בגמל</strong> שאינה כדרכו. זו היתה נוסחה אחת, ויש גם נוסחה אחרת לכל אותו נושא.
 <strong>ואית דמותיב מסיפא</strong> <small>[ויש שמקשה</small> קושיה זו <small>מסופה]</small> של המשנה. ששנינו שם: <strong>"במדה זו קנה",</strong> ונדייק: <strong>"במדה זו"</strong> שאמרו <strong>למעוטי מאי</strong> <small>[למעט</small> את <small>מה]</small> הוא בא? <strong>לאו למעוטי</strong> <small>[האם לא</small> בא <small>למעט]</small> <strong>רכוב?!</strong> ודוחים: <strong>לא, למעוטי איפכא</strong> <small>[למעט</small> את <small>ההיפך]</small> שהמנהיג בגמל ומושך בחמור לא קנה ושואלים:
 <strong>אי הכי</strong> <small>[אם כך]</small> <strong>היינו</strong> <small>[</small>הרי <small>זוהי]</small> בדיוק שיטת <strong>ר' יהודה,</strong> ואין איפוא כל מחלוקת ביניהם! ומשיבים: <strong>איכא בינייהו</strong> <small>[יש ביניהם]</small> הבדל למעשה לגבי <strong>צד אחד</strong> ש<strong>לא קנה,</strong> שחכמים סבורים שרק באחד מן המקרים לא קנה; <strong>אית דאמרי</strong> <small>[יש שאומרים]</small> ש<strong>משיכה בחמור</strong> לא קנה בה, <strong>ואיכא דאמרי</strong> <small>[ויש שאומרים]</small> כי <strong>הנהגה בגמל</strong> לא קנה,
 אבל במקרה האחר קנה, ובזה חלוקים הם עם ר' יהודה. ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>אחד רכוב</strong> על גבי ה<strong>חמור ואחד תפוס</strong> <small>[מחזיק]</small> <strong>במוסירה</strong> — <strong>זה,</strong> הרכוב, קנה את ה<strong>חמור, וזה,</strong> המחזיק במוסירה, <strong>קנה</strong> את ה<strong>מוסירה.</strong> ו<strong>שמע מינה</strong> <small>[למד מכאן]</small> כי <strong>רכוב קני</strong> <small>[קנה]!</small>
 ודוחים: <strong>הכא נמי</strong> <small>[כאן גם כן]</small> מדובר לא ברכוב סתם, אלא <strong>במנהיג ברגליו.</strong> ומקשים: <strong>אי הכי</strong> <small>[אם כך]</small> שהרכוב קונה קנין מעולה, אם כן <strong>נקני נמי</strong> <small>[שיקנה גם כן]</small> ה<strong>רכוב</strong> זכות <strong>במוסירה,</strong> ואם לא קנה כל זכות במוסירה משמע שלא קנה אף את החמור כקנין גמור! ודוחים: אכן, <strong>אימא</strong> <small>[אמור,</small> תקן<small>]:</small> <strong>זה קנה חמור וחצי מוסירה, וזה קנה חצי מוסירה.</strong>
 ושואלים שוב: <strong>בשלמא</strong> <small>[נניח]</small> <strong>רכוב קני</strong> <small>[קונה]</small> חצי מוסירה משום <strong>דקמגבה ליה</strong> <small>[שמגביה לו,</small> עבורו<small>]</small> <strong>בן דעת,</strong> שהרי מחזיק המוסירה מגביה אותה ומקנה גם לרכוב, <strong>אלא תפוס במוסירה במאי קני</strong> <small>[במה</small> הוא <small>קונה]?</small> — הלא חלקה האחר של המוסרה תלוי בחמור, וכיוון שאת החמור עצמו אינו קונה, במה קנה מחזיק המוסירה?
  ומתקנים:  <strong>אימא</strong> <small>[אמור]</small> כך: <strong>זה,</strong> הרכוב <strong>קנה חמור וכוליה</strong> <small>[וכל]</small> או את רוב ה<strong>מוסירה,</strong> <strong>וזה,</strong> מחזיק המוסירה, <strong>קני מה שתפוס בידו</strong> ממש.
  ומקשים:  <strong>האי מאי</strong> <small>[זה מהו]?!</small> כלומר, מה מקום להסבר זה? <strong>אם תימצי לומר</strong> <small>[תמצא</small> מקום <small>לומר]</small> כי <strong>המגביה מציאה לחבירו קנה חבירו</strong> — <strong>הני מילי היכא דקא מגבה ליה אדעתא דחבריה</strong> <small>[דברים אלה</small> אמורים דווקא באופן <small>שמגביה אותה על דעת חבירו]</small> שחבירו יקנה, ואולם <strong>האי</strong> <small>[זה]</small> את המוסירה <strong>אדעתא דידיה קא מגבה ליה</strong> <small>[על דעת עצמו הוא מגביה אותה]</small> ואם <strong>איהו</strong> <small>[הוא]</small> עצמו <strong>לא קני</strong> <small>[קונה]</small> אותה, האם <strong>לאחריני מקני</strong> <small>[לאחרים</small> הוא יכול <small>להקנות</small> אותה<small>]?!</small>
 <strong>אמר רב אשי:</strong> כך צריך לומר, <strong>זה,</strong> הרכוב והמנהיג, <strong>קנה חמור ובית פגיה</strong> (החלק הקשור בראשו של החמור ממש), <strong>וזה,</strong> המחזיק במוסירה, <strong>קנה מה שתפוס בידו</strong> ממש, <strong>והשאר,</strong> מה שבין זה וזה — <strong>לא קנה לא זה ולא זה,</strong> לפי ששניהם לא עשו כל מעשה של זכייה.
 <strong>ר' אבהו אמר: לעולם</strong> תאמר <strong>כדקתני</strong> <small>[כפי ששנינו]</small> ובלא תיקונים, והטעם מדוע זכה במוסירה — <strong>הואיל ויכול לנתקה</strong> (למושכה) <strong>ולהביאה אצלו,</strong> וכיון שיכול למשכה אליו, אף שלא הגביהה הרי היא כשלו.
  ומעירים:  <strong>והא</strong> <small>[וזו]</small> שאמר <strong>ר' אבהו ברותא</strong> <small>[חיצונית]</small> <strong>היא,</strong> כלומר, אינה סברה מבוססת ואינה ראויה להכנס לדיון בבית המדרש. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> לדחות את ר' אבהו, אם כן <strong>טלית שהיא מונחת חציה על גבי קרקע וחציה על גבי עמוד, ובא אחד והגביה</strong> את <strong>חציה מעל גבי קרקע ובא אחר והגביה</strong> את <strong>חציה</strong> האחר <strong>מעל גבי עמוד, הכי נמי</strong> <small>[כך גם כן]</small> תאמר <strong>דקמא קני ובתרא</strong> <small>[שהראשון קנה</small> את הטלית לרשותו, <small>והשני]</small> <strong>לא קני</strong> <small>[קנה]</small> <strong>הואיל ויכול</strong> היה הראשון <strong>לנתק</strong> אותה מעל העמוד <strong>ולהביא</strong> את כולה <strong>אצלו?!</strong> הלא אין הדבר כן! אלא יש לומר כי <strong>הא</strong> <small>[זו]</small> של <strong>ר' אבהו ברותא</strong> <small>[חיצונית]</small> <strong>היא</strong> ואין להתחשב בה. ואם כן, עדיין לא נפתרה שאלתנו ביחס לרכוב.
  ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא אחרת ש<strong>ר' אליעזר אומר: רכוב בשדה ומנהיג בעיר</strong> — <strong>קנה,</strong> ומשמע אם כן שרכוב קנה! ומשיבים: <strong>הכא נמי</strong> <small>[כאן גם כן]</small> מדובר שהיה הרכוב <strong>מנהיג</strong> את הבהמה <strong>ברגליו.</strong> ואומרים: <strong>אי הכי היינו</strong> <small>[אם כך</small> הוא, אם כן <small>זהו]</small> <strong>מנהיג!</strong> ודוחים, אין זו קושיה, כי ב<strong>תרי גווני</strong> <small>[</small><small>שני גוונים,</small> סוגים<small>]</small> של <strong>מנהיג</strong> מדובר.
  ומקשים:  <strong>אי הכי</strong> <small>[אם כך]</small> הדבר שהוא רוכב ובאותו זמן גם מנהיג, אם כן <strong>רכוב בעיר מאי טעמא</strong> <small>[מה טעם]</small> <strong>לא קני</strong> <small>[קונה]?!</small> <strong>אמר רב כהנא: לפי שאין דרכם של בני אדם לרכוב בעיר,</strong> שהמקום צפוף ואין אנשים רגילים לרכב, ודרך אדם להנהיג בלבד.
 <strong>אמר ליה</strong> <small>[לו]</small> <strong>רב אשי לרב כהנא: אלא מעתה,</strong> אם אתה אומר שדבר שאינו דרכם של בני אדם לקנות אין נעשה בו קנין, אם <strong>הגביה</strong> בעצמו <strong>ארנקי</strong> <small>[ארנק,</small> כיס של מעות<small>],</small> של מציאה <strong>בשבת, ש</strong>הרי <strong>אין דרכם של בני אדם להגביה ארנקי</strong> <small>[ארנק]</small> <strong>בשבת</strong> מחמת איסור מוקצה, <strong>הכי נמי דלא קני</strong> <small>[כך גם כן</small> תאמר <small>שאינו קונה]</small> את הארנק לרשותו? <strong>אלא מאי</strong> <small>[מה]</small> אומר אתה — <strong>מאי דעבד</strong> <small>[מה שעשה]</small> — <strong>עבד וקני</strong> <small>[עשה, וקנה],</small> <strong>הכא נמי, מאי דעבד</strong> <small>[כאן גם כן מה שעשה]</small> — <strong>עבד וקני</strong> <small>[עשה, וקנה].</small>
 <strong>אלא,</strong> יש לומר כי כאן אין מדברים במציאה, שאותה אפשר לקנות באופנים שונים, אלא <strong>במקח וממכר עסקינן</strong> <small>[עוסקים אנו]</small> וכגון ש<strong>אמר ליה</strong> <small>[לו]</small> המוכר: <strong>קני</strong> <small>[קנה]</small> <strong>כדרך שבני אדם קונין,</strong> והשאלה היא מהי דרך הקנין הראויה לכל דבר ודבר.
## דף ט:
 <strong>ואי</strong> <small>[ואם]</small> <strong>רשות הרבים הוא</strong> — <strong>קני</strong> <small>[קנה]</small> הרוכב, שדרכו של אדם לרכב שם בעיר, <strong>ואי</strong> <small>[ואם]</small> <strong>אדם חשוב הוא</strong> שדרכו להיות תמיד רכוב ואין דרכו להנהיג — <strong>קני</strong> <small>[קנה]</small> אפילו בסימטא <strong>ואי</strong> <small>[ואם]</small> <strong>אשה היא</strong> שאין דרכה להלך אחרי החמור — <strong>קניא</strong> <small>[קנתה],</small> <strong>ואי איניש זילא</strong> <small>[ואם אדם בזוי]</small> <strong>הוא</strong> הרוכב, שדרכו לרכב אף במקומות שאין אנשים רוכבים בהם — אף הוא <strong>קני</strong> <small>[קנה].</small>
 <big>א</big> <strong>בעי</strong> <small>[שאל]</small> <strong>ר' אלעזר: האומר לחבירו "משוך בהמה זו</strong> על מנת <strong>לקנות</strong> את ה<strong>כלים שעליה",</strong> שאותם הוא מוכר כעת, <strong>מהו</strong> הדין?
  ותוהים על הלשון <strong>"לקנות", מי</strong> <small>[האם]</small> <strong>אמר ליה "קני</strong> <small>[לו קנה]</small> את הכלים <strong>"?</strong> ואם לא פירש לו שיקנה כלים אלא אמר בלשון לא ברורה "לקנות כלים" לא אמר כלום. <strong>אלא</strong> יש לתקן ולומר שהשאלה היתה אם אמר לו: <strong>"משוך בהמה זו וקנה</strong> על ידי כך <strong>כלים שעליה" מהו?</strong> והבעיה העקרונית היא: <strong>מי מהניא</strong> <small>[האם הועילה]</small> ה<strong>משיכה</strong> של ה<strong>בהמה לאקנויי</strong> <small>[להקנות]</small> את ה<strong>כלים</strong> שעליה, <strong>או לא?</strong>
 <strong>אמר רבא: אי</strong> <small>[אם]</small> <strong>אמר ליה</strong> <small>[לו]</small> <strong>"קני</strong> <small>[קנה]</small> <strong>בהמה וקני</strong> <small>[וקנה]</small> <strong>כלים</strong> שעליה" — <strong>מי קני</strong> <small>[האם קונה</small> הוא<small>]</small> את ה<strong>כלים?</strong> והרי אף אם קנה את הבהמה, והבהמה היא רשותו כחצר, ואולם גם אז את הכלים על גבי בהמתו לא קנה כיון ש<strong>חצר מהלכת היא, וחצר מהלכת לא קנה.</strong>
 <strong>וכי תימא</strong> <small>[ואם תאמר]</small> שמדובר באופן <strong>כש</strong>אחר שעקרה רגליה והלכה (ובכך קנה אותה) <strong>עמדה</strong> ואז נעשה מעשה הקנין לגבי הכלים, <strong>והא</strong> <small>[והרי]</small> כלל הוא: <strong>כל שאילו</strong> היה <strong>מהלך לא קנה</strong> — אף אם היה <strong>עומד ויושב לא קנה!</strong>
 ומסכמים: <strong>והלכתא</strong> <small>[והלכה]</small> היא שיש דרך שיכול לקנות כלים על גבי בהמה — אם היתה הבהמה <strong>כפותה,</strong> וכיון שקנה את הבהמה הרי היא כחצרו ויכול לקנות אגב הבהמה גם את הכלים שעליה.
 <strong>אמרו ליה</strong> <small>[לו]</small> <strong>רב פפא ורב הונא בריה</strong> <small>[בנו]</small> של <strong>רב יהושע לרבא: אלא מעתה,</strong> לפי פסק זה, אם <strong>היה</strong> אדם <strong>מהלך בספינה</strong> שלו <strong>וקפצו דגים ונפלו לתוך הספינה הכי נמי</strong> <small>[כך גם כן]</small> תאמר ש<strong>חצר מהלכת היא ולא קני</strong> <small>[ואינו קונה]</small> את הדגים שיהיו ברשותו?! <strong>אמר ליה</strong> <small>[לו,</small> להם<small>]:</small> ספינה אינה חצר מהלכת, כי ה<strong>ספינה</strong> עצמה <strong>מינח נייחא</strong> <small>[נחה</small> היא<small>],</small> <strong>ומיא</strong> <small>[והמים]</small> <strong>הוא דקא ממטו לה</strong> <small>[שמביאים אותה]</small> ולכן אין דינה כחצר המהלכת.
  ועוד <strong>אמר ליה</strong> <small>[לו]</small> <strong>רבינא לרב אשי: אלא מעתה</strong> שחצר המהלכת אינה קונה, אם כן, אם <strong>היתה</strong> אשה <strong>מהלכת ברשות הרבים וזרק לה</strong> בעלה <strong>גט לתוך חיקה או לתוך קלתה</strong> (הסל שעל ראשה) <strong>הכא נמי דלא מגרשה</strong> <small>[כאן גם כן תאמר שאינה מתגרשת</small> בכך<small>]</small> כיון שהיא מהלכת?! <strong>אמר ליה</strong> <small>[לו]</small> רב אשי: <strong>קלתה מינח נייחא</strong> <small>[הסל שלה נח]</small> <strong>ואיהי דקא מסגיא מתותה</strong> <small>[והיא שמהלכת מתחתיו]</small> <strong>,</strong> ולכן הסל נחשב כחצר קבועה, וכל מה שנופל בו נקנה לבעליו. 
 <big>ב משנה</big> <strong>היה</strong> אדם <strong>רוכב על גבי בהמה וראה את המציאה ואמר לחבירו</strong> שהיה מהלך לידו <strong>"תנה לי". נטלה</strong> החבר <strong>ואמר: "אני זכיתי בה"</strong> — <strong>זכה בה</strong> על ידי הרמתה, אף שלא ראה אותה ראשונה. ו<strong>אם משנתנה לו</strong> לחבירו הרוכב, <strong>אמר</strong> המהלך <strong>"אני זכיתי בה תחילה"</strong> — <strong>לא אמר כלום.</strong> שאמירה בלבד אינה יוצרת זכות קניין, וכיון שנראה מדבריו שלא התכוון לקנות את המציאה בשעת הגבהה — שוב אינו יכול לקנותה.
 <big>ג גמרא</big> <strong>תנן התם</strong> <small>[שנינו שם]</small> בהלכות פאה: <strong>מי שליקט את הפאה</strong> שמשאירים בשולי השדה עבור העניים, <strong>ואמר: "הרי זו,</strong> מה שלקטתי, שייך <strong>לפלוני עני"</strong> — <strong>ר' אליעזר אומר: זכה לו</strong> על ידי כך, ושייך הנלקט לעני. <strong>וחכמים אומרים:</strong> לא זכה לו, אלא <strong>יתננה לעני הנמצא ראשון,</strong> שכל עני שיקבל ממנו פאה זו — שלו היא.
 <strong>אמר עולא אמר ר' יהושע בן לוי: מחלוקת</strong> זו היא <strong>מעשיר לעני,</strong> שלוקח הפאה הוא עצמו עשיר שאינו זכאי ללקוט פאה, ורוצה לזכות בה עבור העני, ש
 <strong>ר' אליעזר סבר</strong> <small>[סבור]:</small> <strong>מגו דאי בעי מפקר נכסיה והוי</strong> <small>[מתוך שאילו</small> היה <small>רוצה</small> היה <small>מפקיר</small> את <small>נכסיו והיה</small> נעשה<small>]</small> <strong>עני וחזי ליה</strong> <small>[וראוייה לו]</small> הפאה — <strong>השתא נמי חזי ליה</strong> <small>[עכשיו גם כן ראוייה לו]</small> בעודו עשיר. <strong>ומגו דזכי לנפשיה, זכי נמי לחבריה</strong> <small>[ומתוך שזוכה לעצמו, זוכה גם כן לחברו].</small> <strong>ורבנן סברי</strong> <small>[וחכמים סבורים]</small> ש<strong>חד מגו</strong> <small>["מתוך" אחד]</small> — <strong>אמרינן</strong> <small>[אומרים אנו],</small> ואולם <strong>תרי מגו</strong> <small>[שני "מתוך"]</small> <strong>לא אמרינן</strong> <small>[אין אנו אומרים].</small>
 <strong>אבל מעני לעני,</strong> אם המלקט היה בעצמו עני <strong>דברי הכל זכה לו</strong> לחבירו, <strong>דמגו דזכי לנפשיה זכי נמי לחבריה</strong> <small>[שמתוך שזוכה</small> <small>לעצמו זוכה גם כן עבור חבירו].</small>
 <strong>אמר ליה</strong> <small>[לו]</small> <strong>רב נחמן לעולא: ולימא מר</strong> <small>[וישאמר אדוני]:</small> לא כך, אלא אף <strong>מעני לעני מחלוקת,</strong> וראיה לדבר: <strong>דהא</strong> <small>[שהרי]</small> <strong>מציאה הכל</strong> נחשבים כ<strong>עניים אצלה,</strong> כלומר, הכל יש להם זכות לקנות במציאה, <strong>ותנן</strong> <small>[ושנינו</small> במשנה<small>]:</small> <strong>היה רוכב על גבי בהמה וראה את המציאה ואמר לחבירו "תנה לי", נטלה ואמר "אני זכיתי בה"</strong> — <strong>זכה בה.</strong>
 ומעתה <strong>אי אמרת בשלמא</strong> <small>[נניח אם אומר אתה]</small> כי <strong>מעני לעני מחלוקת</strong>
## דף י.
 <strong>מתניתין מני</strong> <small>[משנתנו</small> כדעת <small>מי</small> היא<small>]</small> — כדעת <strong>רבנן</strong> <small>[חכמים]</small> <strong>היא,</strong> שאין אדם זוכה לחבירו באופן כזה. <strong>אלא אי אמרת</strong> <small>[אם אומר אתה]</small> שדווקא <strong>בעשיר ועני מחלוקת, אבל מעני לעני דברי הכל זכה לו, הא מני</strong> <small>[</small>משנתנו <small>זו</small> כדעת <small>מי</small> <small>היא</small><small>]?</small> <strong>לא</strong> שיטת <strong>רבנן</strong> <small>[חכמים]</small> <strong>ולא</strong> שיטת <strong>ר' אליעזר</strong> היא!
 <strong>אמר ליה</strong> <small>[לו]:</small> <strong>מתניתין</strong> <small>[משנתנו]</small> יש לפרשה כגון <strong>דאמר</strong> <small>[ש</small>הוא <small>אומר]</small> <strong>"תחילה".</strong> כלומר, המגביה אומר: אני לא התכוונתי כלל להגביה את המציאה עבורך, אלא מתחילה עבור עצמי נתכוונתי ולכן זכה לעצמו ולא לחבירו.
  ומעירים:  <strong>הכי נמי מסתברא</strong> <small>[כך גם כן מסתבר]</small> לומר לעצם פירוש המשנה, <strong>דקתני סיפא</strong> <small>[ששנה בסופה]</small> <strong>אם משנתנה לו אמר אני זכיתי בה תחילה</strong> — <strong>לא אמר כלום. "תחילה"</strong> שאמר <strong>בסיפא</strong> <small>[בסוף]</small> <strong>למה לי?</strong> <strong>פשיטא</strong> <small>[פשוט,</small> מובן מאליו<small>]</small> כי <strong>אף על גב</strong> <small>[אף על פי]</small> ש<strong>לא אמר "תחילה"</strong> במפורש, ברור כי <strong>"תחילה" קאמר</strong> <small>[אמר],</small> שהתכוון לומר שעוד קודם לכן הוא זוכה בה. <strong>אלא לאו הא קא משמע לן</strong> <small>[האם לא</small> דבר <small>זה השמיע לנו],</small> כי <strong>רישא</strong> <small>[בתחילת</small> המשנה<small>]</small> כוונתו ש<strong>אמר</strong> <strong>"</strong>אני זכיתי בה <strong>תחילה".</strong>
 ומעירים: <strong>ואידך</strong> <small>[והאחר],</small> רב נחמן, סבור כי <strong>תנא סיפא לגלויי רישא</strong> <small>[שנה בסוף</small> המשנה <small>לגלות,</small> לפרש את טעמו של הדבר <small>בראשה],</small> ויש לומר כי <strong>סיפא</strong> <small>[בסוף]</small> מדובר באופן ש<strong>אמר "תחילה",</strong> ו<strong>רישא</strong> <small>[בראש,</small> בהתחלה <small>]</small> מדובר באופן ש<strong>לא אמר "תחילה",</strong> שזוכה במציאה אפילו בלא לומר "תחילה". שלשיטת רב נחמן יש לומר שלא זכה החבר הרוכב כלל.
  זה היה אופן אחר של הסבר, ואילו <strong>רב נחמן ורב חסדא דאמרי תרוייהו</strong> <small>[שאמרו שניהם]</small> והסכימו להלכה אחת: <strong>המגביה מציאה לחבירו</strong> — <strong>לא קנה חבירו.</strong>
 <strong>מאי טעמא</strong> <small>[מה טעם]</small> הדבר — משום שאפשר לדמות זאת לבעיה הלכתית אחרת ולומר כי המוצא <strong>הוי</strong> <small>[הריהו]</small> <strong>תופס</strong> דבר עבור <strong>בעל חוב</strong> אחד, <strong>במקום</strong> שהחייב הזה <strong>חב</strong> <small>[חייב]</small> גם <strong>לאחרים, והתופס לבעל חוב במקום שחב</strong> <small>[שחייב]</small> <strong>לאחרים</strong> — <strong>לא קנה.</strong> שאילו היה בעל החוב עצמו תופס כדי חובו — יש לו קניין בדבר, אבל אחר שאינו שליח המלוה, אינו יכול לעשות פעולה שהיא אמנם זכות לאחד, אבל חובה עבור אחרים. וכיון שמציאה הכל זכאים בה — אין אחד יכול לקפח את זכותם של כל האחרים עבור מי שלא שלחו.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו: <strong>מציאת פועל</strong> — שייכת <strong>לעצמו</strong> ולא לבעל הבית שהוא עובד עבורו באותו זמן.
 <strong>במה דברים אמורים</strong> — <strong>בזמן שאמר לו בעל הבית</strong> לעשות מלאכה מסויימת, וכגון שאמר לו <strong>"נכש עמי היום",</strong> או שאמר לו <strong>"עדור</strong> <strong>עמי היום",</strong> ואז מציאת פועל לעצמו, כיון שפירט לו את מהות המלאכה שהוא מצפה ממנו לעשות עבורו, ואין בכלל אלו זכייה עבורו במציאה. <strong>אבל</strong> אם <strong>אמר לו "עשה עמי מלאכה היום"</strong> בלא לפרט את מהות המלאכה — <strong>מציאתו של בעל הבית הוא,</strong> שהרי אף זה בתוך המלאכה הכללית שעושה. ומכל מקום למדנו מכאן שיכול אדם (פועל) לזכות במציאה לאחר (לבעל הבית)!
 <strong>אמר ליה</strong> <small>[לו]</small> רב נחמן: מכאן אין להקשות, כי <strong>שאני</strong> <small>[שונה]</small> <strong>פועל</strong> ש<strong>ידו כיד בעל הבית הוא,</strong> שכיון שהוא עובד בשכירות עבור בעל הבית הרי בתוך זמן העבודה הוא נחשב כשליחו של בעל הבית.
  ומקשים, <strong>והאמר</strong> <small>[והרי אמר]</small> <strong>רב: פועל יכול לחזור בו</strong> מהתחייבותו לעבוד אפילו בחצי היום, והרי שאף תוך כדי עבודה אינו נחשב כידו של בעל הבית! <strong>אמר</strong>
 <strong>ליה</strong> <small>[לו]:</small> <strong>כל כמה</strong> (כל עוד) ש<strong>לא הדר ביה</strong> <small>[חזר בו]</small> מהיותו פועל, ידו <strong>כיד בעל הבית הוא. כי הדר ביה</strong> <small>[כאשר חוזר</small> הוא <small>בו]</small> <strong>טעמא אחרינא</strong> <small>[מטעם אחר]</small> <strong>הוא,</strong> לא משום שאין לו כל קשר התחייבות לבעל הבית, אלא משום <strong>דכתיב</strong> <small>[שנאמר]</small> <strong>"כי לי בני ישראל עבדים</strong> עבדי הם אשר הוצאתי אותם מארץ מצרים<strong>"</strong> (ויקרא כה, נה), ומדייקים: <strong>"עבדי הם"</strong> — <strong>ולא עבדים לעבדים.</strong> שאין תוקף לחוזה שאדם מישראל נעשה בו משועבד כעבד ואינו יכול להתירו, ולכן יכול הוא לחזור בו מתי שרוצה. אבל לגבי דיני שליחות כל עוד הוא פועל הרי הוא כשליח בעל הבית.
  שיטה אחרת <strong>אמר ר' חייא בר אבא אמר ר' יוחנן: המגביה מציאה לחבירו</strong> — <strong>קנה חבירו. ואם תאמר משנתינו</strong> שלכאורה נשמע ממנה אחרת — שם מדובר באופן ש<strong>אמר</strong> הרוכב <strong>"תנה לי", ולא אמר "זכה לי",</strong> שכיון שאמר "תן לי" לא זכה אלא כאשר מגיעה המציאה לידו, אבל אם אמר לו "זכה לי" — זכה לו מיד כשהרים אותה.
 <big>א משנה</big> <strong>ראה</strong> אדם <strong>את המציאה ונפל עליה,</strong> שהתכוון לזכות בה, אלא שלא עשה בה דרך מדרכי הקנין <strong>ובא אחר והחזיק בה</strong> — <strong>זה שהחזיק בה זכה בה,</strong> לפי שהוא קנה אותה כדינה.
 <big>א גמרא</big> <strong>אמר ריש לקיש משום</strong> (בשם) <strong>אבא כהן ברדלא: ארבע אמות של אדם קונות לו בכל מקום.</strong> ששטח של ארבע אמות מסביב לו נחשב כעין חצר שלו וכל דבר הפקר הנמצא שם נקנה לו. <strong>מאי טעמא</strong> <small>[מה טעם</small> הדבר<small>]</small> — <strong>תקינו רבנן</strong> <small>[התקינו חכמים]</small> ש<strong>לא אתי לאנצויי</strong> <small>[יבואו</small> אנשים <small>להתקוטט]</small> על כך. <strong>אמר אביי: מותיב</strong> <small>[מקשה]</small> היה על כך <strong>ר' חייא בר יוסף</strong> מדין <strong>פיאה. אמר רבא: מותיב</strong> <small>[מקשה]</small> היה על כך <strong>ר' יעקב בר אידי</strong> מדיני <strong>נזיקין.</strong>
 ומפרטים, <strong>אמר אביי: מותיב</strong> <small>[מקשה]</small> היה על כך <strong>ר' חייא בר יוסף</strong> מדין <strong>פיאה,</strong> ששנינו: <strong>נטל</strong> אדם <strong>מקצת פיאה וזרק על השאר</strong> על מנת לקנות בכך את שאר הפאה — <strong>אין לו בה כלום.</strong> וכן אם <strong>נפל לו עליה,</strong> על הפיאה, או <strong>פרס טליתו עליה</strong> — <strong>מעבירים אותו הימנה</strong> (ממנה) כיון שלא קנה בדרך מדרכי הקנין. <strong>וכן בעומר</strong> ה<strong>שכחה</strong> אינו זוכה באופן זה.
 <strong>ואי אמרת</strong> <small>[ואם אומר אתה]</small> ש<strong>ארבע אמות של אדם קונות לו בכל מקום,</strong> אם כן <strong>נקנו ליה</strong> <small>[שיקנו לו]</small> <strong>ארבע אמות דידיה</strong> <small>[שלו]</small> והרי כאן רואים שלא קנה!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — באופן ש<strong>לא אמר "אקני"</strong> <small>[אקנה]</small> על ידי כך, אלא עשה מעשה בלי לגלות את כוונתו.
  ושואלים:  <strong>ואי תקון רבנן</strong> <small>[ואם</small> היו <small>מתקנים חכמים]</small> שארבע אמות קונות <strong>כי</strong> <small>[כאשר]</small> <strong>לא אמר מאי הוי</strong> <small>[מה היה]?</small> הלא צריך היה לקנות לפי תקנת חכמים אף בלא שיביע דעתו שזה רצונו!
  ומשיבים: כאן הדבר שונה כי <strong>כיון</strong> ש<strong>נפל</strong> עליה ולא הסתפק באמירה, בכך <strong>גלי דעתיה</strong> <small>[גילה</small> את <small>דעתו]</small> ש<strong>בנפילה ניחא ליה דנקני</strong> <small>[נוח לו לקנות]</small> ו<strong>בארבע אמות לא ניחא ליה דנקני</strong> <small>[נוח לו לקנות],</small> וכיון שויתר על כוח הקניה מצד התקנה, ואילו הנפילה עצמה אינה מקנה לו זכות כלשהי — על כן אין לו קנין כלל.
## דף י:
 <strong>רב פפא אמר</strong> הסבר אחר: <strong>כי תקינו ליה רבנן</strong> <small>[כאשר תקנו לו חכמים]</small> שיקנו לו <strong>ארבע אמות</strong> — הרי זה <strong>בעלמא</strong> <small>[בכלל],</small> במקום הפקר, ואלו <strong>בשדה</strong> של <strong>בעל הבית — לא תקינו ליה רבנן</strong> <small>[תקנו לו חכמים].</small> <strong>ואף על גב דזכה ליה רחמנא בגוה</strong> <small>[שאף על פי שזיכתה לו התורה</small> זכות מסויימת <small>בה],</small> בשדה בעל הבית בזמן חלוקת פאה, מכל מקום <strong>כי זכה ליה רחמנא</strong> <small>[כאשר זיכתה לו התורה]</small> הרי זה דווקא <strong>להלוכי בה ולנקוטי</strong> <small>[ללכת בה ולקחת]</small> את ה<strong>פיאה,</strong> ואולם <strong>למיהוי</strong> <small>[שתהא]</small> <strong>חצירו</strong> — <strong>לא זכה ליה רחמנא</strong> <small>[זכתה לו התורה],</small> ואין אפוא קושיה לדברי ריש לקיש מדין פיאה.
  כבר אמרנו ש<strong>אמר רבא</strong> ש<strong>מותיב</strong> <small>[מקשה]</small> היה <strong>ר' יעקב בר אידי</strong> על הלכה זו מדיני <strong>נזיקין,</strong> מהמשנה שלנו, ששנינו: <strong>ראה את המציאה ונפל לו עליה ובא אחר והחזיק בה</strong> — <strong>זה שהחזיק בה זכה בה. ואי אמרת</strong> <small>[ואם אומר אתה]</small> ש<strong>ארבע אמות של אדם קונות לו בכל מקום</strong> — אם כן <strong>נקנו ליה</strong> <small>[שיקנו לו]</small> <strong>ארבע אמות דידיה</strong> <small>[שלו]!</small>
 ומשיבים: <strong>הכא במאי עסקינן</strong> <small>[כאן במה אנו עוסקים</small> — כגון באופן ש<strong>לא אמר "אקני"</strong> <small>["אקנה"].</small> ומקשים: <strong>ואי תקון רבנן</strong> <small>[ואם תקנו חכמים]</small> שאדם זוכה בתוך ארבע אמות <strong>כי</strong> <strong>לא אמר מאי הוי</strong> <small>[כאשר אינו אומר, מה היה]</small> והרי סוף סוף שלו הן! ומשיבים: <strong>כיון</strong> ש<strong>נפל עליה</strong> בכך <strong>גלי דעתיה</strong> <small>[גילה</small> את <small>דעתו]</small> ש<strong>בנפילה ניחא ליה דנקני</strong> <small>[נוח לו לקנות]</small> ואילו <strong>בארבע אמות לא ניחא ליה דנקני</strong> <small>[נוח לו לקנות],</small> ומשום כך לא קנה כלל.
 <strong>רב ששת אמר</strong> הבדל אחר: <strong>כי תקינו רבנן</strong> <small>[כאשר תקנו חכמים]</small> תקנה זו של ארבע אמות הרי זו <strong>ב</strong>מקום כגון <strong>סמטא</strong> (רחוב צר) ש<strong>לא דחקי</strong> <small>[דוחקים]</small> בה <strong>רבים</strong> ואפשר לומר שארבע אמותיו הן לפי שעה כשלו וקונות לו, אבל <strong>ברשות הרבים דקא דחקי</strong> <small>[שדוחקים]</small> בה <strong>רבים לא תקינו רבנן</strong> <small>[תקנו חכמים],</small> כדי שלא להביא לבלבול.
  ומקשים:  <strong>והא</strong> <small>[והרי]</small> לשון ההלכה אינה כך, כי <strong>"בכל מקום" קאמר</strong> <small>[אמר],</small> ומשמע אפילו ברשות הרבים!
  ומשיבים:  <strong>כל מקום</strong> איננו ממש כל מקום, אלא <strong>לאתויי</strong> <small>[להביא]</small> אפילו <strong>צידי רשות הרבים,</strong> שאף שסמוכים לרשות הרבים, כיון שאין הרבים דוחקים בהם כל כך — ארבע אמותיו קונות לו בהן.
 <big>א</big> ועוד הלכה <strong>אמר ריש לקיש משום</strong> <small>[בשם]</small> <strong>אבא כהן ברדלא: קטנה אין לה חצר,</strong> כלומר, דבר הנמצא בחצר שלה איננו נקנה לה <strong>ואין לה</strong> דין <strong>ארבע אמות</strong> שתקנה בהן. <strong>ו</strong>אילו <strong>ר' יוחנן משום</strong> <small>[בשם]</small> <strong>ר' ינאי אמר: יש לה חצר ויש לה</strong> דין <strong>ארבע אמות.</strong>
 ושואלים: <strong>במאי קמיפלגי</strong> <small>[במה,</small> באיזה עקרון, <small>נחלקו]?</small> ומסבירים: <strong>מר סבר</strong> <small>[חכם זה,</small> ר' ינאי, <small>סבור]</small> כי כח הקנין של <strong>חצר משום</strong> כח <strong>ידה איתרבאי</strong> <small>[התרבה],</small> ואם כן <strong>כי היכי דאית</strong> <small>[כמו שיש]</small> <strong>לה יד</strong> הן במובן הממשי והן במובן המשפטי, הרי אף דין <strong>חצר נמי אית</strong> <small>[גם כן יש]</small> <strong>לה,</strong> שהיא כהמשך של ידה. <strong>ומר סבר</strong> <small>[חכם זה,</small> אבא כהן, <small>סבור]</small> כי <strong>חצר משום שליחות איתרבאי</strong> <small>[התרבתה]</small> <strong>ו</strong><strong>כי היכי</strong> <small>[וכמו]</small> ש<strong>שליחות לית</strong> <small>[אין]</small> <strong>לה,</strong> שקטן אינו יכול למנות שליח, <strong>חצר נמי לית</strong> <small>[גם כן אין]</small> <strong>לה,</strong> ותוהים:
 <strong>מי איכא מאן דאמר</strong> <small>[האם יש מי שאומר]</small> כי <strong>חצר משום שליחות איתרבאי</strong> <small>[התרבתה]?</small> <strong>והתניא</strong> <small>[והרי שנינו</small> בברייתא<small>]</small> בענין זה: ממה שנאמר בכתוב "אם המצא תמצא <strong>בידו</strong> הגניבה משור עד חמור עד שה חיים שניים ישלם" (שמות כב, ג) <strong>אין לי</strong> ללמוד <strong>אלא ידו</strong> ממש, ואולם אם נכנסה הבהמה ל<strong>גגו,</strong> או <strong>חצירו</strong> או <strong>קרפיפו</strong> (חצר אחורית) ונעל בפניה בכוונה לגונבה <strong>מנין</strong> שאף בהם הדין כן — <strong>תלמוד לומר: "המצא תמצא" מכל מקום.</strong>
 <strong>ואי סלקא דעתך</strong> <small>[ואם עולה על דעתך</small> לומר<small>]</small> ש<strong>חצר משום שליחות איתרבאי</strong> <small>[התרבתה],</small> <strong>אם כן מצינו</strong> (מצאנו) שיש <strong>שליח לדבר עבירה</strong> <strong>ו</strong>הרי <strong>קיימא לן</strong> <small>[מוחזק בידינו]</small> כי <strong>אין שליח לדבר עבירה,</strong> שכשנשלח מישהו לעשות דבר עבירה, פוקע קשר השליחות מעצמו!
 <strong>אמר רבינא:</strong> מכאן אין להקשות, שכן <strong>היכא אמרינן</strong> <small>[היכן אומרים אנו]</small> ש<strong>אין שליח לדבר עבירה</strong> — <strong>היכא</strong> <small>[היכן]</small> שה<strong>שליח</strong> עצמו <strong>בר חיובא</strong> <small>[בן חיוב]</small> <strong>הוא,</strong> ולכן החיוב נופל על השליח ולא על המשלח, <strong>אבל בחצר דלאו בר חיובא הוא</strong> <small>[שלא בת־חיוב היא]</small> — <strong>מיחייב שולחו.</strong>
 ומקשים על רבינא: <strong>אלא מעתה, האומר לאשה ועבד: "צאו גנבו לי"</strong> (עבורי) <strong>דלאו</strong> <small>[שלא]</small> <strong>בני חיובא נינהו</strong> <small>[חיוב הם],</small> שהרי אין להם רכוש משלהם שאפשר לגבות ממנו, <strong>הכי נמי דמיחייב</strong> <small>[כך גם כן תאמר שמתחייב]</small> <strong>שולחן</strong> ולא הם?!
  ודוחים:  <strong>אמרת</strong> <small>[אומר אתה]</small> <strong>אשה ועבד</strong> הלא אלה <strong>בני חיובא נינהו</strong> <small>[חיוב הם]</small> מצד אישיותם המשפטית, <strong>ו</strong>אולם <strong>השתא מיהא לית להו לשלומי</strong> <small>[עכשיו בכל אופן אין להם לשלם],</small> ואם כן, אף שאמנם אי אפשר לגבות מהם מכל מקום בעצם מוטל חיוב משפטי עליהם. וראיה לדבר — ממה <strong>דתנן</strong> <small>[ששנינו</small> במשנה<small>]:</small> <strong>נתגרשה האשה</strong> וחזר ממונה לידה, או ש<strong>נשתחרר העבד</strong> — <strong>חייבים לשלם</strong> על מה שגנבו או הזיקו בעודם תחת הבעל או האדון.
 <strong>רב סמא אמר</strong> חילוק אחר: <strong>היכא אמרינן</strong> <small>[היכן אנו אומרים]</small> ש<strong>אין שליח לדבר עבירה</strong> — הרי זה דווקא <strong>היכא דאי בעי עביד ואי בעי לא עביד</strong> <small>[אם</small> השליח <small>רוצה</small> לעשות <small>עושה ואם אינו רוצה אינו עושה],</small> <strong>אבל חצר</strong> ש<strong>בעל כרחיה מותיב</strong> <small>[כרחו מעמיד]</small> הוא <strong>בה</strong> דברים והחצר איננה בעלת רצון, הרי אז <strong>מיחייב</strong> <small>[מתחייב]</small> <strong>שולחו,</strong> כלומר בעליה.
 ושואלים: <strong>מאי בינייהו</strong> <small>[מה</small> ההבדל <small>ביניהם</small> הלכה למעשה<small>]</small> לענין טעם ההלכה ש"אין שליח לדבר עבירה"? ואומרים: <strong>איכא בינייהו</strong> <small>[יש ביניהם</small> הבדל מעשי<small>]</small> כגון ב<strong>כהן</strong> ש<strong>אמר ליה לישראל: צא וקדש לי</strong> (עבורי) <strong>אשה גרושה,</strong> שהכהן אסור לשאת גרושה וישראל מותר בה, <strong>אי נמי</strong> <small>[או גם כן]</small> <strong>איש</strong> ש<strong>אמר לה לאשה אקפי</strong> <small>[הקיפי]</small> <strong>לי,</strong> עבורי, בשליחותי, את פאת ראשו של <strong>קטן,</strong> שהקפת הראש, גזיזת פיאות הראש, אסורה מן התורה ("לא תקיפו פאת ראשכם". ויקרא יט, כז) ואסורה היא רק לגברים ולא לנשים.
  ומעתה <strong>להך לישנא</strong> <small>[לאותה לשון]</small> ש<strong>אמר</strong> <strong>כל היכא דאי בעי עביד, אי בעי לא עביד</strong> <small>[מקום שאם רוצה עושה ואם רוצה אינו עושה]</small> — <strong>לא מיחייב</strong> <small>[מתחייב]</small> <strong>שולחו,</strong> אלא השליח, <strong>הכא נמי</strong> <small>[כאן גם כן]</small> <strong>אי בעי עביד, אי בעי לא עביד</strong> <small>[אם רוצה</small> השליח <small>עושה,</small> ו<small>אם אינו רוצה אינו עושה]</small> ולכן <strong>לא מיחייב</strong> <small>[מתחייב]</small> <strong>שולחן.</strong> ואולם <strong>להך לישנא</strong> <small>[לאותה לשון]</small> ש<strong>אמרת</strong> כי <strong>כל היכא</strong> <small>[מקום]</small> שה<strong>שליח לאו בר חיובא</strong> <small>[בן חיוב]</small> <strong>מיחייב שולחו</strong> <small>[מתחייב שולחו],</small> <strong>הני נמי</strong> <small>[אלה גם כן]</small> <strong>כיון דלאו</strong> <small>[שלא]</small> <strong>בני חיובא נינהו</strong> <small>[חיוב הם]</small> <strong>מיחייב</strong> <small>[מתחייב]</small> <strong>שולחן.</strong>
 ועוד מקשים לגוף בעייתנו: <strong>ומי איכא למאן דאמר</strong> <small>[והאם יש מי שאומר]</small> ש<strong>חצר לאו</strong> <small>[לא]</small> <strong>משום ידה איתרבאי</strong> <small>[התרבתה]?</small> <strong>והתניא</strong> <small>[והרי שנינו</small> בברייתא<small>]</small> אחרת: ממה שנאמר <strong>"</strong>וכתב לה ספר כריתות ונתן ב<strong>ידה"</strong> (דברים כד, א) <strong>אין לי</strong> ללמוד <strong>אלא ידה</strong> ממש, ואולם אם נתן בתוך <strong>גגה חצירה וקרפיפה מנין</strong> שכן הוא הדין? — <strong>תלמוד לומר: "ונתן"</strong> — מכל מקום, משמע שחצר משום יד הוא!
  ומשיבים: אכן,  <strong>לענין גט כולי עלמא לא פליגי</strong> <small>[הכל אינם חולקים]</small> ש<strong>חצר משום ידה איתרבאי</strong> <small>[התרבתה]</small> מטעם אחר, ואולם <strong>כי פליגי</strong> <small>[כאשר נחלקו]</small> היה זה <strong>לענין</strong> קנין <strong>מציאה</strong> של החצר. <strong>מר סבר</strong> <small>[חכם זה סבור]</small>
## דף יא.
 <strong>ילפינן</strong> <small>[למדים אנו]</small> <strong>מציאה מגט, ומר סבר</strong> <small>[וחכם זה סבור]:</small> ש<strong>לא ילפינן</strong> <small>[לומדים אנו]</small> <strong>מציאה מגט,</strong> ובכל מקרה יש לחצר דין לעצמו.
 <strong>ואיבעית אימא:</strong> <small>[ואם תרצה אמור]</small> כך: <strong>בקטנה כולי עלמא לא פליגי</strong> <small>[הכל אינם חלוקים]</small> <strong>דילפינן</strong> <small>[שלומדים אנו]</small> <strong>מציאה מגט,</strong> וכיון שחצירה משום ידה לענין גט, כן היא גם לענין מציאה וקנין. <strong>והכא</strong> <small>[ו</small>אולם <small>כאן]</small> <strong>ב</strong>דינו של <strong>קטן קא מיפלגי</strong> <small>[נחלקו],</small>
 <strong>מר סבר</strong> <small>[חכם זה סבור]</small> כי <strong>ילפינן</strong> <small>[לומדים אנו]</small> <strong>קטן מקטנה,</strong> שלכאורה אין כל הבדל ביניהם בהלכה. <strong>ומר סבר</strong> <small>[וחכם זה סבור]</small> ש<strong>לא ילפינן</strong> <small>[לומדים אנו]</small> <strong>קטן מקטנה,</strong> אלא קטנה שנתרבה בה דין חצר בגט — יש לה דין חצר למציאה, ואילו בקטן לא.
 <strong>ואיבעית אימא</strong> <small>[ואם תרצה אמור]</small> שמעיקר הדבר אין כאן מחלוקת, אלא <strong>מר</strong> <small>[חכם זה],</small> אחד מהם <strong>אמר חדא</strong> <small>[</small>הלכה <small>אחת]</small> שיש חצר לענין גט לקטנה, <strong>ומר</strong> <small>[וחכם זה],</small> האחר, <strong>אמר חדא</strong> <small>[</small>דבר <small>אחד,</small> אחר<small>]</small> לענין מציאה <strong>ולא פליגי</strong> <small>[ואינם חלוקים]</small> כלל.
 <big>א משנה</big> עמד בעל שדה ו<strong>ראה אותם</strong> אנשים <strong>רצין אחר מציאה,</strong> כגון שרודפים <strong>אחר צבי שבור</strong> (שרגלו שבורה) שאינו יכול לרוץ היטב, או <strong>אחר גוזלות שלא פרחו</strong> עדיין וניתנים להיתפס בנקל, <strong>ואמר: "זכתה לי שדי</strong> במציאה זו <strong>"</strong>— <strong>זכתה לו,</strong> אם כי אנשים אחרים הם שהיו רודפים אחרי הצבי או הגוזלות. ואולם אם <strong>היה צבי רץ כדרכו, או שהיו גוזלות מפריחין</strong> (מתעופפים), <strong>ואמר "זכתה לי</strong> בהם <strong>שדי"</strong> — <strong>לא אמר כלום,</strong> שאין חצירו יכולה לקנות לו דבר שאינו נשאר בה מעצמו.
 <big>ב גמרא</big> <strong>אמר רב יהודה אמר שמואל:</strong> זכות קנין זו שאמרנו במשנה <strong>הוא</strong> דווקא באופן <strong>שעומד</strong> באותה שעה <strong>בצד שדהו,</strong> ומכיון שכן הרי זו חצר המשתמרת.
 ומקשים: <strong>ותקני ליה</strong> <small>[ושתקנה לו]</small> <strong>שדהו</strong> עצמה אף בלא שיאמר במפורש, שהרי <strong>אמר ר' יוסי בר' חנינא: חצרו של אדם קונה לו שלא מדעתו!</strong>
 ומסבירים: <strong>הני מילי</strong> <small>[דברים אלה]</small> אמורים דווקא <strong>בחצר המשתמרת,</strong> שהדברים הנמצאים בה משתמרים בעצמם שם, אבל ב<strong>חצר שאינה משתמרת, אי</strong> <small>[אם]</small> <strong>עומד</strong> הזוכה <strong>בצד שדהו</strong> — <strong>אין</strong> <small>[כן],</small> קנה, <strong>אי</strong> <small>[</small>ו<small>אם]</small> <strong>לא</strong> — <strong>לא</strong> קנה.
  ומוסיפים:  <strong>ומנא תימרא</strong> <small>[ומניין תאמר]</small> ש<strong>חצר שאינה משתמרת, אי</strong> <small>[אם]</small> <strong>עומד בצד שדהו</strong> — <strong>אין</strong> <small>[כן]</small> קנה, <strong>אי</strong> <small>[</small>ו<small>אם]</small> <strong>לא</strong> עומד בצידה — <strong>לא</strong> קנה?
 — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>היה</strong> בעל הבית <strong>עומד בעיר ואומר: "יודע אני שעומר שיש לי בשדה</strong> אחר שאני הנחתיו שם מתוך כוונה שהפועלים יביאוהו וה<strong>פועלים</strong> הם ש<strong>שכחוהו</strong> ואולם אני זוכר אותו ו<strong>לא יהא שכחה,</strong> ולא יהא שייך לעניים,<strong> יכול לא יהא</strong> בו דין <strong>שכחה</strong> — <strong>תלמוד לומר:</strong> "כי תקצור קצירך בשדך <strong>ושכחת עמר בשדה</strong> לא תשוב לקחתו לגר ליתום ולאלמנה יהיה" (דברים כד, יט), וכך יש לדייק מן הכתוב: <strong>בשדה ושכחת</strong> — <strong>ולא בעיר.</strong>
 מתחילה מבררים את לשון הברייתא הזו לגופה, שהרי <strong>הא גופא קשיא</strong> <small>[זו עצמה קשה]:</small> שכן <strong>אמרת</strong> <small>[אומר אתה]</small> <strong>יכול לא יהא שכחה</strong> — <strong>אלמא</strong> <small>[מכאן]</small> שהתנא רוצה להוכיח כי בכל זאת <strong>הוי</strong> <small>[הריהי]</small> <strong>שכחה, ונסיב לה תלמודא</strong> <small>[ומביא את הלימוד]</small> <strong>"בשדה ושכחת" ולא בעיר, אלמא</strong> <small>[מכאן]</small> כי <strong>לא הוי</strong> <small>[אין זה]</small> <strong>שכחה,</strong> בניגוד להנחה הראשונה!
 <strong>אלא לאו הכי קאמר</strong> <small>[האם לא כך אמר],</small> שכך יש להבחין: אם היה הדבר <strong>בשדה</strong> — <strong>שכוח מעיקרו הוי</strong> <small>[הריהו]</small> <strong>שכחה,</strong> אבל <strong>זכור ולבסוף שכוח, אין</strong> קרוי <strong>שכחה, מאי טעמא</strong> <small>[מה טעם]</small> הדבר — ש<strong>כיון דקאי גבה</strong> <small>[שעומד לידה]</small> <strong>הויא ליה</strong> <small>[הרי זו]</small> <strong>חצרו וזכתה ליה</strong> <small>[לו]</small> בעומר שזכר.
 <strong>אבל בעיר, אפילו זכור ולבסוף שכוח</strong> — <strong>הויא</strong> <small>[הרי זו]</small> <strong>שכחה.</strong> ומסתבר, כי <strong>מאי טעמא</strong> <small>[מה טעם]</small> הדבר — <strong>דליתיה גביה דלזכי ליה</strong> <small>[שאינו שם כדי שתזכה לו</small> חצרו<small>].</small>
 ומקשים: <strong>ממאי</strong> <small>[ממה,</small> מניין יודע אתה שזהו הטעם? <strong>דלמא</strong> <small>[שמא]</small> <strong>גזירת הכתוב היא,</strong> ש<strong>בשדה נהוי</strong> <small>[תהא]</small> זו <strong>שכחה ובעיר לא נהוי</strong> <small>[תהיה]</small> זו <strong>שכחה</strong> ולא מחמת דיני הקניינים?!
  ומשיבים, <strong>אמר קרא</strong> <small>[הכתוב]:</small> <strong>"לא תשוב לקחתו"</strong> (דברים כד, יט), <strong>לרבות שכחת העיר.</strong> הרי שגם שכחת העיר קרויה שכחה, ואם כן טעם החלוקה הנזכר בהיותו בעיר אינו משום ההבדל בין עיר ושדה, אלא משום אפשרות הקנין.
  ודוחים:  <strong>האי מיבעי ליה</strong> <small>[</small>כתוב <small>זה נצרך לו]</small> <strong>ללאו,</strong> ללמד שאם לקח את העומר אחר ששכחו עבר על מצוות לא תעשה!
  ומשיבים: אם בא הכתוב רק לצורך זה, <strong>אם כן נימא קרא</strong> <small>[שיאמר הכתוב]</small> <strong>"לא תקחנו", מאי</strong> <small>[מה</small> לשון<small>]</small> <strong>"לא תשוב"</strong> — <strong>לרבות שכחת העיר.</strong>
 ומעירים: <strong>ואכתי מיבעי ליה</strong> <small>[ועדיין צריך לו]</small> לכתוב זה בלשון "לא תשוב" <strong>לכדתנן</strong> <small>[לכפי ששנינו</small> במשנה<small>]:</small> כל עומר בשדה <strong>ש</strong>עומד עדיין <strong>לפניו,</strong> ושהוא עתיד לבוא לצד זה של השדה תוך כדי העבודה — <strong>אין</strong> בו <strong>שכחה</strong> גם אם שכחו. וכל עומר <strong>ש</strong>נמצא כבר <strong>לאחריו</strong> — <strong>יש בו שכחה, שהוא ב"בל תשוב".</strong>
 ו<strong>זה הכלל: כל שהוא ב"בל תשוב",</strong> כלומר שצריך לחזור במיוחד כדי לקחתו — הרי זו <strong>שכחה,</strong> ו<strong>כל שאינו ב"בל תשוב"</strong> אלא מגיע לשם מעצמו לצורך עבודתו — <strong>אינו שכחה.</strong> ואם כן לענין זה נצרכה הלשון "תשוב"!
  <strong>אמר רב אשי: אמר קרא</strong> <small>[הכתוב]</small> <strong>"יהיה"</strong> (שם) ומשם למדנו <strong>לרבות שכחת העיר.</strong> וכיון שלמדנו שכחת העיר, ודאי החילוק בהלכה הוא משום שדה קונה ואינו קונה.
 <strong>וכן אמר עולא</strong> בביאור משנתנו: <strong>והוא שעומד בצד שדהו. וכן אמר רבה בר בר חנה: והוא שעומד בצד שדהו.</strong>
 <strong>איתיביה</strong> <small>[הקשה לו]</small> <strong>ר' אבא לעולא</strong> ממה ששנינו: <strong>מעשה ברבן גמליאל וזקנים שהיו באים</strong> (נוסעים) <strong>בספינה.</strong> ולאחר שנזכר שלא עישר <strong>פירותיו</strong> <strong>אמר רבן גמליאל: "עישור</strong> (מעשר) <strong>שאני עתיד למוד</strong> (למדוד, להפריש מתוך שדותי) <strong>נתון ליהושע</strong> בן חנניה שהוא לוי ומגיע לו מעשר, 
## דף יא:
 <strong>ומקומו</strong> של המעשר שהוא מצוי בו כעת <strong>מושכר לו</strong> בזה, וקיבל ממנו שם שכר המקום. וכאשר יתן ר' יהושע דמי שכירות כל שהם, יוכל לקנות על ידי כך את המעשר, שהרי מטלטלין אינם נקנים אלא או על ידי משיכתם בפועל, או אגב קרקע, <strong>ועשור</strong> (מעשר) <strong>אחר שאני עתיד למוד,</strong> שהוא מעשר עני, <strong>נתון לעקיבא בן יוסף</strong> שהיה גבאי צדקה, <strong>כדי שיזכה בו לעניים</strong> <strong>ומקומו מושכר לו.</strong>
 ומעתה יש לשאול: <strong>וכי ר' יהושע ור' עקיבא בצד שדהו של רבן גמליאל היו עומדין</strong> אז? הלא היו כולם בספינה. ומכאן שיכול אדם לקנות דבר בשדה אפילו אם אינו עומד בצד שדהו!
 <strong>אמר ליה</strong> <small>[לו]</small> עולא: <strong>דמי האי מרבנן כדלא גמרי אינשי שמעתא</strong> <small>[דומה זה מן החכמים כמי שלא למד דבר הלכה].</small> שלא התייחס עולא כלל לשאלה, שסבר שאין בה ממש.
  ומסופר:  <strong>כי אתא</strong> <small>[כאשר בא]</small> ר' אבא <strong>לסורא אמר להו</strong> <small>[להם]</small> לחכמי המקום: <strong>הכי</strong> <small>[כך]</small> <strong>אמר עולא והכי אותביתיה</strong> <small>[וכך הקשתי לו].</small> <strong>אמר ליה ההוא מרבנן</strong> <small>[לו אחד החכמים]:</small> <strong>רבן גמליאל מטלטלי אגב</strong> מקרקעי הקנה להם, שלא קנו את המעשר מדין חצר, אלא מכוח קנין־אגב, שאגב הקרקעות שהקנה להם נקנו להם גם מטלטלין, ואין הדבר שייך כלל להלכות של קנין חצר, ויש בכך דין אחר. ומעירים: <strong>ר' זירא קבלה</strong> את ההבחנה הזו ואילו <strong>ר' אבא לא</strong> <strong>קבלה. אמר</strong>
 <strong>רבא: שפיר עביד</strong> <small>[יפה עשה]</small> ש<strong>לא קבלה</strong> את ההבחנה הזו והתירוץ הזה, כי אילו רצה רבן גמליאל לתת להם ממש את המעשר <strong>וכי לא היה להם סודר לקנות ממנו בחליפין?</strong> שהרי היו יכולים לקנות את המעשר המיטלטל לא אגב קרקע אלא בקנין חליפין, שהם נותנים לו סודר וקונים זה מזה את המטלטלין. <strong>אלא</strong> על כרחך אתה חייב לומר שלא היה כאן דבר למכור אותו ממש, כי <strong>טובת הנאה אינה ממון,</strong> שהרי המעשרות בעצם אינם רכושו של רבן גמליאל, שהרי בעל כרחו חייב הוא לתת אותם, ואין לו בהם אלא טובת הנאה, שיש לו זכות לתיתם למי שירצה, וטובת הנאה אינה ממון <strong>לקנות ממנו ב</strong>קנין <strong>חליפין.</strong> ואם כן <strong>הכא נמי טובת הנאה אינה ממון לקנות על גבי קרקע,</strong> ולכן לא היה רבן גמליאל יכול להקנות להם את המעשרות בקנין מטלטלין אגב מקרקעין. וחייבים לומר כר' אבא, שהקנה להם חצר, וחצרם קנתה את המעשר.
 ודוחים: <strong>ולא היא,</strong> הסברה שהעלה רבא אינה נכונה, שכן <strong>מתנות כהונה,</strong> לוויה, ומעשר עני לשון <strong>"נתינה" כתיבא בהו</strong> <small>[נאמרה בהן]</small> ("ונתתה ללוי לגר ליתום ולאלמנה". דברים כו, יב), שהתורה מחשיבה את נתינתם כנתינה של ממש, ולא כהעברה של טובת הנאה בלבד. וכיון שכך <strong>חליפין</strong> הרי <strong>דרך מקח וממכר הוא</strong> ואינו שייך במעשרות, ואילו נתינת <strong>מטלטלין אגב מקרקע</strong> <strong>נתינה אלימתא</strong> <small>[חזקה,</small> תקיפה<small>]</small> <strong>היא,</strong> ולכן השתמש בדרך זו, וממילא אין להקשות מכאן על עולא.
 <strong>רב פפא אמר</strong> גם אם נאמר שרבן גמליאל נתן להם בתורת חצר אין משם קושיה לדברי עולא, כי יש להבחין בין הדברים, שכן <strong>דעת אחרת מקנה אותן שאני</strong> <small>[שונה].</small> שיש הבדל בהלכה אם אדם אחר מקנה את הדברים מדעתו, לזכות קנין בחצר שקונה מעצמה בלא דעת מקנה.
 <strong>ומנא תימרא</strong> <small>[ומנין תאמר]</small> שיש לחלק כך — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ראה אותן רצים אחר המציאה כו'</strong> ואנו יודעים כי <strong>ר' ירמיה אמר</strong> בשם <strong>ר' יוחנן: והוא שרץ אחריהן ומגיען,</strong> שיכול לרוץ אחריהן ולתפוס, שאז הוא קונה. <strong>ובעי</strong> <small>[ושאל]</small> <strong>ר' ירמיה</strong> בהמשך למסורת זו שקבל, <strong>במתנה היאך</strong> <small>[איך]?</small> מה הדין אם במצב כגון זה נתנו לו אותם אנשים את הדבר במתנה? ו<strong>קבלה מיניה</strong> <small>[קיבל ממנו]</small> <strong>ר' אבא בר כהנא</strong> מר' ירמיה, שבמתנה כגון זו קונה <strong>אף על פי שרץ אחריהן ואין מגיען.</strong> <strong>מאי טעמא</strong> <small>[מה טעם</small> ההבדל<small>]</small> — <strong>לאו</strong> <small>[האם לא]</small> <strong>משום</strong> ש<strong>דעת אחרת מקנה אותן שאני</strong> <small>[שונה]?!</small> ואם כן הרי זו ראיה לשיטת רב פפא.
 <strong>אמר ליה</strong> <small>[לו]</small> <strong>רב שימי לרב פפא:</strong> ו<strong>הרי גט</strong> אשה, ש<strong>דעת אחרת,</strong> זו של הבעל, <strong>מקנה אותה, ו</strong>בכל זאת <strong>אמר עולא</strong> שאם זרק גט בחצרה של אשה אינה נחשבת כמגורשת, אלא בדרך זו — <strong>והוא</strong> כ<strong>שעומדת בצד ביתה או בצד חצרה.</strong> השיב לו רב פפא: אינו דומה, שכן <strong>שאני</strong> <small>[שונה]</small> <strong>גט דאיתיה</strong> <small>[שישנו]</small> גם <strong>בעל כרחה,</strong> שאינו צריך להיות כלל מדעתה.
  על תירוץ זה <strong>מתקיף</strong> <small>[מקשה]</small> <strong>רב ששת בריה</strong> <small>[בנו]</small> של <strong>רב אידי: ולאו</strong> <small>[וכי לא]</small> <strong>קל וחומר הוא — ומה גט דאיתיה</strong> <small>[שישנו]</small> <strong>בעל כרחה</strong> ונתינתו נחשבת אפילו שלא מדעתה, ובכל זאת <strong>אי</strong> <small>[אם]</small> <strong>עומדת בצד ביתה</strong> או <strong>בצד חצרה</strong> — <strong>א</strong> <strong>ין</strong> <small>[כן],</small> הגט נקנה לה, <strong>אי</strong> <small>[אם]</small> <strong>לא</strong> — <strong>לא.</strong> <strong>מתנה</strong> שאין אדם מקבל אלא <strong>מדעתיה</strong> <small>[מדעתו]</small> <strong>לא כל שכן</strong> שאף כשיש דעת מקנה — חייב הקונה להיות בצד החצר!
 <strong>אלא אמר רב אשי,</strong> כך יש להסביר:
## דף יב.
 <strong>חצר איתרבאי</strong> <small>[התרבתה]</small> <strong>משום יד ו</strong>אולם היא <strong>לא גרעה</strong> <small>[גרועה,</small> פחותה<small>]</small> <strong>מ</strong>דין <strong>שליחות.</strong> וכך יש לחלק: <strong>גבי</strong> <small>[אצל]</small> <strong>גט</strong> ש<strong>חוב הוא לה,</strong> שקבלת הגט היא לחובתה של האשה הרי כלל הוא: <strong>אין חבין לאדם אלא בפניו,</strong> ולכן החצר אינה יכולה לקנות לה גט שלא בפניה. ואולם <strong>גבי</strong> <small>[אצל]</small> <strong>מתנה</strong> ש<strong>זכות הוא לו</strong> לאדם המקבל אותה — <strong>זכין לאדם שלא בפניו,</strong> ולכן זוכה לו חצרו אף שלא מדעתו.
 <big>א</big> כיון שהוזכרה דרך אגב הלכה זו, דנים בה <strong>גופא</strong> <small>[לגופה].</small> שנינו במשנה שאם <strong>ראה אותן רצים אחר המציאה</strong> ואמר "זכתה לי שדי בה" — זכתה לו. ועל כך <strong>אמר ר' ירמיה אמר ר' יוחנן: והוא שרץ אחריהן ומגיען,</strong> ואם לא — אינו קונה. <strong>בעי</strong> <small>[שאל]</small> <strong>ר' ירמיה:</strong> <strong>במתנה</strong> בכגון זו <strong>היאך</strong> <small>[איך]</small> יהיה הדין? <strong>קבלה מיניה</strong> <small>[ממנו]</small> <strong>ר' אבא בר כהנא</strong> שבמתנה הדין כן <strong>אף על פי שרץ אחריהן ואין מגיען.</strong>
 <strong>בעי</strong> <small>[שאל]</small> <strong>רבא</strong> ממה ששנינו: <strong>זרק ארנקי</strong> (ארנק) <strong>בפתח זה</strong> של בית <strong>ויצא בפתח אחר מהו</strong> הדין? האם נקנה הארנק לבעל הבית תוך כדי מעופו? והשאלה היא: דבר המצוי ב<strong>אויר</strong> (חלל) <strong>שאין סופו לנוח,</strong> האם <strong>כמונח דמי</strong> <small>[</small>הוא <small>נחשב],</small> <strong>או לא?</strong>
 <strong>אמר ליה</strong> <small>[לו]</small> <strong>רב פפא לרבא, ואמרי לה</strong> <small>[ויש אומרים]</small> שאמר זאת <strong>רב אדא בר מתנה לרבא, ואמרי לה</strong> <small>[ויש אומרים]</small> שאמר זאת <strong>רבינא לרבא: לאו היינו מתניתין</strong> <small>[וכי אין זו משנתנו]</small> ששנינו בה: <strong>ראה אותן רצין אחר המציאה וכו' ואמר ר' ירמיה אמר ר' יוחנן: והוא שרץ אחריהן ומגיען, ובעי</strong> <small>[ושאל]</small> <strong>ר' ירמיה: במתנה היאך</strong> <small>[איך]</small> <strong> </strong> <strong>וקבלה מיניה</strong> <small>[ממנו],</small><strong>רבי אבא בר כהנא</strong> הגיע למסקנה כי <strong>במתנה אף על פי שרץ אחריהן ואין מגיען.</strong> הרי שדבר העובר בתחומו של אדם, גם אם אינו נשאר שם, דינו כשלו! <strong>אמר ליה</strong> <small>[לו]:</small> <strong>מתגלגל קאמרת</strong>
 <small>[אתה אומר]?</small> <strong>שאני</strong> <small>[שונה]</small> <strong>מתגלגל</strong> ש<strong>כמונח דמי</strong> <small>[</small>הוא <small>נחשב],</small> שהרי בכל רגע של גלגול הוא מונח במקום, אלא שהוא זז ממקום למקום בשטח, מה שאין כן בדבר שנזרק בחלל הבית ואינו נשאר מונח שם כלל, ואם כן אין לפטור משם את הבעיה. 
 <big>ב משנה</big> <strong>מציאת בנו ובתו הקטנים</strong> של אדם, או <strong>מציאת עבדו ושפחתו הכנענים,</strong> או <strong>מציאת אשתו</strong> — <strong>הרי אלו שלו.</strong> ואילו <strong>מציאת בנו ובתו הגדולים,</strong> וכן <strong>מציאת עבדו ושפחתו העברים,</strong> או <strong>מציאת אשתו שגירשה, אף על פי שלא נתן</strong> לה עדיין את פרעון ה<strong>כתובה</strong> כפי שהתחייב — <strong>הרי אלו שלהן.</strong>
 <big>ב  גמרא</big> <strong>אמר שמואל: מפני מה אמרו</strong> ש<strong>מציאת קטן לאביו</strong> — משום <strong>ש</strong>הקטן אינו מתכוון לקנות לעצמו, אלא <strong>בשעה שמוצאה</strong> הריהו <strong>מריצה אצל אביו ואינו מאחר בידו.</strong>
 ושואלים: <strong>למימרא דסבר</strong> <small>[האם נאמר שסבור]</small> <strong>שמואל</strong> כי <strong>קטן לית ליה</strong> <small>[אין לו]</small> <strong>זכייה לנפשיה מדאורייתא</strong> <small>[לעצמו מן התורה]?</small> <strong>והתניא</strong> <small>[והרי שנינו</small> בברייתא<small>]:</small> <strong>השוכר את הפועל</strong> לקצור את שדהו — <strong>ילקט בנו אחריו,</strong> שיכול בנו של הפועל ללקט שיבלים כשאר עניים הזוכים בלקט בשדה. שכר את הפועל <strong>למחצה, לשליש</strong> או <strong>לרביע</strong> (רבע), שאינו שכיר יום, אלא הוא אריס בשדה ומקבל חלק מן היבול — <strong>לא ילקט בנו אחריו,</strong> כיון שהוא נחשב בעצמו כבעל שדה ובנו הוא כבן בעל הבית, ולפיכך אינו רשאי ללקוט. <strong>ר' יוסי אומר: בין כך ובין כך ילקט בנו ואשתו אחריו. ואמר שמואל: הלכה כר' יוסי.</strong>
 ומעתה, <strong>אי אמרת בשלמא</strong> <small>נניח אם אומר אתה]</small> כי <strong>קטן אית ליה</strong> <small>[יש לו]</small> <strong>זכייה לנפשיה</strong> <small>[לעצמו]</small> אפשר להבין את שיטת שמואל שכן <strong>כי קא</strong> <small>[כאשר הוא]</small> <strong>מלקט</strong> — <strong>לנפשיה קא</strong> <small>[לעצמו הוא]</small> <strong>מלקט</strong> וזוכה בו, שהרי הקטן הזה עצמו אין לו רכוש, ודינו כעני ומותר לו ללקט, <strong>ואבוה מיניה קא זכי</strong> <small>[ואביו</small> שאחר כך מקבל <small>ממנו הוא זוכה],</small> שהקטן נותן לו במתנה מה שלקט. <strong>אלא אי אמרת</strong> <small>[אם אומר אתה]</small> ש<strong>קטן לית ליה</strong> <small>[אין לו]</small> <strong>זכייה לנפשיה</strong> <small>[לעצמו],</small> אם כן <strong>כי קא</strong> <small>[כאשר הוא]</small> <strong>מלקט</strong> — <strong>לאביו קא</strong> <small>[הוא]</small> ש<strong>מלקט, אבוה</strong> <small>[</small>ו<small>אביו]</small> הלא <strong>עשיר הוא,</strong> שכיון שיש לו חלק בשדה יצא מכלל העניים הזכאים בלקט, ואם כן <strong>אמאי</strong> <small>[מדוע]</small> <strong>אשתו ובנו מלקט אחריו?</strong>
 ומשיבים: אכן, <strong>שמואל</strong> עצמו סבור שקטן זוכה לעצמו, אלא בהסברו למשנתנו שמואל <strong>טעמא</strong> <small>[</small>את <small>הטעם]</small> של ה<strong>תנא דידן קאמר</strong> <small>[שלנו אמר],</small> <strong>וליה לא סבירא ליה</strong> <small>[ו</small>אולם <small>הוא</small> עצמו <small>אינו סבור כן].</small>
 ושואלים: <strong>וסבר</strong> <small>[ו</small>כי <small>סבור]</small> <strong>ר' יוסי</strong> ש<strong>קטן אית ליה</strong> <small>[יש לו]</small> <strong>זכייה מדאורייתא</strong> <small>[מן התורה]?</small> <strong>והתנן</strong> <small>[והרי שנינו</small> במשנה<small>]:</small> <strong>מציאת חרש, שוטה וקטן יש בהן משום גזל</strong> אם לוקחים אותה מהם <strong>מפני דרכי שלום.</strong> <strong>ר' יוסי אומר:</strong> לא מפני דרכי שלום לבד אסור, אלא <strong>גזל גמור</strong> הוא.
 <strong>ואמר רב חסדא:</strong> ר' יוסי התכוון לומר שהוא <strong>גזל גמור מדבריהן,</strong> מדברי חכמים, שחכמים הם שקבעו שמציאתו של אלו תיחשב כשלהם, והלוקח מהם דינו כגזלן. ומעירים: <strong>נפקא מינה</strong> <small>[יוצא מזה הבדל]</small> אם הוא משום דרכי שלום או גזל גמור מדבריהם לענין <strong>להוציאה בדיינין,</strong> שאם הוא גזל גמור (אפילו מדברי חכמים) אפשר לתבוע את הגזלן לדין ולקבל ממנו את המציאה. על כל פנים מכאן לומדים שגם ר' יוסי אינו סבור שקטן זוכה בעצמו מדין התורה.
 <strong>אלא אמר אביי</strong> יש לדחות את מה שהסברנו בדין הבן המלקט והטעם שהבן יכול ללקט הוא משום ש<strong>עשאוה,</strong> החשיבו את השדה <strong>כמי שהלכו בה נמושות,</strong> כמו שדה שכבר עברו בו אחרוני המלקטים, שבשדה כזה אפילו עשירים מותר להם לקחת מן הלקט משום שהעניים כבר התייאשו מהנותר. ואף כאן, ה<strong>עניים גופייהו</strong> <small>[עצמם]</small> <strong>מסחי דעתייהו</strong> <small>[מסיחים דעתם]</small> מללקוט בשדה זה. שכן <strong>סברי</strong> <small>[סבורים</small> הם<small>]:</small> <strong>בריה דהיאך מלקטי ליה</strong> <small>[בניו של זה מלקטים לו],</small> וכיון ששאר העניים מבינים שאין להם מה ללקוט שם, לכן יכול הבן ללקט.
 <strong>אמר ליה</strong> <small>[לו]</small> <strong>רב אדא בר מתנה לאביי:</strong> אם כן, הרי מפני שיודעים שבניו של אדם נמצאים שם נמנעים שאר העניים מלקחת את חלקם הראוי להם, <strong>וכי מותר לאדם להרביץ</strong> (להושיב) <strong>ארי</strong> (אריה) <strong>בתוך שדהו כדי שיראו העניים ויברחו?</strong> שהרי גם כאן, כאשר מביא הפועל את בניו מסתלקים שאר העניים ואולם אינם עושים כך לפי הדין ואין להתיר לכתחילה לעשות זאת!
  אלא <strong>אמר רבא:</strong> יש לדחות טעם זה, ולומר
## דף יב:
 <strong>עשו,</strong> תקנו חכמים תקנה שגם זה <strong>שאינו זוכה</strong> (בנו של האריס) ייחשב <strong>כזוכה,</strong> ו<strong>מאי טעמא</strong> <small>[מה הטעם]</small> בתקנה זו — <strong>עניים גופייהו ניחא להו</strong> <small>[עצמם נוח להם]</small> בתקנה זו שעושים לכולם, <strong>כי היכי דכי אגרו לדידהו נלקוט בנייהו בתרייהו</strong> <small>[שכאשר ישכרו אותם</small> כפועלים <small>ילקטו בניהם אחריהם].</small>
 ומעירים: <strong>ופליגא</strong> <small>[וחלוק]</small> שמואל על דברי <strong>ר' חייא בר אבא.</strong> ש<strong>אמר ר' חייא בר אבא אמר ר' יוחנן:</strong> כוונת משנתנו היא <strong>לא גדול</strong> — <strong>גדול ממש,</strong> שהגיע לבגרות, <strong>ולא קטן</strong> — <strong>קטן ממש, אלא</strong> הכוונה היא זו: שאפילו הוא <strong>גדול ו</strong>אולם הוא <strong>סמוך על שלחן אביו</strong> — <strong>זהו קטן.</strong> שכיון שהוא סמוך על שולחן אביו מן הסתם מה שהוא מוצא ראוי שימסור לאביו. ואפילו הוא <strong>קטן ו</strong>אולם <strong>אינו סמוך על שלחן אביו</strong> — <strong>זהו גדול</strong> ומציאתו לעצמו.
 <big>א</big> שנינו במשנה כי <strong>מציאת עבדו ושפחתו העברים הרי הוא של עצמן.</strong> ותוהים: <strong>אמאי</strong> <small>[מדוע]?!</small> <strong>לא יהא</strong> העבד <strong>אלא</strong> כ<strong>פועל. ותניא</strong> <small>[ושנויה</small> ברייתא<small>]:</small> <strong>מציאת פועל לעצמו. במה דברים אמורים</strong> — <strong>בזמן שאמר לו</strong> בעל הבית: <strong>"נכש עמי היום,</strong> או שאמר לו <strong>"עדור</strong> <strong>עמי היום",</strong> ואז מציאת פועל לעצמו, כיון שפירט לו את מהות המלאכה שהוא מצפה ממנו לעשות עבורו, ואין בכלל אלו זכייה עבורו במציאה.
 <strong>אבל</strong> אם <strong>אמר לו "עשה עמי מלאכה היום"</strong> בלא לפרט את מהות המלאכה — <strong>מציאתו לבעל הבית,</strong> שהרי אף זה בתוך המלאכה הכללית שעושה.
 והרי העבד מושכר לבעליו לכל מלאכה, ומדוע לא יזכה אדוניו במציאתו? <strong>אמר ר' חייא בר אבא אמר ר' יוחנן: הכא</strong> <small>[כאן]</small> <strong>בעבד נוקב מרגליות עסקינן</strong> <small>[עוסקים אנו]</small> <strong>שאין רבו רוצה לשנותו למלאכה אחרת,</strong> לפי שהוא מרוויח הרבה מאוד במלאכתו, ולכן דינו כפועל שנשכר לעבודה מסויימת בלבד.
 <strong>רבא אמר: במגביה מציאה עם מלאכתו עסקינן</strong> <small>[עוסקים אנו],</small> שאינו בטל כלל ממלאכתו שעושה, ואין אדוניו מפסיד מאומה ממה שמגביה באותה שעה מציאה, ויכול משום כך לקחתה לעצמו.
 <strong>רב פפא אמר:</strong> מה שאמרו בפועל שמציאתו לבעל הבית הרי זה ב<strong>כגון ששכרו</strong> במיוחד <strong>ללקט מציאות.</strong> ושואלים: <strong>היכי דמי</strong> <small>[כיצד היה זה בדיוק]</small> שישכרו אדם למציאת מציאות? ומשיבים: כגון <strong>דאקפי אגמא בכוורי</strong> <small>[שהציף האגם</small> את השדה <small>בדגים]</small> ואחר כך חזרו המים, ונשארו הדגים בשדה, ושוכר פועלים ללקט את הדגים הללו.
 <big>ב</big> שנינו כי מציאת שפחתו העברית לעצמה, ושואלים: בעצם <strong>האי שפחה היכי דמי</strong> <small>[שפחה זו איך בדיוק היא]?</small> <strong>אי דאייתי</strong> <small>[אם שהביאה]</small> <strong>שתי שערות</strong> שהם סימני בגרות, <strong>מאי בעיא גביה</strong> <small>[מה</small> אם כן <small>היא</small> צריכה <small>לעשות</small> אצלו], שהרי שפחה עבריה עם הגיעה לבגרות הריהי משתחררת.
 <strong>ואי</strong> <small>[ואם]</small> ש<strong>לא אייתי</strong> <small>[הביאה]</small> <strong>שתי שערות</strong> ועדיין קטנה היא, <strong>אי איתיה</strong> <small>[אם</small> עדיין <small>ישנו]</small> <strong>לאב</strong> בחיים — הרי המציאה <strong>דאבוה הויא</strong> <small>[של אביה היא]!</small> <strong>ואי דליתיה</strong> <small>[ואם שאין]</small> <strong>לאב,</strong> שכבר מת — <strong>תיפוק</strong> <small>[תצא</small> לחופשי<small>]</small> <strong>במיתת האב.</strong>
 שהרי <strong>אמר ריש לקיש: אמה העבריה קנה</strong> את <strong>עצמה במיתת האב מרשות האדון מקל וחומר.</strong> שכן אם בגרות שאינה מוציאתה מרשות האב הריהי מוציאתה מרשות האדון, מיתת האב שמוציאתה מרשות אביה, כל שכן שמוציאתה מרשות אדוניה, ואם כן מה עושה היא אצלו? ושואלים: <strong>ולאו איתותב</strong> <small>[ו</small>כי <small>לא הושבו</small> ונדחו<small>]</small> דברי <strong>ריש לקיש</strong> אלה ממקומות אחרים? והרי כבר הוכחנו שאין הדין כן!
  ואומרים: על כל פנים  <strong>נימא מהאי נמי תיהוי תיובתא</strong> <small>[נאמר</small> כי <small>מכאן גם כן תהא</small> זו <small>קושיה</small> עליו<small>]!</small>
 ודוחים: <strong>לא,</strong> אם תדייק בדברים לא תוכיח מכאן, ו<strong>לעולם</strong> תפרש <strong>דאיתיה לאב</strong> <small>[שהאב ישנו],</small> <strong>ומאי</strong> <small>[ומה פירוש]</small> <strong>"הרי הן שלהן"</strong> — <strong>לאפוקי דרבה</strong> <small>[להוציא</small> ולומר שאינו <small>של בעליה],</small> כלומר, המציאה שייכת באמת לא לשפחה הילדה כי אם לאביה, ומה שאמר במשנה "הרי הן שלהן", כוונתו שאינו שייך לאדון, אלא השפחה זוכה, וממנה זוכה אביה.
 <big>ג</big> שנינו במשנה ש<strong>מציאת אשתו</strong> שגירשה הרי היא לעצמה. ותוהים: <strong>גירשה פשיטא</strong> <small>[פשוט,</small> מובן מאליו<small>],</small> שהרי לאחר שגירשה אין לה עוד כל קשר עם בעלה!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>מקרה שהיתה <strong>מגורשת ואינה מגורשת,</strong> וכגון שהיה ספק בכשרות הגט, או במסירתו המוחלטת לה, ועדיין לא נגמרו הגירושין. ש<strong>אמר ר' זירא אמר שמואל: כל מקום שאמרו חכמים</strong> על אשה שהיא <strong>בגדר</strong> <strong>"מגורשת ואינה מגורשת"</strong> — <strong>בעלה</strong> עדיין <strong>חייב במזונותיה.</strong> ואף על פי שאמרו חכמים כי מציאת אשה שייכת לבעלה וזכות זו מקבילה להתחייבותו שלו לספק לה את מזונותיה.
  אולם <strong>טעמא מאי אמור רבנן</strong> <small>[מה טעם אמרו חכמים]</small> כי <strong>מציאת אשה לבעלה, כי היכי</strong> <small>[כדי]</small> ש<strong>לא תיהוי</strong> <small>[תהיה]</small> <strong>לה איבה</strong> מבעלה, שיאמר שהוא מפרנסה משלו וכעת כשמצאה דבר היא לוקחת אותו לעצמה, ולכן תקנו תקנה זו. <strong>הכא אית</strong> <small>[כאן יש]</small> <strong>לה איבה ואיבה,</strong> שהרי מעוניינים אנו שיתן לה גט גמור ואין חוששים לריבוי איבה ביניהם ולכן דין הוא שתשאר מציאתה לעצמה.
 <big>ד משנה</big> <strong>מצא שטרי חוב, אם יש בהן,</strong> בשטרות <strong>אחריות נכסים,</strong> שכתוב בשטר שהוא משעבד את הנכסים שיש לו לפרעון חוב זה — <strong>לא יחזיר.</strong> ומדוע — מפני <strong>שבית דין נפרעים מהן,</strong> משטרות אלה וגובים את הנכסים גם אם נמכרו בינתיים לאחרים. ואם <strong>אין בהם אחריות נכסים</strong> — <strong>יחזיר,</strong> לפי <strong>שאין בית דין נפרעים מהן,</strong> אלו <strong>דברי ר' מאיר.</strong>
 <strong>וחכמים אומרים: בין כך ובין כך לא יחזיר מפני שבית דין נפרעים מהן</strong> בכל מקרה.
 <big>ה גמרא</big> שואלים: <strong>במאי עסקינן</strong> <small>[במה עוסקים אנו],</small> כלומר, מה היה המקרה? <strong>אילימא</strong> <small>[אם תאמר]</small> <strong>כש</strong>ה<strong>חייב מודה</strong> שאכן כתב שטר זה והשטר לא נפרע, <strong>כי</strong> <small>[כאשר]</small> <strong>יש בהן אחריות נכסים אמאי</strong> <small>[מדוע]</small> <strong>לא יחזיר? הא</strong> <small>[הרי]</small> הוא <strong>מודה!</strong> <strong>ואי</strong> <small>[ואם]</small> <strong>כשאין</strong> ה<strong>חייב מודה</strong> וטוען שהשטר נפל ממנו לאחר שפרעו <strong>כי</strong> <small>[כאשר]</small> <strong>אין בהן אחריות נכסים</strong> <strong>אמאי</strong> <small>[מדוע]</small> <strong>יחזיר?</strong> שהרי <strong>נהי דלא גבי ממשעבדי</strong> <small>[שאם אמנם אינו גובה מ</small>נכסים <small>משועבדים]</small> שנמכרו כבר — אבל <strong>מבני חרי מגבא גבי</strong> <small>[מ</small>נכסים <small>בני חורין גובה</small> הוא<small>]</small> בשטר זה, והרי הלווה טוען שאינו חייב עוד מאומה!
  ומשיבים:  <strong>לעולם</strong> יש לפרש <strong>כש</strong>ה<strong>חייב מודה, והכא היינו טעמא</strong> <small>[וכאן זהו הטעם]:</small> <strong>דחיישינן</strong> <small>[שחוששים אנו]</small> <strong>שמא כתב ללות בניסן</strong> שהוא התאריך שבשטר <strong>ולא לוה</strong> בפועל <strong>עד תשרי</strong> ובינתיים מניסן עד תשרי מכר קרקעות, והרי באמת אין כל שעבוד קודם חל על קרקעות אלה, לפי שלא נשתעבד הלווה לשלם עד שלווה בפועל, <strong>ואתי למטרף</strong> <small>[ויבוא לטרוף,</small> לקחת<small>]</small> את השדות המכורים מן ה<strong>לקוחות שלא כדין.</strong>
 ותוהים: <strong>אי הכי</strong> <small>[אם כך]</small> שחוששים שמא תאריך השטר מוקדם להלוואה, אם כן <strong>כל שטרי דאתו לקמן ניחוש להו הכי</strong> <small>[השטרות הבאים לפנינו</small> לבית דין להפרע <small>נחשוש להם כך]</small> שמא הקדימו את זמנם!
  ודוחים:  <strong>כל שטרי</strong> <small>[השטרות]</small> <strong>לא ריעי</strong> <small>[הורעה</small> חזקתן<small>],</small> שהרי נשארו כראוי אצל המלוה ולא היה בהם שום פקפוק, <strong>הני ריעי</strong> <small>[אלה הורעה</small> חזקתן<small>]</small> כאן שאבדו, וכיוון שיש בהם מקום לפקפוק חוששים אנו.
  וממשיכים להקשות: <strong>אלא הא דתנן</strong> <small>[זו ששנינו</small> במשנה<small>]:</small> <strong>כותבים שטר ללוה אף על פי שאין</strong> ה<strong>מלוה עמו,</strong> שהרי הלווה הוא שמתחייב על ידי שטר זה. ואולם יש לתהות: מ<strong>לכתחילה היכי כתבינהו</strong> <small>[איך כתבו</small> שטר <small>זה]?</small> <strong>ניחוש</strong> <small>[נחשוש]</small> <strong>שמא כתב ללות בניסן ו</strong>בסופו של דבר <strong>לא לוה עד תשרי, ואתי למטרף</strong> <small>[ויבוא לטרוף]</small> מן ה<strong>לקוחות שלא כדין!</strong>
 <strong>אמר רב אסי:</strong>
## דף יג.
 <strong>בשטרי הקנאה.</strong> כלומר, שטר שכתוב בו שהלווה משעבד למלווה נכסיו מתאריך כתיבת שטר זה בין אם ילווה בין אם לא, <strong>דהא שעביד נפשיה</strong> <small>[שהרי שעבד</small> את <small>עצמו]</small> משעת ההקנאה ולא משעת ההלוואה בפועל, ולכן בדין יכול לטרוף מן הלקוחות.
  ושואלים:  <strong>אי הכי, מתניתין דקתני</strong> <small>[אם כך משנתנו ששנה]</small> בה: <strong>"אם יש בהן אחריות נכסים</strong> — <strong>לא יחזיר", ואוקימנא</strong> <small>[והעמדנו,</small> הסברנו<small>]</small> זאת <strong>כש</strong>ה<strong>חייב מודה, ומשום שמא כתב ללות בניסן ולא לוה עד תשרי, ואתי למטרף</strong> <small>[</small>ויבוא <small>לטרוף]</small> מן ה<strong>לקוחות שלא כדין, אמאי</strong> <small>[מדוע]</small> <strong>לא יחזיר?</strong>
 <strong>נחזי</strong> <small>[נראה]</small> <strong>אי</strong> <small>[אם]</small> היה זה <strong>בשטר הקנאה</strong> — <strong>הא שעביד ליה נפשיה</strong> <small>[הרי שיעבד לו</small> את <small>עצמו]</small> מתאריך כתיבת השטר! <strong>אי</strong> <small>[אם]</small> היה זה <strong>ב</strong>שטר שהוא <strong>לא</strong> שטר <strong>הקנאה</strong> — <strong>ליכא למיחש</strong> <small>[אין לחשוש]</small> <strong>דהא</strong> <small>[שהרי]</small> <strong>אמרת כי ליכא</strong> <small>[שכאשר אין]</small> <strong>מלוה בהדיה</strong> <small>[עמו]</small> <strong>לא כתבינן</strong> <small>[כותבים אנו]</small> ללווה אלא שטר הקנאה.
 <strong>אמר</strong> <strong>לו רב אסי:</strong> אינו כן, <strong>אף על גב</strong> <small>[אף על פי]</small> <strong>דשטרי דלאו</strong> <small>[ש</small>אלה <small>שטרות שאינם]</small> שטרי <strong>הקנאה, כי ליכא</strong> <small>[כאשר אין]</small> ה<strong>מלוה בהדיה</strong> <small>[עמו]</small> <strong>לא כתבינן</strong> <small>[אין אנו כותבים],</small> <strong>מתניתין</strong> <small>[משנתנו]</small> יש להסביר כי <strong>כיון</strong> ש<strong>נפל אתרע ליה, וחיישינן דלמא אקרי וכתוב</strong> <small>[הורע</small> תוקפו <small>ואנו חוששים שמא הזדמן לו וכתב]</small> בכל זאת שלא כדין.
 <strong>אביי אמר: עדיו בחתומיו זכין לו,</strong> שכאשר חותמים העדים על השטר הרי הם מזכים את השעבוד עבור המלוה, וחל השעבוד מאותו רגע, <strong>ואפילו</strong> היו אלה <strong>שטרי דלאו</strong> <small>[שטרות שלא]</small> עשויים <strong>ל</strong><strong>הקנאה</strong> מפורשת זה דינם.
  וטעמו של הדבר — <strong>משום דקשיא ליה</strong> <small>[שהיה קשה לו]</small> <strong>כיון דאמרת בשטרי דלאו</strong> <small>[שאתה אומר שבשטרות שאינם]</small> שטרי <strong>הקנאה כי ליתיה</strong> <small>[כאשר אין]</small> ה<strong>מלוה בהדיה</strong> <small>[עמו]</small> <strong>לא כתבינן</strong> <small>[אין אנו כותבים]</small> שטרות אלה, גם <strong>ליכא למיחש דאקרי וכתוב</strong> <small>[אין לחשוש שהזדמן וכתב],</small> אלא יש לומר שעצם חתימת השטרות מחייבת.
  ומקשים:  <strong>אלא הא דתנן</strong> <small>[זו ששנינו</small> במשנה<small>]:</small> <strong>מצא גיטי נשים ושחרורי</strong> (שטרי שחרור) <strong>עבדים, דייתיקי</strong> (שטרי צוואה), שטרי <strong>מתנה ושוברים</strong> (קבלות) על תשלומים — <strong>הרי זה לא יחזיר</strong> לבעליהם, <strong>שמא כתובים היו ונמלך עליהם</strong> כותבם <strong>שלא ליתנם.</strong> ומעתה יש לשאול: <strong>וכי</strong> <small>[וכאשר]</small> <strong>נמלך עליהם מאי הוי</strong> <small>[מה היה</small> בכך<small>]?</small> <strong>והא</strong> <small>[והרי]</small> <strong>אמרת</strong> כי <strong>עדיו בחתומיו זכין לו,</strong> שמיד עם חתימת השטר זכה בו המקבל, ואם כן מדוע לא יחזיר לו?
  ומשיבים:  <strong>הני מילי</strong> <small>[דברים אלה ]</small> שזכה המקבל על ידי חתימה, אמורים דווקא <strong>היכא דקא מטו לידיה</strong> <small>[היכן ש</small>השטרות <small>הגיעו לידו],</small> שאכן נגמרה העיסקה. <strong>אבל היכא</strong> <small>[היכן,</small> כאשר<small>]</small> <strong>לא מטו לידיה</strong> <small>[הגיעו לידו]</small> <strong>לא אמרינן</strong> <small>[אין אנו אומרים].</small>
 ושואלים: <strong>אלא מתניתין דקתני</strong> <small>[משנתנו ששנה</small> בה<small>]</small> <strong>מצא שטרי חוב, אם יש בהם אחריות נכסים</strong> — <strong>לא יחזיר. ואוקימנא</strong> <small>[והעמדנו,</small> הסברנו<small>]</small> זאת דווקא <strong>כשחייב מודה, ומשום</strong> החשש <strong>שמא כתב ללות בניסן ולא לוה עד תשרי.</strong>
 <strong>בשלמא</strong> <small>[נניח]</small> <strong>ל</strong>שיטת <strong>רב אסי</strong> ש<strong>אמר</strong> שכותבים שטר ללווה רק <strong>בשטרי אקנייתא</strong> <small>[בשטרות הקנאה]</small> — <strong>מוקי לה בשטרי דלאו אקנייתא, וכדאמרינן</strong> <small>[מעמיד,</small> מסביר הוא, <small>אותה,</small> את המשנה, <small>בשטרות שאינם</small> שטרות <small>הקנאה, וכפי שאמרנו],</small> <strong>אלא ל</strong>שיטת <strong>אביי,</strong> ש<strong>אמר: עדיו בחתומיו זכין לו, מאי איכא למימר</strong> <small>[מה יש לומר],</small> מדוע לא יחזיר שטרות גם אם יש בהם אחריות?
  ומשיבים:  <strong>אמר</strong> <small>[</small>יכול היה <small>לומר]</small> <strong>לך אביי</strong> כי <strong>מתניתין היינו טעמא</strong> <small>[במשנתנו זה הטעם]:</small> <strong>דחייש</strong> <small>[שחושש</small> הוא<small>]</small> <strong>לפרעון ולקנוניא.</strong> שאף שהלווה מודה, אנו חוששים שמא עשו ביניהם הלווה והמלוה קנוניא (הסכם של מרמה) שלאחר שהלווה החזיר את הכסף, יטען המלוה שלא קבל מאומה, ויטרוף קרקעות שמכר הלווה במשך הזמן, וכסף זה יחלקו הלווה והמלוה ביניהם.
  ושואלים:  <strong>ול</strong>דעת <strong>שמואל,</strong> ש<strong>אמר</strong> ש<strong>לא חיישינן</strong> <small>[חוששים אנו]</small> <strong>לפרעון ולקנוניא, מאי איכא למימר</strong> <small>[מה יש לומר],</small> כיצד נפרש את משנתנו? <strong>הניחא אי סבר לה</strong> <small>[זה נוח אם סבור הוא]</small> <strong>כ</strong>שיטת <strong>רב אסי</strong> ש<strong>אמר</strong> שרק <strong>בשטרי הקנאה</strong> כותבים שטר ללווה בלא המלוה — <strong>מוקי מתניתין בשטרי דלאו</strong> <small>[יעמיד את משנתנו בשטרות שאינם]</small> שטרות <strong>הקנאה.</strong> <strong>אלא אי סבר</strong> <small>[אם סבור</small> הוא<small>]</small> <strong>כ</strong>שיטת <strong>אביי</strong> ש<strong>אמר עדיו בחתומיו זכין לו, מאי איכא למימר</strong> <small>[מה יש לומר]?</small>
 ומשיבים: <strong>שמואל מוקי למתניתין</strong> <small>[מעמיד,</small> מסביר <small>את משנתנו]</small> <strong>כשאין</strong> ה<strong>חייב מודה,</strong> ולכן אינו מחזיר.
  ושואלים:  <strong>אי הכי</strong> <small>[אם כך]</small> שאין החייב מודה, <strong>כי</strong> <small>[כאשר]</small> <strong>אין בהן אחריות נכסים אמאי</strong> <small>[מדוע]</small> <strong>יחזיר? נהי דלא גבי מן משעבדי</strong> <small>[אם אמנם שאינו גובה מ</small>נכסים <small>משועבדים],</small> ואולם <strong>מבני חרי</strong> <small>[חורין]</small> הלא <strong>מגבי גבי</strong> <small>[</small>הוא <small>גובה]</small> שנוטל מנכסי הלווה, כאשר טוען הוא שכבר שילם!
  ודוחים:  <strong>שמואל לטעמיה</strong> <small>[לטעמו,</small> לשיטתו<small>]</small> ש<strong>אמר שמואל, אומר היה ר' מאיר: שטר חוב שאין בו אחריות נכסים</strong> — <strong>אין גובה</strong> בו <strong>לא ממשעבדי</strong> <small>[מ</small>נכסים <small>משועבדים]</small> <strong>ולא מבני חרי</strong> <small>[חורין],</small> ולכן יכול להחזיר אותו.
  ושואלים:  <strong>וכי מאחר שאינו גובה אמאי</strong> <small>[מדוע]</small> <strong>יחזיר?</strong> מה תועלת בשטר כזה? <strong>אמר ר' נתן בר אושעיא:</strong> יחזיר את השטר <strong>לצור על פי צלוחיתו של מלוה,</strong> שיוכל המלוה להשתמש בו כנייר בלבד.
  ושואלים:  <strong>ונהדריה להו</strong> <small>[ונחזיר אותו]</small> <strong>ללוה לצור על פי צלוחיתו של לוה!</strong> שאם ערכו רק כנייר בלבד מדוע לא נחזירנו ללווה! ומשיבים: <strong>לוה הוא</strong>
## דף יג:
 <strong>אמר לא היו דברים מעולם</strong> והשטר מזוייף, וכיון שכך, ודאי שאף נייר השטר אינו שייך לו.
 <big>א</big> <strong>אמר ר' אלעזר: מחלוקת</strong> שבמשנתנו היא <strong>בשאין</strong> ה<strong>חייב מודה,</strong> ש<strong>ר' מאיר סבר</strong> <small>[סבור]:</small> <strong>שטר שאין בו אחריות נכסים</strong> — <strong>אינו גובה</strong> בו <strong>לא ממשעבדי</strong> <small>[מ</small>נכסים <small>משועבדים]</small> <strong>ולא מ</strong>נכסים <strong>בני חרי</strong> <small>[חורין],</small> <strong>ורבנן סברי</strong> <small>[וחכמים סבורים]:</small> <strong>ממשעבדי</strong> <small>[מ</small>נכסים <small>משועבדים]</small> <strong>הוא דלא גבי</strong> <small>[שאינו גובה],</small> ואולם <strong>מבני חרי</strong> <small>[חורין]</small> שלא שועבדו — <strong>מגבא גבי</strong> <small>[</small>הריהו <small>גובה].</small> <strong>אבל כשחייב מודה</strong> — <strong>דברי הכל יחזיר, ולא חיישינן</strong> <small>[ואין אנו חוששים]</small> <strong>לפרעון,</strong> שכבר נפרע השטר <strong>ו</strong>היתה זו רק <strong>קנוניא</strong> בין המלוה והלווה על חשבון הלקוחות.
 <strong>ו</strong>אילו <strong>ר' יוחנן אמר: מחלוקת</strong> זו היא דווקא <strong>כשחייב מודה,</strong> ש<strong>ר' מאיר סבר</strong> <small>[סבור]:</small> <strong>שטר שאין בו אחריות נכסים, ממשעבדי</strong> <small>[ממשועבדים]</small> <strong>הוא דלא גבי</strong> <small>[שאינו גובה]</small> <strong>אבל מבני חרי</strong> <small>[חורין]</small> — <strong>מגבא גבי</strong> <small>[</small>הריהו <small>גובה].</small> <strong>ורבנן סברי</strong> <small>[וחכמים סבורים]</small> כי <strong>ממשעבדי נמי גבי</strong> <small>[ממשועבדים גם כן גובה].</small> <strong>אבל כשאין</strong> ה<strong>חייב מודה</strong> — <strong>דברי הכל לא יחזיר,</strong> משום <strong>דחיישינן</strong> <small>[שאנו חוששים]</small> <strong>לפרעון.</strong>
 ומעירים: <strong>תניא כוותיה</strong> <small>[שנוייה</small> ברייתא <small>כשיטתו]</small> של <strong>ר' יוחנן</strong> <strong>ו</strong>ממנה תהא <strong>תיובתא</strong> <small>[קושיה חמורה]</small> לדברי <strong>ר' אלעזר בחדא</strong> <small>[ב</small>דבר <small>אחד],</small> <strong>ותיובתא</strong> <small>[וקושיה חמורה]</small> לדברי <strong>שמואל בתרתי</strong> <small>[בשני</small> דברים<small>].</small>
 וזו הברייתא: <strong>מצא שטרי חוב ויש בהם אחריות נכסים, אף על פי ששניהם,</strong> הלווה והמלוה, <strong>מודים</strong> — <strong>לא יחזיר</strong> את השטר <strong>לא לזה ולא לזה.</strong> ואולם אם <strong>אין בהן אחריות נכסים, בזמן שהלוה מודה</strong> — <strong>יחזיר למלוה,</strong> ואם <strong>אין הלוה מודה, לא יחזיר לא לזה ולא לזה,</strong> אלו <strong>דברי ר' מאיר.</strong>
 <strong>שהיה ר' מאיר אומר: שטרי</strong> <small>[שטרות]</small> <strong>שיש</strong> <strong>בהן אחריות נכסים, גובה</strong> בהם <strong>מנכסים משועבדים, ושאין בהם אחריות נכסים</strong> אינו <strong>גובה</strong> בהם אלא <strong>מנכסים בני חורין. וחכמים אומרים: אחד זה ואחד זה גובה מנכסים משועבדים.</strong>
 ואם כן מכאן תהא <strong>תיובתא</strong> <small>[קושיה חמורה]</small> לדברי <strong>ר' אלעזר בחדא</strong> <small>[ב</small>דבר <small>אחד],</small> שהרי ר' אלעזר <strong>אמר</strong> ש<strong>ל</strong>דעת <strong>ר' מאיר שטר שאין בו אחריות נכסים</strong> — <strong>אינו גובה</strong> בו <strong>מנכסים משועבדים ולא מנכסים בני חורין. וקאמר</strong> <small>[ו</small>עוד <small>אמר]</small> ר' אלעזר ש<strong>בין ל</strong>שיטת <strong>ר' מאיר</strong> ו<strong>בין לרבנן</strong> <small>[ל</small>שיטת <small>חכמים]</small> <strong>לא חיישינן לקנוניא</strong> <small>[אין אנו חוששים לקנוניה]</small> בין הלווה בין המלוה.
 <strong>ו</strong>אילו ה<strong>ברייתא קתני</strong> <small>[שונה]</small> ש<strong>שטר שאין בו אחריות נכסים</strong> — <strong>ממשעבדי</strong> <small>[ממשועבדים]</small> <strong>הוא דלא גבי</strong> <small>[שאינו גובה],</small> <strong>הא</strong> <small>[הרי]</small> מכאן ש<strong>מבני חורין מגבא גבי</strong> <small>[</small>הריהו <small>גובה].</small> <strong>וקתני</strong> <small>[שנה</small> שם<small>]</small> <strong>בין ל</strong>שיטת <strong>ר' מאיר בין לרבנן</strong> <small>[ל</small>שיטת <small>חכמים]</small> <strong>חיישינן</strong> <small>[חוששים אנו]</small> <strong>לקנוניא. דקתני</strong> <small>[ש</small>הרי <small>שנינו]</small> ששטרות שיש בהם אחריות נכסים <strong>אף על פי ששניהם מודים</strong> — <strong>לא יחזיר לא לזה ולא לזה.</strong> <strong>אלמא</strong> <small>[מכאן]</small> כי <strong>חיישינן</strong> <small>[חוששים אנו]</small> <strong>לקנוניא.</strong> זו הפירכה לדברי ר' אלעזר מן הברייתא.
  ואולם שואלים על לשון התלמוד עצמו <strong>והא הני תרתי הוא</strong> <small>[והרי אלה שתי</small> קושיות <small>הן]</small> ומדוע אמרת שיש מכאן קושיה לר' אלעזר רק בדבר אחד?
## דף יד.
 <strong>חדא הוא</strong> <small>[</small>קושיה <small>אחת היא]</small> בעצם, <strong>דחד טעם</strong> <small>[שטעם אחד]</small> <strong>הוא</strong> שהביא את רבי אלעזר לומר כן, ש<strong>משום דקאמר</strong> <small>[שאמר]</small> <strong>רבי אלעזר</strong> שה<strong>מחלוקת</strong> היא <strong>בשאין חייב מודה</strong> — <strong>הוא מתרץ הכי</strong> <small>[</small>היה <small>מיישב,</small> מסביר <small>כך]</small> את דברי רבי מאיר והכמים, ונדחו דבריו בנקודה זו.
  וכן <strong>תיובתא</strong> <small>[קושיה חמורה]</small> היא ל<strong>שמואל בתרתי</strong> <small>[בשתי</small> נקודות<small>]:</small> <strong>חדא</strong> <small>[</small>קושיה <small>אחת]</small> כפולה <strong>כר' אלעזר, דהא מוקי מתניתין</strong> <small>[שהרי</small> הוא <small>מעמיד,</small> מסביר, את <small>משנתנו]</small> <strong>בשאין</strong> ה<strong>חייב מודה</strong> וראינו שאינו כן.
 <strong>וחדא</strong> <small>[ו</small>קושיה <small>אחת]</small> נוספת, ש<strong>אמר שמואל: מצא שטר הקנאה בשוק,</strong> שמפורש בו שהלווה מקנה את נכסיו למלוה משעת החתימה — <strong>יחזיר</strong> אותו <strong>לבעלים, ולא חיישינן</strong> <small>[ואין אנו חוששים]</small> <strong>לפרעון,</strong> ואם כן הרי זו
 <strong>תיובתא</strong> <small>[קושיה חמורה]</small> לדבריו אלה. <strong>דקתני הכא</strong> <small>[ששנינו כאן]:</small> <strong>אף על פי ששניהם מודים</strong> — <strong>לא יחזיר לא לזה ולא לזה, אלמא</strong> <small>[מכאן]</small> ש<strong>חיישינן</strong> <small>[חוששים אנו]</small> <strong>לפרעון, וכל שכן הכא</strong> <small>[כאן],</small> בשטר הקנאה ש<strong>לא מודה</strong> ה<strong>לוה</strong> שהוא חייב, שבודאי <strong>חיישינן</strong> <small>[חוששים אנו]</small> <strong>לפרעון</strong> השטר.
 <big>א</big> <strong>אמר שמואל: מאי טעמייהו דרבנן</strong> <small>[מה טעמם של חכמים]</small> האומרים שגובה מנכסים משועבדים אף כשאין בשטר אחריות מפורשת? — <strong>סברי</strong> <small>[סבורים</small> הם<small>]</small> ש<strong>אחריות טעות סופר הוא.</strong> כלומר, שטר הלואה שלא נכתב בו בטחון זה של אחריות נכסים, מן הסתם היתה זו רק טעותו של הסופר שהשמיט את הדבר שבודאי אין אדם מלוה כסף בלא לקבל בטחונות להחזרת החוב.
 <strong>אמר ליה</strong> <small>[לו]</small> <strong>רבא בר איתי לרב אידי בר אבין: ומי</strong> <small>[והאם]</small> <strong>אמר שמואל הכי</strong> <small>כך]</small> שאחריות טעות סופר? <strong>והאמר</strong> <small>[והרי אמר]</small> <strong>שמואל: שבח, שפר ושעבוד</strong> — <strong>צריך לימלך!</strong> שכאשר כותב סופר שטר על מכירת שדה צריך הוא לשאול את המוכר האם לכתוב במפורש שאם יתברר ששדה זה היה משועבד כבר וילקח מן הקונה, שישלם את כל השבח שישביח הקונה בשדה, ותשלום זה ישלם לו מן השפר (המובחר, עידית) שבנכסיו, וכן שהוא משעבד את כל נכסיו להיות אחראים למכירה זו.
  הרי ששמואל עצמו סבור שאחריות אינה נכתבת בכל שטר, ואם כן <strong>לימא</strong> <small>[האם לומר]</small> כי <strong>מאן</strong> <small>[מי]</small> ש<strong>אמר הא</strong> <small>[</small>דבר <small>זה]</small> <strong>לא אמר הא</strong> <small>[</small>דבר <small>זה]?</small> ושמא מחלוקת היא בין מוסרי שמועותיו של שמואל?
  ומשיבים:  <strong>לא קשיא</strong> <small>[אין זה קשה]:</small> <strong>כאן</strong> שאמר שמואל "אחריות טעות סופר" הוא <strong>בשטר הלואה, דלא יהיב אינש זוזי בכדי</strong> <small>[שאין אדם נותן כסף חינם]</small> וכשמלוה, רוצה הוא שיובטח לו הפרעון. ואילו <strong>כאן</strong> שאמר שאחריות היא דבר שצריך הסופר לשאול אם בכלל לכתוב הוא <strong>במקח וממכר</strong> וקניית קרקעות, <strong>דעביד אינש דזבין ארעא ליומיה</strong> <small>[שעשוי אדם לקנות קרקע ליומו,</small> ליום אחד<small>],</small> שייתכן שהקונה מוכן לקבל על עצמו את הסיכון שהקרקע הזו משועבדת כבר, אלא שהוא חושב כי יוכל להרויח מן השדה עד שיתברר הדבר.
 וראיה לתירוץ זה, <strong>כי ההיא</strong> <small>[כמו אותו מעשה]</small> <strong>דאבוה בר איהי זבין עליתא מאחתיה</strong> <small>[קנה עליית־גג מאחותו],</small> <strong>אתא</strong> <small>[בא]</small> <strong>בעל חוב</strong> של אחותו <strong>טרפא מיניה</strong> <small>[</small>ו<small>לקחה ממנו],</small> <strong>אתא לקמיה</strong> <small>[בא לפני]</small> <strong>מר שמואל</strong> לתבוע מאחותו. <strong>אמר ליה</strong> שמואל: האם <strong>כתבה לך אחריות</strong> על מכירה זו? <strong>אמר ליה: לא. אמר ליה</strong> <small>[אמר לו]</small> שמואל לאבוה בר איהי: <strong>אם כן, זיל לשלמא</strong> <small>[לך לשלום]</small> שאין לעשות דבר בענין זה. <strong>אמר ליה</strong> אבוה בר איהי לשמואל: <strong>והא מר הוא דאמר</strong> <small>[והרי אדוני הוא שאמר]</small> <strong>אחריות טעות סופר הוא,</strong> ואף כאן נאמר, שהאחריות הריהי כאילו כתובה בשטר! <strong>אמר ליה</strong> <small>[לו]</small> שמואל: <strong>הני מילי</strong> <small>[דברים אלה</small> שאמרתי<small>]</small> הם <strong>בשטרי הלואה, אבל בשטרי מקח וממכר</strong> — <strong>לא</strong> אמרתי, <strong>דעביד אינש דזבין ארעא ליומיה</strong> <small>[שעשוי אדם שיקנה קרקע ליומו].</small>
 <big>ב</big> <strong>אמר אביי: ראובן שמכר שדה לשמעון באחריות, ובא בעל חוב</strong> של <strong>ראובן וקא טריף ליה מיניה</strong> <small>[ורוצה לטרוף</small> את השדה <small>ממנו,</small> משמעון<small>]</small> מפני שיש לו עליו שעבוד קודם, <strong>דינא</strong> <small>[דין]</small> <strong>הוא דאזיל</strong> <small>[שהולך],</small> יכול ללכת <strong>ראובן ומשתעי דינא בהדיה</strong> <small>[ולדבר עמו בדין]</small> ולהתווכח עם בעל החוב ביחס לזכותו על הנכס, <strong>ולא מצי אמר ליה</strong> <small>[ואינו יכול</small> בעל החוב <small>לומר</small> לראובן<small>]:</small> <strong>לאו</strong> <small>[לא]</small> <strong>בעל דברים דידי את</strong> <small>[שלי אתה],</small> שהרי את הנכס כבר מכרת לשמעון, ולי אין עכשיו כל משא ומתן אתך, אלא עם המחזיק בנכס שהוא שמעון, ושמעון מצדו יכול לתבוע אותך לדין. ומדוע? <strong>דאמר ליה</strong> <small>[שאומר לו]</small> ראובן לבעל חובו: <strong>דמפקת מיניה, עלי דידי הדר</strong> <small>[</small>מה <small>שאתה מזציא ממנו</small> הלא <small>יחזור אלי]</small> כיון שמכרתי את השדה באחריות, ואין אתה יכול לומר שאין אני נוגע בדבר.
 <strong>איכא דאמרי</strong> <small>[יש שאומרים]</small> שאמר אביי: <strong>אפילו</strong> מכר ראובן לשמעון <strong>שלא באחריות נמי</strong> <small>[גם כן]</small> יכול ראובן לומר שהוא צד, <strong>דאמר ליה</strong> <small>[שאומר לו]</small> ראובן לבעל החוב: <strong>לא ניחא</strong> <small>[נוח]</small> <strong>לי דליהוי</strong> <small>[שתהיה]</small> <strong>לשמעון תרעומת עלי</strong> שמכרתי לו דבר שאין הוא יכול להחזיק בו.
 <strong>ו</strong>עוד <strong>אמר אביי</strong> בדינים דומים: <strong>ראובן שמכר שדה לשמעון שלא באחריות, ויצאו עליה עסיקין,</strong> כלומר, התחילו לבוא עוררים הטוענים לבעלותם על שדה זה, <strong>עד שלא החזיק בה</strong> שמעון בשדה על ידי פעולה הקובעת את התחלת קניינו בשדה,
## דף יד:
 <strong>יכול</strong> שמעון <strong>לחזור בו, משהחזיק בה</strong> — <strong>אינו יכול לחזור בו. דאמר לו</strong> <small>[שאומר לו]</small> ראובן המוכר: <strong>חייתא דקטרי סברת וקבלת</strong> <small>[חבילה של קשרים סברת וקבלת],</small> שהרי קנית שלא באחריות, והיית צריך להביא בחשבון שאתה מסתכן בבעלי דינים. ושואלים: <strong>מאימתי הויא</strong> <small>[הרי היא]</small> בענין זה <strong>חזקה?</strong> — <strong>מכי דייש אמצרי</strong> <small>[מזמן ש</small>הוא <small>מתקן</small> את <small>גבולות</small> השדה<small>].</small>
 <strong>ואיכא דאמרי</strong> <small>[ויש שאומרים]</small> <strong>אפילו</strong> אם קונה <strong>באחריות נמי</strong> <small>[גם כן]</small> אינו יכול לחזור בו, ולבטל את המכירה אם נעשתה כדינה, אף שאחר כך יוכל לתבוע את המוכר, <strong>דאמר ליה</strong> <small>[שאומר לו]</small> המוכר: <strong>אחוי טרפך</strong> <small>[הראה</small> לי את <small>שטר הטריפה]</small> <strong>ו</strong>אז <strong>אשלם לך,</strong> כלומר, אינני רוצה לבטל את המכירה, אלא כשייגמר הדבר ולכשיתברר שנלקח ממך השדה תוכל לבוא אלי ואז אפצה אותך.
 <big>א</big> <strong>איתמר</strong> <small>[נאמר]</small> שנחלקו אמוראים בבעיה הבאה: <strong>המוכר שדה לחבירו ונמצאת שאינה שלו</strong> של המוכר, ולקחו בעלי השדה את השדה מיד הקונה, ומעתה הוא תובע את כספו מיד המוכר. <strong>רב אמר: יש לו</strong> לקונה <strong>מעות,</strong> כלומר, הוא מקבל בחזרה את הכסף ששילם <strong>ויש לו שבח</strong> ומקבל גם את התשלום על שהשביח את השדה במשך הזמן שטיפל בו. <strong>ושמואל אמר: מעות</strong> — <strong>יש לו, שבח</strong> — <strong>אין לו.</strong>
 <strong>בעו מיניה</strong> <small>[שאלו אותו]</small> את <strong>רב הונא:</strong> <strong>פירש לו את השבח מהו?</strong> כלומר, מה הדין אם בשטר המכירה כתב המוכר לקונה שכל שבח שישביח הקונה את השדה כל זמן שמחזיק בו יקבל תמורתו מידי המוכר אם ילקח השדה מן הקונה, מה יהיה אז הדין? ונברר: האם <strong>טעמא</strong> <small>[הטעם]</small> של <strong>שמואל</strong> הוא <strong>משום</strong> ש<strong>לא פירש שבחא</strong> <small>[את השבח]</small> בשטר, <strong>והכא הא פירש לה</strong> <small>[וכאן הרי פירש אותו],</small> <strong>או דלמא טעמיה</strong> <small>[שמא טעמו]</small> של <strong>שמואל</strong> אחר: <strong>כיון דלית ליה</strong> <small>[שאין לו]</small> <strong>קרקע</strong> למוכר, ונמצא שהלוקח מקבל בחזרה ממוכר זה את כספו, ואם כן <strong>מחזי</strong> <small>[נראה]</small> <strong>כריבית,</strong> שאם הוא משלם עבור השבח נמצא כאילו שילם לו ריבית על משך הזמן שהיה כסף השדה בידי המוכר. <strong>אמר ליה</strong> <small>[לו]:</small> <strong>אין ולאו, ורפיא בידיה</strong> <small>[כן ולא, ורופף</small> היה הדבר <small>בידו],</small> כלומר אמר מתחילה כן, ואחר כך לא ולא יכול רב הונא להחליט מה הדין.
 <strong>איתמר</strong> <small>[נאמר]</small> שחלקו אמוראים בדבר, <strong>אמר רב נחמן אמר שמואל: מעות</strong> — <strong>יש לו, שבח</strong> — <strong>אין לו, אף על פי שפירש לו השבח. מאי טעמא</strong> <small>[מה טעם]</small> הדבר? — <strong>כיון</strong> ש<strong>קרקע אין לו</strong> ואם כן נמצא ש<strong>שכר מעותיו עומד ונוטל</strong> והרי זה כריבית.
 <strong>איתיביה</strong> <small>[הקשה לו]</small> <strong>רבא לרב נחמן:</strong> שנינו ש<strong>אין מוציאין לאכילת פירות, ולשבח קרקעות, ולמזון האשה והבנות</strong> שהתחייב אדם לפרנסן בשטר הכתובה שנתן לאשתו <strong>מנכסים משועבדים</strong> למרות שהתחייבויות אלה היו קודמות, ועשו זאת <strong>מפני תיקון העולם</strong> שלא ייגרמו נזקים ללקוחות, שהרי כל אדם יש לו התחייבויות כעין אלה, ונמצא כל מקח עלול להתבטל בגללן.
  ונדייק:  <strong>ממשעבדי</strong> <small>[מ</small>נכסים <small>משועבדים]</small> <strong>הוא דלא מפקינן</strong> <small>[הוא שאין אנו מוציאים],</small> <strong>הא</strong> <small>[הרי]</small> אם היו אלה נכסים <strong>בני חורין</strong> — <strong>מפקינן</strong> <small>[מוציאים אנו],</small> <strong>וקתני מיהא</strong> <small>[ולמדנו על כל פנים]</small> כי מוציאים <strong>לשבח קרקעות, מאי לאו</strong> <small>[האם לא]</small> מדובר כאן <strong>בלוקח</strong> (קונה) שדה <strong>מגזלן</strong> שהתברר שהשדה אינו שלו, שצריך הגזלן להחזיר גם את השבח!
  ודוחים:  <strong>לא.</strong> כאן מדובר <strong>בבעל חוב</strong> שמכר שדה משלו, אלא שלאחר מכן טרפו אותו מיד הקונה בשל חובותיו המוקדמים של המוכר.
 ושואלים: <strong>אי</strong> <small>[אם]</small> מדובר <strong>בבעל חוב, אימא רישא</strong> <small>[אמור את ראשה</small> של משנה זו<small>]:</small> <strong>אין מוציאין לאכילת פירות,</strong> ואנו מבינים כי הכוונה היא שלקחו מן המחזיק בשדה את שדהו כשהוא מלא פירות שלא נקטפו עדיין, ועתה הוא מנסה לקבל תמורתם מן המוכר, <strong>ואי</strong> <small>[ואם]</small> מדובר <strong>בבעל חוב, בעל חוב מי אית ליה פירי</strong> <small>[האם יש לו פירות]?</small> <strong>והאמר</strong> <small>[והרי אמר]</small> <strong>שמואל: בעל חוב גובה את השבח.</strong> ונדייק: <strong>שבח</strong> — <strong>אין</strong> <small>[כן],</small> <strong>אבל פירות</strong> — <strong>לא!</strong>
 <strong>אלא פשיטא</strong> <small>[פשוט,</small> מובן מאליו<small>]</small> שכאן מדובר <strong>בגוזל ונגזל</strong>. <strong>ומדרישא</strong> <small>[ומכיון שבראש</small> המשנה<small>]</small> מדובר <strong>בגוזל ונגזל, סיפא נמי</strong> <small>[</small>ב<small>סופה גם כן]</small> מדובר <strong>בגוזל ונגזל.</strong> וחוזרת איפוא הקושיה על שמואל!
  ודוחים:  <strong>מידי אריא</strong> <small>[וכי שייכים</small> הם זה לזה<small>]?!</small> <strong>הא כדאיתא והא כדאיתא</strong> <small>[זו כפי שהיא וזו כפי שהיא],</small> שכל חלק מן המשנה עומד בפני עצמו, ומאחר ומדובר בענין לעצמו אין איפוא להוכיח משם דבר.
  ומקשים עוד: <strong>והא</strong> <small>[והרי]</small> <strong>לא תני הכי</strong> <small>[שנינו כך],</small> שכן שנינו: <strong>לשבח קרקעות כיצד?</strong> — <strong>הרי שגזל שדה מחבירו והרי היא יוצאה</strong> (יוצאת) <strong>מתחת ידו</strong> על ידי בית דין, <strong>כשהוא גובה</strong> — <strong>גובה את הקרן מנכסים משועבדים, ו</strong>את ה<strong>שבח</strong> — <strong>גובה מנכסים בני חורין.</strong>
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא כדקתני</strong> <small>[אם נאמר</small> בדיוק <small>כפי ששנינו</small> שם<small>],</small> שנושא המשפט הוא אותו אדם, הגזלן עצמו, <strong>גזלן ממאן גבי</strong> <small>[ממי</small> הוא <small>גובה],</small> כלומר, מה יש לו לגבות? <strong>אלא לאו</strong> <small>[האם לא]</small> מדובר שם במקרה כעין זה: <strong>כגון שגזל שדה מחבירו, ומכרה לאחר, והשביחה</strong> הקונה, וכשלוקחים בית הדין את השדה הגזול מידו הריהו גובה את השבח מנכסים בני חורין של הגזלן־המוכר!
  ומשיבים:  <strong>אמר</strong> <small>[</small>יכול היה <small>לומר]</small> <strong>לך</strong> שמואל: <strong>לאו תרוצי קא מתרצת</strong> <small>[וכי אין אתה מיישב]</small> את המשנה ומוסיף בה דברים? <strong>תריץ נמי</strong> <small>[תרץ גם כן]</small> שמדובר פה לא בגזלן אלא <strong>בבעל חוב,</strong> ובמקום "שגזל" גרוס: "שמכר", ואם כן אין מכאן ראיה.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו: <strong>לאכילת פירות כיצד?</strong> <strong>הרי שגזל שדה מחבירו והרי היא יוצאה</strong> (יוצאת) <strong>מתחת ידו, כשהוא גובה</strong> — <strong>גובה את הקרן מנכסים משועבדים, ופירות גובה מנכסים בני חורין.</strong>
 ונברר: <strong>היכי דמי</strong> <small>[כיצד בדיוק היה הדבר]</small> <strong>אילימא כדקתני</strong> <small>[אם תאמר</small> בדיוק <small>כפי ששנינו]</small> <strong>גזלן ממאן גבי</strong> <small>[ממי</small> הוא <small>גובה]?</small> <strong>אלא לאו</strong> <small>[האם לא]</small> זו היא הכוונה: <strong>כגון שגזל שדה מחבירו ומכרה לאחר ו</strong>אותו קונה <strong>השביחה</strong> וקשה לשמואל!
 <strong>אמר רבא: הכא במאי עסקינן</strong> <small>[כאן במה אנו עוסקים]</small> — <strong>כגון שגזל שדה מחבירו</strong> והיתה השדה <strong>מלאה פירות, ואכל את הפירות, וחפר בה</strong> בשדה <strong>בורות, שיחין ומערות</strong> וקלקל את השדה, ומעתה, אם <strong>בא</strong> ה<strong>נגזל לגבות</strong> את ה<strong>קרן,</strong> כלומר, דמי השדה עצמו שקלקל — <strong>גובה מנכסים משועבדים,</strong> ואם <strong>בא</strong> ה<strong>נגזל לגבות</strong> את ה<strong>פירות</strong> מן הגזלן — <strong>גובה מנכסים בני חורין.</strong>
 ואילו <strong>רבה בר רב הונא אמר: כגון</strong>
## דף טו.
 <strong>שנטלוה מסיקין</strong> (גויים), שלקחו בכוח את השדה מחמת עסקיהם הקודמים עם הגזלן, ובכגון זה אם <strong>בא</strong> ה<strong>נגזל לגבות</strong> את ה<strong>קרן</strong> — הריהו <strong>גובה מנכסים משועבדים,</strong> ואם <strong>בא</strong> ה<strong>נגזל לגבות</strong> את ה<strong>פירות</strong> — הריהו <strong>גובה מנכסים בני חורין.</strong>
 ומסבירים: <strong>רבא לא אמר</strong> ותירץ <strong>כרבה בר רב הונא,</strong> משום שהלשון <strong>"הרי היא יוצאה</strong> (יוצאת) <strong>מתחת ידו", בדינא</strong> <small>[בדין]</small> <strong>משמע,</strong> ולא על ידי גזלנים. <strong>ו</strong>אילו <strong>רבה בר רב הונא לא אמר כרבא</strong> כי הלשון <strong>"הרי היא יוצאה מתחת ידו"</strong> — <strong>בעינא</strong> <small>[בעין]</small> <strong>משמע</strong> ולא שהיא מקולקלת.
 <strong>רב אשי אמר</strong> הסבר אחר: <strong>לצדדין קתני,</strong> כלומר, אין ההלכות עוסקות באותו נושא, אלא בשני נושאים שונים: <strong>כגון שגזל שדה מחבירו</strong> כשהיא <strong>מלאה פירות, ואכל את הפירות ומכר את השדה,</strong> ואם <strong>בא</strong> ה<strong>לוקח לגבות</strong> את ה<strong>קרן</strong> — הריהו <strong>גובה מנכסים משועבדים</strong> של הגזלן. ואם <strong>בא</strong> ה<strong>נגזל לגבות</strong> את ה<strong>פירות</strong> מן הגזלן — הריהו <strong>גובה מנכסים בני חורין.</strong>
 ושואלים: <strong>בין לרבא בין לרבה בר רב הונא</strong> הלא <strong>מלוה על פה הוא,</strong> שכל מה שלוקח הנגזל מן הגזלן הרי איננו כהחזרת חוב בשטר, אלא כמלוה על פה, <strong>ו</strong>הרי <strong>מלוה על פה אינו גובה מנכסים משועבדים!</strong>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — במקרה מיוחד, <strong>כשעמד</strong> הגזלן <strong>בדין</strong> על שגזל קרקע, וכבר התפרסם הדבר שלקח קרקע בגזלנות ובכל זאת <strong>הדר זבין</strong> <small>[חזר ומכר]</small> את הקרקע.
  ומקשים:  <strong>אי הכי</strong> <small>[אם כך],</small> ב<strong>פירות נמי</strong> <small>[גם כן]</small> יגבה ממשועבדים! ומסבירים: <strong>כשעמד בדין על הקרן, ולא עמד בדין על הפירות.</strong> ושואלים: <strong>ומאי פסקא</strong> <small>[ומה הפסק],</small> כלומר, מדוע מפרש אתה את הדבר ומחלק דווקא כך, על מה עמד ועל מה לא עמד בדין? ומסבירים: <strong>סתמא דמילתא כי תבע איניש</strong> <small>[סתמו של דבר, כאשר תובע אדם]</small> — <strong>קרנא תבע ברישא</strong> <small>[</small>את <small>הקרן,</small> גוף התביעה הוא <small>תובע בראש]</small> ורק אחר כך תובע הוא את שאר הדברים, כגון פירות.
  ושואלים לגופו של ענין: <strong>וסבר</strong> <small>[ו</small>האם <small>סבור]</small> <strong>שמואל</strong> כי ה<strong>לוקח</strong> (קונה) <strong>מגזלן לית ליה שבחא</strong> <small>[אין לו שבח]?</small>
 <strong>והא</strong> <small>[והרי]</small> מסופר ש<strong>אמר ליה</strong> <small>[לו]</small> <strong>רב שמואל לרב חיננא בר שילת</strong> שהיה סופר: <strong>אמליך</strong> <small>[הימלך,</small> שקול את הצדדים<small>],</small> <strong>וכתוב</strong> אם הסכימו לכך בעלי הדבר <strong>"שופרא, שבחא ופירי",</strong> שזהו נוסח מקובל בשטרות מכירה.
  ונברר:  <strong>במאי</strong> <small>[במה</small> מדובר כאן<small>]?</small> <strong>אי</strong> <small>[אם]</small> מדובר <strong>בבעל חוב</strong> — <strong>מי אית ליה פירי</strong> <small>[האם יש לו,</small> לבעל חוב <small>פירות]?</small> <strong>והאמר</strong> <small>[והרי אמר]</small> <strong>שמואל: בעל חוב גובה את השבח,</strong> ונדייק: <strong>שבח</strong> — <strong>אין</strong> <small>[כן]</small> אבל <strong>פירות</strong> — <strong>לא. אלא לאו</strong> <small>[האם לא]</small> מדובר כאן <strong>בלוקח מגזלן,</strong> ובניגוד לאמור קודם!
 <strong>אמר רב יוסף: הכא במאי עסקינן</strong> <small>[כאן במה אנו עוסקים]</small> — <strong>כגון שיש לו</strong> לגזלן <strong>קרקע,</strong> שיכול להחזיר ללוקח ממנה לא כסף אלא קרקע אחרת ונמצא שאין כאן צד של ריבית.
 <strong>אמר ליה</strong> <small>[לו]</small> <strong>אביי: וכי מותר ללות סאה בסאה במקום שיש לו</strong> ללוה <strong>קרקע?</strong> הלא יש בכך צד ריבית שמא התייקרה בינתיים התבואה ונמצא מחזיר יותר משלקח. והרי גם המקרה כאן הוא כעין תשלום ריבית שאתה מתירו מפני שיש לגזלן קרקע!
 <strong>אמר ליה</strong> <small>[לו]:</small> יש להבדיל; <strong>התם</strong> <small>[שם]</small> מדובר ב<strong>הלואה</strong> ואכן אסור ללוות סאה בסאה, ואילו <strong>הכא זביני</strong> <small>[כאן</small> מדובר ב<small>מכר]</small> וכיון שיש כאן מתחילה מכר, אין אנו חוששים, שכן גם אם יגרום הדבר לתוספת רווח לקונה הרי אין זו ריבית ממש.
 <strong>איכא דאמרי</strong> <small>[יש שאומרים]</small> בלשון אחרת, שכך <strong>אמר רב יוסף: הכא במאי עסקינן</strong> <small>[כאן במה אנו עוסקים]</small> — <strong>כגון שקנו מידו,</strong> שבשעת המכירה עשו הסכם וקנין מיוחד שיהא השבח לקונה בכל מקרה.
 <strong>אמר ליה</strong> <small>[לו]</small> <strong>אביי: וכי מותר ללות סאה בסאה במקום שקנו מידו,</strong> והלא יש כאן חשש ריבית!
 <strong>אמר ליה</strong> <small>[לו]</small> רב יוסף: <strong>התם</strong> <small>[שם],</small> כשאסרו, היה זה ב<strong>הלואה,</strong> שיש בכך חשש ריבית, <strong>והכא זביני</strong> <small>[וכאן</small> ב<small>מכר],</small> שהקונה מחבירו בזול וחוזר ומוכר ביוקר אין בכך משום ריבית.
 <big>א</big> <strong>גופא</strong> <small>[לגופו]</small> של דבר שהזכרנו <strong>אמר שמואל: בעל חוב גובה את השבח. אמר רבא: תדע</strong> שכן הוא — לפי <strong>שכך</strong> הוא הנוסח ש<strong>כותב לו</strong> ה<strong>מוכר ללוקח</strong> בשטר: <strong>"אנא איקום ואשפי ואדכי ואמריק זביני אילין</strong> <small>[אני אעמוד ואשפה ואנקה ואמרק את הממכר הזה],</small> כלומר, ידאג לסלק את כל הבעיות העשויות להיות קשורות בנכס הנמכר, <strong>אינון ועמליהון ושבחיהון, ואיקום קדמך</strong> <small>[הם ועמלם ושבחם ואעמיד לפניך],</small> <strong>וצבי זבינא דנן וקביל עלוהי</strong> <small>[ורצה המוכר הזה וקבל על עצמו]</small> את ההתחייבות שבשטר
 <strong>".</strong> <strong>אמר ליה</strong> <small>[לו]</small> <strong>רב חייא בר אבין לרבא: אלא מעתה מתנה</strong> ש<strong>לא כתיב ליה הכי</strong> <small>[כותב בו כך]</small> בשטר המתנה, <strong>הכי נמי</strong> <small>[כך גם כן]</small> תאמר שבעל חוב <strong>לא טריף שבחא</strong> <small>[יטרוף</small> את <small>השבח]</small> ממקבל המתנה?! <strong>אמר ליה</strong> <small>[לו]:</small> <strong>אין</strong> <small>[כן].</small>
 אמר לו: אם כן, האם תאמר כי <strong>יפה כח מתנה ממכר?</strong> שהרי הלוקח משלם את השבח! <strong>אמר ליה</strong> <small>[לו]:</small> <strong>אין</strong> <small>[כן],</small> <strong>יפה ויפה.</strong> שכיון שאין מקבל המתנה מקבל את דמי השבח מן הנותן, אין עליו חובה לתת לבעל החוב את השבח, שסוף סוף לא הפסיד בכך דבר.
 <strong>אמר רב נחמן: הא מתניתא מסייע ליה</strong> <small>[ברייתא זו מסייעת]</small> <strong>ל</strong>שיטת <strong>מר שמואל, והונא חברין</strong> <small>[חברינו],</small> רב הונא, <strong>מוקים לה במילי אחריני</strong> <small>[מעמיד,</small> מסביר <small>אותה בדבר אחר]</small> ולדעתו אין מכאן סיוע לדברי שמואל. <strong>דתניא</strong> <small>[ש</small>כן <small>שנינו</small> בברייתא]: <strong>המוכר שדה לחבירו, והרי היא,</strong> השדה <strong>יוצאה</strong> (יוצאת) <strong>מתחת ידו</strong> של הקונה, משום שהיה השדה משועבד כבר לבעל חוב, <strong>כשהוא גובה</strong> מן המוכר — הריהו <strong>גובה את הקרן מנכסים משועבדים, ו</strong>את ה<strong>שבח גובה מנכסים בני חורין.</strong> ואם כן מוכח שבעל החוב לוקח מקודם את השבח מן הקונה.
 <strong>ו</strong>אולם <strong>הונא חברין</strong> <small>[חברינו]</small> <strong>מוקים לה במילי אחריני</strong> <small>[מעמיד,</small> מסביר, <small>אותה בדברים אחרים],</small> שברייתא זו עוסקת <strong>בלוקח מגזלן,</strong> שאז ודאי מגיע השבח לנגזל.
 <strong>תניא אידך</strong> <small>[שנויה</small> ברייתא <small>אחרת]:</small> <strong>המוכר שדה לחבירו והשביחה</strong> הקונה, <strong>ובא בעל החוב וטרפה, כשהוא,</strong> הקונה, <strong>גובה</strong> מן המוכר, <strong>אם</strong> היה <strong>השבח,</strong> כלומר, עליית הערך של השדה <strong>יותר על היציאה</strong> (ההוצאות) שהוציא הקונה — הריהו <strong>נוטל את השבח,</strong> את ערך ההשבחה היתירה <strong>מבעל הקרקע, והיציאה,</strong> יתר ההוצאות שהוציא בהשבחה זו — <strong>מבעל החוב. ואם היציאה יתירה על השבח</strong> — <strong>אין לו אלא</strong> תשלום הוצאה כדי <strong>שיעור</strong> ה<strong>שבח</strong> ולא יותר, שהוא מקבל <strong>מבעל חוב.</strong>
 ונברר: <strong>והא</strong> <small>[ו</small>ברייתא <small>זו]</small> <strong>שמואל במאי מוקים לה</strong> <small>[במה</small> הוא <small>מעמיד,</small> מסביר, <small>אותה]?</small> <strong>אי</strong> מדובר <strong>בלוקח מגזלן</strong> — אם כן <strong>קשיא רישא</strong> <small>[קשה מתחילתה],</small> שהרי <strong>אמר שמואל: לוקח</strong> (קונה) <strong>מגזלן לית ליה שבחא</strong> <small>[אין לו שבח]</small> וכאן נאמר שנוטל שבח. <strong>אי</strong> <small>[אם]</small> תאמר שהוא מסביר זאת <strong>בבעל חוב</strong> — אם כן <strong>קשיא רישא וסיפא</strong> <small>[קשה בראשה ו</small>גם <small>בסופה],</small> ש<strong>אמר שמואל: בעל חוב גובה את השבח</strong> ולא עוד!
 ומסבירים: יכול שמואל לתרץ בשני אופנים; <strong>איבעית אימא</strong> <small>[אם תרצה אמור]</small> שמדובר כאן <strong>בלוקח מגזלן,</strong> וכאן מדובר <strong>כגון שיש לו</strong> לגזלן <strong>קרקע</strong> ויכול לחזור ולגבות אותה ממנו. <strong>אי נמי</strong> <small>[או גם כן]</small> <strong>בשקנו מידו,</strong> שעשו קנין על כל השאר.
 <strong>איבעית אימא</strong> <small>[אם תרצה אמור]</small> שמדובר כאן <strong>בבעל חוב. ולא קשיא</strong> <small>[ואין זה קשה];</small> <strong>כאן</strong> מדובר <strong>בשבח</strong>
## דף טו:
 <strong>המגיע לכתפים,</strong> כלומר, שבח שכבר הגיע לשלב כזה שאפשר עוד מעט למסור אותו לסבלים שיקחוהו, ושבח כזה דינו כפירות, ואינו נמסר לבעל חוב. ו<strong>כאן</strong> מדובר <strong>בשבח שאינו מגיע לכתפים,</strong> שאז הריהו כגוף הקרקע וניתן לבעל חוב.
  ומקשים:  <strong>והא</strong> <small>[והרי]</small> <strong>מעשים</strong> אירעו <strong>בכל יום,</strong> <strong>וקא מגבי</strong> <small>[והיה מגבה]</small> <strong>שמואל</strong> לבעלי החוב <strong>אפילו בשבח המגיע לכתפים!</strong>
 ומסבירים: <strong>לא קשיא</strong> <small>[אינו קשה]</small> <strong>הא</strong> <small>[זה]</small> — <strong>דמסיק ביה</strong> <small>[ש</small>הוא <small>תובע ממנו],</small> שהוא היה חייב לו <strong>כשיעור ארעא ושבחא</strong> <small>[הקרקע והשבח],</small> ובכגון זה היה מגבה שמואל גם את השבח. <strong>הא</strong> <small>[</small>ו<small>זה]</small> — <strong>דלא מסיק ביה</strong> <small>[שאינו תובע ממנו],</small> שאינו חייב לו <strong>אלא כשיעור ארעא</strong> <small>[הקרקע]</small> בלבד <strong>דיהיב ליה שבחיה ומסליק ליה</strong> <small>[שנותן לו</small> את <small>שבחו ומסלק אותו],</small> שאז נותן בעל החוב ללוקח את כל דמי השבח, כדי שלא יהיו לו טענות בעלות על השדה.
  ומקשים:  <strong>הניחא למאן דאמר</strong> <small>[זה נוח ל</small>דעת <small>מי שאומר]</small> <strong>אי אית ליה זוזי</strong> <small>[אם יש לו זוזים,</small> כסף<small>]</small> <strong>ללוקח לא מצי מסליק ליה</strong> <small>[אינו יכול לסלק אותו],</small> את <strong>בעל</strong> ה<strong>חוב,</strong> ובעל החוב יכול לדרוש ולקבל את השדה עצמו, אם כן <strong>שפיר</strong> <small>[יפה].</small> <strong>אלא למאן דאמר</strong> <small>[ל</small>דעת <small>מי שאומר]</small> <strong>כי אית ליה זוזי</strong> <small>[כאשר יש לו זוזים,</small> כסף<small>]</small> <strong>ללוקח מצי מסליק ליה</strong> <small>[יכול</small> הוא <small>לסלק אותו],</small> את <strong>בעל</strong> ה<strong>חוב</strong> שיקבל את הכסף המגיע לו, ואחר כך גובה הלוקח את הסכום הזה מן המוכר, <strong>נימא ליה</strong> <small>[שיאמר לו]</small> הלוקח לבעל החוב הטורף ממנו: <strong>אילו הוה</strong> <small>[היה]</small> <strong>לי זוזי</strong> <small>[זוזים,</small> כסף<small>]</small> <strong>הוה מסלקינך מכולה ארעא</strong> <small>[הייתי מסלק אותך מכל הקרקע],</small> <strong>השתא דלית</strong> <small>[עכשיו שאין]</small> <strong>לי זוזי</strong> <small>[זוזים,</small> כסף<small>]</small> ואיני יכול לסלקך מן השדה לגמרי, <strong>הב</strong> <small>[תן]</small> <strong>לי גרבא דארעא בארעא</strong> <small>[חלק מן הקרקע בקרקע]</small> <strong>שיעור שבחאי</strong> <small>[השבח</small> שהשבחתי<small>],</small> שהרי אתה חייב לי כסף!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>כגון שעשאו</strong> המוכר (הלווה) לאותו שדה <strong>אפותיקי,</strong> כלומר, שהשדה הזה היה ממושכן באופן מיוחד להלוואה זו. <strong>דאמר ליה</strong> <small>[שאמר לו]:</small> <strong>לא יהא לך פרעון</strong> לחובך <strong>אלא מ</strong>קרקע <strong>זו.</strong> וכיוון שכך, אין הלוקח יכול לסלק את בעל החוב מן השדה הזה, ולכן אינו יכול לטעון לזכות אף בחלק מן השדה.
 <big>א</big> <strong>הכיר בה</strong> הקונה בשדה <strong>שאינה שלו,</strong> של המוכר, שידע שהשדה גזול בידו <strong>ו</strong>בכל זאת <strong>לקחה,</strong> <strong>אמר רב: מעות</strong> שנתן — <strong>יש לו,</strong> הריהו מקבלם בחזרה, ואולם <strong>שבח</strong> שהשביח — <strong>אין לו,</strong> שהרי ידע שקונה שדה שאינו שייך למוכר. <strong>ושמואל אמר: אפילו מעות אין לו,</strong> שמראש ידע שקונה דבר שאיננו שייך למוכר.
  ושואלים:  <strong>במאי קמיפלגי</strong> <small>[במה,</small> באיזה עקרון, הם <small>חולקים]?</small> ומשיבים: <strong>רב סבר</strong> <small>[סבור]:</small> <strong>אדם יודע ש</strong>את ה<strong>קרקע אין לו, וגמר</strong> איפוא בלבו <strong>ונתן</strong> את הכסף <strong>לשום</strong> <small>[לשם]</small> <strong>פקדון.</strong> ושואלים: אם כך <strong>ונימא ליה</strong> <small>[ושיאמר לו</small> במפורש<small>]</small> שהוא נותן לו <strong>לשום</strong> <small>[לשם]</small> <strong>פקדון!</strong> ומשיבים: <strong>סבר</strong> הנותן כי <strong>לא מקבל,</strong> שלא ירצה לקבל פקדון זה, ולכן עשה בצורה כזו שישמור את הכסף בינתיים.
 <strong>ושמואל סבר</strong> <small>[סבור]:</small> <strong>אדם יודע שקרקע אין לו, וגמר</strong> בלבו <strong>ונתן</strong> למוכר <strong>לשום</strong> <small>[לשם]</small> <strong>מתנה.</strong> ושואלים אף לשמואל: <strong>ונימא ליה</strong> <small>[ושיאמר לו]</small> שנותן לו את הכסף <strong>לשום</strong> <small>[לשם]</small> <strong>מתנה!</strong> ומשיבים: <strong>כסיפא ליה מילתא</strong> <small>[מבייש אותו, הדבר]</small> לקבל כסף במתנה, ולכן הלה מערים ונותן בצורה זו.
  ושואלים:  <strong>והא פליגי ביה חדא זימנא</strong> <small>[והרי</small> כבר <small>נחלקו</small> בעקרון <small>זה פעם אחת],</small> <strong>דאיתמר</strong> <small>[שנאמר]</small> שנחלקו בבעיה הבאה: אדם <strong>המקדש את אחותו, רב אמר:</strong> ה<strong>מעות חוזרין,</strong> שכסף הקידושין שנתן שייך עדיין לאח, והוא יכול לתבוע אותו. <strong>ושמואל אמר:</strong> ה<strong>מעות מתנה.</strong> והסבר המחלוקת, <strong>רב אמר: מעות חוזרין,</strong> וטעמו: כל <strong>אדם יודע שאין קידושין תופסין באחותו, ו</strong>לפיכך <strong>גמר</strong> בלבו <strong>ונתן</strong> לאחותו את הכסף <strong>לשום</strong> <small>[לשם]</small> <strong>פקדון.</strong> ושאלנו שם: <strong>ונימא לה</strong> <small>[ושיאמר לה]</small> במפורש שנותן לה כסף זה <strong>לשום</strong> <small>[לשם]</small> <strong>פקדון!</strong> ומשיבים: <strong>סבר</strong> ש<strong>לא מקבלה מיניה</strong> <small>[תקבל ממנו].</small>
 <strong>ושמואל אמר:</strong> ה<strong>מעות מתנה</strong> הן, ומדוע? — <strong>אדם יודע שאין קידושין תופסין באחותו, וגמר</strong> בלבו <strong>ונתן לשום</strong> <small>[לשם]</small> <strong>מתנה.</strong> ושואלים: <strong>ונימא</strong> <small>[ושיאמר]</small> <strong>לה</strong> במפורש שנותן לה <strong>לשום</strong> <small>[לשם]</small> <strong>מתנה!</strong> ומשיבים: <strong>כסיפא לה מילתא</strong> <small>[מבייש אותה,</small> בעיניה <small>הדבר]</small>
 לקבל מתנה, ולכן עושה בצורה זו. ומסבירים: <strong>צריכא</strong> <small>[צריך]</small> לפרש את מחלוקתם בשני המקרים, מפני שאינם נלמדים זה מזה. <strong>דאי איתמר בהא</strong> <small>[שאם</small> היה <small>נאמר בזה]</small> הייתי אומר כי דווקא <strong>בהא קאמר</strong> <small>[בזה אמר]</small> <strong>רב</strong> שהכסף חוזר, משום <strong>דלא עבדי אינשי דיהבי</strong> <small>[שאין עשויים אנשים לתת]</small> <strong>מתנות לנוכראה</strong> <small>[ל</small>איש <small>זר],</small> וודאי התכוון לשם פקדון. <strong>אבל גבי</strong> <small>[אצל]</small> <strong>אחותו אימא</strong> <small>[אמור]</small> ש<strong>מודה ליה</strong> <small>[לו]</small> <strong>לשמואל</strong> שהתכוון לתת לה מתנה, על כן היה צריך לגלות את דעתו בשני המקרים.
 ולהיפך <strong>אי איתמר בהך</strong> <small>[אילו</small> היה <small>נאמר בההיא],</small> בקדושין בלבד, הייתי אומר כי רק <strong>בהך</strong> <small>[בההיא]</small> <strong>אמר שמואל</strong> שהמעות מתנה <strong>אבל בהא</strong> <small>[בזה],</small> בקונה שהוא אדם זר <strong>אימא</strong> <small>[אמור]</small> שאולי <strong>מודה</strong> הוא <strong>לרב</strong> שהמעות פקדון, על כן <strong>צריכא</strong> <small>[נצרכה]</small> לפרש את המחלוקת בשני המקרים.
  ושואלים: <strong>בין לרב</strong> ש<strong>אמר</strong> שהמעות <strong>פקדון, בין לשמואל</strong> ש<strong>אמר</strong> שהמעות <strong>מתנה, האי</strong> <small>[זה]</small> שידע שהשדה איננו של המוכר כאשר ירד <strong>לארעא</strong> <small>[לשדה]</small> לטפל בו <strong>במאי קא נחית</strong> <small>[במה ירד],</small> כלומר, באיזו זכות עשה זאת, <strong>ו</strong>ה<strong>פירות</strong> שאכל <strong>היכי אכיל</strong> <small>[איך אכל]?</small>
 ומסבירים: <strong>סבר</strong> הלוקח: <strong>אנא איחות לארעא ואיעביד ואיכול בגויה כי היכי דהוה קא עביד איהו</strong> <small>[אני ארד לקרקע ואעבוד</small> בה <small>ואוכל בתוכה</small> את פירותיה <small>כמו שהיה עושה הוא,</small> המוכר<small>]</small> ו<strong>לכי אתי מריה דארעא זוזאי נהוו</strong> <small>[כאשר יבוא בעל הקרקע, הכספים שלי יהיו]</small> אם לדעת <strong>רב</strong> ש<strong>אמר</strong> שהמעות <strong>פקדון</strong> — יהיו המעות <strong>פקדון,</strong> אם <strong>ל</strong>דעת <strong>שמואל</strong> ש<strong>אמר</strong> שהמעות <strong>מתנה</strong> — יהיו המעות <strong>מתנה.</strong>
 בסוגיות אלה נתפרשו כמה מחלוקות, ולמעשה <strong>אמר,</strong> סיכם, <strong>רבא: הלכתא</strong> <small>[הלכה</small> היא<small>]:</small> <strong>יש לו מעות ויש לו שבח, ואף על פי שלא פירש לו את השבח.</strong> ואולם אם הקונה <strong>הכיר בה,</strong> בשדה, <strong>שאינה שלו,</strong> של המוכר <strong>ולקחה,</strong> ה<strong>מעות</strong> שנתן — <strong>יש לו, שבח</strong> — <strong>אין לו.</strong>
 ועוד: העדר <strong>אחריות</strong> מפורשת בשטר ההלוואה, <strong>טעות סופר הוא,</strong> וכאילו היתה כתובה שם, אלא אם כן פורש בשטר להיפך, <strong>בין בשטרי הלואה, בין בשטרי מקח וממכר.</strong>
 <big>ב</big> <strong>בעא מיניה</strong> <small>[שאל אותו]</small> <strong>שמואל</strong> את <strong>רב:</strong> אם לאחר שמכר את השדה שגזל <strong>חזר ולקחה</strong> (קנאה) <strong>מבעלים ראשונים, מהו</strong> הדין בכגון זה? האם יכול עכשיו הגזלן לבוא בכוח השטר שבידו וליטול את השדה ממי שקנה אותה ממנו? <strong>אמר ליה</strong> <small>[לו]</small> רב: לא, כי <strong>מה מכר לו ראשון לשני</strong> הגזלן לקונה או בכל ממכר — <strong>כל זכות שתבא לידו,</strong> וכיון שזכות זו על השדה בתוך זכויותיו היא, הרי היא ממילא חלק מן המכר הראשון.
  ושואלים: אם כן שאין הגזלן מקבל דבר,  <strong>מאי טעמא</strong> <small>[מה טעם]</small> קנה את השדה? <strong>מר זוטרא אמר: ניחא ליה</strong> <small>[נוח לו]</small> ש<strong>לא נקרייה גזלנא</strong> <small>[יקראנו</small> הלוקח <small>גזלן].</small> <strong>רב אשי אמר: ניחא ליה דליקו בהמנותיה</strong> <small>[נוח לו שיעמוד במיהמנותו]</small> ולא יצא שם עליו שמוכר דברים שאינם שלו.
  ושואלים <strong>מאי בינייהו</strong> <small>[מה</small> הבדל המעשי <small>ביניהם]?</small> ומסבירים: <strong>איכא בינייהו דמית</strong> <small>[יש ביניהם</small> הבדל למעשה <small>באופן</small> <small>שמת]</small> ה<strong>לוקח; מאן דאמר</strong> <small>[מי שאומר]</small> כי <strong>ניחא ליה</strong> <small>[נוח לו]</small> ש<strong>לא לקרייה גזלנא</strong> <small>[יקראנו</small> הלוקח <small>גזלן]</small> אחר שנטל ממנו את השדה אחר שלקחה ממנו כדין —
## דף טז.
 <strong>הא מית ליה</strong> <small>[הרי מת לו]</small> כבר הלוקח, ואין הגזלן חושש עוד מן העלבון, ולא לשם כך חזר וקנה את השדה. <strong>ומאן דאמר</strong> <small>[ומי שאומר]</small> שהטעם הוא משום ש<strong>ניחא ליה דליקום בהמנותיה</strong> <small>[נוח לו שיעמוד בנאמנותו]</small> <strong>בהדי בני נמי ניחא ליה דליקום בהמנותיה</strong> <small>[עם הבנים גם כן נוח לו שיעמוד בנאמנותו].</small>
 ומקשים: הבדל זה אין לו ממשות, שכן <strong>סוף סוף קרו ליה</strong> <small>[יקראו לו]</small> גם <strong>בני</strong> ה<strong>לוקח</strong> <strong>"גזלנא"</strong> <small>["גזלן"]</small> אם ילקח מהם השדה, ואם כן מות הלוקח אינו עושה הבדל!
 <strong>אלא,</strong> יש לומר בדרך אחרת: <strong>איכא בינייהו דמית</strong> <small>[יש ביניהם</small> הבדל למעשה באופן <small>שמת]</small> ה<strong>גזלן</strong> עצמו. <strong>מאן דאמר ניחא ליה לאיניש</strong> <small>[מי שאומר</small> ש<small>נוח לו לאדם]</small> ש<strong>לא לקריוהו</strong> <small>[יקראו אותו]</small> <strong>"גזלן", הא מית ליה</strong> <small>[הרי מת לו</small> כבר<small>]</small> ובניו יכולים לקחת את השדה לעצמם. ואולם <strong>למאן דאמר ניחא ליה דליקום בהמנותיה</strong> <small>[ל</small>דעת <small>מי שאומר</small> ש<small>נוח לו</small> לאדם <small>שיעמוד בנאמנותו]</small> <strong>הכי נמי</strong> <small>[זה גם כן]</small> <strong>אף על גב דמית, ניחא ליה דליקום בהמנותיה</strong> <small>[אף על פי שמת, נוח לו</small> עוד בחייו <small>שיעמוד בנאמנותו]</small> אף לאחר מותו!
  ודוחים:  <strong>סוף סוף קרו לבניה</strong> <small>[יקראו לבניו]:</small> <strong>"בני גזלנא"</strong> <small>[גזלן]</small>
 גם לאחר מותו, ואם חושש לכך — גם אחר מיתה הוא חושש. <strong>אלא איכא בינייהו</strong> <small>[יש</small> הבדל <small>ביניהם]</small> באופן <strong>דיהבה</strong> <small>[כשנתנה]</small> הגזלן <strong>במתנה</strong> מתחילה ולא מכרה כלל. <strong>מאן דאמר ניחא ליה דליקום בהמנותיה</strong> <small>[מי שאומר</small> ש<small>נוח לו שיעמוד בנאמנותו]</small> <strong>מתנה נמי</strong> <small>[גם כן]</small> <strong>ניחא ליה דליקום בהמנותיה</strong> <small>[נוח לו שיעמוד בנאמנותו].</small> <strong>מאן דאמר ניחא ליה</strong> <small>[מי שאומר</small> ש<small>נוח לו]</small> ש<strong>לא נקריוהו "גזלנא"</strong> <small>[יקראוהו "גזלן"]</small> — <strong>אמר ליה</strong> <small>[</small>יכול הוא <small>לומר לו]:</small> <strong>מאי גזלינא מינך</strong> <small>[מה גזלתי ממך]?</small> שאם נתתי לך מתנה ומתברר שאיננה שלי ונלקחה ממך — הרי מכל מקום אתה לא הפסדת דבר.
 <big>א</big> בהרחבת הבעיה שהעלינו באדם שגזל שדה ומכרו, ואחר כך חזר ולקח את השדה מבעליו החוקיים, אומרים: <strong>פשיטא</strong> <small>[פשוט</small> לנו<small>]</small> כי אם <strong>זבנה</strong> <small>[מכרה]</small> הגזלן בינתיים לאדם אחר בנוסף לראשון שכבר מכר לו, או <strong>אורתה</strong> <small>[הורישה],</small> או <strong>יהבה</strong> <small>[נתנה],</small> את השדה, <strong>במתנה</strong> לאחר, ברור ש<strong>לאו לאוקמה קמי</strong> <small>[להעמידה לפני]</small> ה<strong>לוקח</strong> הראשון <strong>קא בעי</strong> <small>[רצה],</small> שהרי במכירה השניה הוכיח שאין דעתו להשאיר את השדה בידו, אלא מאחר ויש ללוקח הראשון תביעה — יתבע מן הגזלן, אבל השדה ישאר ביד הלוקח השני או מקבל המתנה.
  וכן ברור לנו, שאם גזל את השדה מיד אחד ממורישיו ולאחר מכן מת הנגזל ו<strong>נפלה ליה</strong> <small>[לו]</small> השדה לגזלן <strong>בירושה,</strong> כיון ש<strong>ירושה ממילא</strong> <small>[מעצמה]</small> <strong>היא,</strong> <strong>ולאו איהו קא טרח אבתרה</strong> <small>[ולא הוא,</small> הגזלן, <small>שטורח אחריה],</small> שאילו היה טורח ומחזר אחריה יש לומר שרצונו להעמידה ביד הלוקח, וכיון שנפלה לו בירושה בלא שיביע דעתו שרצונו בה טירחה והבעת רצון ממנו, ממילא אם ילקח השדה מן הקונה — אין לו כל טענה, אלא שיכול הוא עדיין לתבוע מן הגזלן.
 אם היה בעל השדה חייב ממון לאותו גזלן ואחר שגזל ממנו את השדה <strong>גבי איהו</strong> <small>[גבה הוא,</small> הגזלן<small>]</small> את השדה הזה <strong>בחובו</strong> מבעליו, אז <strong>חזינא</strong> <small>[רואים אנו],</small> <strong>אי אית ליה ארעא אחריתי</strong> <small>[אם יש לו,</small> לבעל השדה שמכר לגזלן <small>קרקע אחרת]</small> <strong>ואמר</strong> הגזלן: <strong>האי בעינא</strong> <small>[</small>ב<small>קרקע</small> <small>זו</small> במיוחד <small>אני רוצה],</small> נראה מכאן כי <strong>לאוקמה קמיה</strong> <small>[להעמידה לפני]</small> ה<strong>לוקח קא בעי</strong> <small>[הוא רוצה],</small> ולכן הוא מחזר במיוחד אחרי זכות בשדה זה.
 <strong>ואי לא</strong> <small>[ואם אין]</small> לו קרקע אחרת, בודאי <strong>זוזי</strong> <small>[זוזים ,</small> כסף<small>]</small> <strong>הוא דבעי אפרועי</strong> <small>[שרוצה להפרע ממנו]</small> ואין לו כל כוונה להסדיר את קניינו של הלוקח.
  אם <strong>יהבה נהליה</strong> <small>[נתנה לו]</small> בעל הקרקע הראשון את הקרקע <strong>במתנה</strong> לגזלן אחר שגזלה ממנו, <strong>פליגי בה</strong> <small>[נחלקו בכך]</small> <strong>רב אחא ורבינא; חד</strong> <small>[אחד</small> מהם<small>]</small> <strong>אמר: מתנה</strong> דינה <strong>כירושה, דהא ממילא</strong> <small>[שהרי מעצמה]</small> היא באה לו. <strong>וחד</strong> <small>[ואחד</small> מהם<small>]</small> <strong>אמר: מתנה</strong> דינה <strong>כמכר.</strong> ומדוע — <strong>דאי לאו דטרח וארצי קמיה</strong> <small>שאילו לא היה טורח ומתרצה לפניו]</small> <strong>לא הוי יהיב ליה</strong> <small>[היה נותן לו]</small> אותה ב<strong>מתנה, להכי טרח וארצי קמיה כי היכי דליקום בהמנותיה</strong> <small>[לכך טרח והתרצה לפניו כדי שיעמוד בנאמנותו],</small> שיקבל את השדה, ויכול להשאר נאמן כלפי הלוקח ממנו.
  ושואלים:  <strong>ועד אימת ניחא ליה דליקום בהמנותיה</strong> <small>[מתי נוח לו שיעמוד בנאמנותו]</small> שאנו מניחים שלצורך זה עשה את הדבר? <strong>אמר רב הונא:</strong> <strong>עד שעת העמדה בדין,</strong> עד שעה שנלקח השדה מן הלוקח, ובא הלוקח ותבעו לגזלן בדין. שלאחר שהעמידו בדין מן הסתם אין הגזלן דואג עוד לשמו הטוב, שהרי הראה הלוקח שאין המוכר־הגזלן נאמן בעיניו.
 <strong>חייא בר רב אמר: עד דמטא אדרכתא לידיה</strong> <small>[שבא שטר רדיפה</small> מבית הדין לידו<small>],</small> שעמד הגזלן בדין והפסיד ולא שילם מיד, והוציא בית הדין שטר המרשה ללוקח ליטול מנכסיו של הגזלן בכל מקום שימצאם. <strong>רב פפא אמר: עד דמתחלן יומי אכרזתא</strong> <small>[שמתחילים ימי ההכרזה],</small> שבאים ומוכרים את קרקעותיו במכירה פומבית. 
 <big>ב</big> כל הסוגיה הזו היתה מבוססת על דברי רב שהגזלן עשוי לנסות לפצות את הלוקח ולהעמיד את הקרקע ברשותו. ואולם על העיקרון המרכזי הזה <strong>מתקיף לה</strong> <small>[מקשה על כך]</small> <strong>רמי בר חמא: מכדי האי</strong> <small>[הרי זה]</small> ה<strong>לוקח במאי קני להאי ארעא</strong> <small>[במה קנה את הקרקע הזו]</small> — <strong>בהאי שטרא</strong> <small>[בשטר זה],</small> שטר המכירה שנתן לו הגזלן, ואולם <strong>האי שטרא חספא בעלמא</strong> <small>[שטר זה חרס בלבד]</small> <strong>הוא,</strong> שאין לו כל ערך ותוקף חוקי, שהרי אין אדם יכול למכור דבר שאינו שלו, ואם כן לא היתה כאן בעצם כל מכירה ואין ללוקח בשדה כל זכויות!
 <strong>אמר ליה</strong> <small>[לו]</small> <strong>רבא: תהא במאמינו,</strong> כלומר, נסביר את שיטת רב שמדובר כשאמר הקונה למוכר: הרי אני מאמין לך שאתה תסדר את הענין כראוי, <strong>בההוא</strong> <small>[באותה]</small> <strong>הנאה</strong> ש<strong>לא קאמר ליה מידי</strong> <small>[אמר לו דבר],</small> לחקור לזכותו על הקרקע <strong>וקא סמיך עליה</strong> <small>[וסמך עליו]</small> בגלל זה <strong>טרח ומייתי ליה</strong> <small>[והביא לו],</small> ו<strong>גמר</strong> בלבו <strong>ומקני ליה</strong> <small>[והקנה לו],</small> ומשום כך נעשה הממכר גמור לאחר זמן, כאשר הגזלן אכן מקבל זכות לקרקע זו.
 <strong>מתיב</strong> <small>[מקשה על כך]</small> <strong>רב ששת</strong> ממה ששנינו: אם אמר אדם לחבירו: <strong>מה שאירש מאבא</strong> הרי הוא <strong>מכור לך",</strong> או שאמר לו <strong>"מה שתעלה מצודתי מכור לך"</strong> — <strong>לא אמר כלום</strong> לפי שאין אדם יכול להקנות לחבירו דבר שעדיין לא בא לעולם. ואולם אם אמר <strong>"מה שאירש מן אבא היום מכור לך",</strong> או שאמר <strong>"מה שתעלה מצודתי היום מכור לך"</strong> — <strong>דבריו קיימין.</strong> ואם כן, מובן מכאן כי אין תוקף מעכשיו לקניין הנעשה לאחר זמן, וכן הוא גם בנכס הגזול שגם אם קנאו, כיון שהיה הדבר לאחר זמן אין בכך כדי לקיים את המכירה!
 <strong>אמר רמי בר חמא: הא גברא והא תיובתא</strong> <small>[הרי האיש והרי קושייתו]!</small> כלומר, הרי זו הוכחה נצחת, וקושיה חמורה לשיטת רב.
 <strong>אמר רבא: גברא קא חזינא, ותיובתא לא קא חזינא</strong> <small>[</small>את <small>האיש אני רואה,</small> ואולם את <small>ה</small><small>קושיה אינני רואה],</small> כלומר, אינני סבור שהקושיה חמורה כל כך. ומדוע? — שיש לחלק כך: <strong>הכא סמכא דעתיה, והכא לא סמכא דעתיה</strong> <small>[כאן</small> במכר <small>סומכת דעתו</small> עליו <small>וכאן</small> בירושה <small>אין סומכת דעתו</small> עליו<small>],</small> ומדוע? — <strong>הכא</strong> <small>[כאן]</small> באומר מה שתעלה מצודתי היום מכור לך <strong>סמכא דעתיה</strong> <small>[כאן סומכת דעתו]</small> של הקונה עליו <strong>דאזיל טרח ומייתי ליה כי היכי</strong> <small>שיילך ויטרח ויביא לו כדי]</small> ש<strong>לא נקרייה "גזלנא"</strong> <small>[יקרא אותו "גזלן"],</small> <strong>הכא לא סמכא דעתיה</strong> <small>[כאן</small> בירושה <small>אין דעתו סומכת]</small> ואין נעשה קנין.
  ומספרים:  <strong>שלחוה,</strong> את הקושיה הזו <strong>לקמיה</strong> <small>[לפני]</small> <strong>רבי אבא בר זבדא</strong> כדי שיביע דעתו אם קושיה היא. <strong>אמר להו</strong> <small>[להם]:</small> <strong>זו אינה צריכה לפנים,</strong> כלומר, קושיה זו איננה צריכה תיקון שיביאוה לדיון לפנים בית המדרש, אלא היא הוכחה ניצחת כשלעצמה. בניגוד לכך <strong>אמר רבא</strong> לשיטתו: זו <strong>צריכה לפנים ולפני לפנים,</strong> כלומר, הריהי צריכה תיקון הרבה, כי כאמור אין הדברים דומים, שכן <strong>הכא סמכא דעתיה, והכא לא סמכא דעתיה</strong> <small>[כאן סומכת דעתו וכאן אין סומכת דעתו].</small>
 ומספרים: <strong>הוה עובדא</strong> <small>[היה מעשה]</small> כגון זה שדנו דין כרב <strong>בפומבדיתא ואותביה</strong> <small>[והקשו את</small> הקושיה <small>הזו].</small> <strong>אמר להו</strong> <small>[להם]</small> <strong>רב יוסף: זו אינה צריכה לפנים</strong> שקושיה חזקה היא. <strong>ואמר ליה</strong> <small>[לו]</small> <strong>אביי:</strong> <strong>צריכה לפנים ולפני לפנים,</strong> שכן <strong>הכא סמכא דעתיה, הכא לא סמכא דעתיה</strong> <small>[כאן סומך</small> את <small>דעתו, כאן אינו סומך</small> את <small>דעתו].</small>
 כיון שהבאנו את הברייתא בענין הקנאת דבר שלא בא לעולם, שואלים: <strong>ומאי שנא רישא ומאי שנא סיפא</strong> <small>[במה שונה ההתחלה ובמה שונה הסוף],</small> שבדבר שעתיד לבוא היום נקנה לו, ובדברים שעתידים לבוא לאחר זמן בלתי מוגדר איננו נקנה לו, הרי לכאורה אותו קושי עקרוני קיים בשני המקרים בשווה! ומשיבים: <strong>אמר ר' יוחנן: סיפא</strong> <small>[הסוף]</small> שנאמר בו <strong>"מה שאירש מאבא היום"</strong> כוונתו <strong>משום כבוד אביו,</strong> שכיוון שהוא סבור שאביו ימות היום הריהו רוצה ללוות כסף כדי להכין את הדברים הצריכים להלווייתו, ובוודאי נעשה הקניין בלב שלם. וכן <strong>"מה שתעלה מצודתי היום"</strong>
## דף טז:
 <strong>משום כדי חייו</strong> ופרנסתו המיידית. שלא יימצא חסר לחם ממש באותו היום.
 <big>א</big> ובאותו נושא של הקניית זכות שתבוא בעתיד <strong>אמר רב הונא אמר רב: האומר לחברו שדה שאני לוקח,</strong> כלומר, שאני עומד לקנות, <strong>לכשאקחנה,</strong> כאשר אקנה את השדה, הרי השדה תהא <strong>קנויה לך</strong> כבר <strong>מעכשיו</strong> — הרי זה <strong>קנה</strong> בכח הבטחה זו.
 <strong>אמר רבא: מסתברא מלתא</strong> <small>[מסתברים דבריו]</small> של <strong>רב</strong> שיפה כוחה של מתנה כזו כאשר אמר לו <strong>"שדה" סתם</strong> ולא פירש דבריו לגבי שדה מסויים. <strong>אבל</strong> אם אמר <strong>"שדה זו"</strong> — <strong>לא.</strong> ומדוע? שכן <strong>מי יימר דמזבין לה ניהליה</strong> <small>[מי יאמר שימכור לו אותו],</small> וכיוון שאין בטחון שימכור לו בעל השדה, לכן אינו יכול להקנות דבר שלא בא לעולם.
  ומעירים בלשון שבועה: <strong>והאלהים!</strong> <strong>אמר רב אפילו ב</strong>שאמר לו <strong>"שדה זו". מכדי</strong> <small>[הרי]</small> <strong>רב</strong> <strong>כמאן</strong> <small>[כ</small>שיטת <small>מי]</small> <strong>אמרה לשמעתיה</strong> <small>[</small>את <small>הלכתו זו]</small> — <strong>כ</strong>שיטת <strong>ר' מאיר,</strong> ש<strong>אמר</strong> בכלל: <strong>אדם מקנה דבר שלא בא לעולם.</strong>
 <strong>דתניא</strong> <small>ש</small>כן <small>שנינו</small> בברייתא<small>]</small> בענין זה: <strong>האומר לאשה "התקדשי לי לאחר שאתגייר", או</strong> <strong>"לאחר שתתגיירי",</strong> או <strong>"לאחר שאשתחרר</strong> מעבדותי <strong>",</strong> או <strong>"לאחר שתשתחררי</strong> את <strong>",</strong> או <strong>"לאחר שימות בעליך",</strong> או <strong>"לאחר שיחלוץ לך יבמיך",</strong> או <strong>"לאחר שתמות אחותיך</strong> שהיא נשואה לי, ואז אוכל לשאתך לאשה <strong>",</strong> בכל המקרים הללו, כיוון שאין הקידושין יכולים לחול עכשיו — <strong>אינה מקודשת</strong> גם לאחר שהתקיימו הדברים.
 <strong>ר' מאיר אומר: מקודשת,</strong> שלדעתו אפשר להקנות דבר שעדיין לא בא לעולם, וכאשר יבוא — תתממש ההבטחה ויתקיים הקנין.
 <strong>והא</strong> <small>[והרי]</small> <strong>אשה כ"שדה זו" דמיא</strong> <small>[דומה]</small> שהרי מדובר באשה מסויימת, <strong>ו</strong>בכל זאת <strong>אמר ר' מאיר</strong> שהיא <strong>מקודשת,</strong> הרי שלדעת ר' מאיר, שרב פסק כמותו, אדם מקנה דבר שלא בא לעולם, ואפילו הוא דבר מסויים.
 <big>ב</big> <strong>אמר שמואל: המוצא שטר הקנאה בשוק</strong> — <strong>יחזירו לבעלים. דאי</strong> <small>[שאם]</small> חוששים <strong>משום</strong> ש<strong>כתב ללות ולא לוה</strong> — <strong>הא</strong> <small>[הרי]</small> <strong>שעבד</strong> הלווה <strong>נפשיה</strong> <small>[</small>את <small>עצמו]</small> בשטר זה שהוא שטר הקנאה משעת כתיבתו. <strong>ואי</strong> <small>[ואם]</small> חוששים <strong>משום פרעון,</strong> שמא כבר נפרע שטר זה — <strong>לא חיישינן</strong> <small>[חוששים אנו]</small> <strong>לפרעון,</strong> שכן <strong>אם איתא</strong> <small>[יש]</small> מקום לומר <strong>דפרעיה</strong> <small>[שפרעו]</small> ודאי <strong>מקרע הוה קרע ליה</strong> <small>[היה קורע אותו]</small> הלווה, ואם לא נקרע, מן הסתם לא נפרע.
 <strong>אמר רב נחמן: אבא מן ספרי דייני</strong> <small>[אבי מסופרי הדיינים]</small> של <strong>מר שמואל הוה</strong> <small>[היה]</small> <strong>והוינא כבר שיתא כבר</strong> <small>[והייתי</small> אז <small>כבן שש, כבן]</small> <strong>שבע, ודכרנא דהוו מכרזי ואמרי</strong> <small>[ואני זוכר שהיו מכריזים ואומרים]</small> <strong>הני שטרי אקנייתא</strong> <small>[הקנאה]</small> <strong>דמשתכחי בשוקא</strong> <small>[שנמצאים בשוק]</small> <strong>נהדרינהו למרייהו</strong> <small>[נחזיר אותם לבעליהם],</small> וכדברי שמואל.
 <strong>אמר רב עמרם: אף אנן תנינא</strong> <small>[אנו גם כן שנינו</small> מעין זה<small>].</small> ששנינו: <strong>כל מעשה בית דין</strong> — <strong>הרי זה יחזיר, אלמא</strong> <small>[מכאן]</small> ש<strong>לא חיישינן</strong> <small>[חוששים אנו]</small> <strong>לפרעון. אמר ליה</strong> <small>[לו]</small> <strong>ר' זירא:</strong> משם אין הוכחה, כי <strong>מתניתין בשטרי חלטאתא ואדרכתא, דלאו</strong> <small>[שלא]</small> <strong>בני פרעון נינהו</strong> <small>[הם],</small> שטר "חלטאתא" הוא שטר שנותנים בית דין לאדם ששדה מסויים שייך לו על פי מכירת בית דין, ו"אדרכתא" הוא שטר שנותנים לו לאדם זכות לגבות את חובו מכל נכס של החייב.
 <strong>אמר</strong> לו <strong>רבא: ו</strong>כי <strong>הני לאו</strong> <small>[</small>שטרות <small>אלה לא]</small> <strong>בני פרעון נינהו</strong> <small>[הם]?</small> <strong>והא אמרי נהרדעי</strong> <small>[והרי אומרים חכמי נהרדעא]:</small> <strong>שומא</strong> ששמו את נכסיו של אדם ומכריחים אותו למכור כדי לשלם חובותיו הרי היא <strong>הדר</strong> <small>[חוזרת]</small> <strong>עד תריסר ירחי שתא</strong> <small>[שנים עשר חדשי שנה]</small> ויכול החייב לשלם ולא למכור. <strong>ואמר אמימר: אנא</strong> <small>[אני]</small> <strong>מנהרדעא אנא</strong> <small>[אני]</small> <strong>ו</strong>בכל זאת <strong>סבירא לי</strong> <small>[סבור אני]</small> ש<strong>שומא הדר</strong> <small>[חוזרת]</small> <strong>לעולם,</strong> ואם כן אף שטרות אלה יתכן שעבר זמנם.
 <strong>אלא אמר רבא: התם היינו טעמא</strong> <small>[שם זהו הטעם]</small> — <strong>דאמרי</strong> <small>[שאומרים]:</small> <strong>איהו הוא דאפסיד אנפשיה</strong> <small>[הוא,</small> המחזיק והלווה וכיוצא בו, <small>הוא שהפסיד לעצמו],</small> <strong>דבעידנא דפרעיה אבעי ליה למקרעיה לשטריה</strong> <small>[שבזמן שפרעו היה צריך לקרוע את שטרו],</small> <strong>אי נמי למכתב שטרא אחרינא עילויה</strong> <small>[או גם כן</small> אם רצה בכך <small>היה צריך לכתוב שטר אחר עליו]</small> שיקנה לו שוב זכות על נכסיו.
  והטעם שצריך לכתוב — <strong>דמדינא ארעא</strong> <small>[שמן הדין</small> את ה<small>קרקע]</small> <strong>לא בעיא למיהדר</strong> <small>[היה צריך להחזיר],</small> <strong>ו</strong>אולם <strong>משום "ועשית הישר והטוב בעיני ה'"</strong> (דברים ו, יח) <strong>הוא דאמור רבנן תהדר</strong> <small>[שאמרו חכמים שתחזור].</small> <strong>הלכך</strong> הרי הוא כמי ש<strong>מרישא</strong> <small>[מתחילה]</small> <strong>הוא דקא זבין</strong> <small>[שקונה דבר],</small> <strong>איבעי ליה למכתב</strong> <small>[היה צריך לכתוב לו]</small> <strong>שטר זביני</strong> <small>[מכירה]</small> עבור הקרקע שקבל בחזרה.
  ושואלים:  <strong>גבי</strong> <small>[אצל]</small> <strong>שטר חוב מאי איכא למימר</strong> <small>[מה יש לומר]?</small> שכן <strong>אם איתא</strong> <small>[יש]</small> מקום לומר <strong>דפרעיה</strong> <small>[שפרעו],</small> <strong>אבעי ליה למקרעיה לשטריה</strong> <small>[היה צריך לקרוע את שטרו].</small> ודוחים: <strong>אימור אשתמוטי קא משתמיט ליה</strong> <small>[אמור ש</small>המלוה <small>משטמט</small> באותו זמן <small>ממנו],</small> <strong>דאמר ליה</strong> <small>[</small>ו<small>אומר</small> הוא <small>לו]:</small> <strong>למחר יהבנא</strong> <small>[אתן]</small> <strong>לך</strong> את השטר <strong>דהשתא ליתיה גבאי</strong> <small>[שעכשיו איננו אצלי],</small> <strong>אי נמי אפשיטי דספרא זייר ליה</strong> <small>[או גם כן בגלל פרוטות,</small> של שכר כתיבת השטר הוא <small>עוצר,</small> מעכב <small>אותו]</small> את השטר בידו עד שיקבל מן הלווה את שכר הסופר, ואם כן יתכן שימצא שטר פרוע, ולא באשמתו של הלווה.
 <big>ג</big> <strong>אמר ר' אבהו אמר ר' יוחנן: המוצא שטר חוב בשוק, אף על פי שכתוב בו הנפק</strong> — <strong>לא יחזירו לבעלים.</strong>
 ומסבירים: <strong>לא מיבעיא היכא</strong> <small>[נצרכה במקום]</small> ש<strong>לא כתוב בו הנפק,</strong> <strong>דאיכא למימר</strong> <small>[שאפשר לומר]</small> כי <strong>כתב ללות ולא לוה</strong> ואינו שייך כלל למלוה. <strong>אלא אפילו כתוב בו הנפק, ומאי ניהו</strong> <small>[ומה הוא]</small> פירושו של הנפק — שהשטר <strong>מקוים</strong> בבית דין — גם בכגון זה <strong>לא יחזיר.</strong> ומדוע? — <strong>דחיישינן</strong> <small>[שאנו חוששים]</small> <strong>לפרעון.</strong>
 <strong>איתיביה</strong> <small>[הקשה לו]</small> <strong>ר' ירמיה לר' אבהו</strong> על כך: הרי שנינו ש<strong>כל מעשה בית דין הרי זה יחזיר!</strong> <strong>אמר ליה</strong> <small>[לו]:</small> <strong>ירמיה ברי</strong> <small>[בני]</small> <strong>לא כל מעשה בית דין שוים,</strong> ולא אמרו שיחזיר <strong>אלא כגון שהוחזק</strong> אותו אדם הלווה בשטר <strong>כפרן</strong> ואינו נאמן לומר "פרעתי", ורק במקרה כזה יחזיר לבעל השטר.
 <strong>אמר רבא: ומשום</strong> ש<strong>הוחזק כפרן חדא</strong> <small>[</small>פעם <small>אחת]</small> <strong>תו</strong> <small>[שוב]</small> <strong>לא פרע</strong> <small>[אינו פורע]</small> <strong>כלל</strong> והוא חשוד לגבי כל חוב אחר?! <strong>אלא אמר רבא: מתניתין</strong> <small>[משנתנו]</small> מדברת <strong>בשטר חלטאתא ואדרכתא ו</strong>כדברי <strong>ר' זירא</strong> ששטרות אלה אין בהם חשש פרעון.
  והעיר:  <strong>ו</strong>דין זה של <strong>כפרן, הואיל ואתא לידן נימא ביה מלתא</strong> <small>[ובא לידינו</small> לדון בו, <small>אומר בו דבר].</small> ש<strong>אמר רב יוסף בר מניומי אמר רב נחמן: אמרו לו</strong> בבית דין לאדם שיצא חייב בדינו, פסק הלכה גמור: <strong>"צא תן לו</strong> מה שאתה חייב לו <strong>"</strong>
## דף יז.
 <strong>ואמר</strong> לאחר זמן <strong>"פרעתי</strong> כפי שציוו עלי בבית הדין <strong>"</strong>— הרי זה <strong>נאמן</strong> בטענתו ויישבע ששילם וייפטר. ואם <strong>בא</strong> ה<strong>מלוה</strong> לפנינו <strong>לכתוב</strong> עליו אדרכתא — <strong>אין כותבין ונותנין לו.</strong>
 ואולם אם אמרו <strong>"חייב אתה ליתן לו"</strong> ולא סיימו לומר "צא תן לו" <strong>ו</strong>אחר כך <strong>אמר "פרעתי"</strong> — <strong>אינו נאמן,</strong> שמן הסתם לא שילם מיד, וכיון שחשוד לשקר אינו נאמן גם בשבועה, אלא יישבע התובע ויטול. ואם <strong>בא</strong> ה<strong>מלוה</strong> <strong>לכתוב</strong> עליו אדרכתא — <strong>כותבין ונותנין לו.</strong>
 <strong>רב זביד משמיה</strong> <small>[משמו]</small> של <strong>רב נחמן אמר: בין</strong> אם אמרו לו בית הדין <strong>"צא תן לו", בין</strong> אם אמרו לו בית הדין <strong>"חייב אתה ליתן לו" ואמר "פרעתי"</strong> — <strong>נאמן.</strong> ואם <strong>בא</strong> ה<strong>מלוה לכתוב</strong> — <strong>אין כותבין ונותנין לו.</strong>
 <strong>אלא אי איכא לפלוגי</strong> <small>[אם יש</small> מקום <small>לחלק]</small> בין מקרים שונים — <strong>הכי</strong> <small>[כך]</small> <strong>הוא דאיכא לפלוגי</strong> <small>[שיש לחלק]:</small> אם <strong>אמרו לו "צא תן לו" ואמר</strong> החייב <strong>"פרעתי" והעדים מעידין אותו שלא פרעו וחזר ואמר "פרעתי"</strong> לאחר מכן — הרי <strong>הוחזק כפרן לאותו ממון</strong> ואינו נאמן עוד להישבע ולהיפטר עד שיפרע לו בעדים.
  ואולם אם אמרו לו <strong>"חייב אתה ליתן לו" ואמר "פרעתי" והעדים מעידין אותו שלא פרע וחזר ואמר "פרעתי"</strong> — <strong>לא הוחזק כפרן לאותו ממון,</strong> ועדיין נאמן בשבועה.
 <strong>מאי טעמא</strong> <small>[מה טעם]</small> אינו מוחזק כפרן? — שכן <strong>אשתמוטי הוא קא משתמיט מיניה</strong> <small>[משתמט הוא ממנו],</small> <strong>סבר</strong> <small>[סבור</small> הוא<small>]</small> ואומר לעצמו: אעשה כן <strong>עד דמעיינו</strong> <small>[שיעיינו]</small> <strong>בי רבנן</strong> <small>[חכמים]</small> <strong>בדיני</strong> שנית ויבררו את הענין.
 <strong>אמר רבה בר בר חנה אמר ר' יוחנן:</strong> אמר לחבירו <strong>"מנה לי בידך,</strong> שלווית ממני <strong>" והלה,</strong> הנתבע <strong>אומר: "אין לך בידי כלום", והעדים מעידים אותו שיש לו,</strong> כלומר, שאכן לווה ממנו, <strong>וחזר</strong> הלווה <strong>ואמר "פרעתי"</strong> — <strong>הוחזק כפרן לאותו ממון,</strong> ואינו יכול להישבע עליו.
 <strong>כי הא</strong> <small>[כמו</small> מעשה <small>זה]</small> ש<strong>שבתאי בריה</strong> <small>[בנו]</small> של <strong>ר' מרינוס כתב לה לכלתיה</strong> <small>[לכלתו]</small> <strong>איצטלא דמילתא</strong> <small>[גלימה של צמר מובחר]</small> <strong>בכתובתה, וקבלה עליה</strong> <small>[וקיבל על עצמו]</small> להיות ערב לכתובתה עבור בנו. <strong>אירכס</strong> <small>[אבדה]</small> <strong>כתובתה</strong> של הכלה והיו חילוקי דעות בין הצדדים לענין מה שהיה כתוב בה. <strong>אמר לה: "לא היו דברים מעולם",</strong> מעולם לא הבטחתי לך גלימה זו. <strong>אתו סהדי ואמרי</strong> <small>[באו עדים ואמרו]:</small> <strong>אין</strong> <small>כן]</small> אכן <strong>כתב לה</strong> כפי שטוענת. <strong>לסוף אמר להו</strong> <small>[להם]:</small> אכן כתבתי אלא שלאחר מכן <strong>"פרעתיה",</strong> שכבר נתתי לה גלימה זו. <strong>אתא לקמיה</strong> <small>[בא</small> הדין <small>לפני]</small> <strong>ר' חייא, אמר ליה</strong> <small>[לו,</small> לשבתאי<small>]:</small> <strong>הוחזקת כפרן לאותה איצטלא,</strong> ואין אתה נאמן בענין זה אף בשבועה.
 <big>א</big> <strong>אמר ר' אבין אמר ר' אלעא אמר ר' יוחנן: היה חייב לחבירו שבועה, ואמר "נשבעתי" והעדים מעידין אותו שלא נשבע, וחזר ואמר נשבעתי</strong> לאחר מכן — <strong>הוחזק כפרן לאותה שבועה</strong> ואין מאמינים לו שנשבע, אלא יישבע הצד השני ויטול.
  מסופר כי <strong>אמרוה</strong> להלכה זו <strong>קמיה</strong> <small>[לפני]</small> <strong>ר' אבהו, אמר להו</strong> <small>[להם]:</small> <strong>מסתברא מלתא</strong> <small>[מסתברים דבריו]</small> של <strong>ר' אבין</strong> כאשר <strong>נתחייב שבועה בבית דין,</strong> שלאחר הדיון בבית הדין נתחייב בשבועה, <strong>אבל</strong> אם <strong>חייב</strong> את <strong>עצמו</strong> ב<strong>שבועה,</strong> שהוא הציע לצד שכנגד להישבע — הריהו <strong>נאמן,</strong> כלומר, לא הפסיד על ידי כך את חזקתו כנאמן, למרות ההכחשה. ומדוע? — <strong>עביד איניש דמקרי ואמר</strong> <small>[עשוי אדם שיזדמן ויאמר],</small> שאף שהוא חייב את עצמו בכך, כיון שלא הוכרח לעשות זאת על ידי בית הדין, עשוי הוא להתחרט ולחזור בו ואין זו הוכחה שהוא שקרן מועד. <strong>אהדרוה</strong> <small>[החזירוה],</small> את ההערה הזו של ר' אבהו <strong>קמיה</strong> <small>[לפני]</small> <strong>ר' אבין. אמר להו</strong> <small>[להם]</small> למביאי השמועה: <strong>אנא נמי</strong> <small>[אני גם כן]</small> לחיוב שבועה שנתקבלה לגביו החלטה <strong>בבית דין אמרי</strong> <small>[אמרתי],</small> שלכך התכוונתי מתחילה ואין בינינו איפוא כל חילוקי דעות.
  ומעירים:  <strong>איתמר נמי</strong> <small>[נאמר גם כן]</small> כגון זה: <strong>אמר ר' אבין אמר ר' אלעא אמר ר' יוחנן: היה חייב לחבירו שבועה בבית דין ואמר "נשבעתי" והעדים מעידים אותו שלא נשבע, וחזר ואמר נשבעתי</strong> לאחר מכן — <strong>הוחזק כפרן לאותה שבועה,</strong> הרי שאמר במפורש את ההלכה כפי תיקונו של ר' אבהו.
 <big>ב</big> <strong>אמר ר' אסי אמר ר' יוחנן:</strong> <strong>המוצא שטר חוב בשוק וכתוב בו הנפק</strong> (קיום), <strong>וכתוב בו זמנו</strong> (זמן כתיבתו) של השטר, והוא <strong>בו ביום</strong> שמצאו — <strong>יחזירו לבעלים.</strong> ומדוע?
 — <strong>אי</strong> <small>[אם]</small> <strong>משום</strong> החשש שמא <strong>כתב</strong> הלווה <strong>ללות ולא לוה</strong> — <strong>הא</strong> <small>[הרי]</small> <strong>כתוב</strong> בו <strong>הנפק</strong> ורק המלוה הוא שמביא את שטרו לבית דין לקיימו. <strong>אי</strong> <small>[</small>ו<small>אם]</small> לחשוש <strong>משום פרעון</strong> — <strong>לפריעה בת יומא</strong> <small>[</small>אותו <small>יום]</small> עצמו <strong>לא חיישינן</strong> <small>[אין אנו חוששים],</small> שמן הסתם אין אדם לווה כדי לפרוע באותו יום עצמו.
 <strong>אמר ליה</strong> <small>[לו]</small> <strong>ר' זירא לר' אסי: מי</strong> <small>[האם]</small> <strong>אמר ר' יוחנן הכי</strong> <small>[כך]?</small> <strong>הא את</strong> <small>[הרי אתה]</small> <strong>הוא</strong> ש<strong>אמרת משמיה</strong> <small>[משמו]</small> של <strong>ר' יוחנן: שטר שלוה בו</strong> אדם <strong>ופרעו</strong> — <strong>אינו חוזר ולוה בו</strong> באותו שטר, כיון <strong>שכבר נמחל שיעבודו</strong> של השטר הזה ובטל תוקפו. שהרי שטר אינו אלא רישום של קבלת התחייבות, וכיוון שנפרע השטר, בטלה התחייבות. ואף אם מציג אותו שטר לאחר זמן — הרי לשטר זה אין עוד תוקף, לפי שלא היתה התחייבות חדשה לקיים אותו.
  ונברר:  <strong>אימת</strong> <small>[אימתי]</small> היה השטר כתוב? <strong>אילימא</strong> <small>[אם נאמר]</small> שאף שנכתב התאריך שבשטר להיום ואילו ההלוואה היתה בעצם רק <strong>למחר וליומא חרא</strong> <small>[</small>או <small>ליום אחר],</small> <strong>מאי אריא</strong> <small>[מה שייך,</small> מדוע דווקא<small>]</small> <strong>שכבר נמחל שעבודו? תיפוק ליה</strong> <small>[תצא,</small> תילמד <small>לו]</small> שהוא פסול משום <strong>דהוה ליה</strong> <small>[ש</small>שטר <small>זה]</small> הוא שטר <strong>מוקדם, ותנן</strong> <small>[ושנינו</small> במשנה<small>]:</small> <strong>שטרי חוב המוקדמין,</strong> שהקדים בהם תאריך ההלוואה לעצם ההלוואה — הרי הם <strong>פסולין.</strong>
 <strong>אלא לאו</strong> <small>[האם לא]</small> מדובר כאן שנכתב השטר <strong>ביומיה</strong> <small>[ב</small>אותו <small>יום</small> עצמו<small>]</small> וכבר נפרע בו ביום, ורוצה ללוות בו שנית. <strong>אלמא, פרעי אינשי ביומיה</strong> <small>[מכאן</small> ש<small>פורעים אנשים ביומם]!</small>
 <strong>אמר ליה</strong> <small>[לו]</small> ר' אסי: <strong>מי קא אמינא</strong> <strong>דלא פרעי</strong> <small>[האם אומר אני שאין</small> אנשים <small>פורעים]</small> <strong>כלל,</strong> דבר זה יכול להיות, ואולם <strong>דלא שכיחי אינשי דפרעי ביומיה קא אמינא</strong> <small>[שאין זה מצוי שאנשים יפרעו ביומם אמרתי]</small> ואם מצא אדם שטר כזה, אין לתלות ולחשוש מדבר שאיננו מצוי, אף על פי שהוא עשוי לקרות.
 <strong>רב כהנא אמר:</strong> כאן שאמר ר' יוחנן שיחזיר שטר לבעלים מדובר <strong>כש</strong>ה<strong>חייב מודה.</strong> ושואלים: <strong>אי הכי מאי למימרא</strong> <small>[אם כך מה</small> יש <small>לומר]?</small> שאם החייב מודה מדוע לא יחזירו למלוה?
  ומשיבים:  <strong>מהו דתימא</strong> <small>[מהו שתאמר]</small> <strong>האי מפרע פרעיה</strong> <small>[אותו</small> לווה כבר <small>פרעו]</small> <strong>והאי דקא</strong> <small>[וזה שהוא]</small> <strong>אמר לא פרעתיה,</strong> הרי זה <strong>משום דקבעי מהדר למזפא ביה זמנא אחריתי, ולפשיטי דספרא חייש</strong> <small>[שרוצה לחזור ללוות בו פעם אחרת וחושב עבור</small> אותן <small>פרוטות</small> המגיעות <small>לסופר]</small> בשכר עבודתו, שאיננו רוצה לשלם עבור שטר חדש, ומשום כך רוצה שיוחזר השטר כדי שיוכל להשתמש בו, ועל כן <strong>קא משמע לן</strong> <small>[השמיע לנו]</small> ש<strong>אם כן</strong> ה<strong>מלוה גופיה לא שבק</strong> <small>[עצמו איננו מניח]</small> שיעשו כן. שכן <strong>סבר</strong> <small>[סבור</small> הוא<small>]:</small> <strong>שמעי</strong> <small>[שמעו]</small> <strong>בי רבנן</strong> <small>[חכמים]</small> שהשתמשתי בשטר ישן <strong>ומפסדי</strong> <small>[ויפסידו]</small> <strong>לי</strong> את כל השעבודים הכתובים בו.
 ושואלים: <strong>מאי שנא מהא דתנן</strong> <small>[במה שונה</small> הדבר <small>מזה ששנינו</small> במשנה<small>]:</small> <strong>מצא שטרי חוב, אם יש בהם אחריות נכסים</strong> — <strong>לא יחזיר,</strong>
 <strong>ואוקימנא</strong> <small>[והעמדנו]</small> זאת, הסברנו <strong>כשחייב מודה.</strong> ואמרנו: <strong>ומשום שמא כתב ללות ב</strong>חודש <strong>ניסן,</strong> <strong>ו</strong>אולם <strong>לא לוה</strong> בפועל עד חודש <strong>תשרי, ואתי למטרף</strong> <small>[ויבוא לטרוף]</small> <strong>לקוחות</strong> שקנו <strong>מניסן ועד תשרי שלא כדין,</strong> שהרי ההלוואה עצמה ושעבוד הנכסים הכרוך בה לא היתה אלא מאוחר יותר.
 <strong>ולא אמרינן</strong> <small>[אמרנו]</small> ש<strong>אם כן</strong> ה<strong>מלוה גופיה</strong> <small>[עצמו]</small> <strong>לא שביק</strong> <small>[מניח]</small> שיהא שטר כזה בידו. <strong>דאמר ליה</strong> <small>[שאומר לו]</small> ללווה: <strong>כתוב שטרא אחרינא</strong> <small>[שטר אחר]</small> <strong>ב</strong>תאריך של <strong>תשרי,</strong> בזמן הנכון <strong>דדלמא שמעי רבנן ומפסדי ליה</strong> <small>[שמא ישמעו חכמים ויפסידו לי],</small> ואם כן, הרי שאין מתחשבים בנימוק זה!
 ומשיבים: <strong>אמרי</strong> <small>[אומרים]</small> <strong>התם</strong> <small>[שם]</small> <strong>משום דאית ליה רווחא</strong> <small>[שיש לו רווח</small> למלוה<small>]</small> <strong>דקא טריף</strong> <small>[שהוא טורף]</small> <strong>לקוחות מניסן ועד תשרי</strong>, ומשום כך <strong>מינח ניחא ליה ולא</strong> <strong>אמר ולא מידי</strong> <small>[נוח לו</small> הדבר <small>ואינו אומר דבר]</small> אף שיש חשש שמא יתפס. <strong>הכא</strong> <small>[כאן],</small> <strong>כיון דלית ליה רווחא</strong> <small>[שאין לו רווח],</small> ש<strong>סוף סוף שטרא האידנא כתיב</strong> <small>[עכשיו</small> הוא <small>כתוב],</small> באותו יום עצמו, <strong>מאי איכא</strong> <small>[מה יש]</small> לו להרוויח בכך? וכיוון שחושש <strong>דקטריף</strong> <small>[ש</small>יימצא <small>טורף]</small> <strong>לקוחות</strong> — <strong>בשטר שנמחל שיעבודו, לא שביק</strong> <small>[אינו מניח]</small> ללווה ללוות בשטר כזה, שכיון שאינו מרויח דבר, נותר בידו איפוא רק החשש שיפסלו חכמים את השטר.
 <big>ג</big> <strong>אמר ר' חייא בר אבא אמר ר' יוחנן: הטוען אחר מעשה בית דין,</strong> כלומר, התחייבות המוטלת על אדם מכח תקנה קבועה (כגון לשלם כתובה לאשתו שגירש, או מזון האשה והבנות) והוא טוען שכבר פרע את החוב, אלא שאין לו עדים בדבר —
## דף יז:
 <strong>לא אמר כלום,</strong> ואין משגיחים בטענתו. <strong>מאי טעמא</strong> <small>[מה טעם]</small> הדבר<small>]?</small> — <strong>כל מעשה בית דין,</strong> כלומר, כל דבר שהוא תקנה קבועה של בית דין, הרי זה <strong>כמאן דנקיט שטרא בידיה דמי</strong> <small>[כמי שהחזיק</small> התובע <small>שטר בידו הוא נחשב],</small> ואין אדם יכול להיפטר מהתחייבות כזו בטענה בלבד, שאין לה סמך, ולומר "כבר פרעתי".
 <strong>אמר ליה</strong> <small>[לו]</small> <strong>ר' חייא בר אבא לר' יוחנן: ו</strong>כי <strong>לא משנתינו היא זו?</strong> הלא דבר זה אפשר ללמדו מן המשנה ששנינו בה: אם <strong>הוציאה</strong> אשה <strong>גט ואין עמו כתובה</strong> משום שהכתובה אבדה — הריהי <strong>גובה כתובתה.</strong> ובודאי הטעם הוא משום שהחובה לשלם את הכתובה היא תנאי בית דין, ואין הבעל יכול להכחישה.
 <strong>אמר ליה</strong> <small>[לו]</small> ר' יוחנן: אכן, ראיה יפה היא זו ואולם <strong>אי לאו דדלאי</strong> <small>[אם לא שהייתי מרים]</small> <strong>לך חספא</strong> <small>[חרס]</small> <strong>לא משכחת מרגניתא תותה</strong> <small>[הייתי מוצא מרגלית תחתיו],</small> כלומר, רק לאחר שאמרתי לך את ההלכה הזו הצלחת אתה למצוא את הדבר מרומז במשנה, ולולא זה לא היית מעלה זאת על דעתך.
  כאשר סופר מעשה זה בבבל, <strong>אמר אביי: מאי מרגניתא</strong> <small>[מה המרגלית]?</small> כלומר, האם באמת יש הוכחה לדבר מן המשנה? <strong>דלמא</strong> <small>[שמא]</small> <strong>במקום שאין כותבין כתובה עסקינן</strong> <small>[עוסקים אנו]</small> במשנה זו, וברור כי במקום זה ה<strong>גט</strong> עצמו <strong>היינו</strong> <small>[זהו]</small> <strong>כתובתה,</strong> שהרי אין לה כתובה מיוחדת, <strong>אבל במקום שכותבין כתובה, אי נקיטא</strong> <small>[אם מחזיקה]</small> היא <strong>כתובה</strong> — <strong>גביא</strong> <small>[</small>הריהי <small>גובה]</small> בה, <strong>אי</strong> <small>[</small>ו<small>אם]</small> <strong>לא</strong> — <strong>לא גביא</strong> <small>[אינה גובה],</small> ואין להוכיח איפוא מן המשנה.
 <strong>הדר</strong> <small>[חזר]</small> ו<strong>אמר אביי</strong> עצמו: <strong>לאו מלתא</strong> <small>[לא דבר,</small> הלכה<small>]</small> של ממש <strong>היא דאמרי</strong> <small>[שאמרתי],</small> <strong>דאי סלקא דעתך</strong> <small>[שאם עולה על דעתך]</small> לומר כי <strong>במקום שאין כותבים כתובה עסקינן</strong> <small>[עוסקים אנו],</small> <strong>אבל במקום שכותבין כתובה, אי נקיטא</strong> <small>[אם מחזיקה]</small> היא <strong>כתובה</strong> — <strong>גביא</strong> <small>[</small>הריהי <small>גובה]</small> בה, <strong>אי</strong> <small>[</small>ו<small>אם]</small> <strong>לא</strong> — <strong>לא גביא</strong> <small>[אינה גובה],</small> אם כן <strong>אלמנה מן האירוסין</strong> שאף במקום שנוהגים לכתוב כתובה אין כותבין אלא מן הנישואין, <strong>במאי גביא</strong> <small>[במה</small> היא <small>גובה]</small> את כתובתה?
 אם תאמר ש<strong>בעדי מיתת</strong> ה<strong>בעל,</strong> שמביאה עדים שבעלה מת ותובעת את כתובה מיורשיו — <strong>לטעון ולימא</strong> <small>[שיטען</small> היורש <small>ויאמר]:</small> כבר <strong>פרעתיה,</strong> שהרי אין לה הוכחה שלא קיבלה. <strong>וכי תימא</strong> <small>[ואם תאמר]:</small> <strong>הכי נמי</strong> <small>[כך הוא גם כן],</small> שכך יכול היורש לטעון, <strong>אם כן מה הועילו חכמים בתקנתן</strong> לעשות כתובה לאלמנה מן האירוסין כשאפשר לדחותה תמיד?
 <big>א</big> <strong>אמר ליה</strong> <small>[לו]</small> <strong>מר קשישא בריה</strong> <small>[בנו]</small> של <strong>רב חסדא לרב אשי,</strong> ושאל בדבר הנחת יסוד אחת בדברי אביי: <strong>ואלמנה מן האירוסין דאית</strong> <small>[שיש]</small> <strong>לה</strong> <strong>כתובה מנא לן</strong> <small>[מניין לנו],</small> שמא אין לה כתובה?
 <strong>אילימא מהא דתנן</strong> <small>[אם תאמר מזו ששנינו</small> במשנה<small>]:</small> <strong>נתארמלה</strong> (נתאלמנה) <strong>או נתגרשה, בין מן האירוסין בין מן הנישואין</strong> — הריהי <strong>גובה את הכל,</strong> כל מה שכתוב בכתובה, בין עיקר הכתובה הקבוע ובין התוספות שהוסיף הבעל מרצונו. ואולם משם אין להוכיח שיש דין כולל כזה, <strong>דלמא היכא</strong> <small>[שמא</small> מדובר שם <small>במקום]</small> באופן ש<strong>כתב לה</strong> במיוחד כתובה, אבל אם לא כתב לה איננה מקבלת כלום.
 <strong>וכי תימא</strong> <small>[ואם תאמר]:</small> <strong>מאי למימרא</strong> <small>[מה יש לומר]</small> ומה חידש בכך, שאם כתב לה שטר כתובה שהיא יכולה לגבות אותו, אפשר לומר כי בא הדבר <strong>לאפוקי</strong> <small>[להוציא]</small> <strong>מ</strong>דברי <strong>ר' אלעזר בן עזריה,</strong> ש<strong>אמר:</strong> שאלמנה מן האירוסין אינה גובה את מלוא הסכום הכתוב בכתובתה <strong>ש</strong>כן <strong>לא כתב לה</strong> הבעל כתובה זו <strong>אלא על מנת לכונסה</strong> שתהיה אשתו ממש, וכיון שלא התקיימו הנישואין בטלה גם הכתובה. ומשום כך <strong>אצטריכא ליה</strong> <small>[הוצרך לו]</small> לומר שגובה הכל.
  ומעירים:  <strong>דיקא נמי</strong> <small>[מדוייק גם כן]</small> מלשון המשנה הזו שכך הכוונה בה, <strong>דקתני</strong> <small>[ששנה</small> בה<small>]:</small> <strong>גובה את הכל. אי אמרת בשלמא</strong> <small>[נניח אם אומר אתה]</small> ש<strong>כתב לה</strong> כתובה, <strong>היינו דקא תני</strong> <small>[זהו ששנינו]</small> <strong>גובה את הכל,</strong> שמחדש שלא רק גובה את המגיע לה כאלמנה מתנאי בית דין, אלא גם את שאר הדברים שכתב והוסיף לה בכתובתה. <strong>אלא אי אמרת</strong> <small>[אם אומר אתה]</small> שמדובר בש <strong>לא כתב לה</strong> כתובה כלל, אם כן
## דף יח.
 <strong>מאי</strong> <small>[מה</small> פירוש<small>]</small> <strong>"גובה את הכל"?</strong> הלא בסך הכל או <strong>מנה</strong> או <strong>מאתים הוא דאית</strong> <small>[שיש]</small> <strong>לה</strong> ולא יותר. ואם כן אין להוכיח מכאן לענין כתובת אלמנה.
 <strong>ואלא</strong> תוכיח שאלמנה מן האירוסין יש לה כתובה <strong>מדתני</strong> <small>[מ</small>מה <small>ששנה]</small> <strong>רב חייא בר אמי: אשתו ארוסה</strong> שמתה, <strong>לא אונן</strong> <small>[מתאבל</small> עליה<small>]</small> <strong>ולא מטמא לה</strong> אם היה כהן, לפי שאיננה נחשבת עדיין כאשתו גמורה, <strong>וכן היא לא אוננת</strong> עליו <strong>ולא מטמאה לו</strong> אף אם אינה כהנת, אם אינה רוצה בכך. <strong>מתה</strong> היא — <strong>אינו יורשה,</strong> <strong>מת הוא</strong> — הרי היא <strong>גובה כתובתה.</strong>
 אולם גם מכאן אין להוכיח הוכחה כולל, שכן <strong>דלמא</strong> <small>[שמא]</small> מדובר כאן בופן ש<strong>כתב לה</strong> במפורש כתובה. <strong>וכי תימא</strong> <small>[ואם תאמר]</small> אם <strong>כתב לה מאי למימרא</strong> <small>[מה</small> יש <small>לומר</small> בכך<small>]</small> — אכן, לא בכך החידוש אלא במה שנאמר כי <strong>מתה אינו יורשה איצטריכא ליה</strong> <small>[הוצרך לו</small> לומר<small>].</small>
 <strong>אלא</strong> לא מכאן, כי אם <strong>אביי מגופה דמתניתין קא הדר ביה</strong> <small>[של משנתנו חזר בו],</small> ומשום <strong>דאי סלקא דעתך</strong> <small>[שאם עולה על דעתך]</small> כי <strong>במקום שאין כותבין כתובה עסקינן</strong> <small>[עוסקים אנו]</small> שה<strong>גט היינו</strong> <small>[זהו]</small> <strong>כתובתה,</strong> אולם <strong>אטו</strong> <small>[וכי]</small> ב<strong>גט מנה</strong> או <strong>מאתים כתיב ביה</strong> <small>[כתוב בו]?</small>
 <strong>וכי תימא</strong> <small>[ואם תאמר]</small> <strong>כיון דתקינו רבנן למגבא לה כמאן דכתיב ביה דמי</strong> <small>[שתיקנו חכמים לגבות בו כמי שכתוב בו נחשב],</small> <strong>לטעון ולימא</strong> <small>[שיטען ויאמר]</small> <strong>פרעתי</strong> כבר.
 <strong>וכי תימא דאמרינן ליה</strong> <small>[ואם תאמר שאומרים אנו לו]:</small> <strong>אי פרעתה איבעי לך למיקרעיה</strong> <small>[אם</small> באמת <small>היית פורע</small> לה <small>היית צריך לקרוע אותו,</small> את הגט<small>],</small> <strong>אמר לן</strong> <small>[</small>יכול הוא <small>לומר לנו]:</small> <strong>לא שבקתן</strong> <small>[הניחה לי</small> האשה<small>],</small> שהיא <strong>אמרה: בעינא לאנסובי ביה</strong> <small>[רוצה אני להינשא בו],</small> שאם תקרע את הגט לא אוכל להינשא, שלא תהיה בידי הוכחה שאני גרושה.
 <strong>וכי תימא אמרינן ליה</strong> <small>[ואם תאמר</small> ש<small>אומרים אנו לו]:</small> <strong>איבעי לך למיקרעיה ומכתב אגביה</strong> <small>[היית צריך לקרוע אותו ולכתוב על גבו]</small> כמו שכותבים בבית דין בנוסח זה: <strong>גיטא דנן</strong> <small>[גט זה]</small> ש<strong>קרענוהו לא משום דגיטא פסולה</strong> <small>[שגט פסול]</small> <strong>הוא, אלא כי היכי</strong> <small>[כדי]</small> ש<strong>לא תגבי ביה זמנא אחריתי</strong> <small>[תגבה בו פעם אחרת].</small> ואולם אדם פרטי אינו יכול לכתוב כך, אלא בית דין בלבד, ו<strong>אטו</strong> <small>[וכי]</small> <strong>כל</strong> מי <strong>דמגבי</strong> <small>[שמגבה],</small> משלם דמי כתובה <strong>בבי דינא מגבי</strong> <small>[בבית דין</small> הוא ש<small>משלם]?</small> ואם כן יכול היה לטעון שכבר שילם הכל. ואם נאמר במשנה שהיא מקבלת כתובתה, משמע שאין יכול לטעון פרעתי, משום שתקנת בית דין הרי היא כשטר חוב כתוב.
 <big>א משנה</big> <strong>מצא</strong> אדם <strong>גיטי נשים ושחרורי עבדים, דייתיקי</strong> (שטרי צוואה), שטרי <strong>מתנה, ושוברין</strong> (קבלות על סכומים שניתנו) — <strong>הרי זה לא יחזיר. שאני אומר</strong> על כולם: אמנם <strong>כתובין היו, ונמלך עליהן</strong> בעליהן <strong>שלא לתנן.</strong> וכל עוד לא הוכח שניתנו אין להחזירם למי שנתנו לו.
 <big>ב גמרא</big> מעירים: <strong>טעמא</strong> <small>[הטעם],</small> דווקא שאינו מחזיר משום החשש של <strong>נמלך שלא לתנן, הא אמר</strong> <small>[הרי</small> אילו היה <small>אומר]</small> החתום על השטרות האלה למוצאים <strong>"תנו"</strong> — <strong>נותנין, ואפילו</strong> אם היה הדבר <strong>לזמן מרובה</strong> לאחר שאבדו השטרות.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו במקום אחר, ששנינו: שליח <strong>המביא גט</strong> לאשה, <strong>ואבד הימנו</strong> הגט, אם <strong>מצאו לאלתר</strong> <small>[מיד]</small> לאחר שאבד — <strong>כשר,</strong> ו<strong>אם לאו</strong> <small>[לא]</small> — <strong>פסול.</strong> משמע שגט שנמצא לאחר זמן רב אין המוצא מחזיר אותו, ומדוע כאן אומרים אנו שיחזיר ואין מחלקים בין מיד לזמן מרובה?
 <strong>אמר רבה: לא קשיא</strong> <small>[אין</small> זה <small>קשה]:</small> <strong>כאן</strong> בגט שאמרנו שלא יחזיר אלא אם מצא כן מיד — הרי זה <strong>במקום שהשיירות מצויות</strong> ועוברים שם רבים, ויש לחשוש שמא איבד אדם אחר בעל שם דומה את הגט שלו. ואילו <strong>כאן</strong> ששנינו <strong>שאינו מחזיר, הרי זה מדובר</strong> <strong>במקום שאין השיירות מצויות,</strong>  שבכגון זה אין לחשוש שמא נמצא מחזיר שטרו של אדם אחר.
  ומעירים:  <strong>ואפילו במקום שהשיירות מצויות</strong> — <strong>והוא שהוחזקו שני יוסף בן שמעון בעיר אחת</strong> כאשר ידוע לנו שאכן נמצאים שני אנשים ששמם שווה, כגון יוסף בן שמעון, הגרים בעיר אחת, ויש לחשוש שהגט שמצא היה גיטו של האחר.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שלא תמיד חוששים לאדם בעל שם דומה, אם כן <strong>קשיא</strong> <small>[קשה]</small> מדברי <strong>רבה</strong> על דברי <strong>רבה</strong> עצמם. שמסופר: <strong>ההוא גיטא דאשתכח בי דינא</strong> <small>[גט אחד שנמצא בבית דינו]</small> של <strong>רב הונא, דהוה</strong> <small>[שהיה]</small> <strong>כתוב ביה</strong> <small>[בו]</small> שהגט נכתב <strong>בשוירי מתא דעל רכיס נהרא</strong> <small>[בעיר שוירי</small> הנמצאת <small>על הנהר רכיס].</small> <strong>אמר רב הונא:</strong>
## דף יח:
 <strong>חיישינן</strong> <small>[חוששים אנו]</small> <strong>לשני שוירי,</strong> כלומר, שמא יש עוד מקום שנקרא שוירי ושם נמצא אדם ששמו כשם בעל גט זה, ולו שייך הגט, ולכן אין להחזיר את הגט. <strong>ואמר ליה</strong> <small>[לו]</small> <strong>רב חסדא לרבה: פוק</strong> <small>[צא]</small> ו<strong>עיין בה,</strong> בבעיה זו, <strong>דלאורתא בעי מינך</strong> <small>[שבערב ישאל אותך]</small> <strong>רב הונא</strong> כעין בחינה, שתאמר לו מהיכן נובעת סברה זו שלו. <strong>נפק</strong> <small>[יצא]</small> מבית המדרש וחזר על לימודו, <strong>ואשכח</strong> <small>[ומצא]</small> מקור לדברים. <strong>דתנן</strong> <small>[ש</small>כן <small>שנינו</small> במשנה<small>]</small> <strong>כל</strong> שטר שההתחייבות שבו נובעת מ<strong>מעשה בית דין</strong> — <strong>הרי זה יחזיר</strong> לזה שההתחייבות כלפיו.
 ולענייננו <strong>והא בי דינא</strong> <small>[והרי בית דינו]</small> של <strong>רב הונא, דכי</strong> <small>[שכמו]</small> <strong>מקום שהשיירות מצויות דמי</strong> <small>[</small>הוא <small>נחשב],</small> שהרי באים לבית דין זה אנשים רבים ממקומות שונים, <strong>וקא פשיט</strong> <small>[ופתר]</small> <strong>רבה</strong> שהמוצא שטר באותו מקום <strong>יחזיר</strong> אותו, <strong>אלמא</strong> <small>[מכאן]</small> <strong>אי</strong> <small>[אם]</small> <strong>הוחזקו</strong> ויודעים אנו שיש <strong>שני יוסף בן שמעון</strong> — <strong>אין</strong> <small>[כן]</small> חוששים ואין מחזירים. <strong>אי</strong> <small>[אם]</small> <strong>לא</strong> — <strong>לא.</strong>
 מסופר: <strong>עבד</strong> <small>[עשה]</small> <strong>רבה עובדא בההוא גיטא דאשתכח בי כיתנא</strong> <small>[מעשה בגט אחד שנמצא בבית הפשתן]</small> של <strong>פומבדיתא כשמעתיה</strong> <small>[כהלכתו]</small> והחזירו.
  לגוף הענין מה בדיוק עשה: <strong>איכא דאמרי</strong> <small>[יש אומרים]</small> שהיה זה מקום <strong>היכא דמזבני כיתנא</strong> <small>[היכן שמוכרים פשתן]</small> <strong>והוא שלא הוחזקו</strong> שני יוסף בן שמעון במקום זה, <strong>אף על גב דשכיחין שיירתא</strong> <small>[אף על פי שמצויות</small> שם <small>שיירות],</small> שהרי הוא מקום מקח וממכר.
 <strong>ואיכא דאמרי</strong> <small>[ויש אומרים]</small> שהיה זה <strong>היכא דתרו כיתנא</strong> <small>[היכן ששורים פשתן]</small> <strong>ואף על גב</strong> <small>[ואף על פי]</small> ש<strong>הוחזקו,</strong> ומה טעמו? <strong>דלא שכיחא</strong> <small>[שאין מצויות]</small> <strong>שיירות</strong> במקום זה.
  כעין זה <strong>ר' זירא רמי מתניתין אברייתא, ומשני</strong> <small>[היה משליך</small> מראה סתירה, בין <small>משנה לברייתא, ומתרץ];</small> <strong>תנן</strong> <small>[שנינו</small> במשנה<small>]</small> <strong>המביא גט ואבד הימנו,</strong> אם <strong>מצאו לאלתר</strong> <small>[מיד]</small> — <strong>כשר, ואם לאו</strong> <small>[לא]</small> — <strong>פסול. ורמינהי</strong> <small>[ומשליכים,</small> מראים סתירה<small>]</small> מברייתא ששנינו בה: <strong>מצא גט אשה בשוק, בזמן שהבעל מודה</strong> שכתבו — <strong>יחזיר לאשה. אין הבעל מודה</strong> — <strong>לא יחזיר לא לזה ולא לזה.</strong>
 <strong>קתני מיהת</strong> <small>[שנינו על כל פנים]</small> ש<strong>בזמן שהבעל מודה</strong> — <strong>יחזיר לאשה, ואפילו</strong> אם נמצא <strong>לזמן מרובה!</strong>
 <strong>ומשני</strong> <small>[והיה מתרץ]:</small> <strong>כאן במקום שהשיירות מצויות</strong> — לא יחזיר, <strong>וכאן במקום שאין השיירות מצויות</strong> — יחזיר.
 <strong>איכא דאמרי</strong> <small>[יש אומרים]:</small> <strong>והוא</strong> כאשר <strong>הוחזקו</strong> שני אנשים באותו שם שאז <strong>לא נהדר</strong> <small>[יחזיר]</small> <strong>והיינו</strong> <small>[וזהו</small> כהלכתו<small>]</small> של <strong>רבה. איכא דאמרי</strong> <small>[יש אומרים]</small> שפסק <strong>אף על גב</strong> <small>[אף על פי]</small> ש<strong>לא הוחזקו</strong> שני אנשים בשם זה <strong>לא נהדר</strong> <small>[יחזיר],</small> <strong>ופליגא</strong> <small>[וחלוקה</small> שיטתו<small>]</small> על זו של <strong>רבה.</strong>
 ומעירים: <strong>בשלמא</strong> <small>[נניח]</small> <strong>רבה לא אמר כר' זירא,</strong> משום ש<strong>מתניתין אלימא ליה לאקשויי</strong> <small>[</small>מ<small>משנתנו נוח לו להקשות]</small> להוכיח את הדבר מתוך המשנה, ולא מברייתא שאינה מדוייקת כל כך. <strong>אלא ר' זירא, מאי טעמא</strong> <small>[מה טעם]</small> <strong>לא אמר כרבה,</strong> והגיע למסקנה זו מתוך ברייתא ולא ממשנה?
  ומשיבים: ר' זירא  <strong>אמר</strong> <small>[</small>יכול היה <small>לומר]</small> <strong>לך</strong> <strong>מי קא תני</strong> <small>[האם שנינו</small> במשנה במפורש<small>]:</small> <strong>הא</strong> <small>[הרי</small> אם<small>]</small> <strong>אמר "תנו"</strong> — <strong>נותנין ואפילו לזמן מרובה? דלמא הא</strong> <small>[שמא</small> יש לפרש: <small>הרי</small> אם<small>]</small> <strong>אמר "תנו"</strong> — <strong>נותנין, ולעולם כדקיימא לן</strong> <small>[כמו שמוחזק בידינו]</small> שנותנים <strong>לאלתר</strong> לאחר שאבד השטר ולא לאחר זמן, ואם כן אין להוכיח משם.
  ושואלים:  <strong>למאן דאמר</strong> <small>[ל</small>דעת <small>מי שאומר]</small> <strong>ל</strong>דעת <strong>ר' זירא במקום שהשיירות מצויות, ואף על גב</strong> <small>[ואף על פי]</small> <strong>שלא הוחזקו שני יוסף בן שמעון, ופליגא</strong> <small>[ו</small>הוא <small>חולק]</small> על דברי <strong>רבה,</strong> <strong>במאי קא מיפלגי</strong> <small>[במה,</small> באיזה עקרון, <small>חלוקים הם]?</small>
 ומסבירים: <strong>רבה סבר</strong> <small>[סבור]:</small> <strong>דקתני</strong> <small>[</small>מה <small>ששנה]</small> <strong>כל מעשה בית דין הרי זה יחזיר</strong> וכוונתו <strong>דאשתכח</strong> <small>[שנמצא</small> השטר<small>]</small> <strong>בבית דין עסקינן</strong> <small>[עוסקים אנו],</small> <strong>ובית דין</strong> הלא <strong>כמקום שהשיירות מצויות,  והוא שהוחזקו</strong> — <strong>לא יחזיר,</strong> ואם <strong>לא הוחזקו</strong> — <strong>יחזיר. ו</strong>אילו
 <strong>ר' זירא אמר</strong> <small>[</small>יכול היה <small>לומר]</small> <strong>לך: מי קתני</strong> <small>[האם שנה]</small> <strong>"כל מעשה בית דין שנמצאו בבית דין"?</strong> לא כן, אלא <strong>"כל מעשה בית דין יחזיר" קתני</strong> <small>[שנה],</small> <strong>ולעולם דאשתכח אבראי</strong> <small>[שנמצא בחוץ]</small> במקום שאין השיירות מצויות, אבל בתוך בית דין שהוא מקום שמצויים בו רבים, לא יחזיר אלא אם כן ידוע לנו שאין כפילות בשמות.
 <strong>ר' ירמיה אמר:</strong> מתי יחזיר — <strong>כגון דקא אמרי</strong> <small>[שאומרים]</small> אותם ה<strong>עדים:</strong> <strong>מעולם לא חתמנו אלא על גט אחד של יוסף בן שמעון,</strong> ולכן אין מקום לחשוש, ואומרים:
 <strong>אי הכי, מאי למימרא</strong> <small>[אם כך מה יש לומר],</small> הלא ברור שאין כאן חשש! ומשיבים: <strong>מהו דתימא, ליחוש דלמא אתרמי שמא כשמא</strong> <small>[מהו שתאמר, נחשוש שמא הזדמן שם</small> המגרש והמגורשת <small>כשם</small> המגרש והמגורשת בגט האחר<small>],</small> <strong>ו</strong>שמות ה<strong>עדים</strong> ששם הם בדיוק <strong>כ</strong>שמות ה<strong>עדים</strong> כאן, <strong>קא משמע לן</strong> <small>[השמיע לנו]</small> שאין חוששים לחשש רחוק כזה.
 <strong>רב אשי אמר:</strong> מתי מחזירים — <strong>כגון דקא אמר</strong> <small>[שאמר]</small> המאבד סימן מובהק, וכגון <strong>נקב יש בו בצד אות פלונית.</strong>
 ומעירים: <strong>ודוקא</strong> שאמר נקב <strong>בצד אות פלונית</strong> שהוא סימן מובהק, <strong>אבל</strong> אם אמר שיש בו <strong>נקב בעלמא</strong> <small>[סתם]</small> — <strong>לא</strong> יחזיר על ידי סימן כזה.
  ומסבירים:  <strong>רב אשי מספקא ליה</strong> <small>[מסופק היה לו]</small> בשאלה של <strong>סימנים, אי דאורייתא</strong> <small>[האם</small> תוקפם <small>מן התורה]</small> וכל המוסר סימנים הרי על פי דברי תורה עצמם יש לסמוך ולהאמין שהחפץ שלו, <strong>אי דרבנן</strong> <small>[או</small> רק כתקנת <small>חכמים]</small> בלבד היא לסמוך על סימני אבידה. ולכן, במקום שיש חשש באיסור והיתר (ולא לענין ממון) כגון בגט, אין אנו סומכים אלא על סימנים מובהקים שיש בהם הוכחה גמורה.
  מסופר:  <strong>רבה בר בר חנה</strong>
## דף יט.
 <strong>אירכס ליה גיטא בי מדרשא</strong> <small>[אבד לו גט</small> שהוא היה שליח להביאו <small>בבית המדרש]</small> ומצאוהו. <strong>אמר</strong> למוצאים: <strong>אי סימנא</strong> <small>[אם סימן]</small> חשוב בעיניכם — <strong>אית</strong> <small>[יש]</small> <strong>לי</strong> סימן <strong>בגויה</strong> <small>[בו],</small> <strong>אי</strong> <small>[אם]</small> חשוב לכם שאכירנו <strong>ב</strong><strong>טביעות עינא</strong> <small>[עין]</small> שהוא הוא — גם זה <strong>אית</strong> <small>[יש]</small> <strong>לי בגויה</strong> <small>[בו].</small> <strong>אהדרוה ניהליה</strong> <small>[החזירו לו]</small> את הגט. <strong>אמר: לא ידענא אי</strong> <small>[אין אני יודע אם]</small> <strong>משום סימנא אהדרוה ניהלי</strong> <small>[הסימן החזירוהו לי]</small> <strong>וקא סברי</strong> <small>[וסבורים הם]</small> ש<strong>סימנין דאורייתא. אי</strong> <small>[אם]</small> <strong>משום טביעות עינא אהדרוה ניהלי</strong> <small>[עין החזירוהו לי]</small> ובמקרה זה לא לכל אדם מחזירים, <strong>ודוקא צורבא מדרבנן</strong> <small>[תלמיד חכם]</small> שמאמינים לדיבורו שאומר שהוא מכיר. <strong>אבל איניש דעלמא</strong> <small>[אדם סתם]</small> — <strong>לא</strong> יחזירו לו, עד שיביא עדים או יתן סימן מובהק.
 <big>א</big> <strong>גופא</strong> <small>[לגופה</small> של הלכה<small>]</small> שעסקנו בה, <strong>מצא גט אשה בשוק, בזמן שהבעל מודה</strong> שנתן לה גט — <strong>יחזיר לאשה, אין הבעל מודה</strong> — <strong>לא יחזיר לא לזה ולא לזה.</strong>
 ונדייק: <strong>בזמן שהבעל מודה מיהא</strong> <small>[על כל פנים]</small> <strong>יחזיר לאשה.</strong> ושואלים: <strong>וליחוש</strong> <small>[ונחשוש]</small> <strong>שמא כתב ליתן ב</strong>חודש <strong>ניסן</strong> וזהו התאריך שבגט, <strong>ולא נתן לה</strong> אותו בפועל <strong>עד תשרי, ו</strong>בינתיים <strong>אזל</strong> <small>[הלך]</small> ה<strong>בעל זבין פירי</strong> <small>[</small>ו<small>מכר</small> את <small>פירות</small> נכסי האשה<small>]</small> <strong>מניסן ועד תשרי</strong> כדין, שהרי כל עוד לא הגיע הגט לידה הריהי אשתו ופירות נכסיה שייכים לו, <strong>ו</strong>אחר כך <strong>מפקא לגיטא</strong> <small>[מוציאה</small> האשה <small>את הגט]</small> ש<strong>כתב בניסן</strong> <strong>ואתיא למטרף</strong> <small>[ובאה לטרוף]</small> מן ה<strong>לקוחות</strong> את הפירות שקנו מן הבעל, ועושה היא זאת <strong>שלא כדין.</strong>
 ומעירים: <strong>הא ניחא למאן דאמר</strong> <small>[זה נוח ל</small>דעת <small>מי שאומר]</small> כי <strong>כיון שנתן עיניו</strong> (החליט) <strong>לגרשה</strong> וכתב גט, <strong>שוב אין לבעל פירות</strong> — <strong>שפיר</strong> <small>[יפה]</small> ואין קושי, שמשעת התאריך שבגט לא היתה לבעל רשות למכור את הפירות, ואם קנו ממנו — טורפת האשה כדין. <strong>אלא למאן דאמר</strong> <small>[ל</small>דעת <small>מי שאומר]</small> <strong>יש לבעל פירות עד שעת נתינה</strong> של הגט בפועל, <strong>מאי איכא למימר</strong> <small>[מה יש לומר]?</small>
 ומשיבים: <strong>כי אתיא למטרף אמרינן</strong> <small>[כאשר באה</small> האשה <small>לטרוף</small> מן הלקוחות <small>אומרים אנו]</small> <strong>לה:</strong> <strong>אייתי</strong> <small>[הביאי]</small> <strong>ראיה אימת מטא גיטא</strong> <small>[מתי הגיע הגט]</small> <strong>לידך,</strong> וכשתוכיחי שהגט ניתן לך בתאריך הכתוב בו — נחזיר לך.
  ושואלים:  <strong>ומאי שנא</strong> <small>[ובמה שונה</small> הדבר<small>]</small> <strong>משטרי חוב? דתנן</strong> <small>[ש</small>כן <small>שנינו</small> במשנה<small>]:</small> <strong>מצא שטרי חוב, אם יש בהם אחריות נכסים</strong> — <strong>לא יחזיר, ואוקימנא</strong> <small>[והעמדנו,</small> הסברנו זאת<small>]</small> <strong>כשחייב מודה, ומשום</strong> החשש <strong>שמא כתב ללוות בניסן ולא לוה עד תשרי וקא טריף</strong> <small>[וטורף]</small> מן ה<strong>לקוחות שלא כדין.</strong>
 ומדוע לא נאמר אף <strong>התם נמי ליהדר</strong> <small>[שם גם כן שיחזיר]</small> לבעל השטר <strong>וכי אתי למטרף נימא ליה</strong> <small>[וכאשר יבוא לטרוף נאמר לו]</small> <strong>אייתי</strong> <small>[הבא]</small> <strong>ראיה אימת מטא</strong> <small>[מתי הגיע]</small> <strong>שטר חוב לידך!</strong>
 <strong>אמרי</strong> <small>[אומרים]:</small> אין הדבר דומה, <strong>הכא גבי</strong> <small>[כאן אצל]</small> <strong>גט אשה אתי</strong> <small>[בא]</small> ה<strong>לוקח ותבעה,</strong> שהוא מעלה בדעתו שמא נמסר הגט שלא בזמן כתיבתו, <strong>אמר</strong> <small>[אומר]</small> הלוקח: <strong>האי דהדרוה ניהלה רבנן לגיטא</strong> <small>[זה שהחזירו חכמים לה,</small> לאשה, <small>את הגט]</small> הרי זה <strong>משום דלא תעגין ותיתיב</strong> <small>[תעגן ותשב</small> לבדה<small>]</small> ולא תוכל להינשא, ולא הקפידו בצד הממון שבדבר. <strong>השתא דקא אתיא למטרף</strong> <small>[עכשיו שהיא באה לטרוף]</small> ממני ולקחת ממני ממון — <strong>תיזל ותיתי</strong> <small>[תלך ותביא]</small> <strong>ראיה אימת מטא גיטא</strong> <small>[מתי בא הגט]</small> <strong>לידה.</strong>
 <strong>הכא גבי</strong> <small>[כאן אצל]</small> <strong>שטר חוב לא אתי</strong> <small>[יבוא]</small> ה<strong>לוקח ותבע</strong> <small>[לתבוע]</small> שלא יעלה על דעתו שיש צורך לבקש מבעל השטר ראיה, כי הוא סבור <strong>מדאהדרוה ניהליה רבנן</strong> <small>[מכיון שהחזירו לו חכמים]</small> את <strong>שטר</strong> ה<strong>חוב,</strong> <strong>פשיטא, למאי הלכתא אהדרוה ניהליה</strong> <small>[פשוט, לאיזו הלכה,</small> לאיזה ענין <small>החזירו לו]</small> — <strong>למטרף הוא</strong> <small>[לטרוף בו],</small> <strong>שמע מינה קמו רבנן במילתא, ומקמי דידי מטא שטרא לידיה</strong> <small>[למד מכאן</small> כי <small>עמדו חכמים על הדבר,</small> <small>ו</small>מצאו שהוא צודק <small>לפני שהגיע השטר לידו].</small> ומשום כך באמת אמרו חכמים שלא יחזירו שטר זה בלא ראיה.
 <big>ב</big> שנינו במשנה כי שטרות <strong>שחרורי עבדים</strong> שנמצאו — אין מחזירים. <strong>תנו רבנן</strong> <small>[שנו חכמים]:</small> <strong>מצא</strong> אדם <strong>שטר שחרור בשוק, בזמן שהרב</strong> (האדון) <strong>מודה</strong> שנתנו לעבד — <strong>יחזיר לעבד, אין הרב מודה</strong> שנתן — <strong>לא יחזיר לא לזה ולא לזה.</strong>
 ושואלים: <strong>בזמן שהרב מודה מיהא</strong> <small>[על כל פנים]</small> <strong>יחזיר לעבד, ואמאי</strong> <small>[ומדוע]</small> יחזיר? <strong>ניחוש</strong> <small>[נחשוש]</small> <strong>שמא כתב ליתן לו</strong> שטר שחרור <strong>בניסן ולא נתן לו עד תשרי, ואזל עבדא</strong> <small>[והלך</small> אותו <small>העבד]</small> <strong>וקנה נכסין מניסן ועד תשרי,</strong> וכיון שהיה עבד הרי נכסים אלה הם של אדוניו, <strong>ואזיל הרב וזבנינהו</strong> <small>[והלך האדון</small> בעל העבד <small>ומכרם]</small> לאותם נכסים <strong>ומפיק ליה לשחרור</strong> <small>[ומוציא</small> העבד <small>את</small> שטר <small>השחרור]</small> ש<strong>כתב בניסן</strong> וטוען שהנכסים היו שלו ולא של האדון, <strong>וקא טריף</strong> <small>[ו</small>נמצא ש<small>הוא טורף]</small> מן ה<strong>לקוחות</strong> <strong>שלא כדין,</strong> שהרי באמת עדיין לא שוחרר אז, ובדין מכר האדון את הנכסים.
  ומעירים:  <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ש<strong>זכות הוא לעבד שיוצא מתחת רבו לחירות, וכ</strong>דעת <strong>אביי</strong> ש<strong>אמר: עדיו בחתומיו זכין ליה</strong> <small>[לו],</small> שמיד עם חתימת השטר כבר נעשו העדים כמזכים כל תוקף האמור בשטר למקבלו, אם כן במקרה כזה <strong>שפיר</strong> <small>[יפה],</small> שבזמן כתיבת השטר זכה העבד בשחרור גם לפני שנמסר לידו השטר. <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>חוב הוא לעבד שיוצא מתחת</strong> יד <strong>רבו לחירות, מאי איכא למימר</strong> <small>[מה יש לומר],</small> הרי כל עוד לא ניתן השטר אין העבד משוחרר, וחתימת העדים על השטר אינה מועילה לנו, שאין לחייב אדם שלא בפניו. ונמצא שיש כאן אפשרות של טריפה שלא כדין!
  ומשיבים:  <strong>דכי אתי למטרף</strong> <small>[שכאשר יבוא לטרוף]</small> <strong>אמרינן ליה</strong> <small>[אומרים אנו לו]:</small> <strong>אייתי</strong> <small>[הבא]</small> <strong>ראיה אימת מטא</strong> <small>[מתי הגיע]</small> שטר ה<strong>שחרור לידך.</strong> 
 <big>ג</big> שנינו במשנה שאם מצא <strong>דייתיקי</strong> (שטרי צוואה), או שטרי <strong>מתנה וכו'</strong> לא יחזיר. <strong>תנו רבנן</strong> <small>[שנו חכמים]:</small> <strong>איזו היא דייתיקי,</strong> שטר שכתוב בו מעין הדברים הללו: <strong>דא תהא למיקם</strong> <small>[זו תהא לעמוד]</small> <strong>ולהיות</strong> ראיה <strong>שאם מת</strong> האיש החותם על השטר, יהיו <strong>נכסיו לפלוני מתנה,</strong> ובכגון זה <strong>כל</strong> שטר כזה <strong>שכתוב בו "מהיום ולאחר מיתה"</strong> יקנה.
  ומדייקים:  <strong>אלמא</strong> <small>[מכאן]</small> <strong>אי כתיבא</strong> <small>[אם כתוב]</small> בשטר במפורש <strong>"מהיום ולאחר מיתה" הוא דקני</strong> <small>[שקונה],</small> <strong>ואי</strong> <small>[ואם]</small> <strong>לא</strong> כתוב בו כן — <strong>לא קני</strong> <small>[אינו קונה]?!</small>
 <strong>אמר אביי: הכי קאמר</strong> <small>[כך אמר]:</small> <strong>איזו היא מתנת בריא,</strong> כלומר, מתנה רגילה <strong>שהיא</strong> לענין הדין <strong>כמתנת שכיב מרע</strong> <small>[חולה,</small> גוסס<small>],</small> <strong>דלא קני</strong> <small>[שאינו קונה]</small> <strong>אלא לאחר מיתה, כל שכתוב בה</strong> בשטר המתנה <strong>"מהיום ולאחר מיתה".</strong>
 לגוף ההלכה הזו שואלים: <strong>טעמא</strong> <small>[הטעם</small> דווקא<small>]</small> שאין מחזירים שטר כזה ש<strong>לא אמר</strong> הנותן <strong>"תנו". הא</strong> <small>[הרי]</small> אם <strong>אמר "תנו"</strong> — <strong>נותנין.</strong>
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>מצא דייתקאות</strong> (שטרי צוואה), <strong>אפותיקאות</strong> (שטרות של שעבוד קרקע מסויימת עבור חוב) <strong>ו</strong>שטרי <strong>מתנות, אף על פי ששניהם מודים</strong> שנכתב השטר ונמסר — <strong>לא יחזיר לא לזה ולא לזה,</strong> ואילו כאן אמרנו שיחזיר!
 <strong>אמר ר' אבא בר ממל: לא קשיא</strong> <small>[אין</small> זה <small>קשה],</small>
## דף יט:
 <strong>הא</strong> <small>[זה]</small> <strong>ב</strong>שטר של מתנת <strong>בריא, והא</strong> <small>[וזה]</small> <strong>ב</strong>שטר של <strong>שכיב מרע</strong> <small>[גוסס].</small>
 ומסביר: <strong>מתניתין דקתני</strong> <small>[משנתנו ששנינו</small> בה<small>]</small> <strong>הא</strong> <small>[הרי</small> אם<small>]</small> <strong>אמר "תנו" נותנין</strong> מדובר <strong>ב</strong>מתנת <strong>שכיב מרע, דבר מהדר</strong> <small>[שבן חזרה]</small> <strong>הוא</strong> שיכול לחזור בו, שכלל הוא שכל מה שכותב אדם חולה המצווה לתת דבר לאדם אחר לאחר מותו, יכול לחזור בו ולכתוב מתנתו לאחר.
 <strong>דאמרינן</strong> <small>[שאנו אומרים]:</small> <strong>מאי איכא למימר</strong> <small>[מה יש לומר]</small> <strong>דלמא כתבה מעיקרא להאי ואמליך</strong> <small>[שמא כתב מתחילה ל</small>אדם <small>זה ונמלך]</small> בדעתו <strong>ולא יהבה ניהליה</strong> <small>[נתנה לו],</small> <strong>והדר כתבה לאיניש אחרינא ויהביה ניהליה</strong> <small>[וחזר</small> ו<small>כתב</small> שטר צוואה <small>עבור אדם אחר ונתן</small> את השדה <small>לו],</small> <strong>השתא קא הדר ביה מההוא דיהבה ניהליה</strong> <small>[עכשיו הוא שחזר בו מזה שנתן לו]</small> לאיש השני, ונמצא שמקפח אותו אדם שלוקח ממנו מה שכבר ניתן לו.
  ואולם <strong>אי</strong> <small>[אם]</small> השטר הנמצא כעת כ<strong>מתנת בריא יהבה ליה</strong> <small>[נתן לו]</small> — <strong>לית ליה פסידא</strong> <small>[אין לו הפסד]</small> למקבל השטר באמת, שקבלו כמתנת שכיב מרע, שהרי <strong>דכי נפקא תרתי, בתרייתא זכי</strong> <small>[כאשר יצאו שני</small> השטרות לדין, זה שתאריכו <small>האחרון יזכה],</small> <strong>דהא הדר ביה מקמייתא</strong> <small>[שהרי חזר בו מן</small> השטר <small>הקודם].</small>
 <strong>אי</strong> <small>[אם]</small> <strong>במתנת שכיב מרע נמי יהבה ניהליה</strong> <small>[גם כן נתן אותו לו],</small> <strong>לית בה פסידא</strong> <small>[אין בכך הפסד]</small> <strong>דבתרייתא זכי</strong> <small>[שהאחרונה זוכה]</small> <strong>דקא הדר ביה מקמייתא</strong> <small>[שהוא חוזר בו מהראשונה].</small>
 אולם <strong>כי קתני</strong> <small>[כאשר שנינו]</small> <strong>בברייתא אף על פי ששניהם מודים לא יחזיר לא לזה ולא לזה</strong> מדובר כאן <strong>ב</strong>מתנת <strong>בריא, דלאו בר מהדר הוא</strong> <small>[שאינו בר חזרה],</small> שאינו יכול לחזור בו ממה שנתן,
 <strong>דאמרינן</strong> <small>[שאנו אומרים]:</small> <strong>דלמא כתבה להאי מעיקרא ואמליך</strong> <small>[שמא כתב</small> שטר זה <small>לזה תחילה ונמלך]</small> בדעתו <strong>ולא יהבה ליה</strong> <small>[נתן לו],</small> <strong>והדר כתבה לאיניש אחרינא ויהבה ליה</strong> <small>[וחזר וכתבה לאיש אחר ונתן לו]</small> <strong>השתא קא הדר ביה מההוא דיהבה ליה</strong> <strong>וסבר</strong> <small>[עכשיו הוא</small> ש<small>חזר בו מזה שנתן לו ו</small>הוא <small>סבור]:</small> <strong>מהדר לא מצינא הדרנא בי</strong> <small>[לחזור אינני יכול לחזור בי],</small> שהרי כבר נתתי — <strong>אימר להו דאנא להאי יהבתא, וניהדרו ניהליה כתבא</strong> <small>[אומר להם שאני</small> הוא ש<small>נתתי</small> את השטר <small>לזה, ויחזירו לו</small> את <small>הכתב]</small> <strong>כי היכי דכי מפיק האי כתבא דקדים זכה ביה</strong> <small>[כדי שאם יוציא זה</small> את ה<small>כתב שקדם זוכה בו]</small> <strong>הוא.</strong>
 <strong>אלא אמרינן ליה אנן</strong> <small>[אומרים אנו לו אנחנו]:</small> <strong>האי כתבא לא יהבינן ליה להאי</strong> <small>[את הכתב הזה אין אנו נותנים ל</small>אדם <small>זה]</small> שכתבת לו. <strong>דלמא מכתב כתבת</strong> <small>[שמא כתבת]</small> ואולם <strong>מיהב</strong> <small>[לתת]</small> <strong>לא יהבת ניהליה</strong> <small>[נתת אותו לו]</small> <strong>ויהבתה לאיניש אחרינא וקא הדרת ביה</strong> <small>[ונתת לאיש אחר וחזרת בך],</small> <strong>אי</strong> <small>[אם]</small> אמנם <strong>לא יהבתה לאיניש אחרינא</strong> <small>[נתת לאדם אחר]</small> <strong>וקא בעית דתתבה להאי</strong> <small>[ואתה רוצה לתת אותה לזה]</small> <strong>כתיב ליה השתא כתבא אחרינא ויהביה ניהליה</strong> <small>[כתוב לו עכשיו כתב אחר ותן לו],</small> <strong>דאי יהבת לאיניש אחרינא</strong> <small>[שאם נתת</small> מקודם את הדבר במתנה <small>לאיש אחר]</small> <strong>לית בה פסידא, דקדים זכי</strong> <small>[אין בו הפסד, ש</small>הרי <small>קדם</small> ו<small>זכה</small> אותו אדם<small>]</small> ששטרו יש בו תאריך מוקדם יותר.
 <strong>מתקיף לה</strong> <small>[מקשה על כך]</small> <strong>רב זביד:</strong> איך אפשר לפרש כך? <strong>והא אידי ואידי</strong> <small>[והרי זה וזה]</small> <strong>דייתקאות קא תני</strong> <small>[שנה]</small> ודייתקאות הם שטרי צוואה ולא שטרי מתנה! <strong>אלא אמר רב זביד,</strong> כך נפרש: <strong>הא והא</strong> <small>[זו וזו]</small> מדובר <strong>ב</strong>מתנת <strong>שכיב מרע, ולא קשיא</strong> <small>[ואינו קשה],</small> <strong>הא ביה</strong> <small>[זה</small> מדובר <small>בו],</small> כאשר הבריא הנותן, והוא שמודה שאכן כתב את השטר שנמצא. <strong>והא בבריה</strong> <small>[וזה</small> מדובר <small>בבנו],</small> שמת נותן השטר, ובנו־יורשו הוא שמאשר את אמיתות הכתב.
 <strong>מתניתין דקא אמר</strong> <small>[משנתנו</small> ששנינו בה <small>שאומר]</small> <strong>"תנו" נותנין</strong> מדובר <strong>בדידיה</strong> <small>[בו,</small> בנותן עצמו<small>]</small> <strong>דבר מהדר הוא</strong> <small>[שבן חזרה]</small> <strong>הוא,</strong> שיכול הוא לחזור בו לאחר שהבריא, <strong>דאמרינן</strong> <small>[שאומרים אנו]:</small> <strong>אי נמי יהבה לאיניש אחרינא לית בה פסידא</strong> <small>[אם גם היה נותן</small> שטר אחר <small>לאיש אחר אין בכך הפסד],</small> <strong>דקמא ובתרא</strong> <small>[שראשון ואחרון]</small> — <strong>בתרא זכי</strong> <small>[אחרון זוכה],</small> <strong>דהא הדר ביה מקמא</strong> <small>[שהרי חזר בו מן ראשון],</small> שהרי יכול לחזור בו ממתנת שכיב מרע.
 <strong>כי קתני</strong> <small>[כאשר שנינו]</small> <strong>בברייתא</strong> <strong>אף על פי ששניהם מודים, לא יחזיר לא לזה ולא לזה,</strong> מדובר <strong>בבריה</strong> <small>[בבנו]</small> של אותו אדם,
 <strong>דאמרינן</strong> <small>[שאומרים אנו]:</small> <strong>דלמא</strong> <small>[שמא]</small> <strong>כתב אבוה להאי</strong> <small>[אביו לזה],</small> <strong>ואמליך</strong> <small>[ונמלך]</small> <strong>ולא יהביה ניהליה</strong> <small>[נתן אותה לו]</small> <strong>ובתר אבוה</strong> <small>[ואחר אביו]</small> <strong>כתב איהו</strong> <small>[הוא],</small> הבן עצמו, את הדבר במתנה <strong>לאיניש אחרינא ויהבה ליה</strong> <small>[לאדם אחר ונתן אותה לו],</small> <strong>והשתא קא הדר ביה מההוא</strong> <small>[ועכשין חוזר הוא בעצמו מזו]</small> מהמתנה שהוא עצמו נתן. ואולם <strong>סבר</strong> <small>[סבור</small> הוא<small>]:</small> <strong>מהדר לא מצינא הדרנא</strong> <small>[לחזור אין אני יכול לחזור]</small> <strong>בי,</strong> שהרי בריא אני וכבר נתתי מתנה. <strong>אימר להו</strong> <small>[אומר להם]</small> ש<strong>אבא יהבה ליה להאי</strong> <small>[נתן לו</small> את השטר <small>לזה]</small> <strong>ונתבו ליה כתביה</strong> <small>[ויתן לו</small> את <small>כתבו],</small> <strong>וניזיל ונפיק מיניה דהוא זכי ונפלוג בהדיה</strong> <small>[אלך ואוציא ממנו</small> מן האיש <small>שזכה ואחלוק עמו].</small>
 וכיון שיש חשש כזה <strong>הלכך אמרינן ליה אנן</strong> <small>[לכן אומרים אנו לו]:</small> <strong>האי כתבא לא יהבינן ליה להאי</strong> <small>[</small>את <small>השטר הזה אין אנו נותנים לזה</small> שכתוב לשמו<small>],</small> <strong>דדלמא מכתב כתביה אבוה מיהב</strong> <small>[ששמא כתב אותו אביו ולתת]</small> <strong>לא יהבה ליה</strong> <small>[נתן לו],</small> <strong>ויהבתיה את לאיניש אחרינא וקא הדרת ביה</strong> <small>[ונותן אתה אותו לאדם אחר וחוזר אתה בך].</small>
 <strong>אלא, אי קושטא קא אמרת, דיהב ליה אבוך</strong> <small>[אם אמת אתה אומר ש</small>את השטר <small>נתן לו אביך]</small> <strong>זיל את השתא כתיב ליה שטרא אחרינא</strong> <small>[לך אתה עכשיו</small> <strong>ו</strong><small>כתוב לו שטר אחר]</small> של מתנה, <strong>דאי נמי</strong> <small>[שאם גם כן]</small> <strong>לא יהבה ליה אבוה</strong> <small>[נתן לו אביך]</small> את השדה <strong>וכתבתיה את לאיניש אחרינא</strong> <small>[ואתה כתבת</small> ונתת אותו <small>לאדם אחר]</small> אף על פי כן <strong>לית בה פסידא</strong> <small>[אין לו הפסד]</small> לאיש שקבל את המתנה, <strong>דקמא ובתרא</strong> <small>[שראשון ואחרון]</small> — <strong>קמא זכי</strong> <small>[ראשון זוכה]</small> ויקבל בעל השטר שתאריכו קודם, ולא יהא לו בכך הפסד.
 <big>א</big> <strong>תנו רבנן</strong> <small>[שנו חכמים]:</small> <strong>מצא שובר</strong> (שטר קבלה) של כתובה, <strong>בזמן שהאשה מודה</strong> שאכן נפרעה כתובתה והיא שנתנה שובר זה — <strong>יחזיר</strong> את השובר <strong>לבעל.</strong> ואם <strong>אין האשה מודה</strong> — <strong>לא יחזיר לא לזה ולא לזה.</strong>
 ומדייקים: <strong>בזמן שהאשה מודה מיהת</strong> <small>[על כל פנים]</small> <strong>יחזיר לבעל,</strong> <strong>וליחוש דלמא</strong> <small>[ו</small>אולם <small>נחשוש שמא]</small> <strong>כתבה</strong> האשה את השובר <strong>ליתן</strong> לבעלה <strong>בניסן, ולא נתנה</strong> את השובר בפועל <strong>עד תשרי, ואזלה זבנתה לכתובה</strong> <small>[והלכה ומכרה את כתובתה]</small> <strong>בטובת הנאה</strong> — כלומר, שמכרה את כתובתה, בהתחשב בסיכון שלא תקבל כתובה ועשתה זאת בזמן <strong>מניסן עד תשרי, ו</strong>אחר כך
 <strong>מפיק ליה</strong> <small>[מוציא הבעל אותו]</small> את ה<strong>שובר דכתיב</strong> <small>[שכתוב]</small> <strong>בניסן, ואתא למטרף</strong> <small>[ויבוא לטרוף]</small> מן ה<strong>לקוחות שלא כדין!</strong>
 <strong>אמר רבא:</strong>
## דף כ.
 <strong>שמע מינה</strong> <small>[למד מכאן]</small> כי <strong>איתא</strong> <small>[יש]</small> בסיס <strong>ל</strong>דברי <strong>שמואל,</strong> ש<strong>אמר שמואל: המוכר שטר חוב לחבירו, וחזר ומחלו</strong> שבעל השטר הראשון (המוכר) ויתר על החוב המגיע לו מן החייב — <strong>מחול</strong> השטר, ואין קונה השטר יכול לגבותו עוד, אף כי הוא יכול לתבוע את המוכר לדין על שגרם לו הפסד, <strong>ואפילו יורש מוחל.</strong> ועל פי הלכה זו, גם אם עשתה האשה קנוניה כזו, כיון שהכתובה היא שטר חוב מן הבעל לאשה, ואם רוצה האשה למחול בכל עת את שעבודה — הזכות בידה.
 <strong>אביי אמר: אפילו תימא</strong> <small>[תאמר]</small> כי <strong>ליתיה</strong> <small>[אין</small> מקום<small>]</small> <strong>ל</strong>דברי <strong>שמואל, הכא במאי עסקינן</strong> <small>[כאן במה אנו עוסקים]</small> — <strong>בששטר כתובה יוצא מתחת ידה</strong> של האשה, שזה ברור שלא מכרה כתובתה ואין מקום לכל אותו חשש. <strong>ורבא אמר</strong> כנגד דברי אביי: <strong>אי</strong> <small>[אם]</small> <strong>משום שטר כתובה</strong> שבידה, הרי מכאן אין ראיה. <strong>חיישינן</strong> <small>[חוששים אנו]</small> שמא נתן לה <strong>שתי כתובות</strong> והיא מכרה אחת מהן, ואת השניה היא מראה כעת.
 <strong>ואביי אמר</strong> בדחיית דברי רבא שני טעמים: <strong>חדא</strong> <small>[</small>טעם <small>אחד]:</small> <strong>לשתי כתובות לא חיישינן</strong> <small>[אין אנו חוששים],</small> שזוהי אפשרות רחוקה שאין להתחשב בה. <strong>ועוד,</strong> שבעצם אין לחשוש אף לחשש הראשון, שכן הטוען מחמת <strong>שובר</strong> שבידו <strong>בזמנו טריף</strong> <small>[טורף]</small> מן הלקוחות, כלומר, מן הזמן שנחתם בו ולא משעת מסירתו, ולפיכך אם תטרוף האשה — בדין תעשה. ומעירים: כי <strong>אביי לטעמיה</strong> <small>[לטעמו,</small> לשיטתו<small>]</small> ש<strong>אמר: עדיו בחתומיו זכין לו,</strong> שמשעת חתימת השטר על ידי העדים חלו מיד ההתחייבויות הכתובות בשטר, וזכה בהם מי שנכתב השטר לזכותו.
 <big>א משנה</big> <strong>מצא איגרות שום,</strong> שהם שטרי בית דין ששמו את נכסי הלווה והחליטו לתת אותם למלוה לפרעון הלוואה שלא שולמה. <strong>ו</strong>כן <strong>אגרות מזון,</strong> שהן שטרי התחייבות שהתחייב בעל לפרנס את בת אשתו מבעלה האחר, או שמצא <strong>שטרי חליצה</strong> המעידים שאשה מסויימת קיימה מצות חליצה, או שטרי <strong>מיאונין,</strong> שהם שטרי אישור של בית דין, שקטנה שנישואיה היו רק מדברי חכמים החליטה לבטל נישואיה, <strong>ושטרי בירורין, וכל מעשה בית דין</strong> שאושר על ידי שטר כתוב — <strong>הרי זה יחזיר</strong> לאלה <strong>שהשטרות נכתבו לצורכם.</strong>
 <strong>מצא</strong> שטר <strong>בחפיסה</strong> (חבילה) <strong>או בדלוסקמא</strong> (קופסא), או <strong>תכריך של שטרות,</strong> כלומר, שטרות אחדים כרוכים יחד, <strong>או אגודה</strong> (חבילה) <strong>של שטרות</strong> — <strong>הרי זה יחזיר. וכמה</strong> שטרות נחשבים <strong>אגודה של שטרות</strong> — <strong>שלשה</strong> שטרות <strong>קשורין זה בזה</strong> קרויים אגודה. <strong>רבן שמעון בן גמליאל אומר:</strong> יש לחלק בין אגודות ותכריכים שונים של שטרות; אם היו אלה שטרות של <strong>אחד הלוה משלשה</strong> אנשים שונים — <strong>יחזיר ללוה,</strong> שמסתבר שהלווה הוא שאיבדם, ששלושה שטרות אלה יחד אינם יכולים להיות אצל הלווה. ולהיפך, אם היו שטרות של <strong>שלשה הלוים מן האחד</strong> — <strong>יחזיר למלוה.</strong>
 <strong>מצא</strong> אדם <strong>שטר בין שטרותיו,</strong> שמישהו הפקיד בידו <strong>ואינו יודע מה טיבו,</strong> כלומר, מי מסרו לו ואם נפרע השטר — <strong>יהא מונח עד שיבוא אליהו,</strong> ובכח נבואתו יברר מה היה מעשה. <strong>אם יש עמהן</strong> בין השטרות שמוצא <strong>סמפונות</strong> (שוברים וביטולים של שטרות) <strong>יעשה מה שבסמפונות,</strong> שבוודאי כבר ניתן הסימפון וביטל את השטר המקורי.
 <big>ב גמרא</big> מתחילה מבררים את פירוש המלים במשנה. <strong>מאי</strong> <small>[מה</small> פירוש<small>]</small> <strong>"שטרי בירורין"?</strong> ומסבירים: <strong>הכא תרגמו</strong> <small>[כאן,</small> בבבל, <small>הסבירו]</small> שהם <strong>שטרי טענתא</strong> <small>[טענות],</small> שטרות שבהם נכתבו ונתבררו טענותיהם של שני הצדדים המתדיינים. <strong>ר' ירמיה</strong> בארץ ישראל <strong>אמר: זה בורר לו אחד וזה בורר לו אחד,</strong> כלומר, שהיו אלה שטרי בוררים שבהם חתם כל צד את מי בחר לו כדיין.
 <big>ג</big> שנינו במשנה ש<strong>כל מעשה בית דין הרי זה יחזיר.</strong> מסופר: <strong>ההוא גיטא דאשתכח בי דינא</strong> <small>[גט אחד שנמצא בבית דינו]</small> של <strong>רב הונא, דהוה כתיב ביה</strong> <small>[שהיה כתוב בו]</small> שנעשה <strong>"בשוירי</strong> <strong>מתא</strong> <small>[העיר]</small> ש<strong>על רכיס נהרא</strong> <small>[הנהר]</small> <strong>".</strong> <strong>אמר רב הונא:</strong>
## דף כ:
 <strong>חיישינן</strong> <small>[חוששים אנו]</small> <strong>לשני</strong> מקומות בשם <strong>שוירי,</strong> ואין להחזיר, שמא יש מקום אחר בשם זה ושם מצוי עוד זוג באותם שמות ולהם שייך הגט. <strong>אמר ליה</strong> <small>[לו]</small> <strong>רב חסדא לרבה: פוק</strong> <small>[צא]</small> ו<strong>עיין</strong> בדבר, <strong>דלאורתא בעי לה</strong> <small>[שבערב ישאל]</small> <strong>רב הונא מינך</strong> <small>[ממך]</small> מה דעתך בענין זה. <strong>נפק דק ואשכח</strong> <small>[יצא</small> מבית המדרש, חיפש ו<small>חשב ומצא]</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל מעשה בית דין הרי זה יחזיר.</strong> משמע שאין חוששים לכפל שמות כזה, כל עוד לא נודע לנו שהוא קיים.
 <strong>אמר ליה</strong> <small>[לו]</small> <strong>רב עמרם לרבה: היכי פשיט מר איסורא מממונא</strong> <small>[כיצד פותר אדוני</small> בעיה של <small>איסור</small> והיתר <small>מ</small>בעיות של <small>ממון]</small> שהרי מה שנאמר במשנה הוא בשטרות של ממון, וכאן מדובר בגט שיש בו חשש לאיסור חמור! <strong>אמר ליה</strong> <small>[לו]:</small> <strong>תרדא</strong> <small>[שוטה],</small> הלא במפורש <strong>"שטרי חליצה ומיאונין" תנן</strong> <small>[שנינו</small> שם<small>],</small> שהרי נתפרש במשנה בין הדברים שמחזירים גם שטרות השייכים לדיני אישות.
  ומספרים:  <strong>פקע ארזא דבי</strong> <small>[נשבר הארז,</small> העמוד המחזיק <small>את בית</small> המדרש<small>]</small> של <strong>רב</strong> שבו היה ויכוח זה. <strong>מר</strong> <small>[חכם זה]</small> <strong>אמר: משום לתאי דידי</strong> <small>[מזלי,</small> סיבתי <small>שלי]</small> <strong>פקע</strong> <small>[נשבר]</small> העמוד, שכן העלבת אותי. <strong>ומר</strong> <small>[וחכם זה]</small> <strong>אמר: משום לתאי דידי</strong> <small>[מזלי,</small> סיבתי <small>שלי]</small> <strong>פקע</strong> <small>[נשבר]</small> שאתה הוא שהעלבת אותי.
 <big>א</big> שנינו במשנה שאם <strong>מצא בחפיסה או בדלוסקמא</strong> — הרי זה יחזיר. ושואלים: <strong>מאי</strong> <small>[מה</small> פירוש<small>]</small> <strong>"חפיסה"? אמר רבה בר בר חנה: חמת</strong> (נאד) <strong>קטנה</strong> שהיו מכניסים בו חפצים שונים. <strong>מאי</strong> <small>[מה</small> פירוש<small>]</small> <strong>"דלוסקמא"? אמר רבה בר שמואל: טליקא דסבי</strong> <small>[תיק של זקנים]</small> שבו הם מניחים את חפציהם.
 <big>ב</big> עוד שנינו במשנה שאם מצא <strong>תכריך של שטרות או אגודה של שטרות</strong> — הרי זה יחזיר. <strong>תנו רבנן</strong> <small>[שנו חכמים]:</small> <strong>כמה הוא תכריך של שטרות?</strong> — <strong>שלשה</strong> שטרות <strong>כרוכין זה בזה</strong> וגלולים יחד. <strong>וכמה היא אגודה של שטרות?</strong> — <strong>שלשה</strong> שטרות <strong>קשורין זה בזה.</strong>
 ומעירים: <strong>שמעת מינה</strong> <small>[שומע,</small> למד <small>אתה מכאן]</small> פתרון לשאלה שנשאלה במקום אחר ש<strong>קשר</strong> עצמו הוא <strong>סימן</strong> שהמוצא מחזיר את השטרות כאשר מתאר לו בעל השטרות מה היה טיב הקשר.
  ודוחים: מכאן אין להוכיח,  <strong>הא תני</strong> <small>[הרי שנה]</small> <strong>ר' חייא</strong> שאגודה זו היא <strong>שלשה</strong> שטרות <strong>כרוכין זה בזה</strong> וזה הסימן.
  ומקשים:  <strong>אי הכי היינו</strong> <small>[אם כך זהו]</small> <strong>תכריך?</strong> ומה ההבדל בינו ובין אגודה? ומשיבים: יש הבדל, <strong>תכריך</strong> הכוונה היא <strong>כל חד וחד בראשה דחבריה</strong> <small>[כל אחד ואחד בראש חבירו],</small> שהם כרוכים בזה אחר זה, ואילו <strong>אגודה דרמו אהדדי</strong> <small>[שמונחים זה על גבי זה]</small> <strong>וכרוכות</strong> כולן יחד.
  ושואלים: אם כן  <strong>מאי</strong> <small>[מה]</small> <strong>מכריז</strong> המוצא, שיוכל בעל השטרות לתת בו סימן? ומשיבים: <strong>מנין,</strong> שמכריז שמצא שלושה שטרות והמאבד נותן סימן שכרוכים היו יחד.
  ומקשים: אם עצם הכריכה היא הסימן, אם כן  <strong>מאי אריא תלתא</strong> <small>[מה שנה דווקא שלושה]</small> שטרות כאגודה <strong>אפילו תרין נמי</strong> <small>[שניים גם כן]</small> יכול להכריז שמצא, והמאבד יאמר שהיו כרוכים!
 <strong>אלא כדאמר</strong> <small>[כפי שאמר]</small> <strong>רבינא</strong> לענין אחר: <strong>טבעא מכריז,</strong> שהמוצא מכריז "מטבעות מצאתי", <strong>הכא נמי</strong> <small>[כאן גם כן]</small> <strong>"שטרי"</strong> <small>["שטרות</small> מצאתי"<small>]</small> <strong>מכריז.</strong> ועל המאבד לומר את מניינם המדוייק ושהיו כרוכים. ואם היו רק שני שטרות, ואדם נותן סימן זה ששניים הם, אין זה סימן, שהרי המכריז עצמו הכריז בלשון רבים שמשמעו שניים לפחות. משום כך, רק אם היו שלושה שטרות ויאמר המאבד שהיו שלושה, לא פחות ולא יותר — יהא זה סימן, בנוסף לכך שהיו כרוכים.
 <big>ג</big> שנינו כי <strong>רבן שמעון בן גמליאל אומר</strong> שיש לחלק בין השטרות הנמצאים יחד, אם היו שטרות של <strong>אחד הלוה משלשה יחזיר ללוה.</strong> ומסבירים: <strong>דאי סלקא דעתך דמלוין נינהו</strong> <small>[שאם יעלה על דעתך</small> לומר <small>ש</small>השטרות <small>של המלוים הם]</small> <strong>מאי בעו גבי הדדי</strong> <small>[מה נצרכו</small> להיות <small>זה עם זה]?</small>
 ושואלים: <strong>דלמא לקיומינהו אזלי</strong> <small>[שמא לקיים אותם הלכו]</small> המלוים, ואבדו מידי בית הדין? ומשיבים: <strong>דמקיימי</strong> <small>[ש</small>היו אלה שטרות <small>מקויימים].</small>
 ומקשים: <strong>דלמא מידא דספרא נפיל</strong> <small>[שמא מידו של הסופר ש</small>הלך לקיימם <small>נפלו]?</small> ודוחים: <strong>לא משהי איניש קיומיה בידא דספרא</strong> <small>[אין אדם משהה</small> שטר <small>מקויים בידו של הסופר],</small> ולכן ברור ששלושה שטרות אלו שייכים ללווה.
 <big>ד</big> כמו כן שנינו במשנה בשם רבן שמעון בן גמליאל שאם מצא שלושה שטרות של <strong>שלשה שלוו מאחד</strong> — <strong>יחזיר למלוה.</strong> ומסבירים: <strong>דאי סלקא דעתך דלוין נינהו מאי בעו גבי הדדי</strong> <small>[שאם עולה על דעתך ש</small>
 השטרות הם <small>של הלווים מה נצרכו</small> להיות <small>זה עם זה]?</small> ושואלים: <strong>דלמא למכתבנהו אזלי</strong> <small>[</small>ו<small>שמא</small> הלווים <small>לכתוב אותם,</small> את השטרות, <small>הלכו]</small> אצל סופר אחד, וממנו נפלו ואבדו? ומשיבים: <strong>דכתיבי בתלת ידי ספרי</strong> <small>[שכתובים בשלושה ידי סופרים],</small> שמבחינים שאין זה כתב ידו של סופר אחד.
  ושואלים:  <strong>ודלמא לקיומינהו אזלי</strong> <small>[ושמא לקיים</small> את השטרות בבית דין <small>הלכו]</small> ומשם נפלו? ומשיבים: לזה אין לחשוש, כי מתקבל על הדעת שה<strong>מלוה מקיים</strong> את <strong>שטריה</strong> <small>[שטרו]</small> בבית דין שיוכל לגבותו, ואולם <strong>לוה לא מקיים</strong> את <strong>שטריה</strong> <small>[שטרו],</small> שאין לו כל ענין בכך, ולכן אין לחשוש לאפשרות זו.
 <big>ה</big> שנינו במשנה ש<strong>אם יש עמהן סמפונות</strong> (שוברים וביטולים של שטרות) — <strong>יעשה מה שבסמפונות. אמר רב ירמיה בר אבא אמר רב: סמפון היוצא מתחת ידי המלוה,</strong> שהמלוה מחזיק אותו בידו, <strong>אף על פי שכתוב בכתב ידו</strong> של המלוה עצמו ואין לחשוש לזיוף — <strong>אינו אלא כמשחק, ופסול</strong> שאין לסמוך עליו.
  ומעירים:  <strong>לא מבעיא</strong> <small>[נצרכה]</small> לומר אם סימפון <strong>כתוב בכתב יד סופר, דאיכא למימר</strong> <small>[שיש</small> מקום <small>לומר]</small> <strong>ספרא אתרמי ליה</strong> <small>[סופר הזדמן לו]</small> למלוה זה <strong>וכתב</strong> שיהיה שובר מוכן בידו לתת ללווה כשיפרע, <strong>אלא אפילו כתוב</strong> הסימפון <strong>בכתב ידו</strong> של המלוה גם כן הוא <strong>פסול</strong> ואינו לשימוש. שיש לומר מפני מה כתבו המלוה — <strong>סבר דלמא מתרמי ואתי</strong> <small>[שמא יזדמן ויבוא]</small> <strong>בין השמשות</strong> בערב שבת <strong>וקא פרע</strong> <small>[ויפרע]</small> <strong>לי, דאי</strong> <small>[שאם]</small> <strong>לא יהיבנא ליה</strong> <small>[אתן לו]</small> שובר <strong>לא יהיב</strong> <small>[יתן]</small> <strong>לי זוזי</strong> <small>[</small>את <small>הכסף],</small> על כן <strong>אכתוב אנא</strong> <small>[אני]</small> שובר מוכן <strong>דכי אייתי</strong> <small>[שכאשר יביא]</small> <strong>לי זוזי</strong> <small>[</small>את <small>הכסף]</small> <strong>אתן ליה</strong> <small>[לו].</small> מיד.
  ומקשים, הלא <strong>תנן</strong> <small>[שנינו</small> במשנה<small>]:</small> <strong>אם יש עמהן סמפונות יעשה מה שבסמפונות,</strong> ולכאורה מדובר אפילו בסימפונות שביד המלוה.
  ודוחים:  <strong>כדאמר</strong> <small>[כפי שאמר]</small> לענין אחר <strong>רב ספרא: שנמצא</strong> הסימפון <strong>בין שטרות קרועין, הכא נמי</strong> <small>[כאן גם כן]</small> מדובר <strong>שמצאו בין שטרות קרועין,</strong> שמסתבר שהסימפון היה שובר לאחד השטרות שנקרעו מפני שנפרעו כבר.
 <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו: <strong>נמצא לאחד בין שטרותיו</strong> פתק שכתוב בו: <strong>שטרו של יוסף בן שמעון פרוע,</strong> והיו במקום שני יוסף בן שמעון שלוו ממנו — <strong>שטרות שניהם פרועין,</strong> שכל אחד מהם טוען שהשובר היה על שטר שלו. והרי שלמדים מכאן שמשגיחים בסימפון הנמצא ביד מלוה!
  ומשיבים:  <strong>כדאמר רב ספרא: שנמצא בין שטרות קרועין, הכא נמי</strong> <small>[כאן גם כן]</small> מדובר <strong>שנמצא בין שטרות קרועין.</strong>
 <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו: יורשים יתומים הבאים לגבות חוב מיתומים אחרים, הריהם נשבעים: <strong>"שבועה שלא פקדנו אבא</strong> בצוואתו, <strong>ושלא אמר לנו אבא</strong> קודם לכן שנפרע חוב זה, <strong>ושלא מצאנו בין שטרותיו של אבא</strong> כתוב <strong>ששטר זה פרוע".</strong> ומכאן משמע שאם נמצא הסימפון בין השטרות של האב המלוה הרי זו הוכחה לפרעון!
 <strong>אמר רב ספרא:</strong> מדובר <strong>שנמצא בין שטרות קרועין.</strong>
 ומציעים עוד ראיה אחרת, <strong>תא שמע</strong> <small>[בוא</small> ו<small>שמע]</small> ממה ששנינו: <strong>סמפון שיש עליו עדים יתקיים בחותמיו</strong> ואפילו נמצא בידי המלוה, משמע שהסימפון ביד מלוה יש לו תוקף, ואם מקיימים אותו עושים ככתוב בו. ומשיבים: <strong>אימא</strong> <small>[אמור,</small> תקן<small>]</small> <strong>יתקיים מחותמיו,</strong> כיצד?
## דף כא.
 <strong>דשיילינן להו לסהדי</strong> <small>[ששואלים אנו את העדים</small> החתומים<small>]</small> <strong>אי</strong> <small>[אם]</small> החוב <strong>פרוע אי</strong> <small>[או]</small> <strong>לא פרוע,</strong> ועל פיהם עושים.
  ושוב מציעים: <strong>תא שמע</strong> <small>[בוא</small> ו<small>שמע],</small> פתרון לדבר ממה ששנינו: <strong>סמפון שיש עליו עדים</strong> — <strong>כשר,</strong> ומשמע שאין חילוק בידי מי היה! ומסבירים: <strong>מאי</strong> <small>[מה</small> פירוש<small>]</small> <strong>"עדים"? עדי קיום,</strong> שהיה הסימפון מקויים בבית דין, ואין בית דין מקיימים סימפון אלא אם כן יודעים שהשטר פרוע.
  ומעירים:  <strong>הכי נמי מסתברא</strong> <small>[כך גם כן מסתבר]</small> לפרש, <strong>מדקתני סיפא</strong> <small>[מ</small>מה <small>ששנינו בסופה]</small> של אותה ברייתא: <strong>ושאין עליו עדים</strong> — <strong>פסול.</strong> ונברר: <strong>מאי</strong> <small>[מה</small> פירוש<small>]</small> <strong>"אין עליו עדים"? אילימא דליכא עלויה</strong> <small>[אם תאמר שאין עליו]</small> <strong>עדים כלל,</strong> וכי <strong>צריכא למימר</strong> <small>[צריך היה לומר]</small> בכגון זה שהוא <strong>פסול,</strong> הרי אין כל הוכחה לאמיתותו?! <strong>אלא לאו</strong> <small>[</small>האם <small>לא]</small> הכוונה כפי שפירשנו שאין עליו <strong>עדי קיום.</strong>
 כיון שהבאנו ברייתא זו, דנים בה ל<strong>גופא. סמפון שיש עליו עדים</strong> — <strong>יתקיים בחותמיו. אין עליו עדים ויוצא מתחת ידי שליש,</strong> שהוא אדם שלישי שהפקידו בידו הצדדים את הסימפון, <strong>או שיוצא לאחר חיתום שטרות,</strong> שהסימפון כתוב בגופו של השטר לאחר החתימה — הרי זה <strong>כשר.</strong>
 ומסבירים: <strong>יוצא מתחת ידי שליש כש</strong>ר — <strong>דהא הימניה</strong> <small>[שהרי האמין בו]</small> <strong>מלוה לשליש</strong> כפי שמוכח ממסירת הסימפון לידו, ויש לקבל את טענת השליש שהחוב נפרע. <strong>יוצא לאחר חיתום שטרות נמי</strong> <small>[גם כן],</small> <strong>דאי לאו דפריע</strong> <small>[שאם לא ש</small>היה החוב <small>פרוע]</small> <strong>לא הוה מרע ליה לשטריה</strong> <small>[היה מקלקל את שטרו]</small> וכותב את הסימפון על גוף השטר.
 
 <big>א משנה</big> <strong>אלו מציאות שלו,</strong> של המוצא, <strong>ואלו חייב להכריז</strong> עליהן שמצא, כדי שיוכל בעל האבידה לבוא ולזהות את אבידתו?
 <strong>אלו מציאות שלו: מצא פירות מפוזרין,</strong> או <strong>מעות</strong> (מטבעות) <strong>מפוזרות, כריכות</strong> (אלומות תבואה) <strong>ברשות הרבים,</strong> או <strong>עיגולי דבילה</strong> (תאנים מיובשות הכבושות בצורת עיגול), או <strong>ככרות</strong> לחם <strong>של נחתום</strong> (אופה), או <strong>מחרוזות של דגים,</strong> או <strong>חתיכות של בשר,</strong> או <strong>גיזי צמר הלקוחין ממדינתן</strong> (מן הכפר) לאחר הגז ללא עיבוד נוסף, או <strong>אניצי</strong> (גבעולי) <strong>פשתן</strong> צרורים, או <strong>לשונות של ארגמן</strong> (חתיכות צמר סרוק הצבוע בצבע ארגמן) — <strong>הרי אלו שלו,</strong> אלו <strong>דברי ר' מאיר.</strong> שכל אלה הם דברים בעלי צורה אחידה ואין בהם סימנים מיוחדים שעל פיהם יוכלו המאבדים לזהות את אבידותיהם.
 <strong>ר' יהודה אומר: כל</strong> שמצא חפץ <strong>שיש בו שינוי</strong> מצורתו הרגילה — <strong>חייב להכריז</strong> עליו. <strong>כיצד? מצא עגול</strong> דבילה <strong>ו</strong>אולם <strong>בתוכו</strong> היה גם <strong>חרס,</strong> או שמצא <strong>ככר ובתוכו מעות</strong> — חייב להכריז כי יתכן שבעל האבידה הוא ששם שם את אלה, ויש לו איפוא סימן בהם.
 <strong>ר' שמעון בן אלעזר אומר: כל כלי אנפוריא</strong> (כלים הבאים זה עתה מן השוק) שיש להם צורה אחידה ועדיין אין בהם סימני היכר <strong>אין חייב להכריז</strong> עליהם.
 <big>ב גמרא</big> שנינו במשנה בין שאר הדברים שאין בהם סימן מיוחד גם ש<strong>מצא פירות מפוזרין.</strong> ושואלים: <strong>וכמה</strong> נחשב פיזור? <strong>אמר ר' יצחק:</strong> אם <strong>קב</strong> של פירות מפוזר <strong>ב</strong>שטח של <strong>ארבע אמות.</strong>
 ומבררים: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> <strong>דרך נפילה,</strong> שהפירות מפוזרים באופן כזה שנראה שנפלו ולא הונחו שם — <strong>אפילו</strong> היו <strong>טובא</strong> <small>[הרבה]</small> יותר מקב, כיון שאין בהם סימן ולא יוכל המאבד לזהותם <strong>נמי</strong> <small>[גם כן]</small> יהיו הם של המוצא! <strong>ואי</strong> <small>[ואם]</small> <strong>דרך הינוח,</strong> שנראה שהונחו שם בכוונה — <strong>אפילו בציר מהכי נמי</strong> <small>[פחות מכאן גם כן]</small> <strong>לא,</strong> שוודאי יבוא בעל הפירות ויקח אותם!
 <strong>אמר רב עוקבא בר חמא: במכנשתא דבי דרי עסקינן</strong> <small>[ב</small>זמן <small>כינוס</small> תבואה <small>בבית הגרנות אנו עוסקים],</small> שנשארו גרגירי חיטה במקום שהיתה בו הגורן, וחיטים אלה נשארו ולא נלקחו. וכן הוא הסבר דברי ר' יצחק: <strong>קב</strong> גרעיני חיטה <strong>בארבע אמות דנפיש טרחייהו</strong> <small>[שמרובה טירחתם]</small> לאסוף אותם — <strong>לא טרח איניש ולא הדר אתי ושקיל להו</strong> <small>[אין אדם טורח ואינו חוזר</small> ו<small>בא ולוקח אותם],</small> אלא <strong>אפקורי מפקר להו</strong> <small>[מפקיר</small> הוא <small>אותם]</small> ולכן רשאי המוצא לקחתם. <strong>בציר מהכי</strong> <small>[ב</small>פיזור <small>קטן מזה]</small> <strong>טרח והדר אתי ושקיל להו, ולא מפקר להו</strong> <small>[טורח וחוזר</small> ו<small>בא ולוקח אותם, ואינו מפקיר אותם].</small> ביררנו איפוא את שיטת ההסבר של ר' יצחק, ואולם מתעוררות שאלות מעשיות שונות.
 <strong>בעי</strong> <small>[שאל]</small> <strong>ר' ירמיה:</strong> אם היה <strong>חצי קב</strong> מפוזר <strong>בשתי אמות, מהו?</strong> וצדדי השאלה: <strong>קב בארבע אמות טעמא מאי</strong> <small>[מה הטעם]</small> מפקיר? — <strong>משום דנפיש טרחייהו</strong> <small>[שמרובה טירחתם</small> לאוספם<small>],</small> ואם כן <strong>חצי קב</strong> המפוזר <strong>בשתי אמות, כיון דלא נפיש טרחייהו</strong> <small>[שאין טירחתם מרובה]</small> ששתי אמות הן שטח קטן, <strong>לא מפקר להו</strong> <small>[אינו מפקיר אותם].</small> <strong>או דלמא</strong> <small>[שמא]</small> נסביר באופן אחר: קב בארבע אמות מפקיר הבעלים <strong>משום דלא חשיבי</strong> <small>[שאינם חשובים]</small> לחזור עבור כמות קטנה כזו, <strong>וחצי קב בשתי אמות,</strong> <strong>כיון</strong> שבוודאי <strong>לא חשיבי</strong> <small>[אינם חשובים]</small> — ודאי ש<strong>מפקר להו</strong> <small>[מפקיר אותם].</small>
 ועל אותו בסיס אפשר לשאול שאלה אחרת: <strong>קביים</strong> (שני קבים) המפוזרים <strong>בשמונה אמות, מהו?</strong> וצדדי השאלה: <strong>קב בארבע אמות טעמא מאי</strong> <small>[מה הטעם]</small> מותרים למוצא? — <strong>משום דנפיש טרחייהו</strong> <small>[שמרובה טירחתם]</small> לאוספם, <strong>וכל שכן קביים בשמונה אמות, כיון דנפישא טרחייהו טפי</strong> <small>[שמרובה טירחתם יותר]</small> — <strong>מפקר להו</strong> <small>[מפקיר אותם],</small> <strong>או דלמא</strong> <small>[שמא]</small> הטעם <small>בקב המפוזר בארבע אמות הוא</small> <strong>משום דלא חשיבי</strong> <small>[ש</small>הכמות <small>אינה חשובה]</small> <strong>וקביים בשמונה אמות כיון דחשיבי</strong> <small>[ש</small>הם <small>חשובים]</small> — <strong>לא מפקר להו</strong> <small>[אינו מפקיר אותם].</small>
 ועוד שאלה אחרת: <strong>קב שומשמין</strong> המפוזר <strong>בארבע אמות, מהו?</strong> וצדדי השאלה: <strong>קב בארבע אמות טעמא מאי</strong> <small>[מה הטעם]?</small> — <strong>משום דלא חשיבי</strong> <small>[שאינם חשובים],</small> <strong>ושומשמין כיון דחשיבי</strong> <small>[ש</small>הם <small>חשובים]</small> ויקרים — <strong>לא מפקר להו</strong> <small>[אינו מפקיר אותם].</small> <strong>או דלמא</strong> <small>[שמא]</small> הטעם בקב חיטים הוא <strong>משום דנפיש טרחייהו</strong> <small>[שמרובה טירחתם]</small> <strong>וכל שכן שומשמין, כיון</strong> שהם זרעים קטנים ביותר <strong>דנפיש טרחייהו טפי</strong> <small>[שמרובה טירחתם יותר]</small> — <strong>מפקר להו</strong> <small>[מפקיר אותם].</small>
 ולצד אחר: <strong>קב תמרי</strong> <small>[תמרים]</small> <strong>בארבע אמות, קב רמוני</strong> <small>[רמונים]</small> <strong>בארבע אמות, מהו?</strong> וצדדי השאלה: <strong>קב</strong> גרעיני חיטה המפוזרים <strong>בארבע אמות טעמא מאי</strong> <small>[מה הטעם]?</small> — <strong>משום דלא חשיבי</strong> <small>[שאינם חשובים],</small> אם כן <strong>קב תמרי</strong> <small>[תמרים]</small> <strong>בארבע אמות, קב רמוני</strong> <small>[רמונים]</small> <strong>בארבע אמות נמי</strong> <small>[גם כן]</small> <strong>כיון דלא חשיבי</strong> <small>[שאינם חשובים]</small> — <strong>מפקר להו</strong> <small>[מפקיר אותם].</small>
 <strong>או דלמא</strong> <small>[שמא]</small> <strong>משום דנפישא טרחייהו</strong> <small>[שמרובה טירחתם</small> באיסוף<small>],</small> <strong>וקב תמרי</strong> <small>[תמרים]</small> <strong>בארבע אמות, וקב רמוני</strong> <small>[רמונים]</small> <strong>בארבע אמות, כיון דלא נפיש טרחייהו</strong> <small>[שאין טירחתם מרובה]</small> — <strong>לא מפקר להו</strong> <small>[אינו מפקיר אותם].</small> <strong>מאי</strong> <small>[מה]</small> הדין בכל אלה? לשאלות אלה לא נמצאה תשובה, ועל כן <strong>תיקו</strong> <small>[תעמוד]</small> השאלה במקומה.
 <big>ג</big> <strong>איתמר</strong> <small>[נאמר]</small> שנחלקו אמוראים בבעיה הבאה:
## דף כא:
 <strong>יאוש שלא מדעת</strong> כלומר, אבידה שלפי מהותה יש לשער שבעל האבידה יתייאש מן האבידה לכשיודע לו שאיבד אותה. אולם לא ידוע לנו אם כבר נודעה האבידה לבעלים בשעת המציאה, ואם כן, יש באבידה כזו יאוש בכוח, ולא ברור לנו אם נעשה כבר בפועל, שלא ברור אם הבעלים כבר ויתרו (על ידי יאוש) על בעלותם על החפץ. ומה דין מציאה כזאת? <strong>אביי אמר: לא הוי</strong> <small>[אין זה]</small> <strong>יאוש</strong> והחפץ שייך עדיין לבעליו עד שיתייאשו. <strong>ורבא אמר: הוי</strong> <small>[הרי זה]</small> <strong>יאוש.</strong>
 ומסייגים את המחלוקת מצדדים שונים; <strong>בדבר שיש בו סימן</strong> — <strong>כולי עלמא לא פליגי</strong> <small>[הכל אינם חלוקים]</small> <strong>דלא הוי</strong> <small>[שאין זה]</small> <strong>יאוש. ואף על גב דשמעיניה דמיאש לסוף</strong> <small>[ואף על פי ששמענו אותו,</small> את בעל האבידה, <small>ש</small>הוא <small>מתייאש לבסוף]</small> כאשר עבר זמן והחפץ לא חזר לידו, <strong>לא הוי</strong> <small>[אין זה]</small> נחשב <strong>יאוש,</strong> <strong>דכי אתא לידיה</strong> <small>[שכאשר באה לידו]</small> של מוצא האבידה — <strong>באיסורא הוא דאתא לידיה</strong> <small>[באיסור הוא שבאה לידו].</small> ומדוע? <strong>דלכי ידע דנפל מיניה לא מיאש</strong> <small>[שכאשר ידע</small> המאבד <small>שנפלה ממנו</small> אבידה זו <small>אינו מתייאש</small> ממנה<small>],</small> <strong>מימר אמר: סימנא אית ליה בגויה, יהבנא סימנא ושקילנא ליה</strong> <small>[אמור אמר: סימן יש לי בו, אתן סימן ואקח אותו]</small> ולכן אינו מתייאש מן החפץ, והמוצא מציאה כזו ונוהג בה כאילו היתה שלו — הרי זה גזלן.
  ומצד אחר, חפצים שנשטפו <strong>בזוטו של ים</strong> (בגאות הים) <strong>ובשלוליתו של נהר</strong> (בנהר העולה על גדותיו), <strong>אף על גב דאית ביה</strong> <small>[אף על פי שיש בו]</small> <strong>סימן</strong> <strong>רחמנא שרייה</strong> <small>[התורה התירה אותו]</small> למוצא, <strong>כדבעינן למימר לקמן</strong> <small>[כפי שנצטרך לומר להלן]</small> בהמשך הדיון.
 <strong>כי פליגי</strong> <small>[כאשר נחלקו]</small> אביי ורבא היה זה <strong>בדבר שאין בו סימן.</strong> והמחלוקת היא לפיכך: <strong>אביי אמר: לא הוי</strong> <small>[אין זה]</small> <strong>יאוש, דהא לא ידע דנפל מיניה</strong> <small>[שהרי לא ידע</small> המאבד שהחפץ <small>נפל ממנו]</small> ועדיין לא התייאש. ואילו <strong>רבא אמר: הוי</strong> <small>[הרי זה]</small> <strong>יאוש, דלכי ידע דנפל מיניה מיאש</strong> <small>[שכאשר ידע ש</small>החפץ <small>נפל ממנו מתייאש].</small> <strong>מימר אמר: סימנא לית לי בגויה</strong> <small>[אמור אמר: סימן אין לי בו],</small> ואם כן <strong>מהשתא הוא דמיאש</strong> <small>[מעכשין הוא מתייאש]</small> למפרע משעת האבידה.
  ומעתה מביאים ראיות ממקורות רבים לכל אחת מן השיטות וסימנם בראשי תיבות <strong>פמג"ש ממקגט"י ככסע"ז.</strong>
 ומציעים: <strong>תא שמע</strong> <small>[בוא</small> ו<small>שמע]</small> ראיה ממשנתנו: <strong>"פירות מפוזרין"</strong> הרי הם למוצא, <strong>הא לא ידע דנפל מיניה</strong> <small>[הרי לא ידע</small> המאבד <small>שנפל ממנו]</small> ובכל זאת נאמר כי הפירות שייכים למוצא, משמע שיאוש שלא מדעת הריהו יאוש! ודוחים: <strong>הא</strong> <small>[הרי]</small> כבר <strong>אמר רב עוקבא בר חמא: הכא במכנשתא דביזרי עסקינן</strong> <small>[כאן ב</small>זמן <small>כינוס חיטה בגרנות עוסקים אנו]</small> ש<strong>אבידה מדעת היא</strong> שבעל החיטים ידע שהשאירן שם, והפקירן מדעת, ואין להוכיח מכאן לעניננו.
 <strong>תא שמע</strong> <small>[בוא</small> ו<small>שמע]</small> מקטע אחר במשנתנו: <strong>מעות מפוזרות</strong> — <strong>הרי אלו שלו, אמאי</strong> <small>[מדוע]?</small> <strong>הא לא ידע דנפל מיניה</strong> <small>[הרי לא ידע ש</small>המעות <small>נפלו ממנו]</small> ובכל זאת שייכים למוצא! ומשיבים: <strong>התם נמי</strong> <small>[שם גם כן]</small> אפשר לומר <strong>כ</strong>דברי <strong>ר' יצחק,</strong> ש<strong>אמר</strong> לענין אחר: <strong>אדם עשוי למשמש בכיסו בכל שעה ושעה.</strong> ויש להניח שבזמן קצר מאד לאחר האבידה כבר ידע המאבד שהמעות אבדו לו. <strong>הכא נמי</strong> <small>[כאן גם כן]</small> <strong>אדם עשוי למשמש בכיסו בכל שעה ושעה.</strong>
 <strong>תא שמע</strong> <small>[בוא</small> ו<small>שמע]</small> ראיה ממקרה אחר, ששנינו במשנה: <strong>עיגולי דבילה וככרות של נחתום</strong> — <strong>הרי אלו שלו. אמאי</strong> <small>[מדוע]?</small> <strong>והא לא ידע דנפל מיניה</strong> <small>[והרי לא ידע שנפלו ממנו]?</small> ומשיבים: <strong>התם נמי</strong> <small>[שם גם כן]</small> שונה הדבר, <strong>אגב דיקירי מידע ידע בהו</strong> <small>[כיון ש</small>הם <small>כבדים יודע</small> הוא <small>בהם]</small> שלאחר זמן קצר מרגיש אדם שמשא כבד נפל ממנו, והוא מתייאש מיד.
 <strong>תא שמע</strong> <small>[בוא</small> ו<small>שמע]</small> ראיה אחרת: אמרנו במשנה ש<strong>לשונות של ארגמן הרי אלו שלו. ואמאי</strong> <small>[ומדוע]?</small> <strong>הא לא ידע דנפל מיניה</strong> <small>[הרי אינו יודע שנפלו ממנו]?</small> ומשיבים: <strong>התם נמי</strong> <small>[שם גם כן]</small> <strong>אגב דחשיבי</strong> <small>[כיוו ש</small>הם <small>חשובים</small> ויקרים<small>]</small> <strong>משמושי ממשמש בהו</strong> <small>[ממשמש</small> הוא <small>בהם</small> בכל עת<small>]</small> ומגלה את אבידתו קרוב לזמן האבידה. <strong>ו</strong>כפי שאמר <strong>ר' יצחק</strong> לגבי כסף.
 <strong>תא שמע</strong> <small>[בוא</small> ו<small>שמע]</small> ראיה מברייתא: <strong>המוצא מעות בבתי כנסיות ובבתי מדרשות, ובכל מקום שהרבים מצויין שם</strong> — <strong>הרי אלו שלו, מפני שהבעלים מתיאשין מהן.</strong> ויש להקשות: <strong>והא לא ידע דנפל מיניה</strong> <small>[והרי לא ידעו</small> הבעלים <small>ש</small>המעות <small>נפלו מהם]?</small> על כך <strong>אמר ר' יצחק: אדם עשוי למשמש בכיסו בכל שעה,</strong> ומתברר לו בזמן קצר מאוד שהמעות אבדו ממנו, ומתייאש מיד.
 <strong>תא שמע</strong> <small>[בוא</small> ו<small>שמע]</small> ראיה ממקור אחר: <strong>מאימתי כל אדם</strong> (ולא עניים בלבד) <strong>מותרים בלקט?</strong> שכל השיבולים שנשארו בשדה לאחר הקציר שייכות לעניים (כמבואר בויקרא יט, ט), וממילא אסורות לכל אדם, ומאימתי מותר לכל ללקט לעצמם את השיבולים הבודדות שנשארו בשדה? <strong>משילכו בה</strong> בשדה <strong>הנמושות,</strong> ואחר שאלו הלכו מותר הלקט לכל. <strong>ואמרינן</strong> <small>[ואומרים אנו]</small> כשעסקנו בבעיה זו לגופה: <strong>מאי</strong> <small>[מה</small> הם<small>]</small> <strong>נמושות</strong> אלה? <strong>ואמר ר' יוחנן: סבי דאזלי אתיגרא</strong> <small>[זקנים ההולכים על מקל].</small> <strong>ריש לקיש אמר: לקוטי בתר לקוטי</strong> <small>[מלקטים אחר מלקטים]</small> שהם כבר מחזור שני של עניים. ומכל מקום לאחר שהיו שם הנמושות אין להניח שנשארו שבולים רבות, והעניים כבר התייאשו מן הלקט.
  ויש לשאול: <strong>ואמאי</strong> <small>[ומדוע]</small> שייך כבר הלקט לכל אדם? <strong>נהי דעניים דהכא מיאשי</strong> <small>[אם אמנם שעניים של כאן מתייאשים]</small> מן הלקט שבשדה, שהרי ראו שעברו הנמושות, אולם <strong>איכא</strong> <small>[יש]</small> <strong>עניים בדוכתא אחריתא דלא מיאשי</strong> <small>[במקום אחר שאינם מתייאשים]</small> שהרי לא נודע להם! משמע שיש יאוש שלא מדעת! <strong>אמרי</strong> <small>[אומרים]</small> בדחיה: <strong>כיון דאיכא</strong> <small>[שיש]</small> <strong>עניים הכא</strong> <small>[כאן],</small> <strong>הנך מעיקרא איאושי מיאש</strong> <small>[אותם</small> עניים שבמקומות אחרים <small>מתחילה מתייאשים]</small> מן הלקט שבשדה, <strong>ואמרי</strong> <small>ואומרים]:</small> <strong>עניים דהתם מלקטי ליה</strong> <small>[של שם,</small> באותו מקום, <small>מלקטים אותו]</small> ומראש התייאשו מן הלקט שבמקומות אחרים.
 <strong>תא שמע</strong> <small>[בוא ושמע]:</small> היו <strong>קציעות</strong> (תאנים מיובשות) מצויות <strong>ב</strong>אמצע ה<strong>דרך, ואפילו</strong> נמצאו <strong>בצד שדה קציעות</strong> (שדה שבו מייבשים תאנים). <strong>וכן תאנה הנוטה לדרך, ומצא תאנים תחתיה</strong> — <strong>מותרות</strong> תאנים אלה <strong>משום גזל,</strong> שהלוקח אותן הוא כמוצא אבידה ולא כגזלן, <strong>ופטורות מן המעשר,</strong> שכן הפקר פטור מן המעשר. אולם <strong>בזיתים ובחרובים</strong> במצבים כגון זה — <strong>אסור</strong> לו לקחת.
  ומעתה, <strong>בשלמא רישא</strong> <small>[נניח</small> ל<small>ראשה</small> של הברייתא<small>]</small> ש<strong>לאביי לא קשיא</strong> <small>[אינו קשה]</small> שיכול לתרץ בפשטות כך: לגבי קציעות אפשר לומר <strong>אגב דחשיבי</strong> <small>[כיון ש</small>הן <small>חשובות]</small> — <strong>ממשמש בהו</strong> <small>[בודק אותן]</small> ואם ראה שחסרו מיד הוא מתייאש. וכן <strong>תאנה נמי</strong> <small>[גם כן]</small> <strong>מידע ידיע דנתרא</strong> <small>[יודע הוא ש</small>פירותיה <small>נושרים]</small> ומתייאש מהם.
 <strong>אלא סיפא</strong> <small>[הסוף]</small> <strong>לרבא קשיא</strong> <small>[קשה],</small> <strong>דקתני</strong> <small>[ששנה]</small> <strong>"בזיתים ובחרובים אסור",</strong> משמע: יאוש שלא מדעת אינו נחשב יאוש! <strong>אמר ר' אבהו:</strong> יש לתרץ, <strong>שאני</strong> <small>[שונה]</small> ה<strong>זית, הואיל וחזותו</strong> (מראהו) <strong>מוכיח עליו</strong> למי הוא שייך, כי לכל עץ זית יש צורת פרי אופיינית, <strong>ואף על גב דנתרין זיתי מידע ידיע, דוכתא דאיניש איניש הוא</strong> <small>[ואף על פי שנופלים הזיתים</small> לאדמה <small>ידוע הוא שבמקומו של אדם</small> זית זה של <small>אותו אדם הוא].</small>
 ומקשים: <strong>אי הכי</strong> <small>[אם כך]</small> שממראה הפרי ניכר היכן הפרי שייך <strong>אפילו רישא נמי</strong> <small>[בתחילה גם כן]</small> בתאנה יהיו התאנים הנושרות שייכות לבעליהן! <strong>אמר רב פפא: תאנה עם נפילתה נמאסת</strong> (נמעכת ומתלכלכת) ואף אם אפשר להכיר בתאנה שהיא שייכת לעץ זה, אולם בעל הבית מתייאש מן הפירות שבדרך כלל אינם ראויים עוד לאכילה.
  ושוב מנסים להביא ראיה, <strong>תא שמע</strong> <small>[בוא</small> ו<small>שמע]:</small> <strong>הגנב שנטל מזה</strong> מאדם אחד <strong>ונתן לזה</strong> לאחר, <strong>וכן גזלן שנטל מזה ונתן לזה,</strong>
## דף כב.
 <strong>וכן</strong> נהר ה<strong>ירדן</strong> או נהר אחר <strong>שנטל מזה ונתן לזה,</strong> בכל אלה <strong>מה שנטל</strong> — <strong>נטל, ומה שנתן</strong> — <strong>נתן,</strong> וזה שהגיעו הדברים לידיו אינו צריך להחזירם.
  ומעתה, <strong>בשלמא</strong> <small>[נניח]</small> <strong>גזלן וירדן</strong> אפשר לומר <strong>דקא חזי להו ומיאש</strong> <small>[שהוא רואה אותם</small> שנטלו ממנו <small>ומתייאש],</small> ולכן מי שהגיעו הדברים אליו זכה בהם, שהרי הם לאחר יאוש. <strong>אלא גנב, מי קא חזי ליה דמיאש</strong> <small>[האם הוא רואה אותו ש</small>הוא <small>מתייאש]?</small> הרי גנב עושה מעשיו בסתר, ושמא אין הבעלים יודעים שהחפץ נגנב, ויתכן שלא יתייאשו עד לאחר זמן, ובכל זאת אומרים אנו שהדבר מותר מיד למקבלו. <strong>תרגמה</strong> <small>[הסביר אותה]</small> <strong>רב פפא</strong> שכאן לא מדובר בגנב רגיל אלא <strong>בלסטים</strong> (גנב) <strong>מזוין</strong> הנוטל בחוזקה ובגלוי, אבל לאחר שלקח הוא מסתתר ובורח מן הבריות ואינו ידוע לכל כגזלן אחר. ומקשים: <strong>אי הכי היינו</strong> <small>[אם כך הרי הוא]</small> <strong>גזלן</strong> ומה ההבדל בינו ובין גזלן שנזכר תחילה? ומסבירים: <strong>תרי גווני</strong> <small>[שני מיני]</small> <strong>גזלן</strong> שנה, אבל בעיקרו של דבר בשניהם היתה הנטילה בידיעת הבעלים.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו: <strong>שטף נהר קוריו</strong> (קורותיו) של אדם או את <strong>אבניו, ונתנו בתוך שדה חבירו</strong> — <strong>הרי אלו שלו,</strong> של בעל השדה, <strong>מפני שנתיאשו הבעלים.</strong> ונדייק מלשון הברייתא: <strong>טעמא</strong> <small>[הטעם, דוקא]</small> ש<strong>נתיישו הבעלים, הא סתמא</strong> <small>[הרי</small> אם היה הדבר <small>סתם]</small> — <strong>לא,</strong> ומשמע מכאן שאין יאוש אלא מדעת! ודוחים: <strong>הכא במאי עסקינן</strong> <small>[כאן במה אנו עוסקים]</small> <strong>כשיכול</strong> בעל החפצים <strong>להציל</strong> ולא הציל, והרי זה כהפקר ברור.
  ומקשים:  <strong>אי הכי אימא סיפא</strong> <small>[אם כך אמור את סופה</small> של הברייתא<small>]:</small> <strong>אם היו הבעלים מרדפין אחריהם</strong> אחר הדברים שאיבדו — <strong>חייב להחזיר.</strong> ומעתה: <strong>אי</strong> <small>[אם]</small> מדובר פה <strong>ביכולין להציל</strong> — <strong>מאי אריא</strong> <small>[מדוע דווקא]</small> ב<strong>מרדפין?</strong> <strong>אפילו</strong> כש<strong>אין מרדפין נמי</strong> <small>[גם כן]</small> לא יצאו החפצים מבעלותם שלהם, שהרי לא התייאשו מהם! ומשיבים: <strong>הכא במאי עסקינן</strong> <small>[כאן במה אנו עוסקים]?</small> — שהיו הבעלים <strong>יכולין להציל על ידי הדחק,</strong> במאמץ ובקושי. ולכן, אם <strong>מרדפין</strong> הם אחר חפציהם, הרי זה מוכיח כי <strong>לא אייאוש</strong> <small>[התייאשו]</small> מהם, אם <strong>אין מרדפין</strong> אחריהן — ודאי ש<strong>אייאושי מיאש</strong> <small>[התייאשו].</small>
 <big>א</big> ומציעים עוד, <strong>תא שמע</strong> <small>[בוא</small> ו<small>שמע]</small> ראיה מתחום שונה. <strong>כיצד אמרו</strong> דין זה ש<strong>התורם תרומה</strong> לכהן מן התבואה <strong>שלא מדעת</strong> הבעלים בכל זאת <strong>תרומתו תרומה?</strong> — <strong>הרי שירד לתוך שדה חבירו וליקט</strong> מן הפירות לצורך בעל הבית <strong>ו</strong>אף <strong>תרם</strong> תרומה לכהן <strong>שלא ברשות, אם</strong> בעל הבית <strong>חושש</strong> שהיה במעשה זה של החבר <strong>משום גזל</strong> — <strong>אין תרומתו תרומה,</strong> שהרי הדבר נעשה בניגוד לרצון בעל הבית, <strong>ואם לאו</strong> <small>[לא]</small> — <strong>תרומתו תרומה.</strong>
 <strong>ומנין הוא</strong> התורם <strong>יודע אם חושש</strong> בעל הבית <strong>משום גזל ואם לאו</strong> <small>[לא]?</small> דוגמא לכך, <strong>הרי שבא בעל הבית ומצאו</strong> שהוא תורם מן השדה, <strong>ואמר לו: "כלך</strong> <small>[לך]</small> <strong>אצל יפות"</strong> כלומר, צריך היית לבחור לשם תרומה יפות יותר. ואז, <strong>אם</strong> אכן <strong>נמצאו יפות מהן</strong> בשדה — הרי זו הוכחה שבעל הבית מרוצה במעשה זה, וכיון שנמצא שבעל הבית הסכים בדיעבד לאחר מעשה לתרומה זו — <strong>תרומתו תרומה, ואם לאו</strong> <small>[לא],</small> שלא נמצאו יפות מהן, משמע שכעס בעל הבית עליו ורק בלעג אמר לו "כלך אצל יפות", וממילא מובן שלא הסכים לתרומה מעיקרה, ולכן <strong>אין תרומתו תרומה.</strong> ואולם אם <strong>ליקטו הבעלים והוסיפו עליהן</strong> על פירות שתרם אותו אדם <strong>בין כך ובין כך</strong> — בין שאמר לו ונמצאו יפות מהו, בין שלא נמצאו — <strong>תרומתו תרומה,</strong> שהרי הוספה זו על התרומה ראיה היא שהסכימו הבעלים למעשה.
  ומעתה נברר את הרעיון: <strong>וכי</strong> <small>[וכאשר]</small> <strong>נמצאו יפות מהן תרומתו תרומה,</strong> אולם <strong>אמאי</strong> <small>[מדוע]</small> יהא כן? הלא <strong>בעידנא</strong> <small>[בזמן]</small> ש<strong>תרם הא</strong> <small>[הרי]</small> <strong>לא הוה ידע</strong> <small>[ידע]</small> שהבעלים יסכימו בעתיד, ואם כן, מכאן נובע כי דבר המתברר לאחר מעשה כאילו היה ברור כבר בשעת מעשה, וקשה איפוא לאביי! <strong>תרגמה</strong> <small>[הסביר אותה]</small> <strong>רבא</strong> את הברייתא הזו <strong>אליבא</strong> <small>[על פי שיטתו]</small> של <strong>אביי</strong> באופן זה: שמדובר כאן באופן <strong>דשויה</strong> <small>[שמינה]</small> מתחילה את האיש הזה ל<strong>שליח,</strong> והספק היה רק לאיזה שיעור נתכוונו הבעלים לתרום.
  ומעירים:  <strong>הכי נמי מסתברא</strong> <small>[כך גם כן מסתבר]</small> לפרש את הברייתא גם ללא הקושיה על אביי, <strong>דאי סלקא דעתך</strong> <small>[שאם עולה על דעתך]</small> לומר ש<strong>לא שוויה</strong> <small>[שאם עולה על דעתך לומר שלא מינה אותו]</small> <strong>שליח</strong> כלל, <strong>מי הויא</strong> <small>[האם תהיה]</small> <strong>תרומתו תרומה? והא</strong> <small>[והרי]</small> בפסוק שממנו למדים אנו שאפשר להפריש תרומה על ידי שליח <strong>אמר רחמנא</strong> <small>[אמרה התורה]</small> "כן תרימו <strong>גם אתם</strong> תרומת ה'..." (במדבר יח, כח), גם בא <strong>לרבות</strong> (להוסיף) <strong>שלוחכם.</strong> ומכאן נלמד: <strong>מה אתם</strong> נותנים תרומה <strong>לדעתכם</strong> ומרצונכם, <strong>אף שלוחכם</strong> <strong>לדעתכם.</strong> ואם כן שליח שלא מדעת אינו יכול להפריש תרומה.
 <strong>אלא הכא במאי עסקינן</strong> <small>[כאן במה אנו עוסקים]</small> — <strong>כגון דשויה</strong> <small>[שמינה אותו]</small> בעל הבית לאדם זה כ<strong>שליח</strong> לתרומה עבורו. <strong>ואמר ליה</strong> <small>[לו]:</small> <strong>זיל</strong> <small>[לך]</small> <strong>תרום</strong> עבורי, ואולם <strong>לא אמר ליה</strong> <small>[לו]</small> <strong>תרום מהני</strong> <small>[מ</small>פירות <small>אלה]</small> או מתבואה זו דווקא. <strong>וסתמיה</strong> <small>[וסתם]</small> <strong>בעל הבית כי תרום</strong> <small>[כאשר</small> הוא <small>תורם]</small> — <strong>מ</strong>התבואה ה<strong>בינונית הוא תרום</strong> <small>[תורם],</small> לא יפה מדי ולא גרועה מדי, <strong>ואזל איהו</strong> <small>[והלך הוא,</small> השליח<small>]</small> <strong>ותרם מיפות. ו</strong>אז, אם <strong>בא בעל הבית ומצאו ואמר ליה</strong> <small>[לו]:</small> <strong>"כלך אצל יפות</strong> מאלו <strong>",</strong> <strong>אם נמצאו יפות מהן</strong> — <strong>תרומתו תרומה</strong> שרואים שבעל הבית מתחילה נתכוין לתת בעין יפה, <strong>ואם לאו</strong> <small>[לא]</small> שאין יפות מהן, נמצא שבעל הבית לא הסכים בלבו, ולכן <strong>אין תרומתו תרומה.</strong>
 אגב הלכה זו מסופר: <strong>אמימר ומר זוטרא ורב אשי אקלעו לבוסתנא</strong> <small>[הזדמנו לגן הפירות]</small> של <strong>מרי בר איסק, אייתי אריסיה תמרי ורימוני ושדא קמייהו</strong> <small>[הביא אריסו</small> של מרי בר איסק <small>תמרים ורימונים והניח לפניהם].</small> <strong>אמימר ורב אשי אכלי</strong> <small>[אכלו]</small> מן הפירות, <strong>מר זוטרא לא אכיל</strong> <small>[אכל],</small> שחשש שמא אין הדבר לדעתו של בעל השדה, ויש בכך משום ספק גזל. <strong>אדהכי אתא</strong> <small>[בינתיים בא]</small> <strong>מרי בר איסק</strong> בעל השדה, <strong>אשכחינהו</strong> <small>[מצא אותם</small> אוכלים<small>],</small> <strong>ואמר ליה לאריסיה</strong> <small>[לו לאריסו]:</small> <strong>אמאי</strong> <small>[מדוע]</small> <strong>לא אייתית להו לרבנן מהנך שפירתא</strong> <small>[הבאת להם לחכמים מאותם הפירות המשובחים]?</small>
 <strong>אמרו ליה</strong> <small>[לו]</small> <strong>אמימר ורב אשי למר זוטרא: השתא אמאי לא אכיל מר</strong> <small>[עכשיו מדוע אין אדוני אוכל]?</small> <strong>והתניא</strong> <small>[והרי שנינו</small> בברייתא<small>]</small> <strong>אם נמצאו יפות מהן</strong> — <strong>תרומתו תרומה,</strong> שדבר זה הוא הוכחה שבעל הבית הסכים למעשה השליח, ואף כאן הרי רואים שבעל הבית הסכים למה שעשה אריסו! <strong>אמר להו</strong> <small>[להם],</small> <strong>הכי</strong> <small>[כך]</small> <strong>אמר רבא: לא אמרו</strong> שכאשר אמר בעל הבית <strong>"כלך אצל יפות"</strong> תהא זו הוכחה שאכן התכוון למתנה בעין יפה, <strong>אלא לענין תרומה בלבד,</strong> והטעם — <strong>משום</strong> ש<strong>מצוה הוא ו</strong>אנו סבורים כי <strong>ניחא ליה</strong> <small>[נוח לו]</small> בעשייתה, <strong>אבל הכא</strong> <small>[כאן]</small> במתנה כגון זו — <strong>משום כסיפותא</strong> <small>[בושה]</small> <strong>הוא</strong> ש<strong>אמר הכי</strong> <small>[כך]</small> שהתבייש מפני החכמים, אבל באמת לא רצה בכך.
 <big>ב</big> ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת ליאוש שלא מדעת. בתורה (ויקרא יא, לז–לח) נאמר כי פרי וזרע איננו נטמא (גם אם נגע בו דבר טמא) אלא אם כן ניתנו מים על זרעים אלה, ונתינה זו — דוקא כשהוא מרצון בעל הפירות. טל דינו לענין זה כמים, ושנינו בברייתא: אם <strong>עודהו הטל עליהן</strong> שמצא את הפירות בעוד הטל עליהם <strong>ושמח</strong> על הטל הזה, לפי שלחלח את הפירות ושמרם טריים, <strong>הרי זה ב"</strong> ו<strong>כי יתן", ש</strong>נעשים פירות אלה "מוכשרים לקבל טומאה", משום שנתקיים בהם האמור בכתוב "כי יותן מים על זרע ונפל מנבלתם עליו טמא הוא לכם" (ויקרא יא, לח). <strong>נגבו</strong> כלומר, התייבשו הפירות מן הסל, כאשר מצא אותם, <strong>אף על פי ששמח</strong> על הטל שירד עליהם קודם לכן,
## דף כב:
 <strong>אינן ב</strong>גדר של <strong>"כי יתן",</strong> ואינן מקבלות טומאה.
  ומעתה נברר: <strong>טעמא מאי</strong> <small>[מהו הטעם]</small> של הלכה זו? <strong>לאו</strong> <small>[האם לא]</small> <strong>משום דלא אמרינן</strong> <small>[שאין אנו אומרים]</small> <strong>כיון דאיגלאי מילתא דהשתא ניחא ליה</strong> <small>[שנתגלה הדבר שעכשיו נוח לו],</small> <strong>מעיקרא נמי ניחא ליה</strong> <small>[מתחילה גם כן נוח לו],</small> שהרי אין הסכמתו והנאתו מועילות לאחר מעשה לענין פירות שנרטבו ויבשו, ולכאורה כן יהא גם בענין יאוש שלא מדעת, וקשה לרבא! ודוחים: <strong>שאני התם</strong> <small>[שונה שם]</small> בהלכות הכשרה לטומאה, <strong>דכתיב</strong> <small>[שכתוב]</small> בתורה לא "כי יותן" בכתיב מלא, אלא בכתיב חסר <strong>"כי יתן",</strong> ללמדנו שאין טומאה חלה <strong>עד שיתן</strong> האדם את המים על הפירות.
  ומקשים:  <strong>אי הכי</strong> <small>[אם כך]</small> אתה אומר, <strong>רישא נמי</strong> <small>[בתחילה גם כן]</small> לא יחשב הדבר כהכשר לטומאה שהרי לא נתן את הטל בעצמו! ומסבירים: <strong>התם</strong> <small>[שם]</small> יש להבין את כל הנושא <strong>כ</strong>דברי <strong>רב פפא.</strong> ש<strong>רב פפא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[כתוב]</small> בתורה <strong>"כי יתן"</strong> ומשמעו שהאדם עצמו יתן בידים, <strong>וקרינן</strong> <small>[ואנו קוראים]</small> את הפסוק לפי הניקוד המקובל <strong>"כי יתן",</strong> משמע: יותן מעצמו, ללא מעשה ידי אדם! <strong>הא</strong> <small>[הרי]</small> <strong>כיצד</strong> מיישבים אנו את הקרי והכתיב?
  — אנו יוצרים כעין פשרה, <strong>בעינן</strong> <small>[צריכים אנו]</small> ש<strong>"כי יתן"</strong> יהא <strong>דומיא</strong> <small>[בדומה]</small> ל<strong>"כי יתן". מה "יתן"</strong> פירושו נתינה <strong>לדעת, אף "כי יתן" נמי</strong> <small>[גם כן]</small> <strong>לדעת</strong> הבעלים. ומשום כך מסקנת ההלכה היא שמים שנפלו מעצמם על הזרעים מכשירים לטומאה רק אם היו הבעלים בשעת נפילת המים, והיה הדבר לרצון הבעלים. ואם כן, מכאן אין להוכיח לענייננו.
 <big>א</big> ומציעים עוד: <strong>תא שמע</strong> <small>[בוא</small> ו<small>שמע]</small> ש<strong>אמר ר' יוחנן משום</strong> (בשם) <strong>ר' ישמעאל בן יהוצדק: מנין לאבידה ששטפה נהר שהיא מותרת</strong> לכל מוצא? — <strong>דכתיב</strong> <small>[שנאמר]</small> בתורה: <strong>"וכן תעשה לחמרו וכן תעשה לשמלתו וכן תעשה לכל אבידת אחיך אשר תאבד ממנו ומצאתה"</strong> (דברים כב, ג), ומכאן למדו: <strong>מי שאבודה הימנו</strong> (ממנו) <strong>ומצויה אצל כל אדם,</strong> ואבידה כזו נחשבת להפקר, ולכן כל המוצא זכה בה. <strong>יצאתה זו שאבודה ממנו ואינה מצויה אצל כל אדם.</strong>
 ומהלכה זו נמשיך ונדייק: לענין עיקר ההלכה <strong>ואיסורא דומיא דהיתירא</strong> <small>[ואיסור דומה להיתר],</small> <strong>מה היתירא</strong> <small>[</small>אבידת <small>היתר]</small> כלומר, במציאה המותרת לכל, שמדין התורה מותר לקחתה, קיים דין זה ו<strong>בין דאית</strong> <small>[שיש]</small> <strong>בה סימן בין דלית</strong> <small>[שאין]</small> <strong>בה סימן</strong> — <strong>שרא</strong> <small>[מותרת],</small> <strong>אף איסורא</strong> <small>[</small>אבידה <small>אסורה],</small> כלומר, אותה שאסור לכל אדם לקחתה לעצמה אין לחלק בה ו<strong>בין דאית</strong> <small>[שיש]</small> <strong>בה סימן בין דלית</strong> <small>[שאין]</small> <strong>בה סימן</strong> — <strong>אסורה,</strong> עד שיוכח שאכן התייאשו הבעלים. ומכאן <strong>תיובתא</strong> <small>[הרי זו קושיה חמורה]</small> לדברי <strong>רבא!</strong> ומסכמים: אכן, <strong>תיובתא</strong> <small>[קושיה חמורה היא]</small> והושבו ונדחו דבריו, ואין הלכה כמותו.
 <strong>והלכתא כוותיה</strong> <small>[והלכה כשיטתו]</small> של <strong>אביי ב</strong>שש הלכות אלה שסימנן הוא <strong>יע"ל קג"ם</strong> (<strong>י</strong>אוש, <strong>ע</strong>ד זומם, <strong>ל</strong>חי העומד מאליו, <strong>ק</strong>דושין שלא נמסרו לביאה, <strong>ג</strong>לוי דעת בגט, <strong>מ</strong>ומר להכעיס). 
 <big>ב</big> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: וכי מאחר דאיתותב</strong> <small>[שהושבו ונדחו]</small> דברי <strong>רבא,</strong> ויאוש שלא מדעת — אסור, אם כן <strong>הני תמרי דזיקא היכי אכלינן להו</strong> <small>[אותם תמרים ש</small>משירה <small>הרוח</small> מן הדקל <small>איך אוכלים אנו אותם]</small> מיד, ואין חוששים שמא בעל התמרים לא התייאש מהם? <strong>אמר ליה</strong> <small>[לו]:</small> <strong>כיון</strong> שהכל יודעים <strong>דאיכא</strong> <small>[שיש]</small> <strong>שקצים ורמשים דקא אכלי להו</strong> <small>[שאוכלים אותם],</small> <strong>מעיקרא יאושי מיאש מנייהו</strong> <small>[מתחילה מתייאש מהם]</small> בעל התמרים, ולכן כל המוצא זוכה.
  ושואלים: ואם היה זה דקל של  <strong>יתמי דלאו</strong> <small>[יתומים שלא]</small> <strong>בני מחילה נינהו</strong> <small>[הם],</small> <strong>מאי</strong> <small>[מהו]</small> הדין? שהרי יתומים קטנים שאין בהם דעת אינם יכולים למחול על המגיע להם, ולכן אין לומר שהתייאשו מתחילה, וכיצד יכולים אנו לאכול מן הפירות? <strong>אמר ליה</strong> <small>[לו]:</small> <strong>באגא בארעא דיתמי לא מחזקינן</strong> <small>[בקעה,</small> מישור שלם, <small>אין אנו מניחים]</small> שהוא בחזקת אדמת יתומים, ואין צורך לחשוש לכך.
  שאל אותו עוד: ואם היה השדה <strong>מוחזק ועומד</strong> שהוא של יתומים, <strong>מאי</strong> <small>[מה]</small> יהא הדין? וכן <strong>כרכתא</strong> <small>[גדרות]</small> אם היו מסביב לדקלים שאין השקצים והרמשים יכולים להכנס בהם, <strong>מאי</strong> <small>[מה]</small> יהא הדין? <strong>אמר ליה</strong> <small>[לו]</small> רב אשי: אכן, במקרים כאלה <strong>אסירן</strong> <small>[אסורים]</small> התמרים שנשרו.
 <big>ג</big> שנינו במשנה שאם מצא <strong>כריכות</strong> (עומרים, אלומות) <strong>ברשות הרבים</strong> — <strong>הרי אלו שלו. אמר רבה: ואפילו בדבר שיש בו סימן,</strong> שגם אם היו העומרים קשורים באופן מיוחד, או בדבר שיש בו סימן הרי אלו של המוצא. ומעירים: <strong>אלמא קסבר</strong> <small>[מכאן שסבור]</small> <strong>רבה</strong> כי <strong>סימן העשוי לידרס</strong> — <strong>לא הוי</strong> <small>[אינו נחשב]</small> <strong>סימן,</strong> כלומר, המאבד יודע כי סימן זה ידרס ברגלים ויישחת, ולכן איננו סומך עליו ומתייאש מן האבידה. <strong>רבא אמר: לא שנו אלא בדבר שאין בו סימן, אבל בדבר שיש בו סימן</strong> — <strong>חייב להכריז.</strong> ומעירים: <strong>אלמא קסבר</strong> <small>[מכאן שסבר]</small> <strong>רבא</strong> <strong>סימן העשוי לידרס</strong> — <strong>הוי</strong> <small>[הריהו]</small> <strong>סימן.</strong>
 ומעירים: <strong>ואיכא דמתני להא שמעתא באנפי נפשה</strong> <small>[ויש ששונים הלכה זו בפני עצמה],</small> לא כמחלוקת בפירוש המשנה אלא כמחלוקת לעצמה: <strong>סימן העשוי לידרס, רבה אמר: לא הוי</strong> <small>[אינו נחשב]</small> <strong>סימן, ורבא אמר: הוי</strong> <small>[הריהו]</small> <strong>סימן.</strong>
 <strong>תנן</strong> <small>[שנינו</small> במשנתנו <small>:</small> שאם מצא <strong>כריכות ברשות הרבים</strong> — <strong>הרי אלו שלו,</strong> מצא אותו <strong>ברשות היחיד</strong> — <strong>נוטל ומכריז.</strong> ומעתה נברר: <strong>היכי דמי</strong> <small>[כיצד בדיוק היה הדבר]?</small> <strong>אי דלית בהו</strong> <small>[אם בכריכות שאין בהן]</small> <strong>סימן,</strong> אם כן <strong>ברשות היחיד מאי</strong> <small>[על מה]</small> הוא <strong>מכריז?</strong> הלא המאבד לא יוכל לתת בהם סימן! <strong>אלא לאו</strong> <small>[האם לא]</small> מדובר <strong>דאית בהו</strong> <small>[שיש בהן]</small> <strong>סימן, וקתני</strong> <small>[ושנה]:</small> <strong>ברשות הרבים</strong> — <strong>הרי אלו שלו. אלמא</strong> <small>[מכאן]</small> כי <strong>סימן העשוי לידרס לא הוי</strong> <small>[אינו נחשב]</small> <strong>סימן,</strong> והרי זו <strong>תיובתא</strong> <small>[קושיה חמורה]</small> ל<strong>רבא!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך רבא: לעולם</strong> תפרש <strong>דלית בהו</strong> <small>[שאין בהן]</small> <strong>סימן, ודקא אמרת</strong> <small>[ושאמרת]</small> <strong>ברשות היחיד מאי</strong> <small>[מה]</small> <strong>מכריז?</strong> אין זה קושי כי <strong>מכריז מקום,</strong> שמכריז שמצא אבידה במקום מסויים, אבל אינו אומר מה מצא, ואם הכריכות אכן הונחו שם מדעת, יאמר המאבד: כריכות היו לי באותו מקום. ומעירים: <strong>ורבה אמר</strong> בכלל: <strong>מקום לא הוי</strong> <small>[איננו]</small> <strong>סימן.</strong> שאם אמר אדם שבמקום מסויים איבד דבר מה אין זה סימן מספיק להשיב לו את החפץ. <strong>דאיתמר</strong> <small>[שנאמר]</small> שבנושא זה עצמן נחלקו אותם אמוראים. <strong>מקום, רבה אמר: לא הוי</strong> <small>[אינו נחשב]</small> <strong>סימן, ורבא אמר: הוי</strong> <small>[הריהו]</small> <strong>סימן.</strong> ונמצא ששיטות רבה ורבא בשתי המחלוקות קשורות זו בזו.
  ומציעים:  <strong>תא שמע</strong> <small>[בוא</small> ו<small>שמע]</small> ממה ששנינו בברייתא: מצא <strong>כריכות ברשות הרבים</strong> — <strong>הרי אלו שלו, ברשות היחיד</strong> — <strong>נוטל ומכריז. והאלומות,</strong> שהן עומרים גדולים, <strong>בין ברשות הרבים בין ברשות היחיד</strong> — <strong>נוטל ומכריז.</strong> ושואלים: <strong>רבה היכי מתרץ לה</strong> <small>[איך</small> הוא <small>מיישב אותה]</small> את הברייתא הזו לשיטתו, <strong>ורבא היכי מתרץ לה</strong> <small>[איך</small> הוא <small>מיישב אותה]?</small> ומסבירים: <strong>רבה מתרץ לטעמיה</strong> <small>[לטעמו,</small> לשיטתו<small>]</small> שמדובר <strong>ב</strong>כריכות ואלומות שיש בהן <strong>סימן, ורבא מתרץ לטעמיה</strong> <small>[לטעמו,</small> לשיטתו<small>]</small> שהסימן הוא <strong>במקום</strong> המציאה עצמו.
  ומפרטים:  <strong>רבה מתרץ לטעמיה</strong> <small>[לטעמו,</small> לשיטתו<small>]</small> <strong>בסימן,</strong> וכך הוא מפרש: <strong>כריכות ברשות הרבים</strong> — <strong>הרי אלו שלו, משום</strong>
## דף כג.
 <strong>דמדרסא</strong> <small>[שנדרסת],</small> ולכן גם אם היה בה סימן הרי הוא נופל, ואילו <strong>ברשות היחיד נוטל ומכריז</strong> כיון <strong>דלא מדרסא</strong> <small>[שאינה נדרסת],</small> שאין הרבים מצויים שם ולכן אפשר להכריז עליה לפי הסימן. <strong>והאלומות, בין ברשות היחיד בין ברשות הרבים</strong> — <strong>נוטל ומכריז, כיון דגביהן</strong> <small>[שהן גבוהות]</small> <strong>לא מדרסא</strong> <small>[אינה נדרסת],</small> והסימן נשאר במקומו.
 <strong>ורבא מתרץ לטעמיה</strong> <small>[לטעמו,</small> לשיטתו<small>]</small> <strong>במקום: כריכות ברשות הרבים הרי אלו שלו</strong> — <strong>דמינשתפא</strong> <small>[שהכריכה מתגלגלת]</small> על ידי העוברים והשבים, ולכן אין טעם להכריז אף על המקום, שהרי נתגלגלו ממקומן. <strong>ברשות היחיד חייב להכריז</strong> — <strong>דלא מינשתפא</strong> <small>[שאינה מתגלגלת],</small> <strong>והאלומות, בין ברשות הרבים בין ברשות היחיד נוטל ומכריז</strong> — <strong>כיון דיקירי לא מינשתפא</strong> <small>[כיון שהן כבדות אינן מתגלגלות].</small>
 ומציעים: <strong>תא שמע</strong> <small>[בוא ושמע]</small> ראיות לדבר, ששנינו במשנתנו: <strong>ככרות של נחתום</strong> — <strong>הרי אלו שלו.</strong> ונדייק: <strong>הא</strong> <small>[הרי]</small> אם היו כיכרות <strong>של בעל הבית</strong> שאנשים עושים לעצמם, שלא כמעשה חרושת — <strong>חייב להכריז. של בעל הבית מאי טעמא</strong> <small>[מה טעם]</small> צריך להכריז? <strong>כיון דאית בהו</strong> <small>[שיש בהם]</small> <strong>סימן, דמידע ידיע רפתא דאיניש איניש הוא</strong> <small>[שידוע שלחמו של אדם</small> של אותו <small>אדם הוא],</small> שכל אחד מעצב את הלחם בצורה שונה במקצת. אבל <strong>לא שנא</strong> <small>[אינו שונה]</small> הדין אם היה זה ב<strong>רשות הרבים,</strong> <strong>ולא שנא</strong> <small>[ואינו שונה]</small> ב<strong>רשות היחיד</strong> — ש<strong>נוטל ומכריז, אלמא</strong> <small>[מכאן כי]</small> <strong>סימן העשוי לידרס הוי</strong> <small>[הריהו]</small> <strong>סימן,</strong> ואם כן <strong>תיובתא</strong> <small>[קושיה חמורה]</small> היא ל<strong>רבה!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> <strong>רבה: התם היינו טעמא</strong> <small>[שם זהו הטעם]</small> — <strong>משום</strong> ש<strong>אין מעבירין על האוכלין,</strong> שהלכה היא שלא יעברו אנשים וידרסו דבר מאכל, אלא מגביהים אותו משום כבוד המאכלים. ושואלים: <strong>והא איכא</strong> <small>[והרי יש]</small> <strong>גוים</strong> שאינם חוששים לכך, והם עשויים לדרוס! ומשיבים: <strong>גוים חיישי</strong> <small>[חוששים]</small> <strong>לכשפים,</strong> שהיו מאמינים שהונחו המאכלים שם לצורך כישוף, ולכן נזהרים מלדרוך עליהם. ומקשים: <strong>והאיכא</strong> <small>[והרי יש]</small> <strong>בהמה וכלבים</strong> הדורסים את הכיכרות! ומשיבים: מדובר כאן <strong>באתרא דלא שכיחי</strong> <small>[במקום שאין מצויים]</small> <strong>בהמה וכלבים.</strong>
 <big>א</big> ומנסים להציע: <strong>לימא</strong> <small>[האם לומר]</small> כי מחלוקת רבה ורבא <strong>כתנאי</strong> <small>[כ</small>מחלוקת <small>תנאים]</small> קדומה היא בנושא זה עצמו, שכן שנינו במשנתנו: <strong>ר' יהודה אומר: כל דבר שיש בו שינוי</strong> — <strong>חייב להכריז, כיצד? מצא עיגול</strong> דבילה <strong>ובתוכו חרס, ככר</strong> לחם <strong>ובתוכו מעות.</strong> ונדייק: <strong>מכלל</strong> הדברים נלמד שה<strong>תנא קמא סבר</strong> <small>[הראשון סבור]</small> שגם אם מצא דבר כזה <strong>הרי אלו שלו.</strong>
 וכדי להבהיר את הקשר לענייננו מסבירים: <strong>סברוה</strong> <small>[סברו,</small> הניחו<small>]</small> החכמים בבית המדרש הנחות יסודיות אלה: <strong>דכולי עלמא</strong> <small>[לדעת הכל]</small> <strong>סימן הבא מאיליו,</strong> כלומר, סימן שעלול להיות בחפץ לאו דווקא מפני שנתנוהו שם, אלא אף עלול ליפול שם במקרה, בכל זאת <strong>הוי</strong> <small>[הריהו]</small> <strong>סימן.</strong> וכן סברו: מותר להיות <strong>מעבירין על האוכלין</strong> בלא להרים אותם. ומעתה <strong>מאי לאו</strong> <small>[האם לא]</small> נבין כי התנאים במשנה <strong>בסימן העשוי לידרס קא מיפלגי</strong> <small>[חלוקים הם].</small> <strong>מר סבר</strong> <small>[חכם זה,</small> תנא קמא, <small>סבור]:</small> <strong>לא הוי</strong> <small>[אינו נחשב]</small> <strong>סימן, ומר סבר</strong> <small>[וחכם זה,</small> ר' יהודה, <small>סבור]:</small> <strong>הוי</strong> <small>[הריהו]</small> <strong>סימן!</strong>
 <strong>אמר רב זביד משמיה</strong> <small>[משמו]</small> של <strong>רבא: אי סלקא דעתך דקא סבר תנא קמא</strong> <small>[אם עולה על דעתך שסובר התנא הראשון]</small> כי <strong>סימן העשוי לידרס לא הוי</strong> <small>[אינו נחשב]</small> <strong>סימן, ומעבירין על האוכלין,</strong> אם כן על <strong>ככרות של בעל הבית</strong> שנמצאו <strong>ברשות הרבים אמאי</strong> <small>[מדוע]</small> <strong>מכריז?</strong> הלא נדרסות הכיכרות ובטל הסימן שבהן! ולכן ברור שההנחה היסודית לא היתה נכונה.
 <strong>אלא,</strong> יש להסביר באופן אחר, <strong>אמר רב זביד משמיה</strong> <small>[משמו]</small> של <strong>רבא: דכולי עלמא סברי</strong> <small>[הכל סבורים]</small> כי <strong>סימן העשוי לידרס</strong> — <strong>הוי</strong> <small>[הריהו נחשב]</small> <strong>סימן,</strong> אף כי אפשר לומר כי <strong>מעבירין על האוכלין. ו</strong>אולם <strong>הכא</strong> <small>[כאן]</small> <strong>ב</strong>בעיה של <strong>סימן הבא מאיליו קא מיפלגי</strong> <small>[חלוקים הם],</small> שה<strong>תנא קמא סבר</strong> <small>[הראשון סבור]:</small> <strong>סימן הבא מאליו לא הוי</strong> <small>[אינו נחשב]</small> <strong>סימן,</strong> כיון שיתכן שנפל בחפץ במקרה, ואף בעליו של החפץ אינו יודע של כך. <strong>ו</strong>אילו <strong>ר' יהודה סבר: הוי</strong> <small>[הריהו נחשב]</small> <strong>סימן. ו</strong>אילו
 <strong>רבה אמר</strong> יכול היה <small>לומר</small> <strong>לך</strong> ולהסביר את המחלוקת כך: <strong>דכולי עלמא</strong> <small>[לדעת הכל]</small> <strong>סימן העשוי לידרס</strong> — <strong>לא הוי</strong> <small>[אינו נחשב]</small> <strong>סימן</strong> אם <strong>אין מעבירין על האוכלין. והכא</strong> <small>[וכאן]</small> <strong>בסימן הבא מאיליו קא מיפלגי</strong> <small>[חלוקים הם];</small> ה<strong>תנא קמא סבר</strong> <small>[הראשון סבור]:</small> <strong>לא הוי</strong> <small>[אינו נחשב]</small> <strong>סימן, ור' יהודה סבר: הוי</strong> <small>[הריהו נחשב]</small> <strong>סימן.</strong>
 <strong>איכא דאמרי</strong> <small>[יש אומרים]</small> וגורסים סוגיה זו בנוסח שונה: <strong>סברוה</strong> <small>[סברו]</small> החכמים מתחילה <strong>דכולי עלמא</strong> <small>[לדעת הכל]</small> <strong>סימן הבא מאליו</strong> — <strong>הוי</strong> <small>[הריהו]</small> <strong>סימן, וסימן העשוי לידרס</strong> — <strong>לא הוי</strong> <small>[אינו נחשב]</small> <strong>סימן.</strong> על כן הסיקו: <strong>מאי לאו</strong> <small>[האם לא]</small> <strong>ב</strong>שאלה האם <strong>מעבירין על האוכלין קא מיפלגי</strong> <small>[חלוקים הם],</small> <strong>דמר</strong> <strong>סבר</strong> <small>[שחכם זה,</small> ר' מאיר <small>סבור]:</small> <strong>מעבירין</strong> על האוכלים, ולכן נדרס הסימן. <strong>ומר סבר</strong> <small>[וחכם זה,</small> ר' יהודה <small>סבור]:</small> <strong>אין מעבירין</strong> על האוכלים וכיון שנשאר הסימן — יש מקום להכריז!
 <strong>אמר רב זביד משמיה</strong> <small>[משמו]</small> של <strong>רבא: אי סלקא דעתך סבר תנא קמא</strong> <small>[אם עולה על דעתך</small> לומר ש<small>סבור התנא הראשון]</small> כי <strong>סימן העשוי לידרס לא הוי</strong> <small>[אינו נחשב]</small> <strong>סימן, ומעבירין על האוכלין</strong> — אם כן <strong>ככרות של בעל הבית ברשות הרבים אמאי</strong> <small>[מדוע]</small> <strong>מכריז?</strong> שהרי לפי הסבר זה ודאי עשוי סימן זה להידרס, ואין עוד סימן היכר, ואין איפוא מקום להכרזה!
 <strong>אלא</strong> <strong>אמר רב זביד משמיה</strong> <small>[משמו]</small> של <strong>רבא:</strong> יש להבין לפי הנחה יסודית שונה, <strong>דכולי עלמא סברי</strong> <small>[שהכל סבורים]</small> כי <strong>סימן העשוי לידרס</strong> — <strong>הוי</strong> <small>[הריהו]</small> <strong>סימן, ומעבירין על האוכלין. והכא</strong> <small>[וכאן]</small> <strong>ב</strong>ענין <strong>סימן הבא מאיליו קא מיפלגי</strong> <small>[חלוקים הם],</small> שה<strong>תנא קמא סבר</strong> <small>[הראשון סבור]:</small> <strong>סימן הבא מאליו</strong> — <strong>לא הוי</strong> <small>[אינו נחשב]</small> <strong>סימן, ור' יהודה סבר: הוי</strong> <small>[הריהו נחשב]</small> <strong>סימן.</strong> כך הסביר רב זביד על פי שיטתו של רבא.
 <strong>ורבה אמר</strong> <small>[</small>יכול היה <small>לומר]</small> <strong>לך</strong> ולהסביר את המחלוקת כך: <strong>דכולי עלמא</strong> <small>[לדעת הכל]</small> <strong>סימן העשוי לידרס</strong> — <strong>לא הוי</strong> <small>[אינו נחשב]</small> <strong>סימן,</strong> כשיטתו, <strong>ואין מעבירין על האוכלין. והכא</strong> <small>[וכאן]</small> <strong>בסימן הבא מאיליו קא מיפלגי</strong> <small>[חלוקים הם],</small> ה<strong>תנא קמא סבר</strong> <small>[הראשון סבור]:</small> <strong>סימן הבא מאיליו</strong> — <strong>לא הוי</strong> <small>[אינו נחשב]</small> <strong>סימן, ור' יהודה סבר: הוי</strong> <small>[הריהו נחשב]</small> <strong>סימן.</strong>
 <big>ב</big> כיון שהזכרנו את מה ש<strong>אמר רב זביד משמיה</strong> <small>[משמו]</small> של <strong>רבא,</strong> מביאים עוד דברים שאמר בשם רבו לסיכום הדברים הלכה למעשה: <strong>כללא דאבידתא</strong> <small>[כלל בדיני אבידה]</small> <strong>כיון</strong> ש<strong>אמר</strong> המאבד <strong>"ווי לה</strong> (אוי) <strong>לחסרון כיס",</strong> כלומר, חבל על האבידה, המשמעות המעשית של דבר זה להלכה הוא כי <strong>מיאש ליה מינה</strong> <small>[התייאש ממנה,</small> מן האבידה<small>].</small>
 <strong>ו</strong>עוד <strong>אמר רב זביד משמיה</strong> <small>[משמו]</small> של <strong>רבא: הלכתא</strong> <small>[הלכה</small> היא<small>]:</small> <strong>כריכות</strong> שמצא <strong>ברשות הרבים</strong> — <strong>הרי אלו שלו. ברשות היחיד, אי</strong> <small>[אם]</small> מצא אותם <strong>דרך נפילה,</strong> שלפי האופן בו מונחות נראה שנפלו מן המאבד — <strong>הרי אלו שלו, אי</strong> <small>[אם]</small> ב<strong>דרך הנחה</strong> שנראה שלא נפלו אלא הונחו במקום בכוונה על ידי בעליהן — <strong>נוטל ומכריז. וזה וזה</strong> אמרו <strong>בדבר שאין בו סימן, אבל בדבר שיש בו סימן</strong> — <strong>לא שנא</strong> <small>[אינו שונה]</small> <strong>ברשות הרבים, ולא שנא</strong> <small>[ואינו שונה]</small> <strong>ברשות היחיד, בין</strong> שהיה זה ב<strong>דרך נפילה ובין דרך הנחה</strong> — <strong>חייב להכריז,</strong> שכיון שהמאבד יודע שיש לו סימן בכריכות אינו מתייאש מהן.
## דף כג:
 <big>א</big> שנינו במשנה שהמוצא <strong>מחרוזות של דגים</strong> הרי אלו שלו. ושואלים: <strong>אמאי</strong> <small>[מדוע]?</small> <strong>להוי</strong> <small>[שיהא]</small> ה<strong>קשר</strong> עצמו בו נקשרו הדגים <strong>סימן!</strong> ומשיבים: מדובר <strong>בקטרא דציידא, דכולי עלמא הכי מקטרי</strong> <small>[בקשר ציידים, שהכל קושרים כך]</small> את דגיהם, ואין איפוא סימן בקשר עצמו. ושואלים: <strong>ולהוי</strong> <small>[ושיהיה]</small> <strong>מנין</strong> (מספר) הדגים במחרוזת <strong>סימן!</strong> ומשיבים: <strong>במנינא דשוין</strong> <small>[במנין השווה],</small> כלומר, שיש באותו מקום מנין מסויים לדגים במחרוזות, ולכן אין מנין זה מהווה סימן.
  מסופר, <strong>בעו מיניה</strong> <small>[שאלו אותו]</small> את <strong>רב ששת:</strong> האם <strong>מנין,</strong> כלומר, דברים שאין בהם כשלעצמם סימן אבל היו אחדים מהם יחד, <strong>הוי</strong> <small>[הריהם]</small> <strong>סימן או לא הוי</strong> <small>[אינם נחשבים]</small> <strong>סימן? אמר להו</strong> <small>[להם]</small> <strong>רב ששת: תניתוה</strong> <small>[</small>כבר <small>שניתם אותה]</small> כלומר, יש ברייתא ידועה שממנה ניתן ללמוד פתרון לשאלה זו, ששנינו: <strong>מצא כלי כסף וכלי נחושת, גסטרון</strong> (חתיכות) של <strong>אבר</strong> (עופרת), <strong>וכל כלי מתכות</strong> — <strong>הרי זה לא יחזיר</strong> לבעלים <strong>עד שיתן</strong> בעל החפץ <strong>אות</strong> (סימן) שהיה בו, <strong>או עד שיכוין משקלותיו</strong> שיאמר בדיוק מה משקל כל כלי. ומכאן מסיק רב ששת: <strong>ומדמשקל הוי</strong> <small>[ומכיון שמשקל הריהו]</small> <strong>סימן</strong> — <strong>מדה ומנין נמי הוי</strong> <small>[גם כן הריהם]</small> <strong>סימן,</strong> אף שאין סימן בגוף החפץ.
 <big>ב</big> שנינו במשנה שאם נמצאו <strong>חתיכות של בשר</strong> הרי הן למוצא. ושואלים: <strong>אמאי</strong> <small>[מדוע]?</small> <strong>להוי משקלא</strong> <small>[שיהא המשקל]</small> <strong>סימן!</strong> ומשיבים: <strong>במשקלא דשוין</strong> <small>[במשקל השווה]</small> שבמשקל זה נוהגים הכל לחתוך את הבשר. ושואלים: <strong>ותהוי</strong> <small>[ושתהיה]</small> <strong>חתיכה גופה</strong> <small>[עצמה]</small> <strong>סימן,</strong> שהרי יכול הוא לומר <strong>או דדפקא או דאטמא</strong> <small>[אם היא מן הצוואר או מן הירך]!</small> <strong>מי לא תניא</strong> <small>[האם לא שנינו</small> בברייתא<small>]:</small> <strong>מצא חתיכות דגים</strong> או <strong>דג נשוך</strong> (שזהו סימנו) — <strong>חייב להכריז.</strong> מצא <strong>חביות של יין,</strong> או <strong>של שמן</strong> או <strong>של תבואה</strong> או <strong>של גרוגרות</strong> (תאנים מיובשות) או <strong>של זיתים</strong> — <strong>הרי אלו שלו.</strong> משמע שחתיכות דגים נחשבות כדבר שיש בו סימן, כיון שיכול להגיד מאיזה חלק הדג הם.
  ודוחים:  <strong>הכא</strong> <small>[כאן]</small> בברייתא המדברת בחתיכות דגים <strong>במאי עסקינן</strong> <small>[במה אנו עוסקים]?</small> <strong>בדאיכא סימנא בפסקא</strong> <small>[כשיש סימן בחיתוך]</small> עצמו, שהיו נתחי הדגים חתוכים בצורה מיוחדת, <strong>כי הא</strong> <small>[כמו זו]</small> ש<strong>רבה בר רב הונא מחתיך ליה אתלתא קרנתא</strong> <small>[היה חותך אותם,</small> את חתיכות הבשר <small>כמשולשים].</small> ומעירים: <strong>דיקא נמי</strong> <small>[מדוייק גם כן]</small> שבמקרה כזה מדובר בברייתא <strong>דקתני דומיא</strong> <small>[ששנה הלכה זו בדומה]</small> ל<strong>דג נשוך,</strong> שסימן מובהק הוא, על כן <strong>שמע מינה</strong> <small>[למד מכאן]</small> שאף החתיכות מיוחדות היו בחיתוכן.
 <strong>אמר מר</strong> <small>[החכם]</small> בברייתא זו: אם מצא <strong>חביות של יין ושל שמן ושל תבואה ושל גרוגרות ושל זיתים</strong> — <strong>הרי אלו שלו.</strong> ושואלים: <strong>והא תנן</strong> <small>[והרי שנינו</small> במשנה<small>]:</small> מצא <strong>כדי יין</strong> או <strong>כדי שמן</strong> — <strong>חייב להכריז! אמר ר' זירא אמר רב: מתניתין</strong> <small>[משנתנו]</small> המחייבת להכריז היא <strong>ברשום</strong> כלומר, בחבית שהמגופה מחוברת בה, לפי שכל אדם עושה זאת בצורה שונה, ויש איפוא סימן מיוחד בחבית. על הסבר זה מקשים: <strong>מכלל</strong> <small>[מכאן]</small> שב<strong>ברייתא</strong> מדובר <strong>ב</strong>חבית <strong>פתוח,</strong> אולם <strong>אי</strong> <small>[אם]</small> מדובר <strong>בפתוח</strong> — הלא <strong>אבידה מדעת היא,</strong> שחבית יין פתוחה ודאי תחמיץ, ואם כן בדבר כגון זה אין צורך לומר שאין זו נחשבת לאבידה, שהדבר ברור מעצמו. <strong>אמר רב הושעיא:</strong> מדובר בברייתא <strong>במציף,</strong> כלומר, שהחבית היתה אמנם מכוסה במגופה, אבל אינה חתומה עוד בטיט.
 <strong>אביי אמר: אפילו תימא</strong> <small>[תאמר]</small> <strong>אידי ואידי</strong> <small>[זה וזה]</small> במשנה ובברייתא מדובר <strong>ברשום, ולא קשיא</strong> <small>[ואינו קשה]:</small> <strong>כאן</strong> — במשנה שאמרה שיש להחזיר, הרי זה מדובר <strong>קודם שנפתחו האוצרות,</strong> כלומר, לפני התקופה שפותחים הכל את מחסני היין שלהם למכרם לרבים, והסימן במגופה מוכיח שהחבית היא של האיש שעשה את הסימן. ו<strong>כאן</strong> שמותרת החבית למוצא — מדובר <strong>לאחר שנפתחו האוצרות,</strong> ויתכן שבעל היין הראשון כבר מכר את כדו לאנשים אחרים, והחבית עוברת מיד ליד, ולכן אין עוד משמעות בסימן הרישום. וכעין זה מסופר: <strong>כי הא</strong> <small>[כמו</small> מעשה <small>זה]</small> ש<strong>רב יעקב בר אבא אשכח חביתא דחמרא</strong> <small>[מצא חבית יין]</small> <strong>לאחר שנפתחו האוצרות, אתא לקמיה</strong> <small>[בא לפני]</small> <strong>אביי</strong> לשאול מה לעשות בה, <strong>אמר ליה</strong> <small>[לו]:</small> <strong>זיל שקול לנפשך</strong> <small>[לך קח</small> אותה <small>לעצמך],</small> שאין אתה צריך להכריז על כך.
 <big>ג</big> <strong>בעא מיניה</strong> <small>[שאל אותו]</small> <strong>רב ביבי מרב נחמן:</strong> האם ציון ה<strong>מקום</strong> בו היה מונח החפץ בשעת המציאה <strong>הוי</strong> <small>[הריהו]</small> <strong>סימן, או לא הוי</strong> <small>[אינו נחשב]</small> <strong>סימן? אמר ליה</strong> <small>[לו]</small> <strong>תניתוה</strong> <small>[</small>כבר <small>שניתם אותה]</small> שהרי שנינו בברייתא: <strong>מצא חביות של יין ושל שמן ושל תבואה ושל גרוגרות ושל זיתים</strong> — <strong>הרי אלו שלו. ו</strong>מעתה <strong>אי סלקא דעתך</strong> <small>[אם עולה על דעתך]</small> ש<strong>מקום הוי</strong> <small>[הריהו]</small> <strong>סימן, לכרוז</strong> <small>[שיכריז]</small> שב<strong>מקום</strong> מסויים מצא אבידה, והמאבד יאמר מה איבד! <strong>אמר רב זביד</strong> מכאן אין להוכיח לענייננו, <strong>הכא במאי עסקינן</strong> <small>[כאן במה אנו עוסקים]?</small> כשמצא את אלה <strong>ברקתא דנהרא</strong> <small>[בשפת הנהר]</small> במקום ששימש לעגינת הספינות המביאות ונוטלות דברים מישוב זה, וכיון שיש שם תמיד הרבה סחורות, הרי אין זה יכול לשמש סימן.
  וכן <strong>אמר רב מרי: מאי טעמא</strong> <small>[מה טעם]</small> <strong>אמרו רבנן</strong> <small>[חכמים]</small> <strong>רקתא דנהרא לא הוי</strong> <small>[שפת הנהר אינו נחשב]</small> <strong>סימן?</strong> — <strong>דאמרינן ליה</strong> <small>[שאומרים אנו לו]</small> לטוען: <strong>כי היכי דאתרמי לדידך אתרמי נמי לחברך</strong> <small>[כמו שהזדמן לך לאבד נזדמן גם כן לחברך],</small> ואם לא נתת סימן באבידה עצמה אין זה סימן שאבדת שם. <strong>איכא דאמרי</strong> <small>[יש שאומרים]</small> ש<strong>אמר רב מרי</strong> בנוסח שונה מאד: <strong>מאי טעמא</strong> <small>[מה טעם]</small> <strong>אמרו רבנן</strong> <small>[חכמים]</small> <strong>מקום לא הוי</strong> <small>[אינו נחשב]</small> <strong>סימן?</strong> — <strong>דאמרינן ליה</strong> <small>[שאומרים אנו לו]</small> לנותן הסימן הזה: <strong>כי היכי דאתרמי לדידך האי</strong> <small>[כפי שנזדמן לך אותו]</small> <strong>מקום</strong> להניח בו, <strong>אתרמי נמי לחברך האי</strong> <small>[נזדמן גם לחברך אותו]</small> <strong>מקום.</strong>
 מסופר: <strong>ההוא גברא דאשכח כופרא בי מעצרתא</strong> <small>[אדם אחד שמצא גוש זפת ליד הגת].</small> <strong>אתא לקמיה</strong> <small>[בא לפני]</small> <strong>רב</strong> לשאול מה לעשות, <strong>אמר ליה</strong> <small>[לו]:</small> <strong>זיל שקול לנפשך</strong> <small>[לד קח לעצמך],</small> שהרי אין כל סימן באבידה. <strong>חזייה דהוה קא מחסם</strong> <small>[ראהו</small> רב את האיש <small>שהוא מהסס]</small> שמא אין לו זכות גמורה בדבר, <strong>אמר ליה</strong> <small>[לו]:</small> <strong>זיל פלוג ליה</strong> <small>[לך תן חלק]</small> <strong>לחייא ברי מיניה</strong> <small>[בני מזה]</small> כדי שתרגיש שאני בטוח בהלכה זו, עד שאני מוכן להנות אף את בני ממנה. ושואלים: <strong>לימא קא סבר</strong> <small>[האם לומר שסבור]</small> <strong>רב מקום לא הוי</strong> <small>[אינו נחשב]</small> <strong>סימן? אמר ר' אבא:</strong> לא מטעם זה התיר, אלא <strong>משום יאוש בעלים נגעו בה,</strong> שטעמו של רב היה משום שהיה בטוח שהיה כבר יאוש בעלים, <strong>דחזא דקדחי ביה חלפי</strong> <small>[שראה שכבר צמחו בו עשבים],</small> והבין שגוש הזפת היה מונח זמן כה רב שוודאי התייאשו ממנה הבעלים.
 <big>ד</big> שנינו במשנה: <strong>ר' שמעון בן אלעזר אומר</strong> כל כלי אנפוריא אינו חייב להכריז. ושואלים: <strong>מאי</strong> <small>[מה פירוש]</small> <strong>אנפוריא? אמר רב יהודה אמר שמואל: כלים חדשים</strong> שיש להניח <strong>שלא שבעתן העין,</strong> שעינו של הקונה עדיין לא הספיקה להתבונן בהם כראוי. ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי אית בהו</strong> <small>[יש בהם]</small> <strong>סימן</strong> ניכר — <strong>כי</strong> <small>[כאשר]</small> <strong>לא שבעתן העין מאי הוי</strong> <small>[מה יהא]</small> על ידי כך? הרי יש בהם סימן, ומן הסתם הבחינו בכך הבעלים! <strong>אי דלית בהו</strong> <small>[שאין בהם]</small> <strong>סימן</strong> מיוחד בכלל, שהם דומים לכל הכלים היוצאים מבית החרושת — <strong>כי</strong> <small>[כאשר]</small> <strong>שבעתן העין מאי הוי</strong> <small>[מה יהא]</small> על ידי כך? הלא גם אז אין המאבד יכול לתת בהם סימן!
  ומשיבים:  <strong>לעולם</strong> מדובר בכלים <strong>דלית בהו</strong> <small>[שאין בהם]</small> <strong>סימן,</strong> וההבדל אם חדשים הם או ישנים יש לו משמעות להלכה — כי <strong>נפקא מינה</strong> <small>[יוצא מכאן]</small> הבדל הלכה למעשה <strong>לאהדורי</strong> <small>[להחזיר]</small> כלים כאלה <strong>לצורבא מרבנן</strong> <small>[לתלמיד חכם]</small> <strong>בטביעות עינא</strong> <small>[העין].</small> כי אף כלים שאין בהם סימן זיהוי בולט, פעמים רבות ניכרים הם לבעליהם על ידי צירוף תכונות קטנות שקשה להגדירן, ואם בא תלמיד חכם שאנו מאמינים לדבריו גם בלא הוכחה חיצונית, הרי אז אם היו אלה כלים ישנים שכבר <strong>שבעתן העין</strong> — <strong>קים ליה בגוייהו</strong> <small>[מוחזק לו בהם]</small> ומכיר אותם בוודאות <strong>ומהדרינן ליה</strong> <small>[ומחזירים אנו לו]</small> על סמך דיבורו. אבל אם היו חדשים מאד <strong>כי</strong> <small>[כאשר]</small> <strong>לא שבעתן העין</strong> — <strong>לא קים ליה בגוייהו</strong> <small>[אינו יכול להיות בטוח בהם],</small> <strong>ו</strong>ממילא <strong>לא מהדרינן ליה</strong> <small>[אין אנו מחזירים לו]</small> כי בכלל יש לשער שתלמיד חכם לא יאמר כל שקר ודבר מרמה. ש<strong>אמר רב יהודה אמר שמואל: בהני תלת מילי עבידי רבנן דמשנו במלייהו</strong> <small>[בשלושה דברים אלה</small> בלבד <small>עשויים חכמים לשנות בדבריהם]</small> ולא יאמרו אמת. ואלו הם: <strong>במסכת,</strong> אם שואלים אותו אם למד מסכת מסויימת רשאי לומר משום ענווה שלא למד, אף שבאמת למדה, <strong>ובפוריא</strong> <small>[במטה],</small> אם שואלים אותו אם שכב על מיטה מסויימת, שמותר לו לומר שלא שכב, שמא יימצא בה דבר מגונה ויגרום בושה לעצמו ללא צורך.
## דף כד.
 <strong>ובאושפיזא</strong> <small>[ובמלון]</small> שרשאי לספר שלא קיבלוהו בפנים יפות כל כך במלון, כדי שלא יבואו הכל להיטפל לאותו אדם ולהתאכסן בביתו. ושאלו: <strong>מאי נפקא מינה</strong> <small>[מה יוצא מכאן]</small> הלכה למעשה, ממה שלמדנו שבדברים אלה משנים תלמידי חכמים? <strong>אמר מר זוטרא: לאהדורי ליה אבידתא בטביעות עינא</strong> <small>[לענין להחזיר לו אבידה בטביעות העין].</small> <strong>אי ידעינן ביה</strong> <small>[אם יודעים אנו בו]</small> שהוא <strong>לא משני</strong> <small>[משנה]</small> <strong>אלא בהני תלת</strong> <small>[בשלושה אלה]</small> — <strong>מהדרינן ליה</strong> <small>[מחזירים אנו לו]</small> את אבידתו, <strong>ואי משני במילי אחריני</strong> <small>[ואם משנה</small> גם <small>בדברים אחרים]</small> — <strong>לא מהדרינן ליה</strong> <small>[אין אנו מחזירים לו],</small> שחוששים שמא שיקר.
  בהמשך לדבר זה על הדרישות הגבוהות להתנהגות מוסרית של תלמיד חכם מסופר: <strong>מר זוטרא חסידא</strong> <small>[החסיד]</small> <strong>אגניב ליה כסא דכספא מאושפיזא</strong> <small>[נגנב לו כוס של כסף מבעל בית המלון שלו]</small> ולא ידעו מי גנבו. <strong>חזיא לההוא בר בי רב דמשי ידיה ונגיב בגלימא דחבריה</strong> <small>[ראה תלמיד אחד שרוחץ את ידיו ומנגב אותן בגלימה של חבירו].</small> <strong>אמר</strong> מר זוטרא: <strong>היינו האי</strong> <small>[זהו זה]</small> האיש <strong>ש</strong><strong>לא איכפת ליה אממונא דחבריה</strong> <small>[לו מממון חבירו],</small> <strong>כפתיה ואודי</strong> <small>[כפתו אותו והודה]</small> האיש שהוא שגנב את הכוס.
 <strong>תניא</strong> <small>[שנויה</small> ברייתא<small>]:</small> <strong>מודה ר' שמעון בן אלעזר בכלים חדשים ש</strong>כבר <strong>שבעתן העין ש</strong>עליהם <strong>חייב להכריז. ואלו הן כלים חדשים שלא שבעתן העין שאינו חייב להכריז, כגון בדי</strong> (צרורות) של <strong>מחטים, ו</strong>צרורות של <strong>צינוריות</strong> (מסגרות) <strong>ומחרוזות של קרדומות. כל אלו שאמרו, אימתי</strong> הם <strong>מותרים? בזמן שמצאן אחד אחד, אבל</strong> אם <strong>מצאן שנים שנים</strong> — <strong>חייב להכריז,</strong> כיון שיש כבר סימן במספר החפצים שאבדו.
  ושואלים:  <strong>מאי</strong> <small>[מה פירוש]</small> <strong>בדי?</strong> ומשיבים: <strong>שוכי</strong> <small>[כעין ענפים]</small> <strong>ואמאי קרו ליה <small>[ומדוע קוראים להם]</small> "בדי"? — דבר דתלו ביה מידי</strong> <small>[שתולים בו דברים]</small> <strong>"בד" קרו ליה</strong> <small>[קוראים אותו].</small> <strong>כי ההוא דתנן התם</strong> <small>[וכמו זו ששנינו במשנה]</small> בהלכות לולב: <strong>עלה אחד בבד אחד</strong> כלומר, בענף אחד. 
 <big>א</big> באותה ברייתא שהבאנו שנינו עוד: <strong>וכן היה ר' שמעון בן אלעזר אומר: המציל מן הארי,</strong> או <strong>מן הדוב,</strong> או <strong>מן הנמר,</strong> או <strong>מן הברדלס,</strong> או <strong>מן זוטו</strong> (גאותו) <strong>של ים,</strong> או <strong>משלוליתו</strong> (שטפונו) <strong>של נהר,</strong> וכן <strong>המוצא בסרטיא</strong> (דרך המלך) או ב<strong>פלטיא</strong> (כיכר ציבורית) <strong>גדולה,</strong> או <strong>בכל מקום</strong> אחר <strong>שהרבים מצויים שם,</strong> כל אלו — <strong>הרי אלו שלו, מפני שהבעלים מתיאשין מהן.</strong>
 בענין זה <strong>איבעיא להו</strong> <small>[נשאלה להם ללומדים]</small> שאלה זו: <strong>כי קאמר</strong> <small>[כאשר אמר]</small> <strong>ר' שמעון בן אלעזר</strong> דין זה במוצא במקום שהרבים מצויים שם, האם מדובר דווקא כשהיה זה <strong>ב</strong>מקום שיש שם <strong>רוב גוים, אבל</strong> אם היה <strong>ב</strong>מקום ששם <strong>רוב ישראל</strong> — <strong>לא,</strong> אינו מתייאש, שכן סומך המאבד שיהודים יחזירו לו את האבידה, <strong>או דלמא</strong> <small>[שמא]</small> <strong>אפילו ברוב ישראל נמי</strong> <small>[גם כן]</small> <strong>אמר,</strong> שכיון שיש שם רבים כבר נתייאש המאבד?
  ו<strong>אם תמצא לומר</strong> כלומר, אם תחליט כי <strong>אפילו ברוב ישראל נמי</strong> <small>[גם כן]</small> <strong>אמר,</strong> האם <strong>פליגי רבנן עליה</strong> <small>[חלוקים חכמים עליו],</small> <strong>או לא פליגי</strong> <small>[חלוקים</small> עליו<small>]?</small>
 <strong>ואם תמצא לומר פליגי</strong> <small>[</small>ש<small>חלוקים],</small> האם לומר כי <strong>ברוב ישראל ודאי פליגי</strong> <small>[הם חולקים],</small> אולם עדיין יש לשאול האם גם <strong>ברוב גוים פליגי או לא פליגי</strong> <small>[חולקים או אינם חולקים]?</small>
 <strong>ואם תמצא לומר פליגי</strong> <small>[חולקים]</small> <strong>אפילו ברוב גוים,</strong> האם <strong>הלכה כמותו או אין הלכה כמותו?</strong>
 <strong>אם תמצא לומר</strong> ש<strong>הלכה כמותו,</strong> האם זה <strong>דוקא ברוב גוים או אפילו ברוב ישראל?</strong> והרי כאן שאלות רבות המתבססות זו על זו.
  כדי לברר אותן מציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>המוצא מעות בבתי כנסיות,</strong> או <strong>בבתי מדרשות,</strong> או <strong>בכל מקום שהרבים מצויים שם</strong> — <strong>הרי אלו שלו, מפני שהבעלים מתיאשין מהן.</strong> ומעתה נברר: <strong>מאן שמעת ליה דאזיל בתר רובא</strong> <small>[מי שמעת אותו שהולך אחר הרוב],</small> שסבור שמשגיחים בענין זה של רבים מצויים, הרי <strong>ר' שמעון בן אלעזר</strong> הוא, ואם כן <strong>שמעת מינה</strong> <small>[לומד אתה מכאן]</small> כי <strong>אפילו ברוב ישראל נמי</strong> <small>[גם כן]</small> אמר, שהרי מדובר כאן בבתי כנסיות ובתי מדרשות שהם מקומות שרק יהודים מצויים בהם.
  ודוחים:  <strong>הכא במאי עסקינן</strong> <small>[כאן במה אנו עוסקים]?</small> <strong>ב</strong>שמצא כספים <strong>מפוזרין</strong> שאין בהם סימן, ותוהים על כך: <strong>אי</strong> <small>[אם]</small> מדובר <strong>במפוזרין מאי אריא</strong> <small>[מה שייך, מדוע דווקא]</small> אמר ב<strong>מקום שהרבים מצויים שם? אפילו</strong> במקום ש<strong>אין הרבים מצויין שם</strong> הרי אלו שלו, שהרי אמרנו שלדעת הכל מעות מפוזרות של המוצא הן!
 <strong>אלא</strong> יש לחזור מתירוץ זה, ו<strong>לעולם</strong> יש לומר שמדובר <strong>ב</strong>כספים <strong>צרורין, והכא במאי עסקינן</strong> <small>[וכאן במה אנו עוסקים]?</small> — <strong>בבתי כנסיות של גוים,</strong> שהמונח "בית כנסת" כולל גם מקומות כינוס של גוים, ותוהים: <strong>בתי מדרשות מאי איכא למימר</strong> <small>[מה יש לומר]?</small> הלא ודאי כאן מדובר בדבר מיוחד לישראל! ומשיבים: אפשר לומר <strong>בתי מדרשות דידן</strong> <small>[שלנו]</small> <strong>דיתבי בהו</strong> <small>[שיושבים בהם]</small> <strong>גוים,</strong> כגון שיושבים שם שומרים או שמשים גוים. ומעירים: <strong>השתא דאתית להכי</strong> <small>[עכשיו שהגעת לכאן]</small> להסביר כך, יכול אתה לפרש גם כן <strong>בתי כנסיות נמי דידן</strong> <small>[גם כן שלנו],</small> <strong>דיתבי בהו</strong> <small>[שיושבים בהם]</small> <strong>גוים,</strong> ועל כל פנים, אין לפתור מכאן את בעייתנו.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנה: עיר שגוים ויהודים מצויים בה, <strong>מצא בה אבידה, אם רוב ישראל</strong> שם — <strong>חייב להכריז, אם רוב גוים</strong> — <strong>אינו חייב להכריז.</strong> ונדקדק בזה: <strong>מאן שמעת ליה דאמר אזלינן בתר רובא</strong> <small>[מי שמעת אותו שאומר,</small> שהוא סבור <small>שהולכים אחר ריבוי</small> האנשים<small>]?</small> — <strong>ר' שמעון בן אלעזר</strong> הוא, ואם כן, <strong>שמעת מינה</strong> <small>[למד מכאן]:</small> <strong>כי קאמר</strong> <small>[כאשר אמר]</small> <strong>ר' שמעון בן אלעזר</strong> הלכה זו הרי היא <strong>ברוב גוים, אבל ברוב ישראל</strong> — <strong>לא!</strong>
 את ההוכחה הזו דוחים: אפשר לומר כי <strong>הא מני</strong> <small>[</small>משנה <small>זו</small> כשיטת <small>מי היא]?</small> — <strong>רבנן היא</strong> <small>[</small>כשיטת <small>חכמים היא]</small> החולקים על ר' שמעון. ואומרים: אם כן מכל מקום <strong>תפשוט מינה</strong> <small>[תפתור מכאן]</small> בעיה אחרת שלנו, שהרי מוכח מכאן <strong>דמודו ליה רבנן</strong> <small>[שמודים לו חכמים]</small> <strong>לר' שמעון בן אלעזר ברוב גוים!</strong>
 ודוחים: <strong>אלא</strong> יש לתרץ אחרת: <strong>לעולם</strong> אותה משנה כשיטת <strong>ר' שמעון בן אלעזר היא, ו</strong>בדרך כלל <strong>אפילו ברוב ישראל נמי</strong> <small>[גם כן]</small> סבור הוא שהאבידה של המוצא, ואולם <strong>הכא במאי עסקינן</strong> <small>[כאן במה אנו עוסקים]?</small> — <strong>ב</strong>מקרה מיוחד שהיה הכסף <strong>טמון</strong> באחד המקומות שם. ומקשים: <strong>אי</strong> <small>[אם]</small> <strong>בטמון מאי עבידתיה גביה</strong> <small>[מה מעשהו אצלו],</small> כלומר, מה לו לאדם לקחת דבר שברור שאחד הניחו שם מדעתו שכיון שהניחו שם — יבוא בעליו ויקחהו! <strong>והתנן</strong> <small>[והרי שנינו</small> במשנה<small>]:</small> <strong>מצא כלי באשפה,</strong> מקום שהכל משליכים בו גרוטאות שונות, אם היה הכלי <strong>מכוסה</strong> — <strong>לא יגע בו</strong> שוודאי הטמינו שם אדם בכוונה, ואם היה הכלי <strong>מגולה</strong> — <strong>נוטל ומכריז.</strong>
 ומתרצים: יש לומר כאן <strong>כדאמר</strong> <small>[כפי שאמר]</small> <strong>רב פפא</strong> שם, שמדובר <strong>באשפה שאינה עשויה לפנות,</strong> כלומר, היה זה גל גרוטאות שלא היה מיועד להיפנות משם כלל, <strong>ונמלך עליה</strong> בעל המקום <strong>לפנותה</strong> ונמצאו בה כלים, שאז ראוי למוצא לקחת אותם ולהכריז עליהם, שאם לא יעשה כן — יזרק הכל. <strong>הכא נמי</strong> <small>[כאן גם כן]</small> יכול אתה לפרש שמדובר <strong>באשפה שאינה עשויה לפנות, ונמלך עליה לפנותה</strong> ומצא בה אבידה מונחת שם. ואז הולכים אחר רוב האנשים שבעיר, אם רובם יהודים — מכריז, ואם לאו — אינו חייב להכריז. ואין מכאן כל ראיה לענייננו.
## דף כד:
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> המשנה הזו כשיטת <strong>רבנן</strong> <small>[חכמים]</small> היא, ואולם <strong>מי קתני</strong> <small>[האם שנה</small> שם<small>]</small> המעות <strong>"הן שלו"?</strong> הלא רק <strong>"אינו חייב להכריז" קתני</strong> <small>[שנה].</small> והכוונה היא: <strong>ויניח</strong> המעות בידו ולא ישתמש בהן, <strong>וייתי</strong> <small>[ויבוא]</small> אדם מ<strong>ישראל ויהיב ביה סימנא ושקיל</strong> <small>[ויתן בה סימן ויקח].</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ש<strong>אמר רב אסי: מצא חבית יין בעיר שרובה גוים,</strong> חבית זו <strong>מותרת משום מציאה</strong> שיש לשער שגוים איבדוה, <strong>ואסורה בהנאה,</strong> שיין גוים אסור בהנאה. <strong>בא ישראל ונתן בה סימן</strong> שהיא שלו — <strong>מותרת בשתיה,</strong> שהרי הוכח שיין זה של ישראל היה, ואולם החבית שייכת <strong>למוצאה,</strong> שכיון שאבדה במקום כזה מן הסתם כבר התייאשו הבעלים.
 <strong>כמאן</strong> <small>[כ</small>שיטת <small>מי]</small> היא קביעה זו? <strong>כ</strong>דעת <strong>ר' שמעון בן אלעזר.</strong> ואם כן <strong>שמע מינה</strong> <small>[למד מכאן]</small> <strong>כי קאמר</strong> <small>[כאשר אמר]</small> <strong>ר' שמעון בן אלעזר</strong> — <strong>ברוב גוים</strong> אמר, <strong>אבל ברוב ישראל</strong> — <strong>לא.</strong> ודוחים: <strong>לעולם אימא</strong> <small>[אומר]</small> <strong>לך</strong> כי <strong>ר' שמעון בן אלעזר אפילו ברוב ישראל נמי קאמר</strong> <small>[גם כן אמר]</small> שהאבידה למוצא, <strong>ו</strong>אולם <strong>רב אסי סבר לה כוותיה בחדא</strong> <small>[סבור כשיטתו בדבר אחד]</small> ברוב גוים, <strong>ופליג עליה בחדא</strong> <small>[וחולק עליו באחד]</small> ברוב ישראל. ואין להוכיח מכאן לעצם שיטתו של ר' שמעון בן אלעזר.
  על הלכה זו שאמר רב אשי שואלים: <strong>וכי מאחר דאסירא</strong> <small>[שאסורה]</small> <strong>בהנאה</strong> מה שאמר <strong>מותרת משום מציאה,</strong> <strong>למאי הלכתא</strong> <small>[למה</small> לאיזו <small>הלכה אמר]?</small> שהרי כיון שאסור לו ליהנות ממנה, מה היתר יש לו עוד בה? <strong>אמר רב אשי:</strong> הכוונה היא <strong>לקנקנה,</strong> שאמנם היין אסור, אבל בקנקן יכול להשתמש.
  מסופר:  <strong>ההוא גברא דאשכח</strong> <small>[אדם אחד שמצא]</small> <strong>ארבעה זוזי דציירי בסדינא ושדו</strong> <small>[ארבעה זוזים שהיו צרורים בסדין ומוטלים]</small> <strong>בנהר בירן, אתא לקמיה</strong> <small>[בא לפני]</small> <strong>רב יהודה</strong> ושאל מה לעשות. <strong>אמר ליה</strong> <small>[לו]:</small> <strong>זיל אכריז</strong> <small>[לך והכרז].</small> ושואלים: <strong>והא</strong> <small>[הרי]</small> זה מקרה ברור של <strong>זוטו של ים</strong> <small>[גאות הים]</small> <strong>הוא</strong> או שלולית הנהר, ומדוע לא יהיה הדבר שייך למוצא? ומשיבים: <strong>שאני</strong> <small>[שונה]</small> <strong>נהר בירן, כיון דמתקיל לא מיאש</strong> <small>[שיש בו מכשולים וסכרים</small> שונים <small>אין</small> המאבד <small>מתייאש],</small> שהוא יודע שהחפץ שאיבד שם יתקל באחד המכשולים, וסופו להימצא. ושואלים: <strong>והא רובא</strong> <small>[והרי הרוב]</small> <strong>גוים נינהו</strong> <small>[הם],</small> ואם כן <strong>שמע מינה</strong> <small>[למד מכאן]</small> ש<strong>אין הלכה כ</strong>שיטת <strong>ר' שמעון בן אלעזר אפילו ברוב גוים!</strong> ומשיבים: <strong>שאני</strong> <small>[שונה]</small> <strong>נהר בירן,</strong> ש<strong>ישראל סכרו ליה</strong> <small>[סוכרים אותו]</small> <strong>וישראל כרו ליה</strong> <small>[כורים אותו]</small> להעמיק את אפיקו. ולכן <strong>כיון</strong> ש<strong>ישראל סכרו ליה</strong> <small>[סוכרים אותו]</small> — <strong>אימור</strong> שמאדם <strong>מישראל נפל</strong> הכסף, <strong>וכיון</strong> ש<strong>ישראל כרו ליה</strong> <small>[כורים אותו]</small> — <strong>לא מיאש</strong> <small>[אין</small> המאבד <small>מתייאש],</small> שכן הוא סבור שהכסף ימצא על ידי יהודים.
  מספרים:  <strong>רב יהודה הוה שקיל ואזיל בתריה</strong> <small>[היה מהלך אחר]</small> <strong>מר שמואל בשוקא דבי דיסא</strong> <small>[בשוק שמוכרים בו דיסא],</small> <strong>אמר ליה</strong> <small>[לו]</small> לשמואל: <strong>מצא כאן ארנקי מהו</strong> דינו? <strong>אמר ליה</strong> <small>[לו]:</small> <strong>הרי אלו שלו.</strong> שאל אותו: ואם <strong>בא ישראל ונתן בה סימן מהו</strong> הדין? <strong>אמר ליה</strong> <small>[לו]:</small> <strong>חייב להחזיר.</strong> תהה רב יהודה: <strong>תרתי</strong> <small>[שתים]?!</small> כלומר אלו שני דברים סותרים. שאם אמרת הרי אלו שלו משמע שאינו צריך להחזיר! <strong>אמר ליה</strong> <small>[לו]!</small> אני מתכוון לאדם שעושה זאת <strong>לפנים משורת הדין.</strong> כלומר: אכן החפץ, מצד הדין, שייך למוצא ואינו צריך להכריז עליו, אבל אם מתברר לו שהארנק שייך לאדם מסויים ראוי בכל זאת שיחזירנו. <strong>כי הא דאבוה</strong> <small>[כמו</small> מעשה <small>זה שאביו]</small> של <strong>שמואל אשכח הנך חמרי במדברא ואהדרינהו למרייהו לבתר תריסר ירחי שתא</strong> <small>[מצא חמורים במדבר והחזירם לבעליהם לאחר שנים עשר חודשי שנה],</small> כשוודאי כבר התייאשו הבעלים, ועשה זאת <strong>לפנים משורת הדין.</strong>
 וכיוצא בו מסופר: <strong>רבא הוה שקיל ואזיל בתריה</strong> <small>[היה מהלך אחרי]</small> <strong>רב נחמן בשוקא דגלדאי</strong> <small>[בשוק מוכרי העורות],</small> <strong>ואמרי ליה בשוקא דרבנן</strong> <small>[ויש אומרים</small> שהיה זה <small>בשוק החכמים],</small> <strong>אמר ליה</strong> <small>[לו],</small> שאל אותו: <strong>מצא כאן ארנקי מהו? אמר ליה</strong> <small>[לו]:</small> <strong>הרי אלו שלו.</strong> שאל: ואילו <strong>בא ישראל ונתן בה סימן מהו? אמר ליה</strong> <small>[לו]:</small> <strong>הרי אלו שלו</strong> של המוצא. אמר לו רבא: <strong>והלא עומד</strong> המאבד <strong>וצווח,</strong> שהרי ברור שהארנק הוא שלו! אמר לו רב נחמן: <strong>נעשה כצווח על ביתו שנפל ועל ספינתו שטבעה בים,</strong> כלומר, מצד הדין איבד בעל הארנק את זכותו, ואין לו אלא להצטער על כך, כפי שקורה בכל אסון אחר.
  מסופר:  <strong>ההוא דיו דשקיל בשרא בשוקא ושדיה בצנייתא דבי</strong> <small>[דיה אחת חטפה בשר בשוק וזרקה אותו בין הדקלים של בית]</small> <strong>בר מריון. אתא לקמיה</strong> <small>[בא</small> המוצא <small>לפני]</small> <strong>אביי</strong> לשאול מה לעשות. <strong>אמר ליה</strong> <small>[לו]:</small> <strong>זיל שקול לנפשך</strong> <small>[לך קח לעצמך].</small> ומקשים: <strong>והא רובא</strong> <small>[והרי רוב]</small> <strong>ישראל נינהו</strong> <small>[הם]</small> שם בשוק הבשר הכשר, <strong>שמעת מינה</strong> <small>[למד מכאן]</small> ש<strong>הלכה כ</strong>שיטת <strong>ר' שמעון בן אלעזר אפילו ברוב ישראל!</strong> ודוחים: <strong>שאני דיו</strong> <small>[שונה</small> חטיפת <small>הדיה]</small> ש<strong>כזוטו של ים דמי</strong> <small>[</small>היא <small>נחשבת],</small> שדבר כזה נעשה ממילא הפקר. ומקשים מצד אחר: <strong>והא</strong> <small>[והרי]</small> <strong>אמר רב: בשר שנתעלם מן העין,</strong> שבמשך זמן מסויים נעלם והיה בלא השגחה — <strong>אסור,</strong> שמא נתחלף בבשר אחר שאין אנו יודעים מה מקורו, והוא טריפה. ומשיבים: כאן מדובר <strong>בעומד ורואהו,</strong> שראו למן השעה שחטפה הדיה את הבשר, עד לרגע שנפל לה בין הדקלים.
  מסופר:  <strong>ר' חנינא מצא גדי שחוט בין טבריא</strong> (טבריה) <strong>לציפורי והתירוהו לו. אמר ר' אמי: התירוהו לו משום מציאה, כ</strong>דעת <strong>ר' שמעון בן אלעזר,</strong> והתירוהו לו <strong>משום שחיטה</strong> שאינו צריך לחשוש לכשרות הבשר, <strong>כ</strong>דעתו של <strong>ר' חנניא בנו של ר' יוסי הגלילי. דתניא</strong> <small>[ששנויה</small> ברייתא<small>]:</small> <strong>הרי שאבדו לו גדייו ותרנגוליו, הלך ומצאן שחוטין, ר' יהודה אוסר</strong> שמא לא נשחטו כדין, <strong>ו</strong>אילו <strong>ר' חנניא בנו של ר' יוסי הגלילי מתיר,</strong> שאם שחוטים הם, מן הסתם נשחטו כהלכה.
 <strong>אמר רבי: נראין דברי ר' יהודה כשמצאן באשפה</strong> שאז יש לחשוש שהשחיטה נפסלה, ולכן זרקם שם. <strong>ודברי ר' חנניא בנו של ר' יוסי הגלילי כשמצאן בבית.</strong> ומעתה נדייק לענייננו: <strong>מ</strong>כיון ש<strong>התירוהו</strong> <strong>לו משום</strong> שחיטה, משמע <strong>רובא</strong> <small>[</small>ש<small>רוב]</small> המצויים שם <strong>ישראל נינהו</strong> <small>[הם],</small> <strong>שמעת מינה</strong> <small>[לומד אתה מכאן]</small> ש<strong>הלכה כ</strong>שיטת <strong>ר' שמעון בן אלעזר אפילו ברוב ישראל!</strong> ודוחים, <strong>אמר רבא:</strong> מדובר שם שה<strong>רוב גוים,</strong> אולם <strong>רוב טבחי</strong> <small>[הטבחים,</small> השוחטים<small>]</small> הם <strong>ישראל.</strong>
 מסופר: <strong>ר' אמי אשכח</strong> <small>[מצא]</small> <strong>פרגיות שחוטות בין טבריא לציפורי, אתא לקמיה</strong> <small>[בא לפני]</small> <strong>ר' אסי, ואמרי לה לקמיה</strong> <small>[ויש אומרים</small> שבא <small>לפני]</small> <strong>ר' יוחנן, ואמרי לה בי מדרשא</strong> <small>[ויש אומרים בבית המדרש].</small> <strong>ו</strong><strong>אמרו ליה</strong> <small>[לו]:</small> <strong>זיל שקול לנפשך</strong> <small>[לך קח לעצמך].</small> וכיוצא בו מסופר: <strong>ר' יצחק נפחא</strong> <small>[הנפח]</small> <strong>אשכח קיבורא דאזלי ביה אזלויי</strong> <small>[מצא פקעת חוטים שעושים ממנה רשתות],</small> <strong>אתא לקמיה</strong> <small>[בא לפני]</small> <strong>ר' יוחנן, ואמרי לה בבי מדרשא</strong> <small>[ויש אומרים בבית המדרש],</small> <strong>ואמרו ליה</strong> <small>[לו]:</small> <strong>זיל שקול לנפשך</strong> <small>[לך קח לעצמך],</small> כיון שנמצאה האבידה במקום שרבים מצויים שם.
 <big>א משנה</big> <strong>ואלו</strong> המציאות ש<strong>חייב להכריז: מצא פירות בכלי, או כלי כמות שהוא,</strong> שיש כרגיל סימנים בכלי, <strong>מעות ב</strong>תוך <strong>כיס</strong> כסף, <strong>או כיס כמות שהוא, צבורי פירות, צבורי מעות</strong>
## דף כה.
 <strong>שלשה מטבעות</strong> מונחים <strong>זה על גב זה, כריכות</strong> (אלומות תבואה) <strong>ברשות היחיד, וככרות</strong> לחם <strong>של בעל הבית,</strong> שכל אדם עושה לעצמו ויש להם יחוד בצורתם, <strong>וגיזי צמר הלקוחין מבית האומן,</strong> שכל אומן מעבד אותם בצורה שונה במקצת, <strong>כדי יין וכדי שמן</strong> — <strong>הרי</strong> על כל <strong>אלו חייב להכריז.</strong>
 <big>א גמרא</big> ומדייקים בלשון המשנה: <strong>טעמא</strong> <small>[הטעם,</small> דווקא<small>]</small> ש<strong>מצא פירות</strong> המונחים <strong>ב</strong>תוך <strong>כלי ומעות</strong> המונחים <strong>ב</strong>תוך <strong>כיס. הא</strong> <small>[הרי]</small> אילו מצא <strong>כלי ולפניו פירות,</strong> או <strong>כיס ולפניו מעות</strong> — <strong>הרי אלו שלו.</strong> לפי זה <strong>תנינא להא</strong> <small>[שנינו</small> במשנה <small>דבר זה],</small> <strong>דתנו רבנן</strong> <small>[ששנו חכמים]</small> במפורש בברייתא: <strong>מצא כלי ולפניו פירות, כיס ולפניו מעות</strong> — <strong>הרי אלו שלו.</strong> מצא <strong>מקצתן</strong> של הפירות <strong>בכלי, ומקצתן על גבי קרקע,</strong> או <strong>מקצתן</strong> של המעות <strong>בכיס ומקצתן על גבי קרקע</strong> — <strong>חייב להכריז,</strong> שהרי אז ברור שמשם נפלו.
 <strong>ורמינהו</strong> <small>[ומשליכים, מראים סתירה]</small> מברייתא אחרת: <strong>מצא דבר שאין בו סימן</strong> שהיה <strong>בצד דבר שיש בו סימן</strong> — <strong>חייב להכריז.</strong> ואם <strong>בא בעל</strong> החפץ שיש בו <strong>סימן ונטל את שלו</strong> ולא תבע את הדבר האחר שאין בו סימן — <strong>זכה הלה,</strong> המוצא, <strong>בדבר שאין בו סימן.</strong> ומדוע לא נאמר כן אף בכלי ובפירות שלפניו!
 <strong>אמר רב זביד: לא קשיא</strong> <small>[אין זה קשה];</small> <strong>הא</strong> <small>[כאן]</small> מדובר <strong>בכובא וכיתנא</strong> <small>[בכלי ובפשתן]</small> שבתוכו, שאם נפל — משם נפל, שהרי סיבי הפשתן מחוברין יחד ואם חלקם מחוץ לכלי וחלקם בתוכו — ודאי ממנו נפלו. <strong>הא בצנא ופירי</strong> <small>[כאן בכלי ופירות],</small> שאם לא נשתייר מאומה מן הפירות בכלי, מן הסתם לא ממנו נפלו, שהרי אינם מחוברים אחד לאחר ואם מן הכלי נפלו הרי היה על חלקם להישאר בתוכו, וכיון שכולם מחוץ לו, מן הסתם לא נפלו כלל ממנו (תוס').
 <strong>רב פפא אמר : הא והא בצנא ופירי</strong> <small>[זה וזה</small> מדובר <small>בכלי ופירות]</small> <strong>ולא קשיא</strong> <small>[ואינו קשה];</small> <strong>הא דאשתייר</strong> <small>[זו שנשאר]</small> <strong>בה מידי</strong> <small>[דבר],</small> <strong>הא</strong> <small>[</small>ו<small>זו]</small> ש<strong>לא אשתייר</strong> <small>[נשאר]</small> <strong>בה מידי</strong> <small>[דבר],</small> שנראה שאין קשר בין הכלי והפירות.
 <strong>ואיבעית אימא</strong> <small>[ואם תרצה אמור]:</small> <strong>הא והא</strong> <small>[זה וזה]</small> מדובר באופן ש<strong>לא אשתייר</strong> <small>[נשאר]</small> <strong>בה מידי</strong> <small>[דבר],</small> <strong>ולא קשיא</strong> <small>[ואינו קשה],</small> כי <strong>הא דמהדרי אפיה</strong> <small>[זה שמופנים פני]</small> הכלי <strong>לגבי פירי</strong> <small>[הפירות],</small> ואז מסתבר שממנו נפלו, <strong>הא</strong> <small>[זה]</small> ש<strong>לא דמהדרי אפיה</strong> <small>[פונים פני]</small> הכלי <strong>לגבי פירי</strong> <small>[הפירות].</small>
 <strong>ואיבעית אימא</strong> <small>[ואם תרצה אמור]:</small> <strong>הא והא דמהדרי אפיה</strong> <small>[פונים פני]</small> הכלי <strong>לגבי פירי</strong> <small>[הפירות],</small> <strong>ולא קשיא</strong> <small>[ואינו קשה];</small> <strong>הא דאית</strong> <small>[זה שיש]</small> <strong>לה</strong> לכלי <strong>אוגנין</strong> (שפה לפיו) <strong>לצנא</strong> <small>[של הכלי],</small> שאז קשה לשער שיכלו כל הפירות ולא ישתייר בתוכו מאומה, <strong>הא דלית</strong> <small>[זה שאין]</small> <strong>לה</strong> לכלי <strong>אוגנין לצנא</strong> <small>[לכלי],</small> שבמקרה כזה אפשר לשער שכל הפירות נפלו ולא נשארו מהם כלל בפנים.
 <big>ב</big> שנינו במשנה שאם מצא <strong>צבורי פירות</strong> או <strong>צבורי מעות</strong> — חייב להכריז. ומעירים: <strong>שמעת מינה</strong> <small>[למד אתה מכאן]</small> כי <strong>מנין הוי</strong> <small>[הריהו]</small> <strong>סימן,</strong> שהרי ודאי הסימן שנותן הריהו: כמה ציבורי פירות היו שם. ומשיבים: <strong>תני</strong> <small>[שנה]</small> ותקן כגירסה: <strong>"צבור פירות",</strong> שלא המנין הוא סימן אלא המקום. ואומרים: אם כן, על כל פנים <strong>שמעת מינה</strong> <small>[למד אתה מכאן]</small> כי <strong>מקום הוי</strong> <small>[הריהו]</small> <strong>סימן,</strong> ותיפתר על ידי כך בעיה אחרת! ודוחים: מכאן אין להוכיח, <strong>תני</strong> <small>[שנה]</small> כמו שאנו שונים: <strong>"צבורי פירות".</strong> שאין הגירסה ברורה, ואין להוכיח ממנה בוודאות.
 <big>ג</big> שנינו במשנה: מצא <strong>שלשה מטבעות</strong> המונחים <strong>זה על גב זה</strong> מכריז. <strong>אמר ר'</strong> <strong>יצחק</strong> מן העיר <strong>מגדלאה</strong> <small>[מגדל]</small> <strong>והוא שעשויין</strong> המטבעות <strong>כמגדלין</strong> כלומר, מונחים זה על זה באופן מסודר. ומעירים: <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>מצא מעות מפוזרות</strong> — <strong>הרי אלו שלו, עשויין כמגדלים</strong> — <strong>חייב להכריז. ואלו הן עשויין כמגדלים</strong> — <strong>שלשה מטבעין זה על גב זה.</strong>
 ומעירים: <strong>הא גופא קשיא</strong> <small>[היא עצמה,</small> הברייתא, <small>קשה]</small> <strong>אמרת</strong> מצד אחד כי אם <strong>מצא מעות מפוזרות הרי אלו שלו,</strong> ומכאן אפשר להסיק: <strong>הא משלחפי שלחופי</strong> <small>[הרי אם היו מונחות קצת זו על גבי זו]</small> <strong>חייב להכריז,</strong> שהרי אינן מפוזרות לגמרי. <strong>אימא סיפא</strong> <small>[אמור את סופה]</small> של הברייתא: אם מצא את המטבעות כשהן <strong>עשויין כמגדלין חייב להכריז,</strong> ונדייק: רק אם היו כמגדלים, <strong>הא משלחפי שלחופי</strong> <small>[הרי</small> אם <small>היו מונחים במקצת זה על גב זה]</small> <strong>הרי אלו שלו!</strong> ומשיבים: יש להבין כי ה<strong>תנא</strong> בברייתא <strong>כל שאין עשויין כמגדלין</strong> — <strong>מפוזרות קרי להו</strong> <small>[קורא</small> הוא <small>אותן].</small>
 <strong>אמר ר'</strong> <strong>חנינא: לא שנו אלא</strong> שהיו המטבעות <strong>של שלשה מלכים,</strong> כלומר, מטבעות שאינם מאותו סוג, <strong>אבל של מלך אחד</strong> שהיו כולן שוות — <strong>אינו חייב להכריז.</strong> ומבררים: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> ש<strong>עשויין כמגדלין</strong> — <strong>אפילו של מלך אחד נמי</strong> <small>[גם כן],</small> <strong>ואי</strong> <small>[ואם]</small> ש<strong>אין עשויין כמגדלים</strong> — <strong>אפילו של שלשה מלכים נמי</strong> <small>[גם כן]</small> <strong>לא!</strong>
 <strong>אלא</strong> יש לתקן את הגירסה ולומר כי <strong>אי אתמר, הכי אתמר</strong> <small>[אם נאמר, כך נאמר]:</small> <strong>לא שנו אלא</strong> אם שלושת המטבעות היו <strong>של מלך אחד כעין שלשה מלכים, אבל</strong> אם היו <strong>של מלך אחד</strong> סתם — <strong>אינו חייב להכריז. והיכי דמי</strong> <small>[וכיצד הוא בדיוק]</small> ענין ש<strong>עשויין כמגדלים?</strong> <strong>רויחא תתאה ומציעא עילויה וזוטא עילויה מציעא</strong> <small>[הרחב</small> שבהם — <small>תחתון, והאמצעי</small> — <small>עליו, והקטן</small> — <small>על האמצעי].</small> <strong>דאמרינן</strong> <small>[שאומרים אנו]:</small> ודאי <strong>אנוחי אנחינהו</strong> <small>[הניח אותם]</small> בעליהן שם, ולכן אינם אבידה. <strong>אבל</strong> אם היו המטבעות <strong>של מלך אחד, דכולהו כי הדדי נינהו</strong> <small>[שכולם הם זה כמו זה]</small> <strong>אף על גב דמנחי אהדדי</strong> <small>[אף על פי שהם מונחים יחד]</small> — <strong>הרי אלו שלו, אימר אתרמויי אתרמי ובהדי הדדי נפול</strong> <small>[אמור שמא הזדמן הדבר וכולם כאחד נפלו]</small> והסתדרו זה אחר זה, ואין בכך סימן.
 <strong>ורבי יוחנן אמר: אפילו של מלך אחד נמי</strong> <small>[גם כן]</small> <strong>מכריז. מאי</strong> <small>[מה]</small> <strong>מכריז?</strong> — מכריז <strong>מנין,</strong> כלומר, מכריז שמצא מטבעות, והמאבד אומר כמה היה. ושואלים: אם כך <strong>מאי איריא תלתא</strong> <small>[מה שייך, מדוע דווקא, שלושה]</small> מטבעות? <strong>אפילו תרי נמי</strong> <small>[שתים גם כן].</small> <strong>אמר רבינא: טבעא</strong> <small>[מטבעות]</small> <strong>מכריז,</strong> כלומר, המוצא מכריז: מצאתי מטבעות, וכיון שאומר בלשון רבים מובן שמצא לפחות שניים, ולכן האומר שאבד שתים אינו נותן על ידי כך כל סימן. ומשום כך, רק אם יש שלושה יש בכך סימן.
 <strong>בעי</strong> <small>[שאל]</small> <strong>ר' ירמיה:</strong> מצא את המטבעות מונחים <strong>כשיר</strong> <small>[כצמיד]</small> בעיגול, <strong>מהו? כשורה</strong> ישרה, <strong>מהו? כחצובה</strong> <small>[כמשולש],</small> <strong>מהו? כסולם</strong> שהיו מונחים קצת זה על גבי זה בקו ישר אחד, <strong>מהו?</strong>
 ומעירים: <strong>פשוט מהא חדא</strong> <small>[פתור מאלה אחת]</small> לפחות, שכן <strong>אמר רב נחמן אמר רבה בר אבוה</strong> לגבי מטבעות הנמצאים יחד: <strong>כל שאילו מכניס לה קיסם ביניהם ונוטלם בבת אחת</strong> הרי זו הוכחה שלא באקראי נפלו הרי הוא <strong>חייב להכריז.</strong> ולפי זה מטבעות הנמצאים כשורה או כסולם חייבים להכריז.
 <strong>בעי</strong> <small>[שאל]</small> <strong>רב אשי:</strong>
## דף כה:
 <strong>כאבני בית קוליס</strong> (כאבנים שמניחים לעבודה זרה של מרקוליס), <strong>מהו?</strong>
 ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר מן הברייתא, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מצא מעות מפוזרות</strong> — <strong>הרי אלו שלו,</strong> היו מונחים <strong>כאבני בית קוליס</strong> — <strong>חייב להכריז. ואלו הן אבני בית קוליס: אחת מכאן ואחת מכאן ואחת על גביהן.</strong>
 ובדיני מציאת מטבעות בכלל <strong>תנו רבנן</strong> <small>[שנו חכמים]:</small> <strong>המוצא סלע</strong> (מטבע) <strong>בשוק, ומצאו חבירו ואמר</strong> לו: <strong>שלי היא</strong> מטבע זו, וסימנך כי <strong>חדשה היא,</strong> או ש<strong>נירונית היא</strong> (של נירון קיסר) או <strong>של מלך פלוני היא</strong> — <strong>לא אמר כלום</strong> ואינו חייב להחזיר לו. <strong>ולא עוד, אלא אפילו</strong> היה <strong>שמו</strong> של המאבד <strong>כתוב עליה</strong> — <strong>לא אמר כלום,</strong> ומדוע? — <strong>לפי שאין סימן למטבע. דאמר</strong> <small>[שאומר]</small> המוצא: <strong>דלמא אפוקי אפקא ומאיניש אחרינא נפל</strong> <small>[שמא הוציאה</small> המאבד <small>לקנות בה</small> <small>ומאדם אחר נפלה]</small> ולכן, מטבע כיון שעשויה לעבור מאדם לאדם, אין משמעות לסימן שנותן בה.
 <big>א משנה</big> <strong>מצא אחר הגפה</strong> (גדר עץ) <strong>או אחר הגדר</strong> של אבן <strong>גוזלות מקושרים, או</strong> מצא אותם <strong>בשבילין שבשדות</strong> — <strong>הרי זה לא יגע בהן,</strong> שודאי הניחם אדם שם. <strong>מצא כלי באשפה</strong> שהוא מקום שבו זורקים גרוטאות שונות, <strong>אם</strong> היה הכלי <strong>מכוסה</strong> — <strong>לא יגע בו</strong> שבודאי הטמינו אדם שם, <strong>אם מגולה</strong> — <strong>נוטל ומכריז.</strong>
 <big>ב גמרא</big> לגבי המוצא גוזלות מקושרים שואלים: <strong>מאי טעמא</strong> <small>[מה הטעם]</small> אומרים שלא יטלם? — <strong>דאמרינן</strong> <small>[שאומרים אנו]:</small> <strong>הני, אינש אצנעינהו</strong> <small>[</small>את <small>אלה, אדם</small> מסויים <small>הצניע],</small> <strong>ואי שקיל להו</strong> <small>[ואם יקח אותם]</small> — <strong>לית להו למרייהו סימנא בגווייהו</strong> <small>[אין להם לבעליהם סימן בהם],</small> <strong>הלכך לשבקינהו</strong> <small>[על כן יניחם]</small> <strong>עד דאתי מרייהו ושקיל להו</strong> <small>[שיבוא בעליהם ויקח אותם].</small>
 <strong>ו</strong>שואלים: <strong>אמאי</strong> <small>[מדוע]?</small> <strong>ליהוי</strong> <small>[שיהיה]</small> ה<strong>קשר</strong> שקשורים בהם <strong>סימנא</strong> <small>[סימן]!</small> <strong>אמר ר'</strong> <strong>אבא בר זבדא אמר רב:</strong> מדובר כאן <strong>ב</strong>אופן שהם <strong>מקושרין בכנפיהן, דכולי עלמא הכי מקטרי להו</strong> <small>[שהכל כך קושרין אותם]</small> ולכן אין הקשר סימן.
  ושואלים:  <strong>ולהוי</strong> <small>[ושיהא]</small> ה<strong>מקום</strong> שבו הונחו <strong>סימן! אמר רב עוקבא בר חמא:</strong> פה מדובר <strong>ב</strong>גוזלות ה<strong>מדדין</strong> <small>[קופצין]</small> ממקום למקום, ושמא דלגו מן המקום שהניחם שם. ושואלים: <strong>אי</strong> <small>[אם]</small> מדובר <strong>במדדין</strong> שמא <strong>מעלמא אתו</strong> <small>[מן החוץ באו]</small> <strong>ומותרים,</strong> שהרי יתכן שאינם אותם גוזלים שהונחו שם, אלא ממקום אחר הגיעו, וכבר התייאש מהם בעליהם!
  ומשיבים: אכן  <strong>איכא למימר מעלמא אתו</strong> <small>[יש מקום לומר שמהחוץ באו]</small> <strong>ואיכא למימר אינש אצנעינהו</strong> <small>[ויש</small> מקום <small>לומר</small> ש<small>אדם הצניעם</small> שם<small>],</small> <strong>והוה ליה</strong> <small>[והרי הוא]</small> <strong>ספק הינוח,</strong> שיש ספק אם הונחו שם אם לאו, <strong>ואמר ר'</strong> <strong>אבא בר זבדא אמר רב: כל ספק הינוח,</strong> שאין זה ברור שהוא אבידה, ושמא הונח שם מדעת — <strong>לכתחילה לא יטול</strong> אותו, <strong>ואם נטל לא יחזיר,</strong> שהרי אין בו סימן.
 <big>ג</big> שנינו במשנה שאם <strong>מצא כלי באשפה,</strong> אם הוא <strong>מכוסה</strong> — <strong>לא יגע בו,</strong> ואם הוא <strong>מגולה</strong> — <strong>נוטל ומכריז. ורמינהו</strong> <small>[ומשליכים,</small> מראים סתירה לכך<small>]</small> ממה ששנינו בברייתא: <strong>מצא כלי טמון באשפה</strong> — <strong>נוטל ומכריז.</strong> וטעמו של דבר <strong>שכן דרך אשפה לפנות,</strong> ובודאי לא הטמין אדם כלי במקום שעלול להיות להיעלם משם, אלא ודאי אבד שם.
 <strong>אמר רב זביד: לא קשיא</strong> <small>[אין זה קשה]:</small> <strong>הא</strong> <small>[זה]</small> שאינו נוטל הוא <strong>בכובי וכסי</strong> <small>[בקנקנים וכוסות],</small> שגדולים הם, ולא ייתכן שנפלו שם בטעות, <strong>הא בסכיני והמניק</strong> <small>[זה בסכינים ומזלגות],</small> שיתכן שבמקרה, אגב דברים אחרים, נפלו גם הם. <strong>בכובי וכסי</strong> — <strong>לא יגע,</strong> <strong>בסכיני והמניק</strong> שיש ספק שמא אבדו שם במקרה — <strong>נוטל ומכריז.</strong>
 <strong>רב פפא אמר: הא והא</strong> <small>[זה וזה]</small> <strong>בכובי וכסי</strong> <small>[בקנקנים וכוסות],</small> <strong>ולא קשיא</strong> <small>[ואינו קשה];</small> <strong>כאן</strong> בברייתא מדובר <strong>באשפה העשויה לפנות</strong> שנוטל ומכריז, <strong>כאן</strong> במשנה מדובר <strong>באשפה שאינה עשויה לפנות.</strong>
 ותוהים: <strong>אשפה העשויה לפנות</strong> אפילו אם טמן בה הרי <strong>אבידה מדעת היא,</strong> שהרי יודע שעשויה לפנות וכאילו מפקיר מה שהניח שם! <strong>אלא</strong> מדובר כאן <strong>באשפה שאינה עשויה לפנות, ונמלך עליה</strong> בעל האשפה <strong>לפנותה.</strong>
 ומעירים: <strong>בשלמא</strong> <small>[נניח]</small> <strong>ל</strong>שיטת <strong>רב פפא</strong> — <strong>היינו דקתני</strong> <small>[זה ששנינו]</small> בברייתא; <strong>שכן דרך אשפה לפנות,</strong> שבכך הדבר תלוי, <strong>אלא ל</strong>דעת <strong>רב זביד, מאי</strong> <small>[מה]</small> פירוש <strong>שכן דרך אשפה לפנות,</strong> הרי דבר זה אינו שייך לדעתו לטעם ההלכה? ומסבירים: כך יש להבין לשיטתו, <strong>שכן דרך אשפה לפנות לה כלים קטנים,</strong> כלומר, מצוי הוא שיפלו בטעות לאשפה כלים קטנים ובעליהם איפוא מתייאשים מהם.
 <big>ד משנה</big> <strong>מצא</strong> דבר <strong>בגל</strong> אבנים או <strong>בכותל ישן</strong> — <strong>הרי אלו שלו</strong> של המוצא. <strong>מצא</strong> אבידה <strong>בכותל חדש,</strong> אם היה זה <strong>מחציו</strong> של הכותל <strong>ולחוץ</strong> כלפי רשות הרבים — הרי הם <strong>שלו</strong> של המוצא, <strong>מחציו ולפנים</strong> — <strong>של בעל הבית</strong> הגר שם. <strong>אם היה</strong> זה בית ש<strong>משכירו</strong> בעל הבית <strong>לאחרים</strong> ודייריו מתחלפים — <strong>אפילו</strong> מצא דבר <strong>בתוך הבית</strong> הריק <strong>הרי אלו שלו,</strong> של המוצא, כיון שבעליו אינם ידועים ודאי אם כן שמי שהם שלו נתייאשו.
 <big>ה גמרא</big> לגבי כותל ישן <strong>תנא</strong> <small>[שנה]</small> החכם כהסבר: <strong>מפני שיכול לומר לו</strong> לבעל הגל או הכותל: <strong>של אמוריים הן,</strong> כלומר, מימים קדומים האבידה, עוד מימי האמוריים (כנענים) שהיו כאן לפני כיבוש הארץ בידי ישראל. ותוהים: <strong>אטו</strong> <small>[וכי]</small> ה<strong>אמורים מצנעי</strong> <small>[</small>הם ש<small>מטמינים]</small> דברים, ו<strong>ישראל לא מצנעי</strong> <small>[אינם מצניעים]?</small> ואם כן, הלא יתכן שבעל הבית הוא שהניח את החפצים בכותל ישן! ומשיבים: <strong>לא צריכא</strong> <small>[נצרכה]</small> אלא במקרה המיוחד
## דף כו.
 <strong>דשתיך טפי</strong> <small>[ש</small>היה <small>חלוד הרבה],</small> שברור שהוטמן שם לפני זמן רב.
 <big>א</big> שנינו במשנה כי המוצא דבר <strong>בכותל חדש, מחציו ולחוץ</strong> — <strong>שלו, מחציו ולפנים</strong> — <strong>של בעל הבית.</strong>
 לענין מציאת דבר בחור שבכותל <strong>אמר רב אשי:</strong> אם היתה זו <strong>סכינא</strong> <small>[סכין],</small> הבעלות עליה נקבעת <strong>בתר קתא</strong> <small>[לפי הקת],</small> שאם קת הסכין לצד פנים — מן הסתם בני החצר הניחוה שם, ואם קתה לחוץ — מסתמא מישהו מן החוץ הניחה כך. <strong>ו</strong>כן הבעלות על <strong>כיסא</strong> <small>[כיס]</small> נקבעת <strong>בתר שנציה</strong> <small>[אחר השנצות],</small> החוטים שבהם קושרים את פי הכיס.
 ושואלים: <strong>ואלא מתניתין דקתני</strong> <small>[משנתנו ששנה בה]</small> <strong>מחציו ולחוץ</strong> — <strong>שלו, מחציו ולפנים</strong> — <strong>של בעל הבית,</strong> מה טיבו של סימן זה? <strong>ולחזי</strong> <small>[ונראה],</small> <strong>אי קתא לגאו אי קתא לבר, אי שנציה לגאו אי שנציה לבר</strong> <small>[אם קת</small> הסכין <small>לפנים, אם הקת לחוץ, אם שנציו</small> של הכיס <small>לפנים אם שנציו לחוץ]!</small> ומשיבים: <strong>מתניתין</strong> <small>[משנתנו]</small> מדברת בדברים שאין להם צורה וצדדים מוגדרים, וכגון <strong>באודרא ונסכא</strong> <small>בסמרטוטים או טבלת מתכת].</small>
 <strong>תנא</strong> <small>[שנה החכם]:</small> <strong>אם היה כותל ממולא מהן,</strong> כגון במטבעות — <strong>חולקין</strong> המוצא שמבחוץ ובעל הכותל. ותוהים: <strong>פשיטא</strong> <small>[פשוט,</small> מובן מאליו<small>]</small> שכך הדין, שהרי לפי האמור במשנה רואים שהדבר שייך לשני הצדדים! ומשיבים: <strong>לא צריכא</strong> <small>[נצרכה]</small> אלא במקום שהיה הכותל <strong>משפע בחד גיסא</strong> <small>[משופע בצד אחד],</small> <strong>מהו דתימא</strong> <small>[שתאמר]</small> כי מתחילה היו המטבעות בצד הגבוה, ומשם <strong>אשתפוכי אישתפוך</strong> <small>[נשפכו]</small> ולכן הכל שייך למי שהצד הגבוה הוא בחלקו, על כן <strong>קא משמע לן</strong> <small>[השמיע לנו]</small> שבכל זאת אינו כן, שכיון שאי אפשר להוכיח שכך היה, הולכים על פי המצב בהווה.
 <big>ב</big> שנינו במשנה ש<strong>אם היה</strong> בעל הבית <strong>משכירו,</strong> את ביתו, <strong>לאחרים, אפילו מצא</strong> אדם דבר <strong>בתוך הבית</strong> — <strong>הרי אלו שלו. ו</strong>שואלים: <strong>אמאי</strong> <small>[מדוע]</small> נאמר כן? <strong>ליזיל בתר בתרא</strong> <small>[נלך אחר</small> האיש <small>האחרון]</small> שהיה בבית, שמסתבר שהוא איבד את החפץ.
 <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> <strong>מעות שנמצאו לפני סוחרי בהמה</strong> בירושלים — <strong>לעולם מעשר,</strong> שיש לשער שאין אלה כספי חולין אלא כספי פדיון מעשר שני, כיון שהרבה מאד אנשים מביאים לירושלים סכומים גדולים של פדיון מעשר שני שלהם, ובכסף זה קונים בהמות לזבחי שלמים, ולכן המעות הן תמיד מעות מעשר. אם נמצאו מעות <strong>בהר הבית</strong> — הרי הן <strong>חולין,</strong> שמן הסתם כבר הוציא הבא למקדש את כספי המעשר שלו לפני בואו להר הבית, והכסף שנשאר ברשותו כסף חולין הוא.
 <strong>ו</strong>אם מצא כסף בשאר מקומות <strong>בירושלים,</strong> אם היה זה <strong>בשאר ימות השנה</strong> — מן הסתם זהו כסף <strong>חולין,</strong> אם היה זה <strong>בשעת הרגל,</strong> שרוב המצויים בעיר עולי רגל הם ומביאים כספם בידם — כל מה שמצא <strong>מעשר.</strong>
 <strong>ואמר ר'</strong> <strong>שמעיה בר זעירא: מאי טעמא</strong> <small>[מה טעם</small> הדבר<small>]?</small> מדוע אומרים שמיד לאחר הרגל כספי חולין הם? — <strong>הואיל ושוקי ירושלים עשוין להתכבד</strong> (להיות מנוקים במאטטאים) <strong>בכל יום,</strong> ובוודאי כבר נמצא כל הכסף שאבד ביום אתמול. ולענייננו: <strong>אלמא אמרינן</strong> <small>[מכאן שאנו אומרים]</small> <strong>קמאי קמאי אזלו, והני אחריני נינהו</strong> <small>[ראשונים ראשו</small> <small>נים הלכו להם ונמצאו, ואלה אחרים הם].</small> <strong>הכא נמי</strong> <small>[כאן גם כן]</small> בבית נאמר: <strong>קמא קמא אזל והני דבתרא נינהו</strong> <small>[ראשון ראשון הלך ו</small>המעות <small>הללו של האחרון</small> שהיה בבית <small>הן]!</small>
 <strong>אמר ריש לקיש משום</strong> <small>[בשם]</small> <strong>בר קפרא: כגון שעשאו</strong> את הבית <strong>פונדק לשלשה</strong> מ<strong>ישראל,</strong> וכיון שהיו רבים, כל מה שאיבדו שם נעשה כהפקר.
  ומעירים:  <strong>שמע מינה</strong> <small>[למד מכאן]</small> ש<strong>הלכה כ</strong>שיטת <strong>ר'</strong> <strong>שמעון בן אלעזר</strong> שהמוצא במקום שמצויים בו רבים רשאי לקחת לעצמו <strong>אפילו ברוב ישראל,</strong> ותיפתר בעיה שעד כה לא מצאנו לה פתרון!
  ודוחים: אין הכרח לפרש כך,  <strong>אלא אמר רב מנשיא בר יעקב: כגון שעשאו פונדק לשלשה גוים</strong> ואנחנו מניחים שהם שאיבדו את החפץ.
 <strong>רב נחמן אמר</strong> בשם <strong>רבה בר אבוה: אפילו תימא</strong> <small>[תאמר]</small> שהיו שם <strong>שלשה</strong> מ<strong>ישראל</strong> ובכל זאת לא תיפתר השאלה העקרונית, כי כאן יש מצב מיוחד, <strong>מאי טעמא</strong> <small>[ומה טעם</small> הדבר<small>]?</small> — האדם <strong>ההוא</strong> ש<strong>נפל מיניה מיאש</strong> <small>[שנפל ממנו</small> הכסף ודאי <small>מתייאש]</small> במצב זה, ומדוע? <strong>מימר אמר</strong> <small>[אומר הוא]</small> בלבו: <strong>מכדי איניש אחרינא</strong> <small>[הרי אדם אחר]</small> <strong>לא הוה בהדי</strong> <small>[היה איתי]</small> <strong>אלא הני</strong> <small>[</small>שני אנשים <small>אלה],</small> <strong>אמרי קמייהו</strong> <small>[אמרתי לפניהם,</small> להם<small>]</small> <strong>כמה זמני ליהדרו</strong> <small>[פעמים שיחזירו]</small> <strong>לי, ולא הדרו</strong> <small>[החזירו]</small> <strong>לי,</strong> <strong>והשתא ליהדרו</strong> <small>[ועכשיו יחזירו]?!</small> <strong>אי דעתייהו לאהדורה אהדרוה ניהלי</strong> <small>[אם היה בדעתם להחזיר</small> היו כבר <small>מחזירים אותה לי],</small> <strong>והאי</strong> <small>[וזה]</small> ש<strong>לא אהדרוה</strong> <small>[החזירוה]</small> <strong>לי</strong> ודאי <strong>בדעתייהו למיגזלה</strong> <small>[בדעתם</small> היה <small>לגזול אותה],</small> וכיון שאינו יכול לעשות להם דבר ממילא התייאש מן המטבע. ולכן אם מצא הבא אל הבית דבר היה זה בודאי כבר לאחר יאוש.
  ומעירים:  <strong>ואזדא</strong> <small>[והולך]</small> <strong>רב נחמן לטעמיה</strong> <small>[לטעמו,</small> לשיטתו<small>],</small> ש<strong>אמר רב נחמן: ראה סלע</strong> (מטבע)
## דף כו:
 <strong>שנפל משנים</strong> — <strong>חייב להחזיר. מאי טעמא</strong> <small>[מה טעם</small> הדבר<small>]?</small> — האדם <strong>ההוא</strong> ש<strong>נ</strong> <strong>פל מיניה</strong> <small>[ממנו]</small> הכסף <strong>לא מיאש</strong> <small>[מתייאש],</small> שכן <strong>מימר אמר</strong> <small>[אומר הוא]</small> בליבו: <strong>מכדי איניש אחרינא</strong> <small>[הרי אדם אחר]</small> <strong>לא הוה בהדאי</strong> <small>[היה איתי]</small> <strong>אלא האי</strong> <small>[זה],</small> <strong>נקיטנא ליה ואמינא ליה</strong> <small>[אחזיק בו ואומר לו]:</small> <strong>אנת</strong> <small>[אתה]</small> <strong>הוא דשקלתיה</strong> <small>[שלקחתו],</small> את הכסף, ואף שלבסוף יתברר שלא הוא לקח, מכל מקום המאבד איננו מתייאש, ומשום כך חייב המוצא להחזיר.
  ואולם אם נפל הכסף מאחד <strong>משלשה אינו חייב להחזיר. מאי טעמא</strong> <small>[מה טעם הדבר]?</small> — <strong>ההוא דנפל מיניה ודאי מיאש</strong> <small>[זה שנפל הכסף ממנו ודאי מתייאש],</small> <strong>מימר אמר</strong> <small>[אומר הוא]</small> בליבו: <strong>מכדי תרי הוו בהדאי</strong> <small>[הרי שניים היו איתי],</small> <strong>אי נקיטנא להאי אמר</strong> <small>[אם אתפוס את זה, יאמר]:</small> <strong>"לא שקלתיה</strong> <small>[לקחתיו]</small> <strong>", ואי נקיטנא להאי אמר</strong> <small>[ואם אתפוס את זה, יאמר]:</small> <strong>"לא שקלתיה</strong> <small>[לקחתיו]</small>
 <strong>",</strong> וכיון שאינו יכול לתבוע בחוזקה ודאי מתייאש מיד. <strong>אמר רבא: האי דאמרת</strong> <small>[זה שאתה אומר]</small> כי <strong>בשלשה אינו חייב להחזיר</strong> — <strong>לא אמרן</strong> <small>[אמרנו]</small> הלכה זו <strong>אלא</strong> באופן <strong>דלית ביה</strong> <small>[שאין בה]</small> באבידה <strong>שוה פרוטה לכל חד וחד</strong> <small>[אחד ואחד],</small> <strong>אבל</strong> אם <strong>אית</strong> <small>[יש]</small> <strong>ביה שוה פרוטה לכל חד וחד</strong> <small>[אחד ואחד]</small> — <strong>חייב להחזיר. מאי טעמא</strong> <small>[מה טעם</small> הדבר<small>]?</small> — <strong>אימור שותפי נינהו ולא מיאשו</strong> <small>[אמור</small> שמא <small>שותפים הם</small> אלה <small>ואינם מתייאשים]</small> והם אינם חושדים זה בזה. אבל אם היתה האבידה פחות משווה שלוש פרוטות, שוב אין כאן שווה פרוטה לכל אדם, ואין כאן סכום הראוי להשבה כי המטבע שייכת לכולם.
 <strong>איכא דאמרי</strong> <small>[יש שאומרים]</small> שכך <strong>אמר רבא: אף על גב דלית ביה</strong> <small>[אף על פי שאין בו]</small> במטבע שאבד <strong>אלא שוה שתי פרוטות</strong> — <strong>חייב להחזיר, מאי טעמא</strong> <small>[מה טעם</small> הדבר<small>]?</small> — <strong>אימור שותפי נינהו</strong> <small>[אמור</small> שמא <small>שלושתם שותפים הם]</small> <strong>וחד מנייהו אחולי אחליה למנתיה גבי חבריה</strong> <small>[ואחד מהם מחל,</small> ויתר <small>על חלקו לגבי חבירו],</small> ונמצא שיש לשניים מהם כדי שווה פרוטה לכל אחד, וכיון ששותפים הם לא התייאשו.
 <big>א</big> כסיכום של הבעיה בענין מציאת מטבע, <strong>אמר רבא: ראה סלע</strong> (מטבע) <strong>שנפלה,</strong> אם <strong>נטלה לפני יאוש</strong> הבעלים <strong>על מנת לגוזלה,</strong> שלא התכוון כלל להחזירה — <strong>עובר בכולן,</strong> בכל האיסורים הבאים: עובר <strong>משום "</strong>ו<strong>לא תגזול"</strong> (ויקרא יט, יג) <strong>ו</strong>עובר <strong>משום</strong> מצות עשה של <strong>"השב תשיבם"</strong> (דברים כב, ב) <strong>ו</strong>עובר <strong>משום</strong> מצות לא תעשה של <strong>"לא תוכל להתעלם"</strong> (דברים כב, ג). <strong>ו</strong>יתר על כן, <strong>אף על גב דחזרה</strong> <small>[ואף על פי שהחזיר את המטבע הזו לבעליה]</small> <strong>לאחר יאוש,</strong> לא תיקן בכך את העבירה, כי מבחינת ההלכה <strong>מתנה הוא דיהיב ליה</strong> <small>[שנתן לו],</small> שהרי כבר התייאשו הבעלים וכאילו הפקירו את החפץ, <strong>ואיסורא דעבד</strong> <small>[ואיסור שעשה]</small> — <strong>עבד</strong> <small>[</small><small>עשה]</small> ועבר משום כל עבירות אלה.
 אם <strong>נטלה</strong> המוצא <strong>לפני יאוש על מנת להחזירה,</strong> שבשעת הימצאה התכוון להחזיר, ונמצא שלא עבר לא משום איסור גזילה ולא משום איסור התעלמות מאבידה, אולם עבר זמן וכבר נתייאשו הבעלים <strong>ולאחר יאוש נתכוין לגוזלה</strong> שאינו מחזיר את החפץ שבידו, אז <strong>עובר</strong> הוא רק <strong>משום "השב תשיבם"</strong> שהרי לא עשה מעשה כדי להשיב את האבידה לבעליה.
  ומקרה נוסף: ראה שנפל מטבע מאדם, <strong>המתין לה</strong> ולא לקחה <strong>עד שנתיאשו הבעלים, ונטלה.</strong> אם כן, כיון שבשעת נטילה היה זה לאחר יאוש אינו עובר משום גזילה, וכיון שבשעה שלקח כבר לא היתה חובת השבה, אף אינו עובר משום "השב תשיבם", ואם כן <strong>אינו עובר אלא משום "לא תוכל להתעלם" בלבד.</strong> שהרי התעלם מן האבידה ולא דאג להשיבה.
  ועוד <strong>אמר רבא: האי מאן דחזי</strong> <small>[מי שרואה]</small> ש<strong>נפל זוזי מחבריה בי חלתא</strong> <small>[מטבע מחבירו בין החולות]</small> <strong>ואשכחיה ושקליה</strong> <small>[ומצא אותו ולקח אותו],</small> <strong>לא מיחייב לאהדורי ליה</strong> <small>[אינו חייב להחזירו לו],</small> <strong>מאי טעמא</strong> <small>[מה טעם</small> הדבר<small>]?</small> — האדם <strong>ההוא</strong> ש<strong>נפל מיניה מיאש</strong> <small>[מתייאש]</small> <strong>הוא</strong> בוודאי, שיודע שבין החולות קשה עד מאוד למצוא מטבע. ויתר על כן, <strong>אף על גב דחזייה דאייתי ארבלא וקא מרבל</strong> <small>[אף על פי שרואה אותו,</small> את המאבד <small>שמביא כברה וכובר בה]</small> את החול, גם אז יש להניח שהמאבד כבר התייאש, אלא <strong>מימר אמר</strong> <small>[אומר הוא</small> בליבו<small>]:</small> <strong>כי היכי דנפול מינאי דידי הכי נפול מאיניש אחרינא ומשכחנא מידי</strong> <small>[כפי שנפלה מטבע ממני</small> בחולות <small>כך</small> ודאי <small>נפלה</small> גם <small>מאדם אחר ואמצא משהו],</small> ומעשיו אינם מוכיחים איפוא שלא נתייאש.
 <big>ב משנה</big> <strong>מצא בחנות</strong> דברים שאין בהם סימן — <strong>הרי אלו שלו,</strong> לפי שרבים מצויים שם והמאבד ודאי כבר נתייאש. מצא דבר <strong>בין התיבה</strong> (הדלפק) של החנווני <strong>ולחנוני</strong> — האבידה <strong>של</strong> ה<strong>חנוני,</strong> לפי ששם אין הרבים מצויים אלא החנווני בלבד, ומן הסתם ממנו נפלה. וכן אם מצא דבר <strong>לפני שולחני</strong> (מחליף מטבעות) — <strong>הרי אלו שלו.</strong> מצא <strong>בין הכסא</strong> שיושב על ידו השולחני <strong>ולשולחני</strong> — <strong>הרי אלו של</strong> ה<strong>שולחני.</strong>
 <strong>הלוקח</strong> (קונה) <strong>פירות מחבירו, או ששילח לו חבירו פירות</strong> במתנה, <strong>ומצא בהן מעות</strong> (כסף) — <strong>הרי אלו שלו</strong> שוודאי נפל הכסף לשם במקרה וכבר נתייאשו ממנו הבעלים. <strong>אם היו</strong> המטבעות <strong>צרורים</strong> — הרי זה <strong>נוטל ומכריז</strong> שהרי יש בהן סימן. 
 <big>ג גמרא</big> על דברי המשנה "לפני שולחני הרי אלו שלו": <strong>אמר ר'</strong> <strong>אלעזר:</strong> <strong>אפילו</strong> מצאם <strong>מונחין על גבי</strong> ה<strong>שולחן</strong> עצמו.
  ומקשים: הלא  <strong>תנן</strong> <small>[שנינו</small> במשנה<small>]</small> מצא מטבעות <strong>לפני שולחני</strong> — <strong>הרי אלו שלו,</strong> ונדייק מכאן: <strong>הא</strong> <small>[הרי]</small> אם מצא <strong>על גבי</strong> ה<strong>שולחן</strong> עצמו — שייך הכסף ל<strong>שולחני!</strong> ומשיבים: <strong>אימא סיפא</strong> <small>[אמור את סופה]</small> של המשנה וראה להיכן מוביל הדיוק שם: <strong>בין הכסא ולשולחני</strong> — <strong>של שולחני,</strong> ואם נדייק בלשון: <strong>הא</strong> <small>[הרי]</small> אם היה זה <strong>על גבי</strong> ה<strong>שולחן</strong> — הרי אלו <strong>שלו, אלא</strong> יש להסיק כי <strong>מהא ליכא למשמע מינה</strong> <small>[מזו אי אפשר לשמוע ממנה]</small> הלכה, שאין להוציא מסקנה הלכתית בנושא זה ממשנתנו בדרך הדיוק.
  ושואלים: אם כן,  <strong>ור'</strong> <strong>אלעזר, הא מנא ליה</strong> <small>[</small>הלכה <small>זו מנין לו]</small> אם איננו יכול למצוא את מקורה במשנה? <strong>אמר רבא: מתניתין קשיתיה</strong> <small>[משנתנו היתה קשה לו]</small> ומתוך פתרון הקושי הגיע למסקנה זו. כי <strong>מאי אריא</strong> <small>[מה שייך,</small> מדוע דווקא<small>]</small> <strong>דתני</strong> <small>[ששנה]</small> בה <strong>"בין הכסא לשולחני</strong> — <strong>של שולחני"? ליתני</strong> <small>[שישנה]</small> בנוסח: <strong>"על</strong> ה<strong>שולחן". אי נמי</strong> <small>[או גם כן]</small> בנוסח: <strong>"מצא בשולחנות", כדקתני רישא</strong> <small>[כמו ששנה בתחילה]</small> <strong>"מצא בחנות</strong> — <strong>שלו". אלא שמע מינה</strong> <small>[למד מכאן]</small> מדיוק הלשון ש<strong>אפילו</strong> היו הכספים <strong>מונחין על גבי שולחן</strong> — <strong>הרי אלו שלו,</strong> של המוצא, שאין השולחני מניח מעותיו אלא במגירה ולא על גבי השולחן, ומעות שעל השולחן — מאחד הלקוחות   הם.
 <big>ד</big> שנינו במשנה ש<strong>הלוקח פירות מחבירו</strong> ומצא בהם מעות — הרי אלו של המוצא. <strong>אמר ריש לקיש משום</strong> (בשם) <strong>ר' ינאי: לא שנו</strong> הלכה זו <strong>אלא</strong>
## דף כז.
 <strong>בלוקח</strong> (קונה) <strong>מן התגר</strong> (סוחר) שקנה את הפירות מאנשים רבים, ואין ידוע ממי מהם האבידה, <strong>אבל בלוקח מבעל הבית</strong> — <strong>חייב להחזיר.</strong> ומסופר, <strong>וכן תני תנא קמיה</strong> <small>[שנה חוזר המשניות לפני]</small> <strong>רב נחמן: לא שנו אלא בלוקח מן התגר, אבל בלוקח מבעל הבית</strong> — <strong>חייב להחזיר.</strong>
 על כך <strong>אמר ליה</strong> <small>[לו]</small> <strong>רב נחמן:</strong> ומדוע יחזיר אף לבעל הבית, <strong>וכי בעל הבית בעצמו דשן</strong> (דש אותן) את אלומות התבואה הללו? הלא מן הסתם פועליו הם שעשו זאת, ואם כן יתכן מאוד שמן הפועלים אבד החפץ, ולא ברור ממי! <strong>אמר לו</strong> חוזר המשניות: <strong>איסמיה</strong> <small>[</small>האם <small>אמחוק אותה],</small> את הברייתא הזו? שאשמיטנה מגירסתי לפי שאינה נכונה? <strong>אמר ליה</strong> <small>[לו]:</small> <strong>לא,</strong> ואולם <strong>תתרגם מתניתא</strong> <small>[תרגם, הסבר,</small> את <small>הברייתא]</small> <strong>כגון</strong> ש<strong>דשן על ידי עבדו ושפחתו הכנענים</strong> שרכושם הוא רכושו, וכל מה שאיבדו שייך לבעל הבית.
 <big>א משנה</big> משנה זו היא קטע של מדרש הלכה בדיני מציאה. <strong>אף השמלה היתה בכלל כל אלו</strong> החפצים שנמנו בתורה במפורש כאבידות, כאמור "וכן תעשה לחמורו וכן תעשה לשמלתו" (דברים כב, ג), <strong>ולמה יצאת</strong> (יצאה) מן הכלל להיאמר בכתוב במפורש? — <strong>להקיש</strong> (להשוות) <strong>אליה</strong> דברים אחרים, ו<strong>לומר לך: מה שמלה מיוחדת, שיש בה</strong> כרגיל <strong>סימנין ויש לה תובעין,</strong> כלומר, יש לה בעלים, שהרי לא יתכן שתיווצר מעצמה, <strong>אף כל דבר שיש בו סימנין ויש לו תובעים</strong> — <strong>חייב להכריז</strong> עליו.
 <big>ב גמרא</big> תחילה שואלים: <strong>מאי</strong> <small>[מה</small> פירוש<small>]</small> <strong>"בכלל כל אלו",</strong> מה הוא כלל זה שמדובר בו? <strong>אמר רבא: בכלל</strong> הכתוב בדיני מציאה "וכן תעשה לחמורו וכן תעשה לשמלתו וכן תעשה ל<strong>כל אבדת אחיך</strong> אשר תאבד ממנו ומצאתה לא תוכל להתעלם" (שם).
  בקשר לפסוק זה <strong>אמר רבא: למה לי דכתב רחמנא</strong> <small>[מדוע כתבה התורה]</small> בדין אבידה גם <strong>"שור"</strong> (שם א), גם <strong>"חמור"</strong> (שם ג), גם <strong>"שה"</strong> (שם א) <strong>ו</strong>גם <strong>"שמלה"</strong> (שם ג), מדוע לא היה די בדוגמא אחת בלבד?
  והשיב:  <strong>צריכי</strong> <small>[נצרכו כולם]</small> משום שיש בכל אחד מהם צד מיוחד ללמוד ממנו. <strong>דאי כתב רחמנא</strong> <small>[שאילו היתה כותבת התורה]</small> <strong>שמלה</strong> בלבד, <strong>הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה]</small> אמורים שיש להחזיר אבידה <strong>בעדים דגופה,</strong> שהעדים מעידים שהם מכירים את האבידה עצמה ויודעים למי היא שייכת, או <strong>סימנין דגופה. אבל</strong> להחזיר <strong>חמור</strong> רק <strong>בעדים דאוכף</strong> או ב<strong>סימנין דאוכף,</strong> שאין בחמור עצמו סימנים מיוחדים אך תובעים אותו משום שיש סימנים באוכפו, <strong>אימא לא מהדרינן ליה</strong> <small>[שמא אין מחזירים אותו],</small> שהרי הסימן איננו בגוף החמור, על כן <strong>כתב רחמנא</strong> <small>[כתבה התורה]</small> <strong>"חמור",</strong> לומר ש<strong>אפילו חמור בסימני</strong> ה<strong>אוכף</strong> מחזירים.
  וממשיך רבא: <strong>"שור" ו"שה" דכתב רחמנא</strong> <small>[שכתבה התורה]</small> <strong>למה לי?</strong> והשיב: <strong>"שור"</strong> — <strong>אפילו לגיזת זנבו,</strong> שגם אם גזזו שיער מזנבו של שור שנמצא צריך להחזיר את השיער לבעלים, <strong>ושה</strong> — <strong>לגיזותיו,</strong> שאת הצמר שגוזזים ממנו יש להשיב לבעלים. ומקשים: <strong>ולכתוב רחמנא</strong> <small>[ושתכתוב התורה]</small> <strong>"שור",</strong> ונלמד מכאן ש<strong>אפילו לגיזת זנבו</strong> מחזירים, <strong>וכל שכן</strong> שמחזירים <strong>שה לגיזותיו,</strong> שהרי רוב הרווח שיש בצאן הוא מן הצמר, ואין זה רק רווח צדדי כשיער מזנב השור!
 <strong>אלא אמר רבא: "חמור"</strong> הכתוב בדיני ה<strong>בור ל</strong>שיטתו של <strong>ר' יהודה</strong> (שאינו דורש כחכמים, ואינו לומד מדוגמה זו להלכה), <strong>ו"שה"</strong> שכתוב בדיני <strong>אבידה, לדברי הכל קשיא</strong> <small>[קשה].</small> כלומר, לא מצאנו דרך מספקת להסביר לשם מה נחוצים אלה.
  ושואלים:  <strong>ואימא</strong> <small>[ושמא]</small> הדבר הנוסף ללמד שצריך להחזיר את ה<strong>גללים הוא דאתא</strong> <small>[שבא]?</small> ודוחים: <strong>גללים</strong> מן הסתם <strong>אפקורי מפקר להו</strong> <small>[מפקיר</small> הוא <small>אותם]</small> ואין בעל האבידה מקפיד שיאסוף המוצא את כל הגללים שהטילה הבהמה אחריה (אף שיש להם ערך מסויים). ושואלים: <strong>ודילמא</strong> <small>[ושמא]</small> הכתוב הזה <strong>לסימנין הוא דאתא</strong> <small>[שבא],</small> ללמדנו שמחזירים אבידה בסימנים. <strong>דאיבעיא לן</strong> <small>[שנשאלה לנו]</small> השאלה הבאה: כשמחזירים אבידה על פי <strong>סימנין,</strong> האם דבר זה הוא <strong>דאורייתא</strong> <small>[מן התורה]</small> <strong>או</strong> רק <strong>דרבנן</strong> <small>[מדברי סופרים].</small> ונאמר שעל כן <strong>כתב רחמנא</strong> <small>[כתבה התורה]</small> <strong>"שה"</strong> שאינו בא ללמד לגופו, והוא מיותר איפוא כדי ללמוד ממנו, ש<strong>אפילו בסימנין מהדרינן</strong> <small>[מחזירים אנו]</small> ולא רק בעדים, <strong>ו</strong>אם כך נוכיח כי <strong>סימנין דאורייתא</strong> <small>[מן התורה</small> הם<small>].</small>
 <strong>אמרי</strong> <small>[אומרים]</small> בדחיית הסבר זה: <strong>מדקתני להו</strong> <small>[מכיון ששנה אותם]</small> ה<strong>תנא,</strong> את ה<strong>סימנין גבי</strong> <small>[אצל]</small> <strong>שמלה, דקתני</strong> <small>[שהרי שנה]:</small> <strong>מה שמלה מיוחדת שיש בה סימנין ויש לה תובעין</strong> — <strong>חייב להכריז, אף כל דבר שיש בו סימנין ויש לו תובעין</strong> — <strong>חייב להכריז. שמע מינה</strong> <small>[למד מכאן]</small> ש<strong>"שה"</strong> שנאמר <strong>לאו</strong> <small>[לא]</small> <strong>ל</strong>למדנו לענין <strong>סימנין הוא דאתא</strong> <small>[שבא],</small> אלא ללמדנו ענין אחר, אבל אנו איננו יודעים מה הוא.
 <big>ג</big> ומביאים עוד מדרש הלכה על אותם הכתובים. <strong>תנו רבנן</strong> <small>[שנו חכמים]:</small> על מה שנאמר "וכן תעשה לכל אבידת אחיך אשר תאבד ממנו ומצאתה לא תוכל להתעלם" (שם ג), דורשים: <strong>"אשר תאבד"</strong> — <strong>פרט לאבידה שאין בה שוה פרוטה,</strong> שמפני מיעוט ערכה אינה קרויה אבידה כלל ואינה בכלל המצוה. <strong>ר' יהודה אומר: "ומצאתה"</strong> — <strong>פרט לאבידה שאין בה שוה פרוטה,</strong> שדבר שנמצא ואיננו שווה פרוטה אין בו חובת השבה.
  ושואלים:  <strong>מאי בינייהו</strong> <small>[מה</small> ההבדל למעשה <small>ביניהם]?</small> שהרי לכאורה שניהם מסכימים בעיקר הדין שבפחות מפרוטה אין דין השבת אבידה? <strong>אמר אביי:</strong> אין הבדל ביניהם בהלכה, אלא <strong>משמעות דורשין איכא בינייהו</strong> <small>[יש ביניהם</small> הבדל<small>]</small> מאיזה פסוק מוציאים הלכה זו. <strong>מר נפקא ליה</strong> <small>[חכם זה,</small> חכמים, <small>יוצא לו],</small> לומדים הם את הדבר <strong>מ"אשר תאבד", ומר נפקא ליה</strong> <small>[וחכם זה,</small> ר' יהודה, <small>יוצא לו,</small> הוא לומד<small>]</small> <strong>מ"ומצאתה".</strong>
 ושואלים: <strong>ולמאן דנפקא ליה</strong> <small>[ולמי שיוצא לו,</small> לומד<small>]</small> <strong>מ"אשר תאבד", האי</strong> <small>[זה</small> הכתוב<small>]</small> <strong>"ומצאתה" מאי עביד ליה</strong> <small>[מה עושה</small> הוא <small>בו],</small> מה למד הוא ממנו?
  ומשיבים:  <strong>ההוא מיבעי ליה</strong> <small>[אותו כתוב נצרך לו]</small> <strong>ל</strong>כמו שדרשו <strong>רבנאי,</strong> ש<strong>אמר רבנאי: "ומצאתה"</strong> פירושו — דבר <strong>דאתאי לידיה</strong> <small>[שבא לידו]</small> ממש <strong>משמע.</strong>
 ושואלים עוד: <strong>ולמאן דנפקא ליה</strong> <small>[ולמי שיוצא לו</small> הדבר<small>]</small> <strong>מ"ומצאתה", האי</strong> <small>[זה הכתוב]</small> <strong>"אשר תאבד" מאי עביד ליה</strong> <small>[מה עושה</small> הוא <small>בו]?</small>
 ומשיבים: <strong>מבעי ליה</strong> <small>[נצרך הוא לו]</small> <strong>ל</strong>כמו שהסביר <strong>ר' יוחנן.</strong> ש<strong>אמר ר' יוחנן משום</strong> <small>[בשם]</small> <strong>ר' שמעון בן יוחאי: מניין לאבידה ששטפה נהר שהיא מותרת</strong> לכל אדם אף על פי שיש בה סימנים? <strong>שנאמר: "</strong>ו<strong>כן תעשה לכל אבדת אחיך אשר תאבד ממנו ומצאתה".</strong> וכך יש להבין: חובת ההשבה היא על <strong>מי שאבודה הימנו</strong> בלבד <strong>ומצויה אצל כל אדם,</strong> כלומר, שיכולה להימצא על ידי כל אדם. <strong>יצתה</strong> (יצאה) <strong>זו</strong> האבידה שנגרפה על ידי הנהר <strong>שאבודה הימנו ואינה מצויה אצל כל אדם,</strong> שהרי כרגיל היא טובעת בנהר ולכן היא נעשית הפקר, ואין חובה להחזירה.
  ושואלים:  <strong>ואידך</strong> <small>[האחר],</small> <strong>הא</strong> <small>[אותה]</small> הלכה של <strong>רבנאי מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו,</small> נלמד הדבר<small>]</small> <strong>מ"ומצאתה"</strong> שנאמרה המלה בתוספת האות וא"ו, ו־"ו" יתירה זו באה ללמד הלכה נוספת זו.
  ושואלים:  <strong>ואידך</strong> <small>[והאחר],</small> <strong>הא</strong> <small>[זה]</small> שאמר <strong>ר' יוחנן מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו</small> הדבר<small>]</small> ממה שנאמר <strong>"ממנו",</strong> שהוא בא להדגיש ממנו בלבד ולא מכל אדם. ושואלים: <strong>ואידך</strong> <small>[והאחר],</small> מדוע איננו לומד מכאן? ומשיבים: <strong>"ממנו"</strong> כהדגשה במובן זה <strong>לא משמע ליה</strong> <small>[אינה נשמעת לו],</small> שאיננו סבור שאפשר לדייק מכאן בלימוד נוסף.
 <strong>רבא אמר : פרוטה שהוזלה,</strong> כלומר, דבר שהיה שווה פרוטה והוזל במחירו <strong>איכא בינייהו</strong> <small>[יש</small> הבדל <small>ביניהם]</small> בין חכמים ור' יהודה. <strong>מאן דאמר</strong> <small>[מי שאומר]</small> שהלימוד הוא <strong>מ"אשר תאבד"</strong> — <strong>איכא</strong> <small>[יש]</small> בכך משום אבידה, שהרי בשעת אבידה היה שווה פרוטה. <strong>ומאן דאמר</strong> <small>[ומי שאמר]</small> <strong>מ"ומצאתה"</strong> — <strong>ליכא</strong> <small>[אין]</small> בכך משום מציאה, שהרי בשעת מציאה לא היתה שווה פרוטה.
 <strong>ו</strong>מקשים: <strong>ו</strong>הלא אף <strong>למאן דאמר</strong> <small>[לדעת מי שאומר]</small> שהלימוד הוא מ<strong>"אשר תאבד"</strong> — <strong>הא בעינן</strong> <small>[הרי צריכים אנו]</small> שיהיה <strong>"ומצאתה",</strong> כלומר, שיהא זה דבר בעל ערך הראוי להיקרא מציאה, <strong>וליכא</strong> <small>[ו</small>הלא <small>אין כאן]!</small>
 <strong>אלא</strong> יש לומר להיפך: לענין <strong>פרוטה שהוקרה איכא בינייהו</strong> <small>[יש</small> הבדל <small>ביניהם],</small> <strong>מאן דאמר</strong> <small>[מי שאמר]</small> ולמד מ<strong>"ומצאתה"</strong> — <strong>איכא</strong> <small>[יש</small> כאן<small>]</small> חובה, שהרי בזמן מציאה הדבר היה שווה פרוטה, <strong>ומאן דאמר</strong> <small>[ומי שאומר]</small> שהלימוד הוא מ<strong>"אשר תאבד"</strong> — <strong>ליכא</strong> <small>[אין כאן].</small>
 ומקשים: <strong>ולמאן דאמר</strong> <small>[ולדעת מי שאומר]</small> שהלימוד הוא מ<strong>"ומצאתה", הא בעינן</strong> <small>[הרי צריכים אנו]</small> גם שיתקיים בו <strong>"אשר תאבד" וליכא</strong> <small>[ואין כאן],</small> וכיוון שבשעת האבידה לא החשיב אותה בעליה, הריהי כהפקר ושייכת למוצא!
 <strong>אלא</strong> יש לומר כי המחלוקת היא ביחס לדבר שהיה שווה <strong>פרוטה שהוקרה והוזלה וחזרה והוקרה איכא בינייהו</strong> <small>[יש ביניהם</small> הבדל<small>].</small> <strong>מאן דאמר</strong> <small>[מי שאומר]</small> שהלימוד הוא מ<strong>"אשר תאבד"</strong> — <strong>איכא</strong> <small>[יש</small> כאן<small>],</small> שהרי גם בשעת האבידה וגם בשעת המציאה היה הדבר שווה פרוטה. ואולם <strong>מאן דאמר</strong> <small>[מי שאומר]</small> שהלימוד הוא מ<strong>"ומצאתה"</strong> — <strong>בעינן דאית בה</strong> <small>[צריכים אנו שיהיה בה]</small> <strong>שיעור מציאה משעת אבידה ועד שעת מציאה.</strong> ובמקרה זה, כיון שבמשך זמן מסויים לא היה בחפץ כדי ערך מציאה — אין בו חובת השבת אבידה.
 <big>ד</big> השאלה שהוזכרה קודם בדרך אגב, מובאת עתה לעיקרה ומבררים אותה לפרטיה. <strong>איבעיא להו</strong> <small>[נשאלה להם</small> ללומדים<small>]</small> שאלה זו: זה שמשיבים אבידה אף על פי <strong>סימנין</strong> ואין צריך דווקא לעדות האם הוא <strong>דאורייתא</strong> <small>[מן התורה הם]</small> <strong>או</strong> רק <strong>דרבנן</strong> <small>[מדברי חכמים]?</small> ושואלים: <strong>מאי נפקא מינה</strong> <small>[מה יוצא מזה,</small> מה ההבדל למעשה<small>]?</small> הלא גם אם הם מדברי חכמים צריכים להחזיר אבידה בסימנים!
## דף כז:
 ומשיבים: ההבדל למעשה הוא לענין <strong>לאהדורי</strong> <small>[להחזיר]</small> <strong>גט אשה</strong> על פי <strong>סימנים. אי אמרת</strong> <small>[אם אומר אתה]</small> שהשבת אבידה על פי סימנים זה <strong>דאורייתא</strong> <small>[מן התורה]</small> — <strong>מהדרינן</strong> <small>[מחזירים],</small> שהרי התורה אמרה שסימן מועיל, ואולם <strong>אי אמרת</strong> <small>[אם אומר אתה]</small> שהשבת אבידה על פי סימנים זה רק <strong>דרבנן</strong> <small>[מתקנת חכמים]</small> <strong>כי עבוד רבנן תקנתא</strong> <small>[כאשר עשו חכמים תקנה]</small> עשו זאת <strong>בממונא</strong> <small>[בעניני ממונות],</small> <strong>אבל באיסורא</strong> <small>[ב</small>דיני <small>איסורים]</small> <strong>לא עבוד רבנן תקנתא</strong> <small>[עשו חכמים תקנה],</small> שאינם יכולים לתקן ולהפקיע חשש איסור מן התורה.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה ממה ששנינו במשנתנו: <strong>אף השמלה היתה בכלל כל אלו, ולמה יצאת</strong> (יצאה) מן הכלל להיאמר בכתוב במפורש? — <strong>להקיש</strong> (להשוות) <strong>אליה</strong> דברים אחרים, <strong>ולומר לך: מה שמלה מיוחדת שיש לה סימנין ויש לה תובעין חייב להכריז, אף כל דבר שיש לו סימנין ויש לו תובעין חייב להכריז.</strong> הרי שסימנים מן התורה! ודוחים: ה<strong>תנא</strong> עיקר דבריו וחידושו לענין <strong>תובעין אצטריכא ליה</strong> <small>[הוצרך לו</small> לומר<small>],</small> ואילו <strong>סימנין כדי נסבא</strong> <small>[רק הביא],</small> שאת הסימנים הזכיר רק בדרך אגב, מאחר שמדברי חכמים מחזירים בסימנים. אבל הלימוד מן התורה הוא לגבי תובעים בלבד.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה ששנינו בהמשך שמחזירים <strong>חמור בסימני אוכף.</strong> הרי שסימנים מן התורה! ושוב דוחים: <strong>אימא</strong> <small>[אמור]</small> ותקן בלשון: לא "בסימני אוכף" אלא <strong>"בעדי אוכף",</strong> כלומר, שמביא עדים שהאוכף שייך לו.
 <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: נאמר בתורה <strong>"והיה עמך עד דרש אחיך אתו"</strong> (דברים כב, ב) ואמרו חכמים: <strong>וכי תעלה על דעתך שיתננו לו קודם שידרשנו,</strong> הרי איננו יודע מיהו! <strong>אלא</strong> הכוונה שאתה צריך לדרוש ולחקור אותו, כלומר, <strong>דרשהו אם רמאי הוא או אינו רמאי.</strong>
 ומדייקים: <strong>מאי לאו</strong> <small>[האם לא]</small> הכוונה שיבדוק אותו <strong>בסימנים</strong> שהוא נותן אם הם סימנים ראויים! ודוחים: <strong>לא,</strong> הכוונה היא בעדים, שיבדוק אם העדים אינם משקרים.
 <strong>תא שמע</strong> <small>[בוא</small> ו<small>שמע]</small> ראיה אחרת: <strong>אין מעידין</strong> על אדם שמת כדי להתיר לאשתו להינשא, <strong>אלא על פרצוף הפנים עם החוטם</strong> שראו העדים והכירוהו, <strong>אף על פי שיש סימנין</strong> אחרים <strong>בגופו ובכליו</strong> (בגדיו) אין סומכים עליהם.
 <strong>שמע מינה</strong> <small>[למד מכאן]</small> כי <strong>סימנין לאו דאורייתא</strong> <small>[אינם מן התורה]</small> שהרי אין סומכים עליהם בענין זה של איסור! <strong>אמרי</strong> <small>[אומרים]</small> ודוחים: משם אין ראיה, שכן שם מדובר כשהסימנים הם בלתי מובהקים שאין לסמוך עליהם, סימנים שב<strong>גופו</strong> כגון שהוא <strong>ארוך</strong> או שהוא <strong>גוץ.</strong> ולענין סימנים של <strong>כליו</strong> אין סומכים עליהם משום <strong>דחיישינן</strong> <small>[שאנו חוששים]</small> <strong>לשאלה,</strong> שמא המת שאל אותם מבעליהם, ואינם שלו.
  ומקשים:  <strong>אי חיישינן</strong> <small>[אם חוששים אנו]</small> <strong>לשאלה,</strong> אם כן <strong>חמור בסימני אוכף היכי מהדרינן</strong> <small>[איך אנו מחזירים]?</small> <strong>אמרי</strong> <small>[אומרים]:</small> <strong>אוכף, לא שאולי אינשי אוכפא</strong> <small>[אין משאילים אנשים אוכף]</small> <strong>משום דמסקב ליה לחמרא</strong> <small>[שפוצע את החמור]</small> כי האוכף צריך להיות בדיוק לפי מידתו.
 <strong>איבעית אימא</strong> <small>[אם תרצה אמור]</small> ותדחה באופן אחר: <strong>כליו</strong> שנתנו בהם רק סימנים כלליים, כלומר <strong>בחיורי ובסומקי</strong> <small>[בלבנים ובאדומים].</small>
 ומקשים: <strong>אלא הא דתניא</strong> <small>[זו ששנינו</small> בברייתא<small>]:</small> <strong>מצאו</strong> השליח את הגט שאבד ממנו <strong>קשור בכיס או בארנקי ובטבעת, או שמצאו בין כליו, אפילו לזמן מרובה</strong> לאחר האבידה — <strong>כשר. ואי סלקא דעתך</strong> <small>[ואם עולה על דעתך]</small> לומר כי <strong>חיישינן לשאלה</strong> <small>[חוששים אנו להשאלה],</small> <strong>כי</strong> <small>[כאשר]</small> <strong>מצאו קשור בכיס אמאי</strong> <small>[מדוע]</small> <strong>כשר? ניחוש</strong> <small>[נחשוש]</small> <strong>לשאלה!</strong>
 <strong>אמרי</strong> <small>[אומרים]:</small> <strong>כיס וארנקי וטבעת לא משאלי אינשי</strong> <small>[משאילים אנשים].</small> <strong>כיס וארנקי</strong> — הטעם <strong>משום</strong> שרואים בהם ענין של <strong>מסמני</strong> <small>[סימן וניחוש],</small> שהאדם המוסר את כיסו וארנקו לאחר כמי שמסר לו את מזלו. <strong>וטבעת</strong> — <strong>משום</strong> שיש חשש <strong>דמזייף</strong> <small>[לזיוף],</small> שבטבעת היה כרגיל מצוי החותם, ואין אדם משאיל לחבירו את חותמו.
  ומציעים:  <strong>לימא כתנאי</strong> <small>[האם נאמר</small> שנושא זה שנוי <small>במחלוקת תנאים]</small> שכבר נחלקו בו. שכן שנינו בדיני עדות על המת: <strong>אין מעידין על השומא</strong> (יבלת) שנמצאת בגוף המת שנמצא, שדבר זה אינו מספיק לסמוך עליו להתיר את אשתו. <strong>ואלעזר בן מהבאי אומר: מעידין על השומא. מאי לאו בהא קמיפלגי</strong> <small>[האם לא ב</small>נושא <small>זה נחלקו];</small> שה<strong>תנא קמא סבר</strong> <small>[הראשון סבור]:</small> <strong>סימנין דרבנן</strong> <small>[מדברי חכמים],</small> ולכן אין סומכים על השומא, <strong>ו</strong>אילו <strong>אלעזר בן מהבאי סבר</strong> <small>[סבור]:</small> <strong>סימנין דאורייתא</strong> <small>[מן התורה]!</small>
 <strong>אמר  רבא,</strong> אפשר לדחות ולומר: <strong>דכולי עלמא</strong> <small>[לדעת הכל]</small> <strong>סימנין דאורייתא</strong> <small>[מן התורה],</small> <strong>ו</strong>אולם <strong>הכא</strong> <small>[כאן]</small> <strong>ב</strong>שאלה האם <strong>שומא מצויה בבן גילו קמיפלגי</strong> <small>[חלוקים הם],</small> האם אפשר לחשוש שיש אדם אחר, בן גילו ומזלו של המת, ואף בו מצוי סימן זה או לא. <strong>מר סבר</strong> <small>[חכם זה,</small> תנא קמא, <small>סבור]:</small> <strong>שומא מצויה בבן גילו, ומר סבר</strong> <small>[וחכם זה,</small> אלעזר בן מהבאי, <small>סבור]:</small> <strong>שומא אינה מצויה בבן גילו.</strong>
 <strong>איבעית אימא</strong> <small>[אם תרצה אמור]</small> אפשרות אחרת לדחות: <strong>דכולי עלמא</strong> <small>[לדעת הכל]</small> <strong>שומא אינה מצויה בבן גילו, והכא</strong> <small>[וכאן]</small> <strong>ב</strong>שאלה אם <strong>סימנין העשוין להשתנות לאחר מיתה קמיפלגי</strong> <small>[חלוקים הם];</small> <strong>מר סבר</strong> <small>[חכם זה,</small> חכמים, <small>סבור]</small> ש<strong>סימנין עשוים להשתנות לאחר מיתה,</strong> ויתכן שנשתנה גודל או צבע השומא, ולכן אינה יכולה לשמש עוד כסימן. <strong>ומר סבר</strong> <small>[וחכם זה,</small> אלעזר בן מהבאי, <small>סבור]:</small> <strong>סימנין אין עשויים להשתנות לאחר מיתה.</strong>
 ועוד, <strong>איבעית אימא</strong> <small>[אם תרצה אמור]:</small> <strong>דכולי עלמא</strong> <small>[לדעת הכל]</small> <strong>שומא אינה עשויה להשתנות לאחר מיתה, וסימנין</strong> לדעת הכל הם <strong>דרבנן</strong> <small>[מדברי חכמים],</small> אלא <strong>הכא</strong> <small>[כאן]</small> <strong>ב</strong>שאלה האם <strong>שומא סימן מובהק הוא קמיפלגי</strong> <small>[חלוקים הם],</small> <strong>מר סבר</strong> <small>[חנם זה,</small> אלעזר בן מהבאי, <small>סבור]</small> ש<strong>שומא סימן מובהק הוא,</strong> שאין בו אפשרות לטעות או לכפילות, ולכן אפשר לסמוך עליו בשלימות אפילו אין השימוש בסימנים מפורש בתורה, <strong>ומר סבר</strong> <small>[וחכם זה,</small> חכמים, <small>סבור]:</small> <strong>שומא לאו</strong> <small>[אין]</small> <strong>סימן מובהק הוא.</strong>
 בהמשך לדיון שהובא כאן <strong>אמר רבא: אם תמצי</strong> <small>[תרצה]</small> <strong>לומר</strong> כי <strong>סימנין לאו דאורייתא</strong> <small>[אינם מן התורה],</small> אם כן <strong>היכי מהדרינן אבידתא</strong> <small>[כיצד מחזירים אבידה]</small> <strong>בסימנין?</strong> שהרי יתכן שאין בסימנים משום הוכחה ומוסרים רכושו של אדם אחר למישהו שאינו זכאי לו! והתשובה היא שיש לראות בכך הסכמה כללית, <strong>דניחא ליה</strong> <small>[שנוח לו]</small> <strong>למוצא אבידה דנהדר</strong> <small>[שיחזיר]</small> <strong>בסימנין,</strong> והוא מוכן לוותר על זכותו במציאה אם יתנו לו סימנים, <strong>כי היכי דכי אבדה לדידה נמי נהדרו ליה</strong> <small>[שכאשר תאבד לו עצמו אבידה גם כן יחזירו לו]</small> <strong>בסימנין.</strong>
 <strong>אמר ליה</strong> <small>[לו]</small> <strong>רב ספרא לרבא: וכי אדם עושה טובה לעצמו בממון שאינו שלו?</strong> כלומר, כיצד אתה יכול לתלות את ההיתר בכך שמוצא האבידה מוכן להחזיר על פי סימנים, והלא החפץ איננו שייך לו, וכיצד הוא יכול לעשות לגביו הסכמים?!
 <strong>אלא</strong> יש להסביר באופן שונה במקצת: <strong>ניחא ליה</strong> <small>[נוח לו]</small> <strong>לבעל</strong> ה<strong>אבידה</strong> עצמו <strong>למיהב</strong> <small>[לתת]</small> <strong>סימנין ולמשקליה</strong> <small>[ולקחת אותה,</small> את אבידתו<small>]</small> ולא להזדקק להוכחות מושלמות יותר. שכן <strong>מידע ידע</strong> <small>[יודע הוא]</small> ש<strong>עדים לית ליה</strong> <small>[אין לו],</small> <strong>ומימר אמר</strong> <small>[ואומר</small> בעצמו<small>]:</small> <strong>כולי עלמא לא ידעי</strong> <small>[הכל אינם יודעים]</small> <strong>סימנין מובהקים דידה</strong> <small>[שלה],</small> <strong>ואנא יהיבנא</strong> <small>[ואני אתן]</small> <strong>סימנין מובהקים דידה</strong> <small>[שלה]</small> <strong>ושקלנא לה</strong> <small>[ואקח אותה],</small> ונוח לו להסכים לסידור כללי שיבדקו את זהות הבעלים על פי הסימנים, שהרי סבור הוא שבוודאי יודע סימנים יותר מאחרים.
  ושואלים:  <strong>אלא הא דתנן</strong> <small>[זו ששנינו</small> במשנה<small>]</small> <strong>רבן שמעון בן גמליאל אומר:</strong> מצא שלושה שטרות והיו אלה שטרות של <strong>אחד הלוה משלשה</strong> — <strong>יחזיר ללוה,</strong> ואם היו שטרות של <strong>שלשה שלוו מן האחד</strong> — <strong>יחזיר למלוה.</strong> ואם ענין זה של השבת אבידה בסימנים תלוי במעין הסכמה כללית, וכי <strong>ניחא ליה</strong> <small>[נוח לו]</small> <strong>ללוה לאהדורי ליה</strong> <small>[להחזיר לו]</small> את השטרות <strong>למלוה?</strong> מוטב לו שלא יסמכו על הסימנים ולא יחזירו!
 <strong>אמר ליה</strong> <small>[לו]:</small> <strong>התם</strong> <small>[שם]</small> <strong>סברא הוא,</strong> ובגללה אנו מחזירים, ולא משום סימנים בלבד. כי <strong>אחד הלוה משלשה יחזיר ללוה</strong> — <strong>דגבי</strong> <small>[שאצל]</small> ה<strong>לוה שכיחי</strong> <small>[מצויים]</small> שיהיו בידו שלושה שטרות שחייב היה לשלושה אנשים, ואילו <strong>גבי</strong> <small>[אצל]</small> ה<strong>מלוה לא שכיחי</strong> <small>[מצויים]</small> שטרות של אחרים, ולכן <strong>שמע מינה</strong> <small>[למד מכאן]</small> כי ודאי <strong>מלוה נפול</strong> <small>[נפלו].</small> ולהיפך, <strong>שלשה שלוו מאחד יחזיר למלוה</strong> — <strong>דגבי</strong> <small>[שאצל]</small> ה<strong>מלוה שכיחי</strong> <small>[מצויים]</small> שלושה שטרות של אנשים שונים שלוו ממנו, ואילו <strong>גבי</strong> <small>[אצל]</small> ה<strong>לוה לא שכיחי</strong> <small>[מצויים]</small> שטרות של אחרים, ולכן אין מסתבר ששלו הם.
## דף כח.
 <strong>אלא הא דתנן</strong> <small>[זו ששנינו</small> במשנה<small>]:</small> <strong>מצא תכריך של שטרות או אגודה של שטרות</strong> — <strong>הרי זה יחזיר</strong> למי שהשטרות נכתבו עבורו, <strong>הכי נמי דניחא ליה</strong> <small>[כאן גם כן</small> תאמר <small>שנוח לו]</small> <strong>ללוה לאהדורי ליה</strong> <small>[להחזיר לו]</small> <strong>למלוה?</strong>
 <strong>אלא</strong> ודאי אין הדבר תלוי בכך. וחזר בו, ו<strong>אמר  רבא: סימנין דאורייתא</strong> <small>[מן התורה הם],</small> <strong>דכתיב</strong> <small>[שנאמר]:</small> <strong>"והיה עמך עד דרש אחיך אתו"</strong> (דברים כב, ב), <strong>וכי תעלה על דעתך שיתננו קודם שידרשנו? אלא דרשהו</strong> (בדוק אותו) <strong>אם רמאי הוא או אינו רמאי. לאו</strong> <small>[וכי לא]</small> <strong>בסימנין?</strong> וסיכם <strong>שמע מינה</strong> <small>[למד מכאן]</small> שכן הוא.
 <big>א</big> <strong>אמר רבא: אם תמצי</strong> <small>[תרצה]</small> <strong>לומר סימנין דאורייתא</strong> <small>[מן התורה].</small> לפני שניגשים לבירור דברי רבא תוהים על שימוש הלשון שלו, מדוע אומר הוא <strong>אם תמצי לומר?! הא פשיט ליה</strong> <small>[הרי כבר פתר אותה]</small> את הבעיה, והחליט כי <strong>סימנין דאורייתא</strong> <small>[מן התורה]!</small> ומשיבים: <strong>משום דאיכא למימר כדשנינן</strong> <small>[שאפשר היה לומר</small> ולפרש שם <small>כפי שתירצנו],</small> ואף שהתירוצים הללו אינם נראים לרבא כשלעצמם, מכל מקום אינו בא לדון כעת בענין, ודבריו נכונים אפילו לפי השיטה שסימנים הם מדברי סופרים בלבד.
  אם היו <strong>סימנין וסימנין,</strong> כלומר, שני אנשים שנתנו סימנים שווים — <strong>יניח</strong> את החפץ ולא יתננו לא לזה ולא לזה. היו <strong>סימנין ועדים</strong> — <strong>ינתן לבעל העדים,</strong> שעדות עדים שהחפץ שייך לאדם מסויים לכל הדעות עדיפה מסתם סימנים. <strong>סימנין וסימנין ועד אחד</strong> מסייע לאחד מהם — <strong>עד אחד כמאן דליתיה דמי</strong> <small>[כמי שאיננו נחשב],</small> שהרי מעד אחד אין מביאים ראיה בהלכה, ואם כן תלוי הדבר בסימנים, <strong>ויניח.</strong>
 <strong>עדי אריגה ועדי נפילה,</strong> שהיו עדים המעידים שהבגד נארג עבור אדם מסויים, ועדים אחרים מעידים שהבגד נפל מאחר — <strong>תנתן ל</strong>זה שיש לו <strong>עדי נפילה, דאמרינן</strong> <small>[שאומרים אנו]</small> <strong>זבוני זבנה</strong> <small>[מכר אותה]</small> האיש שארגה, <strong>ומאיניש אחרינא נפל</strong> <small>[ומאדם אחר נפלה].</small>
 אחד שנתן כסימן את <strong>מדת ארכו</strong> של בגד <strong>ו</strong>אחד נתן את <strong>מדת רחבו</strong> — <strong>תנתן ל</strong>זה שנתן <strong>מדת ארכו,</strong> ש<strong>מדת רחבו שעורי קא משער לה כד מכסי לה מרה וקאי</strong> <small>[יכול הוא לשער כאשר מתכסה בה בעליה</small> של הגלימה <small>ועומד],</small> <strong>ו</strong>אילו <strong>מדת ארכו לא משתער לה</strong> <small>[אי אפשר לשער כך],</small> ולכן הוא סימן מובהק יותר.
  אחד נתן כסימן <strong>מדת ארכו ומדת רחבו ו</strong>אחר אומר <strong>מדת גמיו,</strong> שיודע רק את סכום האורך והרוחב יחד אבל אינו יכול לפרט — <strong>ינתן ל</strong>מי שנתן <strong>מדת ארכו ורחבו.</strong>
 אחד נתן <strong>מדת ארכו ומדת רחבו ו</strong>אחר נתן <strong>מדת משקלותיו</strong> — <strong>ינתן למדת משקלותיו,</strong> שדבר זה קשה לנחש, ומן הסתם רק בעל הבגד יודע את משקלו.
  ואם היה הדבר בגט שאבד, ולא ברור אם נפל מן הבעל לפני הגירושין או מן האשה אחר כך, <strong>הוא</strong> הבעל, <strong>אומר</strong> את <strong>סימני הגט והיא אומרת</strong> את <strong>סימני הגט</strong> — <strong>ינתן</strong> הגט <strong>לה.</strong> ושואלים: <strong>במאי</strong> <small>[במה],</small> באיזה סימנים מדובר? <strong>אילימא</strong> <small>[אם תאמר]</small> שנתנה סימנים <strong>במדת ארכו ורחבו</strong> — אין זה סימן מוכיח, <strong>דלמא בהדי דנקיט ליה חזיתיה</strong> <small>[שמא בתוך הזמן שהחזיק</small> הבעל <small>אותו,</small> את הגט <small>ראתה אותו]</small> ועדיין לא מסרו הבעל, ואיבד את הגט קודם מסירה. <strong>אלא</strong> מה הסימן? — שאומרת <strong>נקב יש בו</strong> בגט <strong>בצד אות פלוני,</strong> שבודאי לא היתה האשה יודעת זאת אם לא היה הגט בידה.
  וכן, <strong>הוא אומר סימני החוט</strong> שקשור בו הגט, <strong>והיא אומרת סמני החוט</strong> — <strong>ינתן</strong> הגט <strong>לה.</strong> ושואלים: <strong>במאי</strong> <small>[במה]?</small> <strong>אילימא בחיורא ובסומקא</strong> <small>[אם תאמר</small> סימן כגון חוט <small>לבן</small> או <small>חוט אדום],</small> <strong>ודלמא בהדי דנקיט ליה חזיתיה</strong> <small>[ושמא בתוד הזמן שהחזיק אותו ראתה אותו]?</small> <strong>אלא</strong> שנותנת סימן <strong>במדת ארכו</strong> של החוט.
 <strong>הוא אומר</strong> הגט היה מונח <strong>בחפיסה והיא אומרת בחפיסה</strong> — <strong>ינתן לו, מאי טעמא</strong> <small>[מה טעם</small> הדבר<small>]?</small> <strong>מידע ידעה</strong> <small>[יודעת היא]</small> ש<strong>כל מה דאית ליה</strong> <small>[שיש לו]</small> <strong>בחפיסה הוא דמנח ליה</strong> <small>[שמניח אותו]</small> ולכן מנחשת ששם היה.
 <big>ב משנה</big> <strong>ועד מתי חייב להכריז</strong> על האבידה? — <strong>עד כדי שידעו בו שכניו,</strong> אלו <strong>דברי רבי מאיר. רבי יהודה אומר:</strong> מכריז <strong>שלש רגלים, ואחר הרגל האחרון</strong> עוד <strong>שבעה ימים, כדי</strong> הזמן <strong>שילך</strong> האיש <strong>לביתו שלשה</strong> ימים לבדוק שאכן החפץ אבד ממנו, <strong>ויחזור שלשה</strong> ימים לירושלים, <strong>ויכריז יום אחד</strong> שאבד חפץ, ובאותו הזמן יוכל למצוא גם את המוצא.
 <big>ג גמרא</big> שנינו במשנה כדי שידעו בו שכניו. בתוספתא <strong>תנא</strong> <small>[שנה]:</small> <strong>שכני אבידה.</strong> ושואלים: <strong>מאי</strong> <small>[מה פירוש]</small> <strong>שכני אבידה? אילימא</strong> <small>[אם תאמר]</small> <strong>שכינים</strong> של <strong>בעל</strong> ה<strong>אבידה?</strong> אולם <strong>אי ידע ליה ליזול ולהדריה נהליה</strong> <small>[אם</small> הוא <small>יודע מי הוא</small> בעל האבידה <small>שילך ויחזיר לו],</small> ולמה לו להכריז? <strong>אלא</strong> הכוונה היא <strong>שכני מקום שנמצאת בו אבידה.</strong>
 <big>ד</big> שנינו במשנה, ש<strong>ר' יהודה אומר:</strong> שלוש רגלים ועוד אחרי הרגל שבעה ימים שיוכל ללכת שלושה ימים לביתו.
 <strong>ורמינהו</strong> <small>[ומשליכים, מראים סתירה]</small> ממה ששנינו: <strong>בשלשה במרחשון שואלין</strong> (מבקשים) בתפילה <strong>את הגשמים,</strong> שאז מתחילה העונה שראוי להתפלל בה על הגשם. <strong>רבן גמליאל אומר: בשבעה בו, שהוא חמישה עשר יום אחר החג</strong> (חג הסוכות), <strong>כדי שיגיע אחרון שבארץ ישראל</strong> שעלה לרגל עד <strong>נהר פרת</strong> שהוא גבול ארץ ישראל. נמצא שלהגיע עד קצה גבול ארץ ישראל לוקח חמישה עשר יום ולא שלושה!
 <strong>אמר רב יוסף: לא קשיא</strong> <small>[אין זה קשה];</small> <strong>כאן</strong> — <strong>במקדש</strong> ה<strong>ראשון, כאן</strong> — <strong>במקדש</strong> ה<strong>שני.</strong> כיצד?
 <strong>במקדש ראשון, דנפישי ישראל טובא</strong> <small>[כשהיו ישראל מרובים מאד]</small> <strong>דכתיב בהו</strong> <small>[שנאמר בהם]</small> <strong>"יהודה וישראל רבים כחול אשר על הים לרב"</strong> (מלכים א' ד, כ) — <strong>בעינן כולי האי</strong> <small>[צריכים אנו</small> זמן <small>רב כל כך]</small> משום שהיישוב היהודי היה מתפשט רחוק מאוד, <strong>במקדש שני</strong> ש<strong>לא נפישי ישראל טובא</strong> <small>[היו מרובים ישראל הרבה],</small> <strong>דכתיב בהו</strong> <small>[שנאמר בהם]</small> בשעת העליה בימי כורש <strong>"כל הקהל כאחד ארבע רבוא אלפים שלש מאות ששים"</strong> (עזרא ב, סה) — <strong>לא בעינן כולי האי</strong> <small>[אין אנו צריכים כל כך הרבה]</small> ובשלושה ימים מגיע לכל מקום.
 <strong>אמר ליה</strong> <small>[לו]</small> <strong>אביי: והא כתיב</strong> <small>[והרי נאמר]</small> בעליה של ימי בית שני <strong>"וישבו הכהנים והלוים</strong> ומן העם <strong>והמשררים והשוערים</strong> והנתינים בעריהם <strong>וכל ישראל בעריהם"</strong> (שם ע), וכיוון שישבו בעריהם שהיו להם כאחוזת האבות משמע שהיו מפוזרים בכל מקומות ישובים הקודמים,
 <strong>וכיון דהכי</strong> <small>[שכך]</small> <strong>הוא</strong> — <strong>אפכא מסתברא</strong> <small>[ההיפך מסתבר]:</small> ב<strong>מקדש ראשון, דנפישי ישראל טובא</strong> <small>[שהיו ישראל מרובים הרבה],</small> <strong>דמצוות עלמא</strong> <small>[שהאנשים בצוותא],</small> <strong>ומשתכחי שיירתא דאזלי בין ביממא ובין בליליא</strong> <small>[ומוצאים שיירות ההולכות בין ביום ובין בלילה]</small> ששטח הארץ כולו מיושב — <strong>לא בעינן כולי האי</strong> <small>[אין אנו צריכים כל כך הרבה]</small> זמן, <strong>וסגי בתלתא יומא</strong> <small>[ודי בשלושה ימים]</small> כדי להגיע עד קצה הגבול. ואילו ב<strong>מקדש שני, דלא נפישי ישראל טובא</strong> <small>[שאין ישראל מרובים],</small> <strong>ולא מצוות עלמא</strong> <small>[ואין האנשים בצוותא],</small> <strong>ולא משתכחי שיירתא דאזלי</strong> <small>[מצויות שיירות שהולכות]</small> <strong>בין ביממא</strong> <small>[היום]</small> <strong>ובין בליליא</strong> <small>[בלילה]</small> — <strong>בעינן כולי האי</strong> <small>[צריכים אנו כל כך הרבה]</small> כלומר, חמישה עשר יום.
 <strong>רבא אמר</strong> מעיקרו של דבר אין כאן סתירה: <strong>לא שנא</strong> <small>[אינו שונה]</small> <strong>במקדש</strong> ה<strong>ראשון ולא שנא</strong> <small>[ואינו שונה]</small> <strong>במקדש שני,</strong> אין שינוי בהלכה, אלא אין הדברים דומים זה לזה; כי <strong>לא הטריחו רבנן</strong> <small>[חכמים]</small> <strong>באבדה יותר מדאי,</strong> שלא הטריחו חכמים את המוצא שיחכה זמן רב כל כך עד שיוכל כל אדם ואדם לחזור, גם אם הוא רחוק ביותר.
  מתוך הדברים שאמרנו <strong>אמר רבינא: שמע מינה</strong> <small>[למד מכאן]</small> <strong>כי</strong> <small>[כאשר]</small> <strong>מכריז</strong> המוצא מה מצא, אינו אומר סתם אבידה מצאתי, אלא <strong>"</strong>מצאתי <strong>גלימא"</strong> במפורש הוא <strong>מכריז. דאי סלקא דעתך "אבידתא"</strong> <small>[אם עולה על דעתך</small> לומר ש<small>"אבידה"</small> בלבד<small>]</small> הוא <strong>מכריז, בעינן למטפי ליה חד יומא לעיוני במאניה</strong> <small>[צריכים להוסיף לו</small> למאבד עוד <small>יום</small> כדי <small>לחפש בכליו]</small> ולראות אם איבד דבר מה, ומה הדבר שאיבד. <strong>אלא שמע מינה</strong> <small>[למד מכאן]:</small> כי <strong>גלימא מכריז,</strong> ויכול אדם לגלות מיד אם איבד או לא איבד. ומסכמים: אכן, <strong>שמע מינה</strong> <small>[למד מכאן].</small>
 ואילו <strong>רבא אמר:</strong> מכאן אין הוכחה, <strong>אפילו תימא</strong> <small>[תאמר]</small> כי <strong>"אבידתא"</strong> <small>["אבידה"]</small> הוא <strong>מכריז, לא הטריחו רבנן</strong> <small>[חכמים]</small> <strong>באבידה יותר מדאי.</strong>
 <strong>תנו רבנן</strong> <small>[שנו חכמים]:</small> כשמכריז ב<strong>רגל</strong> ה<strong>ראשון, אומר: רגל ראשון</strong> הוא זה שאני מכריז בו. כשמכריז ב<strong>רגל שני אומר: רגל שני</strong> אני מכריז, כשמכריז ב<strong>רגל שלישי אומר סתם,</strong> ואינו אומר איזה רגל הוא.
  ושואלים:  <strong>ואמאי</strong> <small>[ומדוע]?</small> <strong>לימא</strong> <small>[שיאמר]</small> <strong>רגל שלישי!</strong> ומשיבים: ש<strong>לא אתי לאחלופי</strong> <small>[יבוא להתחלף]</small> <strong>בשני,</strong> שמא לא ישמע המאבד את קול הכרוז כראוי, ויחשוב שהוא מכריז "שני", ויסבור שיש בידו עוד רגל אחד, ואחר כך יתברר שהמוצא אינו חוזר עוד. ושואלים: אם כך שיש אפשרות לטעות — שמיעה כזו ברגל <strong>שני נמי</strong> <small>[גם כן],</small>
## דף כח:
 <strong>אתיא לאחלופי</strong> <small>[יבוא להחליף]</small> <strong>בראשון,</strong> שיחשוב שהוא מכריז רגל ראשון! ומשיבים: אמנם ייתכן שטעה, אולם דבר זה לא יכול לגרום נזק <strong>הא קא אתי</strong> <small>[הרי</small> המוצא <small>יבוא]</small> גם ב<strong>רגל שלישי.</strong>
 <strong>תנו רבנן</strong> <small>[שנו חכמים]:</small> <strong>בראשונה, כל מי שמצא אבידה היה מכריז עליה שלשה רגלים, ואחר רגל אחרון שבעה ימים, כדי שילך</strong> המאבד <strong>שלשה ויחזור שלשה ויכריז יום אחד. משחרב בית המקדש</strong> (ומוסיפים: <strong>שיבנה במהרה בימנו), התקינו שיהו מכריזים בבתי כנסיות ובבתי מדרשות,</strong> שהרי אין מקום שכל ישראל באים בו. <strong>ומשרבו האנסים התקינו שיהו מודיעין לשכיניו ולמיודעיו ודיו</strong> בכך.
  ושואלים:  <strong>מאי</strong> <small>[מה</small> פירוש<small>]</small> <strong>משרבו האנסין?</strong> ומשיבים: <strong>דאמרי</strong> <small>[שאומרים]</small> שעל פי חוק הגויים <strong>אבידתא למלכא</strong> <small>[האבידה</small> שייכת <small>למלך],</small> ולכן יש לחשוש שאם יכריז ברבים יחרימו השלטונות את המציאה. מסופר: <strong>רבי אמי אשכח אודייא דדינרי</strong> <small>[מצא כלי מלא דינרים],</small> <strong>חזייה ההוא רומאה דקא מירתת</strong> <small>[ראה אותו רומאי אחד שהוא מפחד].</small> <strong>אמר ליה</strong> <small>[לו]:</small> <strong>זיל שקול לנפשך</strong> <small>[לך קח לעצמך]</small> <strong>דלאו פרסאי אנן דאמרי אבידתא למלכא</strong> <small>[שאין אנו פרסיים האומרים שהאבידה</small> שייכת <small>למלך].</small> ועוד מספרים במנהגי השבת אבידה בזמן הבית.
 <strong>תנו רבנן</strong> <small>[שנו חכמים]:</small> <strong>אבן טוען היתה בירושלים</strong> ומה היה תפקידה? <strong>כל מי שאבדה לו אבידה נפנה לשם</strong> ששם היה מקום ההכרזה, <strong>וכל מי שמוצא אבידה נפנה לשם. זה עומד ומכריז</strong> שמצא, <strong>וזה עומד ונותן סימנין ונוטלה.</strong> ואבן זו עמדה במקום מוגדר בעיר, <strong>וזו היא ששנינו</strong> בענין אחר: <strong>צאו וראו אם נמחת אבן הטוען,</strong> שזו היא האבן המוזכרת שם.
 <big>א משנה</big> <strong>אמר</strong> הטוען לבעלות על האבידה <strong>את האבידה,</strong> שאמר מה החפץ שאבד <strong>ולא אמר סימניה</strong> — <strong>לא יתן לו. והרמאי, אף על פי שאמר סימניה</strong> — <strong>לא יתן לו, שנאמר: "עד דרש אחיך אתו"</strong> (דברים כב, ב), ופירשוהו: <strong>עד שתדרוש את אחיך</strong> ותחקור <strong>אם רמאי הוא</strong> או <strong>אם אינו רמאי.</strong>
 <big>ב גמרא</big> <strong>אתמר</strong> <small>[נאמר]</small> שחלקו אמוראים בשאלה זו, <strong>רב יהודה אמר: "אבידתא</strong> <small>[אבידה]</small> מצאתי <strong>"</strong><strong>מכריז, ורב נחמן אמר:</strong> למשל <strong>"גלימא</strong> מצאתי <strong>מכריז".</strong> ומסבירים את טעמיהם.
 <strong>רב יהודה אמר: "אבידתא" מכריז, דאי אמרת</strong> <small>[שאם אומר אתה]</small> ש<strong>"גלימא" מכריז</strong> — <strong>חיישינן</strong> <small>[חוששים אנו]</small> <strong>לרמאי,</strong> שמא נודע לרמאי שאיבד חבירו אבידה זו, ויחקור וידרוש מה היו סימניה ויבוא ויתן בה סימנים ויקח אותה.
 <strong>רב נחמן אמר: "גלימא" מכריז, ולרמאי לא חיישינן</strong> <small>[אין אנו חוששים],</small> ש<strong>אם כן אין לדבר סוף,</strong> שהרי גם אם מכריז אבידה, שמא ינסה הרמאי לנחש מה היתה האבידה.
 <strong>תנן</strong> <small>[שנינו</small> במשנתנו<small>]:</small> <strong>אמר את האבידה ולא אמר את סימניה</strong> — <strong>הרי זה לא יתן לו.</strong> ומעתה, <strong>אי אמרת בשלמא "אבידתא"</strong> <small>[נניח אם אומר אתה</small> ש<small>"אבידה"]</small> הוא <strong>מכריז, הא קא משמע לן</strong> <small>[הרי זה השמיע לנו]</small> במשנה, <strong>אף על גב</strong> <small>[אף על פי]</small> ש<strong>אמר "גלימא"</strong> איבדתי, <strong>כי</strong> <small>[כאשר]</small> <strong>לא אמר סימנין לא מהדרינן ליה</strong> <small>[אין אנו מחזירים לו].</small> <strong>אלא אי אמרת</strong> <small>[אם אומר אתה]</small> כי <strong>"גלימא" מכריז, אמר איהו</strong> <small>[אומר הוא]</small> המוצא שמצא <strong>גלימא, ואמר איהו</strong> <small>[ואומר הוא]</small> שאיבד <strong>גלימא, צריכא למימר כי</strong> <small>[האם צריך לומר שכאשר]</small> <strong>לא אמר סימנין לא מהדרינן ליה</strong> <small>[אין מחזירים לו]?</small>
 <strong>אמר רב ספרא:</strong> מכאן אין להוכיח, ו<strong>לעולם</strong> אפשר לומר כי <strong>"גלימא" מכריז,</strong> אלא <strong>אמר איהו</strong> <small>[הוא]</small> המוצא שמצא <strong>גלימא, ואמר איהו</strong> <small>[הוא הטוען]</small> <strong>סימנין. ומאי</strong> <small>[ומה פירוש]</small> <strong>לא אמר את סימניה</strong> — <strong>לא אמר סימנין מובהקין דידה</strong> <small>[שלה],</small> ולכן יש חשש שאין הוא בעל האבידה.
 <big>ג</big> שנינו במשנה: <strong>והרמאי אף על פי שאמר את סימניה</strong> — <strong>הרי זה לא יתן לו. תנו רבנן</strong> <small>[שנו חכמים]:</small> <strong>בראשונה, כל מי שאבדה לו אבידה</strong> — <strong>היה נותן סימנין ונוטלה. משרבו הרמאין</strong> שהיו מגלים מפי המאבד מה איבד ונוטלים, <strong>התקינו שיהו אומרים לו: צא והבא עדים דלאו</strong> <small>[שלא]</small> <strong>רמאי את</strong> <small>[אתה]</small> <strong>וטול.</strong>
 ומספרים דרך אגב <strong>כי הא</strong> <small>[כמו זה]</small> שאירע <strong>דאבוה</strong> <small>[שאביו]</small> של <strong>רב פפא אירכס ליה חמרא ואשכחוה</strong> <small>[אבד לו חמור ומצאוהו].</small> <strong>אתא לקמיה</strong> <small>[בא לפני]</small> <strong>רבה בר רב הונא, אמר ליה</strong> <small>[לו]:</small> <strong>זיל אייתי סהדי דלאו</strong> <small>[לך הבא עדים שלא]</small> <strong>רמאי את</strong> <small>[אתה],</small> <strong>וטול</strong> את האבידה, שהרי נתת את הסימנים. <strong>אזל אייתי סהדי</strong> <small>[הלך והביא עדים],</small> <strong>אמר להו</strong> <small>[להם]</small> רבה בר רב הונא לעדים: <strong>ידעיתון ביה</strong> <small>[יודעים אתם בו]</small> ש<strong>רמאי הוא? אמרו ליה</strong> <small>[לו]</small> העדים: <strong>אין</strong> <small>[כן].</small> <strong>אמר להו</strong> <small>[להם]</small> אביו של רב פפא בהתמרמרות: <strong>אנא רמאה אנא</strong> <small>[אני רמאי אני]?!</small> <strong>אמרו ליה</strong> <small>[לו]:</small> <strong>אנן</strong> <small>[אנו]</small> <strong>"לאו</strong> <small>[לא]</small> <strong>רמאי את" קאמרינן</strong> <small>[אתה אמרנו],</small> כלומר, התבלבלנו בדברים, שהיה נדמה להם ששאל כרגיל אם יודעים בו שאינו רמאי. <strong>אמר רבה בר רב הונא: מסתברא, לא מייתי איניש חובתא לנפשיה</strong> <small>[מסתבר שאין מביא אדם חובה לעצמו],</small> ואף על פי שענו העדים שלא כהוגן יש להניח שנתבלבלו, ולא לומר שחזרו בהם מעדותם הראשונה.
 <big>ד משנה</big> <strong>כל דבר</strong> בעל חיים שמצא <strong>ש</strong>הוא <strong>עושה</strong> מלאכה <strong>ואוכל</strong> — <strong>יעשה</strong> מלאכה אצל המוצא <strong>ויאכל, ודבר שאין עושה ו</strong>בכל זאת <strong>אוכל</strong> — <strong>ימכר</strong> לאחר זמן מה, ולא ישאירנו בידו שיאכל ולא יעשה. <strong>שנאמר: "והשבתו לו"</strong> (דברים כב, ב), ללמד בין השאר: <strong>ראה היאך תשיבנו לו,</strong> שאם יאכל זמן מרובה אצל המוצא ואחר כך יצטרך המאבד לשלם כל הוצאות האוכל, שמא לא יהא בכך השבת אבידה אלא טירדה בלבד.
 <strong>מה יהא בדמים</strong> שקיבל תמורת האבידה שמכר? <strong>רב טרפון אומר: ישתמש בהן</strong> המוצא, <strong>לפיכך אם אבדו</strong> דמים אלה <strong>חייב באחריותן,</strong> שהרי הם כאילו לקח אותם בהלוואה מן המאבד. <strong>רבי עקיבא אומר: לא ישתמש בהן</strong> אלא ישארו בידו כמות שהם ו<strong>לפיכך אם אבדו אין חייב באחריותן,</strong> כשם שאין חייב באחריות של אבידה.
 <big>ה גמרא</big> אמרנו שדבר שעושה ואוכל יעשה ויאכל, ושואלים: <strong>ולעולם</strong> יישאר בביתו והוא יצטרך להיות אחראי לו? <strong>אמר רב נחמן אמר שמואל: עד שנים עשר חדש</strong> ואחר כך יכול הוא למכור. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>כל דבר שעושה ואוכל כגון פרה וחמור</strong> שיש בהם רווח כנגד דמי החזקתם, <strong>מטפל בהן עד שנים עשר חדש, מכאן ואילך</strong> — <strong>שם</strong> (מעריך) <strong>דמיהן ומניחן</strong> את הדמים.
 <strong>עגלים וסייחין</strong> שהם קטנים ואינם עובדים <strong>מטפל בהן שלשה חדשים, מכאן ואילך</strong> — <strong>שם דמיהן ומניחן.</strong> מצא <strong>אווזין ותרנגולין מטפל בהם שלשים יום, מכאן ואילך</strong> — <strong>שם דמיהן ומניחן.</strong>
 <strong>אמר רב נחמן בר יצחק: תרנגולת</strong> דינה <strong>כבהמה גסה</strong> שכן היא מטילה ביצים והרי היא בגדר של עושה ואוכל. ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>תרנגולת ובהמה גסה מטפל בהן שנים עשר חודש, מכאן ואילך</strong> — <strong>שם דמיהן ומניחן.</strong> ואילו <strong>עגלים וסייחין מטפל בהן שלשים יום, מכאן ואילך</strong> — <strong>שם דמיהן ומניחן.</strong> ואילו <strong>אווזין ותרנגולין וכל דבר שטיפולו</strong> (הטיפול בו) <strong>מרובה משכרו, מטפל בהן שלשה ימים, מכאן ואילך</strong> — <strong>שם דמיהן ומניחן.</strong>
 אף על פי שלענין דברי רב נחמן בר יצחק יש ראיה מכאן, מכל מקום יש הבדלים רבים בין הברייתות; <strong>קשיא</strong> <small>[קשה]</small> מ<strong>עגלים וסייחין</strong> שבברייתא אחת על <strong>עגלים וסייחין</strong> שבשניה, וכן מדין <strong>אווזין ותרנגולין</strong> על <strong>אווזין ותרנגולין!</strong>
 ומתרצים: <strong>עגלים וסייחין</strong> על <strong>עגלים וסייחין לא קשיא</strong> <small>[אינו קשה];</small> <strong>הא</strong> <small>[אלה]</small> ששנינו שמחזיק שלושה חדשים הם כאלה <strong>דרעיא</strong> <small>[שהולכין למרעה],</small> <strong>והא</strong> <small>[ואלה]</small> שאמרנו שאינו צרי לטפל בהם אלא חודש הרי זה מדובר באופן <strong>דפטומא</strong> <small>[שצריכים לפטם].</small>
 וכן <strong>אווזין ותרנגולין</strong> על <strong>אווזין ותרנגולין נמי לא קשיא</strong> <small>[גם כן אינו קשה];</small> <strong>הא ברברבי</strong> <small>[זה בגדולים]</small> שאין טירחתן מרובה, <strong>הא בזוטרי</strong> <small>[זה בקטנים]</small> שטירחתן מרובה ישאירם אצלו רק שלושה ימים (רמב"ם).
 <big>ו</big> שנינו במשנה שדבר <strong>שאינו עושה ואוכל</strong> ימכר כדי לקיים "והשבותו לו", <strong>תנו רבנן</strong> <small>[שנו חכמים]:</small> <strong>"והשבתו לו"</strong> — <strong>ראה</strong> והתבונן <strong>היאך תשיבנו לו</strong> שתהא בכך השבה, <strong>שלא יאכיל עגל לעגלים,</strong> כלומר, שלא ימצא שכל דמי עגל שנמצא הלכו בהוצאות שמוציא בטיפול בו, או <strong>סייח לסייחין, אווזא לאווזין, ותרנגול לתרנגולין,</strong> שלבסוף לא יקבל המאבד דבר.
 <big>ו</big> שנינו במשנה שחלקו חכמים <strong>מה יהא בדמים</strong> שקיבל בעד האבידה. <strong>ר' טרפון אומר ישתמש</strong> בהן ורבי עקיבא אסר להשתמש בה. ומעירים: <strong>עד כאן לא</strong> שמענו כי <strong>פליגי</strong> <small>[נחלקו]</small> תנאים אלה,
## דף כט.
 <strong>אלא כשנשתמש בהן</strong> בכספים הללו, ובכך נחלקו אם מתחייב באחריותן. <strong>אבל</strong> אם <strong>לא נשתמש בהן, אם אבדו</strong> כספים אלה — <strong>פטור.</strong>
 <strong>לימא תיהוי תיובתא</strong> <small>[האם נאמר שתהא מכאן קושיה חמורה]</small> לשיטת <strong>רב יוסף</strong> בענין זה? <strong>דאתמר</strong> <small>[שנאמר]</small> שנחלקו אמוראים בשאלה מה דינו של <strong>שומר אבידה. רבה אמר:</strong> דינו <strong>כשומר חנם, רב יוסף אמר:</strong> דינו <strong>כשומר שכר.</strong> ומן המשנה לכאורה מוכח שדינו כשומר חינם הפטור מלשלם בגניבה ואבידה אם לא ישתמש!
  ומשיבים:  <strong>אמר</strong> <small>[</small>יכול היה <small>לומר]</small> <strong>לך</strong> <strong>רב יוסף: בגניבה ואבידה</strong> — <strong>דכולי עלמא לא פליגי</strong> <small>[הכל אינם חלוקים]</small> שהוא <strong>חייב</strong> לשלם כשומר שכר, <strong>כי פליגי</strong> <small>[כאשר נחלקו]</small> ר' עקיבא ור' טרפון הרי זה <strong>באונסין</strong> של <strong>שואל,</strong> בדברים שאבדו ממנו באונס, שחייב עליהם השואל חפץ מחבירו. <strong>ר' טרפון סבר: שרו ליה רבנן לאשתמושי בגוייהו</strong> <small>[התירו לו חכמים להשתמש בהם],</small> <strong>והוה ליה</strong> <small>[והרי הוא]</small> כ<strong>שואל עלייהו</strong> <small>[עליהם]</small> וחייב אפילו באונס. <strong>ור' עקיבא סבר: לא שרו ליה רבנן לאשתמושי בגוייהו</strong> <small>[התירו לו חכמים להשתמש בהם],</small> <strong>הלכך</strong> <small>[על כן]</small> <strong>לא הוי</strong> <small>היה</small> כ<strong>שואל עלייהו</strong> <small>[עליהם].</small>
 ושואלים: <strong>אי הכי</strong> <small>[אם כך]</small> אתה מפרש, <strong>"לפיכך"</strong> ש<strong>אמר ר' עקיבא, למה לי?</strong> הלא אין צורך בתוספת הסבר, שהרי המסקנה מובנת מאליה. <strong>אי אמרת בשלמא</strong> <small>[נניח אם היית אומר]</small> ש<strong>בגניבה ואבידה הוא דפליגי</strong> <small>[שנחלקו],</small> <strong>היינו דקתני</strong> <small>[הוא ששנינו]</small> <strong>"ר' עקיבא אומר לא ישתמש בהן לפיכך אם אבדו אינו חייב באחריותן".</strong> וכך נבין את הכפילות: <strong>סלקא דעתך אמינא</strong> <small>[יעלה על דעתך לומר]</small> ששומר אבידה <strong>שומר שכר הוי</strong> <small>[הוא]</small> <strong>כ</strong>דברי <strong>רב יוסף, ו</strong>אף <strong>בגניבה ואבידה מחייב</strong> <small>[</small>הוא <small>חייב],</small> על כן <strong>קא משמע לן</strong> <small>[השמיע לנו]</small> <strong>"לפיכך".</strong> אבל <strong>השתא דאמרת</strong> <small>[עכשיו שאומר אתה]</small> <strong>לא ישתמש בהן, שומר שכר לא הוי</strong> <small>[איננו]</small> <strong>ולא מחייב</strong> <small>[ואינו מתחייב]</small> אפילו <strong>בגניבה ואבידה,</strong> שהרי איננו נהנה.
 <strong>אלא אי אמרת</strong> <small>[אם אומר אתה]</small> כדברי רב יוסף ש<strong>בגניבה ואבידה דכולי עלמא לא פליגי</strong> <small>[לדעת הכל אין חלוקים]</small> שהוא <strong>חייב,</strong> <strong>כי פליגי</strong> <small>[כאשר נחלקו]</small> הרי זה <strong>באונסין</strong> של <strong>שואל, מאי</strong> <small>[מה]</small> טעם <strong>"לפיכך"</strong> של <strong>ר' עקיבא? הכי מבעי ליה למתנא</strong> <small>[כך היה צריך לו לשנות]:</small> <strong>"ר' עקיבא אומר לא ישתמש בהן"</strong> ולא עוד, <strong>ואנא ידענא</strong> <small>[ואני יודע]</small> ממילא <strong>כיון</strong> ש<strong>לא ישתמש בהן</strong> — <strong>לאו שואל הוי</strong> <small>[איננו שואל]</small> <strong>ואינו חייב באחריותן,</strong> ואם כן <strong>"לפיכך"</strong> של <strong>ר' עקיבא למה לי?</strong>
 ומשיבים: באמת איננו נחוץ לענייננו, אלא הובא כנגד הלשון <strong>משום "לפיכך"</strong> שאמר <strong>ר' טרפון.</strong>
 ושואלים: <strong>ו"לפיכך"</strong> שאמר <strong>ר' טרפון למה לי?</strong> ומשיבים: <strong>הכי קאמר</strong> <small>[כך אמר],</small> כך יש להבין את דברי ר' טרפון: <strong>כיון דשרו ליה רבנן לאשתמושי בגוייהו</strong> <small>[שהתירו לו חכמים להשתמש בהם]</small> <strong>כמאן דאישתמש בגוייהו דמי</strong> <small>[כמי שהשתמש בהם</small> בפועל הוא <small>נחשב]</small> <strong>וחייב באחריותן,</strong> ואפילו לא השתמש בהן ממש.
  ומקשים מצד אחר על פירושו של רב יוסף למשנה: <strong>והא</strong> <small>[והרי]</small> <strong>"אבדו" קתני</strong> <small>[שנינו]</small> שם ושומר שכר חייב בכל מקרה, ונמצא שבדין שומר שכר הם חולקים ולא בדין אונס!
## דף כט:
 <strong>רבה</strong> לענין אחר. ש<strong>אמר רבה</strong> מה ששנו שם <strong>"נגנבו"</strong> כוונתו <strong>בלסטים מזויין</strong> — על ידי שודד, שהוא אונס, ו<strong>"אבדו"</strong> כוונתו <strong>שטבעה ספינתו בים</strong> שאף הוא אונס.
 <strong>אמר רב יהודה אמר שמואל:</strong> לענין זה <strong>הלכה כר' טרפון.</strong> מסופר: <strong>ביד</strong> החכם <strong>רחבה הוה ליה הנהו זוזי דיתמי</strong> <small>[היו לו אותם כספים של יתומים]</small> שהוא היה שומר אותם, <strong>אתא לקמיה</strong> <small>[בא לפני]</small> <strong>רב יוסף</strong> בשאלה, <strong>אמר ליה</strong> <small>[לו]:</small> <strong>מהו</strong> הדין האם מותר <strong>לאשתמושי בגוייהו</strong> <small>[להשתמש בהם]?</small> <strong>אמר ליה</strong> <small>[לו]:</small> <strong>הכי אמר</strong> <small>[כך אמר]</small> <strong>רב יהודה אמר שמואל: הלכה כר' טרפון</strong> ואם כן מותר.
 <strong>אמר ליה</strong> <small>[לו]</small> <strong>אביי: ולאו אתמר עלה</strong> <small>[וכי לא נאמר עליה]</small> על הלכה זו ש<strong>אמר ר' חלבו אמר רב הונא:</strong> <strong>לא שנו</strong> היתר זה של שימוש <strong>אלא בדמי אבידה,</strong> כלומר, הכסף שקיבל עבור אבידה שמצא ואחר כך הוצרך למוכרה, <strong>הואיל וטרח בה</strong> בטיפול קודם לכן, והתירו לו להשתמש בכספים, <strong>אבל מעות אבידה</strong> אם מצא כסף מזומן ש<strong>לא טרח בהו</strong> <small>[בהם]</small> <strong>לא. והני</strong> <small>[ואלה]</small> כספי היתומים הלא <strong>כמעות אבידה דמו</strong> <small>[נחשבים]</small> ואם כן אין להשתמש בהם. <strong>אמר ליה</strong> <small>[לו]</small> רב יוסף לרחבה: <strong>זיל</strong> <small>[לך]</small> <strong>לא שבקו</strong> <small>[נתנו]</small> <strong>לי דאשרי</strong> <small>[שאתיר]</small> <strong>לך,</strong> שהרי הוכיח אביי שאין הדבר מותר.
 <big>א משנה</big> <strong>מצא ספרים</strong> והספרים היו אז עשויים בקלף או נייר גלול כמגילה — <strong>קורא בהן אחד לשלשים יום</strong> כדי שיתאווררו על ידי כך ולא יתעפשו. <strong>ואם אינו יודע לקרות</strong> — <strong>גוללן</strong> בלבד. <strong>אבל לא ילמוד בהן בתחילה</strong> בנושא שלא למד בו עדיין, שכיוון שצריך להשתהות יותר בעיון על ידי זה מקלקל קצת את הספרים, <strong>ו</strong>כן <strong>לא יקרא אחר עמו,</strong> שמא ימשכו זה לצד זה וזה לצד זה ועלול הספר להיקרע.
 <strong>מצא כסות</strong> — <strong>מנערה אחד לשלשים יום ושוטחה לצרכה</strong> כדי שתתאוורר, <strong>אבל לא לכבודו,</strong> כלומר, לא ישטח אותו כדי לקשט את ביתו לכבוד עצמו.
  מצא <strong>כלי כסף וכלי נחושת</strong> — <strong>משתמש בהן לצרכן</strong> כדי שלא יחלידו, <strong>אבל לא</strong> במדה שיש בה כדי <strong>לשחקן</strong> (לשחוק אותן). מצא <strong>כלי זהב וכלי זכוכית</strong> שאין מתקלקלים אם משאיר אותם כמות שהם — <strong>לא יגע בהן</strong> ולא ישתמש בהן <strong>עד שיבוא אליהו</strong> ויאמר של מי הם. ומכאן לדין שונה בדיני מציאות.
 <strong>מצא</strong> אדם <strong>שק או קופה</strong> (סל) <strong>וכל דבר שאין דרכו ליטול,</strong> שהמוצא הזה אדם מכובד הוא ואין דרכו לטלטל דברים כגון אלה — <strong>הרי זה לא יטול,</strong> שאינו צריך לבזות עצמו, ואינו עובר משום "לא תוכל להתעלם" (דברים כב, ג).
 <big>ב גמרא</big> <strong>אמר שמואל: המוצא תפילין בשוק</strong> אם זקוק לתפילין בעצמו — <strong>שם</strong> (מעריך) <strong>דמיהן</strong> כמה הן <strong>ומניחן לאלתר</strong> <small>[מיד].</small>
 <strong>מתיב</strong> <small>[מקשה]</small> על כך <strong>רבינא</strong> ממה ששנינו: <strong>מצא ספרים</strong> — <strong>קורא בהן אחד לשלשים יום, ואם אינו יודע לקרות</strong> — <strong>גוללן.</strong> ונדייק: <strong>גוללן</strong> — <strong>אין</strong> <small>[כן],</small> <strong>שם דמיהן ומניחן</strong> — <strong>לא,</strong> ומדוע מותר לו לעשות זאת בתפילין? <strong>אמר אביי: תפילין בי</strong> <small>[בבית]</small> <strong>בר חבו משכח שכיחי</strong> <small>[מצויים הם],</small> שבית בר חבו היה כעין בית מלאכה של תפילין, ועשה הרבה מאוד תפילין, ובכל עת יכול אדם לקנות זוג תפילין, ואין יחוד בזוג מסויים זה, ולכן אין בעיה במה שישום אותם ויניחם לאלתר. ואילו <strong>ספרים לא שכיחי</strong> <small>[אינם מצויים]</small> שהרי ספרים היו מועתקים בטפסים מועטים ויתכן שלא ימצא ספר כיוצא בזה, ולכן אסור לו לעשות בהם כן.
 <strong>תנו רבנן</strong> <small>[שנו חכמים]:</small> <strong>השואל ספר תורה מחבירו הרי זה לא ישאילנו לאחר, פותחו וקורא בו ובלבד שלא ילמוד בו בתחילה</strong> ענין חדש, שלא יתעכב בלימוד ויבלה את הספר, <strong>ולא יקרא אחר עמו</strong> שמא יקרע הספר.
 <strong>וכן המפקיד ספר תורה אצל חבירו גוללו כל שנים עשר חדש</strong> ובאותה שעה <strong>פותחו וקורא בו, אם בשבילו פתחו,</strong> שהוא עצמו צריך לעיין בו — <strong>אסור. סומכוס אומר: ב</strong>ספר תורה <strong>חדש</strong> יש לגוללו כל <strong>שלשים יום</strong> מפני שהוא לח עדיין וצריך לאווררו ולייבשו הרבה, <strong>בישן</strong> אין צריך לגוללו אלא כל <strong>שנים עשר חדש. ר' אליעזר בן יעקב אמר:</strong> אין לחשוש לקלקול ספר חדש אלא <strong>אחד זה ואחד זה</strong> גוללו אחת ל<strong>שנים עשר חדש.</strong>
 <big>ג</big> <strong>אמר מר</strong> <small>[החכם]</small> בברייתא שהבאנו: <strong>השואל ספר תורה מחבירו הרי זה לא ישאילנו לאחר.</strong> ושואלים: <strong>מאי אריא</strong> <small>[מה שייך, מדוע דווקא]</small> <strong>ספר תורה? אפילו כל מילי נמי</strong> <small>[כל דבר גם כן]</small> ששואלים אסור להשאיל לאחר, שהרי כבר <strong>אמר ר' שמעון בן לקיש</strong> במקום אחר כהערה למשנה בגיטין: <strong>כאן שנה רבי</strong> ברמז את הכלל ש<strong>אין השואל רשאי להשאיל</strong> את החפץ ששאל לאחר בלי רשות המשאיל, <strong>ואין השוכר רשאי להשכיר!</strong>
 ומשיבים: <strong>ספר תורה</strong> דווקא <strong>איצטריכא ליה</strong> <small>[הוצרך לו]</small> לומר במיוחד, שכן <strong>מהו דתימא</strong> <small>[שתאמר]:</small> <strong>ניחא ליה לאיניש דתיעביד</strong> <small>[נוח לו לאדם שתיעשה]</small> <strong>מצוה בממוניה</strong> <small>[בממונו],</small> על כן <strong>קא משמע לן</strong> <small>[השמיע לנו]</small> שאפילו ספר תורה אסרו לשואל להשאילו לאחר בלא רשות.
 שנינו שם: <strong>פותחו וקורא בו.</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> <strong>ואלא למאי שייליה מיניה</strong> <small>[למה שאל אותו ממנו]?</small> בוודאי כדי לקרוא בו! ומשיבים: <strong>סיפא איצטריכא ליה</strong> <small>[סופה</small> של הברייתא <small>הוצרכה לו</small> לומר<small>],</small> ששנינו בה: <strong>ובלבד שלא ילמוד בו בתחלה,</strong> שמן הסתם לא לכך השאילו.
 עוד שנינו שם <strong>וכן המפקיד ספר תורה אצל חבירו גוללו כל שנים עשר חדש, פותחו וקורא בו.</strong> ותוהים: <strong>מאי עבידתיה גביה</strong> <small>[מה מעשהו אצלו]</small> כלומר, מה לו לפתוח ולקרוא בספר שאינו שלו? <strong>ותו</strong> <small>[ועוד]</small> אמרו שם: <strong>אם בשבילו פתחו</strong> — <strong>אסור, הא</strong> <small>[הרי]</small> <strong>אמרת</strong> קודם ש<strong>פותחו וקורא בו!</strong> ומשיבים על שתי השאלות כאחת: <strong>הכי קאמר</strong> <small>[כך אמר]:</small> <strong>אם כשהוא גוללו</strong> כדי לאווררו <strong>פתחו וקורא בו</strong> — <strong>מותר</strong> לקרוא, <strong>אם בשבילו פתחו</strong> לשם קריאה — הרי זה <strong>אסור.</strong>
 עוד שנינו שם ש<strong>סומכוס אומר: בחדש</strong> גוללו כל <strong>שלשים יום, בישן</strong> די בגלילתו אחת ל<strong>שנים עשר חדש. ר' אליעזר בן יעקב אומר: אחד זה ואחד זה</strong> אין גוללם אלא אחת ל<strong>שנים עשר חדש.</strong> ותוהים: <strong>ר' אליעזר בן יעקב היינו</strong> <small>[זהו]</small> שיטת <strong>תנא קמא,</strong> שהרי גם תנא קמא אינו מחלק, ואמר בכלל: שנים עשר חדש. <strong>אלא אימא</strong> <small>[אמור]</small> ותקן את הגרסה כך: <strong>ר' אליעזר בן יעקב אומר אחד זה ואחד זה שלשים יום,</strong> שהוא סבור שאפילו ספר תורה ישן צריך לאוורר אותו אחת לשלושים יום.
 שנינו: <strong>אבל לא ילמוד בו בתחלה ולא יקרא אחר עמו. ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>לא יקרא</strong> בספר תורה שאול <strong>פרשה</strong> אחת <strong>וישנה, ולא יקרא בו פרשה ויתרגם,</strong> ששוהה זמן רב יותר בקריאה, <strong>ולא יפתח בו יותר משלשה דפין</strong> שעלול להתגלגל ולהקרע, <strong>ולא יקראו בו שלשה בני אדם בכרך אחד,</strong> ומשמע: <strong>הא</strong> <small>[הרי]</small> <strong>שנים</strong> — <strong>קורין,</strong> והרי אמרנו שאף שנים לא יקראו!
 <strong>אמר אביי: לא קשיא</strong> <small>[אינו קשה],</small> <strong>כאן בענין אחד</strong> מותר לשנים לקרוא שהרי הם קוראים באותו דבר, <strong>כאן בשני ענינים</strong> אינם שמים לב זה לזה ומושכים זה מזה את הספר (רמב"ם).
 <big>ג</big> שנינו במשנה שאם <strong>מצא כסות</strong> הריהו <strong>מנערה אחד לשלשים יום.</strong> ושואלים: <strong>למימרא</strong> <small>[האם נאמר]</small> מכאן כי ה<strong>ניעור מעלי</strong> <small>[יפה]</small> <strong>לה</strong> לכסות? <strong>והאמר</strong> <small>[והרי אמר]</small> <strong>ר' יוחנן</strong> כעצה טובה: <strong>מי שיש לו גרדי אומן בתוך ביתו,</strong> כלומר, רק מי שיש לו אורג העובד תמיד בתוך ביתו ואיננו חושש להשחתת בגדים יכול להרשות לעצמו ש<strong>ינער כסותו בכל יום! אמרי</strong> <small>[אומרים]</small> ומתרצים: ניעור <strong>בכל יום</strong> — <strong>קשי</strong> <small>[קשה,</small> מזיק<small>]</small> <strong>לה</strong> לגלימה, ואולם <strong>אחד לשלשים יום</strong> — <strong>מעלי</strong> <small>[מועיל]</small> <strong>לה.</strong>
 <strong>איבעית אימא</strong> <small>[אם תרצה אמור]</small> ותרץ בדרך אחרת: <strong>לא קשיא</strong> <small>[אינו קשה],</small> <strong>הא</strong> <small>[זה]</small> שהוא מועיל הרי זה <strong>בחד</strong> <small>[באדם אחד]</small> שמנער, <strong>והא</strong> <small>[וזה]</small> שזה מזיק הרי זה <strong>בתרי</strong> <small>[בשנים]</small> שמנערים יחד.
 <strong>איבעית אימא</strong> <small>[אם תרצה אמור]</small> תירוץ אחר: <strong>לא קשיא</strong> <small>[אינו קשה],</small> <strong>הא</strong> <small>[זה]</small> שיפה הוא ניעור <strong>בידא</strong> <small>[ביד],</small> <strong>והא</strong> <small>[וזה]</small> שמזיק הרי זה בניעור <strong>בחוטרא</strong> <small>[במקל].</small>
 <strong>איבעית אימא</strong> <small>[אם תרצה אמור]</small> תירוץ אחר: <strong>לא קשיא</strong> <small>[אינו קשה]:</small> <strong>הא בדעמרא</strong> <small>[זה ב</small>בגד <small>של צמר]</small> יפה לו הניעור, <strong>הא בדכיתנא</strong> <small>[זה ב</small>בגד <small>של פשתן]</small> מזיק לו הניעור (רי"ף).
 ועוד ממה ש<strong>אמר ר' יוחנן</strong> כעצות לחיי מעשה: <strong>כסא דחרשין</strong> <small>[כוס של כישוף]</small> <strong>ולא כסא</strong> <small>[כוס]</small> של מים <strong>פושרין</strong> שהם מזיקים ביותר לבריאות. ומעירים: <strong>ולא אמרן</strong> <small>[אמרנו]</small> דבר זה <strong>אלא</strong> כששותה <strong>בכלי מתכות, אבל בכלי חרש</strong> — <strong>לית לן</strong> <small>[אין לנו]</small> <strong>בה</strong> חשש זה. <strong>ובכלי מתכות נמי</strong> <small>[גם כן]</small> <strong>לא אמרן</strong> <small>[אמרנו]</small> <strong>אלא</strong> באופן ש<strong>לא צויץ</strong> <small>[רתח],</small> <strong>אבל דצויץ</strong> <small>[</small>אם <small>רתח]</small> — <strong>לית לן</strong> <small>[אין לנו]</small> <strong>בה</strong> חשש. <strong>ולא אמרן</strong> <small>[אמרנו]</small> <strong>אלא</strong> באופן ש<strong>לא שדא ביה ציביא</strong> <small>[זרק בו עצים,</small> מיני עשבים ותבלין<small>]</small> <strong>אבל</strong> אם <strong>שדא ביה ציביא</strong> <small>[הטיל בו עצים,</small> עשבים<small>]</small> — <strong>לית לן</strong> <small>[אין לנו]</small> <strong>בה</strong> חשש.
 <strong>ואמר ר' יוחנן: מי שהניח לו אביו מעות הרבה ורוצה לאבדן</strong> מה יעשה? כלומר, הרי רשימה של דברים הגורמים לאיבוד ממון, שצריך אדם להיזהר מהם. והם: <strong>ילבש בגדי פשתן, וישתמש בכלי זכוכית, וישכור פועלים ואל ישב עמהם</strong> להשגיח. ומסבירים: <strong>ילבש בכלי פשתן</strong> מדובר <strong>בכיתנא רומיתא</strong> <small>[בפשתן רומי]</small> שהוא יקר ומהיר להתקלקל. <strong>וישתמש בכלי זכוכית</strong> — <strong>בזוגיתא חיורתא</strong> <small>[בזכוכית לבנה]</small> שהיא יקרה ביותר. <strong>וישכור פועלים ואל ישב עמהן</strong> — <strong>תרגומא</strong> <small>[מתרגמים,</small> מסבירים זאת<small>]</small>
## דף ל.
 <strong>בתורי דנפיש פסידייהו</strong> <small>[בשוורים שמרובה הפסדם]</small> שהם גורמים אם אין משגיחים בהם.
 <big>א</big> שנינו במשנה שכסות שנמצאה <strong>שוטחה לצורכה אבל לא לכבודו. איבעיא להו</strong> <small>[נשאלה להם]</small> ללומדים שאלה זו: אם רוצה לשוטחה <strong>לצורכו ולצורכה</strong> גם יחד, <strong>מאי</strong> <small>[מה</small> הדין<small>]?</small>
 ומשיבים: <strong>תא שמע</strong> <small>[בוא</small> ו<small>שמע]</small> תשובה לדבר ממה ששנינו במשנתנו <strong>"שוטחה לצורכה",</strong> ונדייק: <strong>לצורכה</strong> — <strong>אין</strong> <small>[כן],</small> <strong>הא</strong> <small>[הרי]</small> אם היה זה <strong>לצורכו ולצורכה</strong> — <strong>לא!</strong> ודוחים: מכאן אין הוכחה, כי <strong>אימא סיפא</strong> <small>[אמור את הסוף]</small> של המשנה: <strong>"אבל לא לכבודו",</strong> ונדייק מכאן <strong>לכבודו</strong> בלבד <strong>הוא</strong> ש<strong>לא</strong> ישטח, <strong>הא</strong> <small>[הרי]</small> <strong>לצורכה ולצורכו</strong> — <strong>שפיר דמי</strong> <small>[יפה הדבר].</small> <strong>אלא מהא ליכא למשמע מינה</strong> <small>[מ</small>משנה <small>זו אין לשמוע ממנה],</small> שהדיוק מתוכה איננו מביא למסקנה.
 <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו בברייתא: <strong>לא ישטחנה לא על גבי מטה ולא על גבי מגוד</strong> (קולב) <strong>לצרכו, אבל ישטחנה על גבי מטה ועל גבי מגוד לצרכה</strong> של האבידה, <strong>נזדמנו לו אורחים לא ישטחנה לא על גבי מטה ולא על גבי מגוד, בין</strong> ששוטחה <strong>לצורכו בין לצורכה,</strong> הרי מכאן ראיה שלצורכו (להתכבד בפני האורחים) ולצורכה אסור!
  ודוחים: משם אין ראיה, שכן  <strong>שאני התם</strong> <small>[שונה שם]</small> <strong>דמקלא קלי לה</strong> <small>[שהרי</small> הוא <small>כשורף אותה]</small> <strong>אי</strong> <small>[אם]</small> <strong>משום עינא</strong> <small>[עין</small> הרע<small>]</small> שתשלוט בה, <strong>אי</strong> <small>[או]</small> <strong>משום גנבי</strong> <small>[הגנבים]</small> שידעו שיש בביתו חפץ כזה ויבואו לגנבו.
  ומציעים עוד, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא בדיני עגלה ערופה, שלצורך זה יש לקחת עגלה שלא עשתה כל מלאכה: אם <strong>הכניסה לרבקה</strong> (קבוצה של פרות) <strong>ו</strong>עגלה זו <strong>דשה</strong> איתן — הרי זו <strong>כשירה,</strong> שלא נתכוון שתדוש. אבל אם הכניסה <strong>בשביל שתינק</strong> מאמה <strong>ו</strong>בינתיים גם <strong>תדוש</strong> — <strong>פסולה. והא הכא</strong> <small>[והרי כאן]</small> ש<strong>לצורכו ולצורכה הוא,</strong> שהרי לשניהם יש תועלת בזה, <strong>וקתני</strong> <small>[ושנה]</small> שהיא <strong>פסולה!</strong>
 ודוחים: משם אין להוכיח, שכן <strong>שאני התם</strong> <small>[שונה שם]</small> ש<strong>אמר קרא</strong> <small>[הכתוב]:</small> "עגלת בקר <strong>אשר לא עבד בה</strong> אשר לא משכה בעול" (דברים כא, ג), ומלשון זו למדים שנפסלת על ידי כל עבודה <strong>מכל מקום.</strong>
 ומקשים: <strong>אי הכי</strong> <small>[אם כך],</small> שכל עבודה פוסלתה <strong>אפילו רישא נמי</strong> <small>[בתחילה גם כן].</small>
 ומשיבים: <strong>הא לא דמיא</strong> <small>[זה אינו דומה]</small> <strong>אלא להא</strong> <small>[לזו],</small> <strong>דתנן</strong> <small>[ששנינו</small> במשנה<small>]</small> לגבי פרה אדומה, שאף בה אסור לעשות כל מלאכה: אם <strong>שכן עליה עוף</strong> — <strong>כשירה,</strong> שבודאי אין זו מלאכה ואין זה בגדר עול, אם <strong>עלה עליה זכר</strong> — <strong>פסולה.</strong> ושואלים: <strong>מאי טעמא</strong> <small>[מה טעם]</small> ההבדל?
 ומסבירים שהוא <strong>כ</strong>דברי <strong>רב פפא,</strong> ש<strong>אמר רב פפא: אי כתיב</strong> <small>[אילו היה כתוב]</small> <strong>"עובד" וקרינן</strong> <small>[והיינו קוראים]</small> <strong>"עובד"</strong> שהוא לשון המתייחסת לדבר שנעשה מעצמו — <strong>הוה אמינא</strong> <small>[הייתי אומר]</small> <strong>אפילו ממילא</strong> גם ללא כוונה, כיון שנעשתה בה עבודה כל שהיא — נפסלה. <strong>ואי כתיב</strong> <small>[ואילו</small> היה <small>כתוב]</small> <strong>"עבד" וקרינן</strong> <small>[והיינו קוראים]</small> <strong>"עבד"</strong> בלשון פועל, <strong>הוה אמינא</strong> <small>[הייתי אומר]:</small> שלא תאסר <strong>עד</strong> ש<strong>עבד בה איהו</strong> <small>[הוא]</small> ברצון ומדעת.
 <strong>השתא דכתיב</strong> <small>[עכשיו שנאמר]</small> <strong>"עבד" וקרינן</strong> <small>[ואנו קוראים]</small> <strong>"עובד"</strong> — <strong>בעינן</strong> <small>[צריכים אנו שיהיה]</small> <strong>"עבד" דומיא</strong> <small>[בדומה]</small> ל<strong>"עובד".</strong> וכך נשווה: <strong>מה "עבד" דניחא ליה</strong> <small>[שנוח לו]</small> שעשה את הדבר מרצונו, <strong>אף עובד</strong> כשנעשתה עבודה מעצמה צריך להיות בה תנאי זה <strong>דניחא ליה</strong> <small>[שנוח לו הדבר],</small> וכיון שבשכינת העוף אין לו כל ענין — לכן כשרה היא, אבל אם עלה עליה זכר שיכולה להתעבר ולהוליד כמותה, הרי נוח לו בכך ולכן היא נפסלת.
 <big>ב</big> שנינו במשנה ש<strong>כלי כסף וכלי נחושת משתמש בהן</strong> לצרכם וכן בשאר כלים למיניהם. <strong>תנו רבנן</strong> <small>[שנו חכמים]:</small> <strong>המוצא כלי עץ משתמש בהן בשביל שלא ירקבו</strong> מחוסר שימוש, <strong>כלי נחושת משתמש בהן</strong> לצורך <strong>חמין, אבל לא על ידי האור</strong> <small>[האש]</small> ממש, <strong>מפני שמשחיקן,</strong> שגורם להם שישתחקו על ידי כך, ואילו <strong>כלי כסף משתמש בהן</strong> רק <strong>בצונן אבל לא בחמין, מפני שמשחירן</strong> על ידי החמין. <strong>מגריפות וקרדומות</strong> שמצא <strong>משתמש בהן ב</strong>שביל דבר <strong>רך, אבל לא בקשה מפני שמפחיתן. כלי זהב וכלי זכוכית</strong> שאינם מתקלקלים כלל <strong>לא יגע בהן עד שיבא אליהו.</strong>
 ומעירים: <strong>כדרך שאמרו באבידה כך אמרו בפקדון.</strong> ותוהים: <strong>פקדון מאי עבידתיה גביה</strong> <small>[מה מעשהו אצלו]?</small> כלומר, מי הרשה לו לטפל בחפץ שנמסר לו כפקדון? יבוא בעל הפקדון ויטפל בו! <strong>אמר רב אדא בר חמא אמר רב ששת:</strong> מדובר כאן <strong>בפקדון שהלכו בעליהן למדינת הים</strong> ואינם עתידים לחזור אלא לאחר זמן מרובה, ומתוך אחריותו של השומר לשמירת הפיקדון צריך הוא לעשות בכלי שימוש מה.
 <big>ג</big> שנינו במשנה כי מי ש<strong>מצא שק או קופה וכל דבר שאין דרכו</strong> של המוצא כרגיל <strong>ליטול</strong> מפני כבודו — <strong>הרי זה לא יטול,</strong> ואינו עובר משום ביטול מצווה. ושואלים: <strong>מנהני מילי</strong> <small>[מנין הדברים הללו],</small> מה מקורם במקרא? ומשיבים, <strong>דתנו רבנן</strong> <small>[ששנו חכמים]</small> על המקרא: "לא תראה את שור אחיך או את שיו נידחים <strong>והתעלמת</strong> מהם" (דברים כב, א). ולמדים מלשון הכתוב <strong>פעמים שאתה מתעלם</strong> מן האבידה ברשות <strong>ופעמים שאי אתה מתעלם.</strong>
 <strong>הא</strong> <small>[הרי]</small> <strong>כיצד</strong> מתעלם? — אם <strong>היה</strong> המוצא <strong>כהן והיא,</strong> האבידה, <strong>בבית קברות,</strong> שאסור לכהן להכנס לבית הקברות, <strong>או שהיה זקן ואינה לפי כבודו</strong> לטפל בה, <strong>או שהיתה מלאכה שלו מרובה משל חבירו</strong> ואם יבוא להחזיר את האבידה יפסיד ביותר, <strong>לכך נאמר: "והתעלמת מהם".</strong>
 ושואלים: <strong>למאי איצטריך קרא</strong> <small>[למה,</small> לאיזה מהדברים הללו <small>הוצרך הכתוב]</small> לפרש להתיר בענין זה? <strong>אילימא</strong> <small>[אם תאמר]</small> <strong>לכהן והיא בבית הקברות</strong> — אולם זה איננו צריך מקרא, שהרי זה <strong>פשיטא</strong> <small>[פשוט,</small> מובן מאליו<small>],</small> שכן <strong>האי</strong> <small>[זה]</small> מצוות השבת אבידה מצוות <strong>עשה</strong> ("השב תשיבם". שם), <strong>והאי</strong> <small>[וזה]</small> האיסור להיטמא למת מצוות <strong>לא תעשה</strong> ("לנפש לא יטמא בעמיו". ויקרא כא, א), <strong>ו</strong>גם מצוות <strong>עשה</strong> ("קדושים תהיו". שם יט, ב), <strong>ולא אתי</strong> <small>[בא]</small> דבר שהוא מצוות <strong>עשה ודחי</strong> <small>[ודוחה]</small> <strong>את לא תעשה ועשה, ותו</strong> <small>[ועוד]</small> טעם: <strong>לא דחינן איסורא מקמי ממונא</strong> <small>[אין אנו דוחים</small> דבר של <small>איסור מלפני</small> ענין של <small>ממון].</small>
 <strong>אלא</strong> אם תאמר שהפסוק בא <strong>ל</strong>ענין שמלאכתו <strong>שלו מרובה משל חבירו</strong> — אולם דבר זה נלמד ממקור אחר, <strong>מ</strong>דברי <strong>רב יהודה אמר רב נפקא</strong> <small>[יוצא</small> הדבר<small>],</small> ש<strong>אמר רב יהודה אמר רב:</strong> נאמר במקרא <strong>"אפס כי</strong>
## דף ל:
 <strong>לא יהיה בך אביון"</strong> (דברים טו, ד) ומכאן למדו שחובה לאדם שידאג לעצמו שלא יגיע להיות אביון, ולכן <strong>שלך קודם לשל כל אדם,</strong> וממילא אין אדם חייב להפסיד ממונו כדי שיימצא חבירו מרוויח,
 <strong>אלא</strong> בא הכתוב להתיר <strong>לזקן ואינו לפי כבודו.</strong>
 <strong>אמר רבה:</strong> אם היתה זו בהמה שאבדה ו<strong>הכישה</strong> <small>[היכה אותה]</small> אפילו פעם אחת — <strong>חייב בה</strong> בטיפולה והשבתה לבעליה. מסופר: <strong>אביי הוה יתיב קמיה</strong> <small>[היה יושב לפני]</small> <strong>רבה, חזא להנך עיזי דקיימו</strong> <small>[ראה אותן עיזים שעומדות]</small> שם, <strong>שקל קלא ושדא בהו</strong> <small>[נטל צרור וזרק בהן].</small> <strong>אמר ליה</strong> <small>[לו]</small> רבה: כבר <strong>איחייבת בהו, קום אהדרינהו</strong> <small>[התחייבת בהן</small> בטיפולן, <small>עמוד והחזר אותן]</small> לבעליהן.
 <strong>איבעיא להו</strong> <small>[נשאלה להם]</small> ללומדים שאלה זו: <strong>דרכו להחזיר בשדה,</strong> כלומר, כשהוא בשדה שאין האנשים מרובים איננו מתבייש ולוקח חפצים כגון אלה, אבל <strong>אין דרכו להחזיר בעיר</strong> ומצא אבידה זו בשדה <strong>מהו? מי אמרינן</strong> <small>[האם אומרים אנו]</small> כי <strong>השבה מעליא בעינן</strong> <small>[מעולה צריכים אנו]</small> <strong>וכיון דלאו דרכיה</strong> <small>[שאין דרכו]</small> <strong>להחזיר בעיר</strong> ש<strong>לא לחייב</strong> <small>[יתחייב]</small> לו להחזיר, שהרי אין מדרכו להחזיר עד לעיר, וכיון שכך לא יגע בה כלל. <strong>או דלמא</strong> <small>[שמא]</small> <strong>בשדה מיהת</strong> <small>[על כל פנים]</small> <strong>הוא דאיחייב ליה</strong> <small>[שהתחייב לו]</small> בהשבת האבידה, <strong>וכיון דאיחייב ליה</strong> <small>[שהתחייב לו]</small> <strong>בשדה איחייב ליה</strong> <small>[התחייב לו]</small> גם <strong>בעיר?</strong> שאלה זו לא נמצאה לה תשובה, ועל כן <strong>תיקו</strong> <small>[תעמוד]</small> השאלה במקומה.
 <strong>אמר רבא</strong> כלל: <strong>כל שבשלו מחזיר,</strong> שחפץ כגון זה, אם היה שלו היה לוקח אותו, הרי <strong>בשל חבירו נמי</strong> <small>[גם כן]</small> <strong>מחזיר, וכל שבשלו</strong> היה <strong>פורק וטוען</strong> מן החמור, <strong>בשל חבירו נמי</strong> <small>[גם כן]</small> <strong>פורק וטוען.</strong>
 <big>א</big> מסופר: <strong>ר' ישמעאל בר' יוסי הוה קאזיל באורחא</strong> <small>[היה הולך בדרך]</small> <strong>פגע ביה ההוא גברא</strong> <small>[פגש בו אדם אחד],</small> <strong>הוה דרי פתכא דאופי, אותבינהו וקא מיתפח</strong> <small>[היה נושא משא של עצים, הניחם והיה נח],</small> ואחר כך <strong>אמר</strong> האיש <strong>ליה</strong> <small>[לו]</small> לר' ישמעאל: <strong>דלי</strong> <small>[הרם]</small> <strong>לי,</strong> הטען עלי, וכיון שלא רצה ר' ישמעאל לעשות זאת מפני כבודו, <strong>אמר ליה</strong> <small>[לו]:</small> <strong>כמה שוין</strong> העצים הללו? <strong>אמר ליה</strong> <small>[לו]:</small> <strong>פלגא דזוזא</strong> <small>[חצי זוז],</small> <strong>יהיב ליה פלגא דזוזא</strong> <small>[נתן לו</small> ר' ישמעאל במחירם <small>חצי זוז]</small> <strong>ואפקרה</strong> <small>[והפקירה]</small> את חבילת העצים.
 <strong>הדר זכה בהו</strong> <small>[חזר אותו אדם וזכה בהם]</small> ושוב ביקש ממנו להרים את החבילה, <strong>הדר יהיב ליה פלגא דזוזא ואפקרה</strong> <small>[חזר ונתן לו חצי זוז והפקירם].</small> <strong>חזייה דהוה קא בעי למיהדר למזכיה בהו</strong> <small>[ראה אותו שהוא רוצה לחזור ולזכות בהם],</small> <strong>אמר ליה</strong> <small>[לו]:</small> <strong>לכולי עלמא אפקרנהו</strong> <small>[לכל העולם הפקרתי אותם]</small> <strong>ו</strong>אולם <strong>לך לא אפקרנהו</strong> <small>[הפקרתי אותם].</small>
 אגב סיפור זה שואלים: <strong>ומי הוי</strong> <small>[והאם יהא]</small> זה <strong>הפקר כי האי גוונא</strong> <small>[באופן זה]?</small> <strong>והתנן</strong> <small>[והרי שנינו</small> במשנה<small>],</small> <strong>בית שמאי אומרים: הפקר</strong> שהפקיר <strong>לעניים</strong> בלבד — הועילו דבריו והריהו <strong>הפקר,</strong> אף כי לעניים בלבד, ואם היו אלו פירות הריהם פטורים מן המעשר כדין כל פירות הפקר. <strong>ובית הלל אומרים: אינו הפקר עד שיהא הפקר לעניים ולעשירים</strong> בשווה, <strong>כשמיטה</strong> שהכל מותרים בה. נמצא שלשיטת בית הלל, שהלכה כמותם, אין הפקר אלא כאשר הכל מותרים בו, וכיצד עשה זאת ר' ישמעאל?
  ומסבירים:  <strong>אלא ר' ישמעאל בר' יוסי</strong> אכן <strong>לכולי עלמא אפקרינהו</strong> <small>[לכל העולם הפקירם]</small> <strong>ובמלתא בעלמא</strong> <small>[ובדיבור בלבד]</small> <strong>הוא דאוקמיה</strong> <small>[שהעמידו]</small> כלומר, באמת יכול היה אותו אדם לזכות שוב, אלא כיון שלא רצה ר' ישמעאל לחזור ולקנות שוב ושוב אמר לו כן.
  ושואלים:  <strong>והא</strong> <small>[והרי]</small> <strong>ר' ישמעאל בר' יוסי זקן ואינו לפי כבודו הוה</strong> <small>[היה]</small> ולא היה חייב כלל לטעון! ומשיבים: <strong>ר' ישמעאל בר' יוסי לפנים משורת הדין הוא דעבד</strong> <small>[שעשה],</small> שאף שלא היה חייב, היה מדקדק על עצמו במנהג חסידות, אפילו במה שאינו מחוייב בו מן הדין.
 ומעין הדברים הללו <strong>דתני</strong> <small>[ששנה]</small> <strong>רב יוסף</strong> ברייתא זו על הכתוב "והזהרתה אתהם את החוקים ואת התורות והודעת להם את הדרך אשר ילכו בה ואת המעשה אשר יעשון" (שמות יח, כ). ומסבירה הברייתא: שנוסף לחוקי התורה ומצוותיה, <strong>"והודעת להם"</strong> — <strong>זה בית חייהם</strong> להודיעם ולייעצם לעסוק במלאכה שיחיו ממנו, <strong>"את הדרך"</strong> — <strong>זו גמילות חסדים, "אשר ילכו"</strong> — <strong>זה</strong> מצות <strong>ביקור חולים, "בה"</strong> — <strong>זו</strong> רמז ל<strong>קבורה, "ואת המעשה"</strong> — <strong>זה הדין, "אשר יעשון"</strong> — <strong>זו לפנים משורת הדין.</strong>
 ומסבירים קצת את הברייתא הזו, <strong>אמר מר</strong> <small>[החכם]</small> בברייתא: <strong>"אשר ילכו"</strong> — <strong>זה ביקור חולים,</strong> ושואלים: <strong>היינו</strong> <small>[הרי הוא]</small> פרט ממצות <strong>גמילות חסדים!</strong> ומשיבים: <strong>לא נצרכה</strong> מצוה יתרה זו <strong>אלא</strong> שהולך <strong>לבן גילו,</strong> לאדם שהוא בן מזלו, ש<strong>אמר מר</strong> <small>[החכם]:</small> <strong>בן גילו</strong> שבא לבקר את החולה <strong>נוטל אחד מששים בחליו, ו</strong>אף על פי שהוא עצמו מקבל מן החולי — <strong>אפילו הכי</strong> <small>[כך]</small> <strong>מבעי ליה למיזל לגביה</strong> <small>[צריך הוא ללכת אליו]</small> למרות שנמצא שהוא נפגע מעט.
 <strong>"בה"</strong> — <strong>זו קבורה,</strong> ושוב שואלים: <strong>היינו</strong> <small>[הרי הוא]</small> <strong>גמילות חסדים!</strong> ומשיבים: <strong>לא נצרכה אלא לזקן ואינו לפי כבודו</strong> לטפל בקבורה, שבכל זאת ראוי שידאג לקבור מת הזקוק לכך.
 <strong>"אשר יעשון"</strong> — <strong>זו לפנים משורת הדין.</strong> ש<strong>אמר ר' יוחנן: לא חרבה ירושלים אלא על שדנו בה דין תורה.</strong> ועל כך תהו: <strong>אלא דיני דמגיזתא לדיינו</strong> <small>[גזלנות שידונו]</small> ולא דיני תורה?! הרי חובה היא לדון דיני תורה! <strong>אלא אימא</strong> <small>[אמור]</small> כך: <strong>שהעמידו דיניהם על דין תורה ולא עבדו</strong> <small>[עשו]</small> <strong>לפנים משורת הדין,</strong> וכיון שאיש לא רצה לוותר על זכויותיו לכן חרבה ירושלים.
 <big>ב משנה</big> <strong>אי זו היא אבידה? מצא חמור או פרה רועין בדרך</strong> — <strong>אין זו אבידה,</strong> שבודאי בעליהם סמוכים לשם ויודעים בהם. מצא <strong>חמור וכליו</strong> (הכלים שעליו) <strong>הפוכין,</strong> או <strong>פרה רצה בין הכרמים</strong> — <strong>הרי זו אבידה.</strong> והלכה נוספת: <strong>החזירה וברחה, החזירה וברחה, אפילו ארבעה וחמישה פעמים</strong> — <strong>חייב להחזירה</strong> שוב כשמוצא אותה, <strong>שנאמר</strong> בהדגשה וביתור המילים: <strong>"השב תשיבם"</strong> (דברים כב, א).
 <strong>היה</strong> תוך כדי השבת האבידה <strong>בטל מ</strong>מלאכה ששווה <strong>סלע, לא יאמר לו</strong> בעל האבידה: <strong>תן לי סלע</strong> שבטלתי מזמני להשבת אבידתך, <strong>אלא נותן לו</strong> המאבד <strong>שכרו</strong> על טרחה שטרח <strong>כפועל</strong> בטל, והוא רק שכר טרחה קטן ביותר. <strong>אם יש שם בית דין,</strong> שיש שלושה אנשים שיכול לעשותם בית דין — <strong>מתנה</strong> מלכתחילה <strong>בפני בית דין</strong> שהוא מחזיר את האבידה על מנת לקבל תשלום עבור כל מה שיפסיד, אבל <strong>אם אין שם בית דין בפני מי יתנה?</strong> — במקרה זה <strong>שלו קודם,</strong> שכיון שעלול להפסיד בכך אינו צריך להשיב.
 <big>ג גמרא</big> ותוהים על לשון המשנה "איזו היא אבידה": <strong>אטו</strong> <small>[וכי]</small> <strong>כל הני דאמרינן</strong> <small>[אלה שאמרנו]</small> בכל הפרק הזה <strong>לאו</strong> <small>[לא]</small> <strong>אבידה הוו</strong> <small>[הם]?</small> <strong>אמר רב יהודה: הכי קאמר</strong> <small>[כך אמר],</small> כך היא הכוונה: <strong>אי זו היא כלל</strong> לגבי <strong>אבידה שהוא חייב בה,</strong> כלומר, לאבידה במקרים שלא ברור אם אבדה הבהמה אם לא? <strong>מצא חמור ופרה רועין בדרך</strong> — <strong>אין זו אבידה ו</strong>הוא <strong>לא מיחייב</strong> <small>[חייב]</small> <strong>בה.</strong> מצא <strong>חמור וכליו הפוכים,</strong> וכן <strong>פרה ורצה בין הכרמים</strong> — <strong>הרי זו אבידה ומיחייב</strong> <small>[וחייב]</small> <strong>בה</strong> בהשבה. שנינו שאם מצא חמור או פרה רועים אין זו אבידה.
  ושואלים:  <strong>ולעולם?!</strong> גם יראה אותם שוהים שם זמן מרובה אין זו כאבידה? <strong>אמר רב יהודה אמר רב: עד שלשה ימים.</strong> ושואלים: <strong>היכי דמי</strong> <small>[כיצד בדיוק היה</small> הדבר<small>]?</small> <strong>אי בלילותא</strong> <small>[אם בלילות]</small> מצא אותם — <strong>אפילו חדא שעתא נמי</strong> <small>[שעה אחת גם כן]</small> ברור שאין אדם משאיר את בהמתו לרעות בדרך לבדה, ומן הסתם אבידה היא. <strong>אי ביממא</strong> <small>[אם</small> רק <small>ביום]</small> ראה את הבהמה — <strong>אפילו טובא נמי</strong> <small>[הרבה יותר</small> משלושה ימים <small>גם כן]</small> <strong>לא!</strong>
 ומשיבים: <strong>לא צריכא</strong> <small>[נצרכה]</small> אל לאופן <strong>דהוה חזי לה בקדמתא ובחשכתא</strong> <small>[שהוא רואה אותה במוקדם</small> בשחר <small>וב</small>שעת <small>החשיכה</small> בלילה<small>],</small> <strong>תלתא יומי אמרינן</strong> <small>[שלושה ימים אומרים אנו]</small> <strong>:</strong> <strong>איתרמויי אתרמי לה ונפקא</strong> <small>[הזדמן הדבר ויצאה הבהמה]</small> מוקדם יותר או מאוחר יותר, ומדעת בעליה היא שם. <strong>טפי</strong> <small>[יותר מזה]</small> <strong>ודאי אבידה היא.</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מצא טלית וקרדום</strong>
## דף לא.
 <strong>באסרטיא</strong> <small>[ברחוב ראשי]</small> <strong>ופרה רצה בין הכרמים</strong> — <strong>הרי זו אבידה.</strong> מצא <strong>טלית בצד גדר,</strong> או <strong>קרדום בצד גדר,</strong> או <strong>פרה רועה בין הכרמים</strong> — <strong>אין זו אבידה.</strong> ראה את אלה <strong>שלשה ימים זה אחר זה</strong> — <strong>הרי זו אבידה. ראה מים ששוטפין ובאין</strong> לשדה חבירו <strong>הרי זה גודר בפניהם</strong> ואף בכך יש משום השבת אבידה.
 <strong>אמר רבא:</strong> מה שנאמר <strong>"לכל אבידת אחיך</strong> אשר תאבד ממנו<strong>"</strong> (דברים כב, ג) בא <strong>לרבות אבידת קרקע. אמר ליה</strong> <small>[לו]</small> <strong>רב חנניה לרבא: תניא דמסייע</strong> <small>[שנויה</small> ברייתא <small>המסייעת]</small> <strong>לך,</strong> ששנינו: <strong>ראה מים ששוטפין ובאין הרי זה גודר בפניהם.</strong>
 <strong>אמר ליה</strong> <small>[לו]</small> רבא: <strong>אי</strong> <small>[אם]</small> <strong>משום הא</strong> <small>[זו]</small> <strong>לא תסייעי</strong> <small>[תסייע אותי]</small> כי ראיה אין כאן, שכן <strong>הכא במאי עסקינן</strong> <small>[כאן במה אנו עוסקים]?</small> — <strong>בדאיכא</strong> <small>[כשיש]</small> <strong>עומרין</strong> של תבואה בשדה והמציל מציל את העומרים, ולא את הקרקע עצמה. ומקשים: <strong>אי דאיכא</strong> <small>[אם יש]</small> <strong>עומרין</strong> בשדה <strong>מאי למימרא</strong> <small>[מה יש לומר</small> בזה<small>]?</small> הלא מובן מעצמו שחייב להציל את ממון חבירו! ומשיבים: <strong>לא צריכא</strong> <small>[נצרכה],</small> אלא לאופן <strong>דאית</strong> <small>[שיש]</small> <strong>בה עומרין דצריכי לארעא</strong> <small>[הצריכים</small> עדיין <small>לקרקע]</small> להתייבש שם, <strong>מהו דתימא</strong> <small>[שתאמר]:</small> <strong>כיון דצריכי לארעא</strong> <small>[שצריכים</small> הם עדיין <small>לקרקע]</small> <strong>כי גופה דארעא דמיין</strong> <small>[כגופה של הקרקע</small> הם <small>נחשבים]</small> ואינם בכלל אבידה סתם אלא אבידת קרקע הם, על כן <strong>קא משמע לן</strong> <small>[השמיע לנו]</small> הלכה זו.
 <big>א</big> שנינו במשנה שאם <strong>מצא חמור ופרה</strong> רצים בדרך הרי זו אבידה. ותוהים: <strong>הא גופה קשיא</strong> <small>[היא עצמה קשה]!</small> <strong>אמרת</strong> מצד אחד שאם <strong>מצא חמור ופרה רועין בדרך</strong> — <strong>אין זו אבידה,</strong> ונדייק: דווקא אם <strong>רועין בדרך הוא דלא הוו</strong> <small>[שאינם]</small> <strong>אבידה, הא</strong> <small>[הרי]</small> אם היתה הפרה <strong>רצה בדרך</strong> או <strong>רועה בין הכרמים הויא</strong> <small>[הריהי]</small> <strong>אבידה.</strong> ואולם <strong>אימא סיפא</strong> <small>[אמור את סופה]</small> של המשנה: <strong>חמור וכליו הפוכים ופרה רצה בין הכרמים</strong> — <strong>הרי זו אבידה.</strong> ונדייק מכאן: <strong>רצה בין הכרמים</strong> דווקא <strong>הוא דהויא</strong> <small>[שהיא]</small> <strong>אבידה, הא</strong> <small>[הרי]</small> אם היתה <strong>רצה בדרך</strong> או <strong>רועה בין הכרמים</strong> — <strong>אין זו אבידה.</strong> שעל ידי הדיוק יש סתירה מראשה לסופה של המשנה!
 <strong>אמר אביי:</strong> כאן יש לנקוט בכלל הפרשני שאפשר לבטא במליצה בלשון הכתוב <strong>"יגיד עליו רעו"</strong> (איוב לו, לג), וכך יש להבין: <strong>תנא</strong> <small>[שנה]</small> החכם <strong>רועה בדרך דלא הויא</strong> <small>[שאינה]</small> <strong>אבידה</strong> ודאי, <strong>והוא הדין ל</strong>פרה ה<strong>רועה בין הכרמים</strong> שאין זו אבידה. וכן <strong>תנא</strong> <small>[שנה]</small> <strong>רצה בין הכרמים דהויא</strong> <small>[שהיא]</small> <strong>אבידה, והוא הדין לרצה בדרך.</strong>
 <strong>אמר ליה</strong> <small>[לו]</small> <strong>רבא: אי</strong> <small>[אם]</small> בדרך של <strong>"יגיד עליו רעו"</strong> למדים כאן, אם כן <strong>ליתני קילתא</strong> <small>[שישנה</small> את <small>הקלה],</small> <strong>וכל שכן חמירתא</strong> <small>[</small>את <small>החמורה];</small> <strong>ליתני</strong> <small>[שישנה]</small> <strong>רצה בדרך דהויא</strong> <small>[שהיא]</small> <strong>אבידה, וכל שכן</strong> ש<strong>רצה בין הכרמים</strong> היא אבידה, <strong>ולתני</strong> <small>[ושישנה]</small> <strong>רועה בין הכרמים דלא הויא</strong> <small>[שאינה]</small> <strong>אבידה וכל שכן רועה בדרך.</strong>
 <strong>אלא</strong> <strong>אמר רבא</strong> יש לחזור בנו ממה שאמרנו, וכך יש לתרץ: <strong>רצה</strong> על <strong>רצה לא קשיא</strong> <small>[אינו קשה],</small> ויש לומר <strong>הא דאפה לגבי דברא</strong> <small>[זו שפניה כלפי השדה],</small> שבורחת מן העיר לשדה ובכגון זה היא נחשבת כאבידה, <strong>הא דאפה לגבי מתא</strong> <small>[וזו שפניה כלפי העיר],</small> ובכגון זה אינה נחשבת לאבידה.
 <strong>רועה</strong> על <strong>רועה נמי לא קשיא</strong> <small>[גם כן אינו קשה],</small> <strong>כאן</strong> דנים לגבי <strong>אבידת גופה</strong> של הפרה עצמה, ו<strong>כאן באבידת קרקע</strong> שהיא גורמת נזקים.
  וכך נבין: <strong>כי קתני</strong> <small>[כאשר שנה]</small> <strong>רועה בדרך לא הויא</strong> <small>[אינה]</small> <strong>אבידה,</strong> ודייקנו: <strong>הא</strong> <small>[הרי]</small> <strong>רועה בין הכרמים הויא</strong> <small>[הריהי]</small> <strong>אבידה,</strong> ונבין הדבר לגבי <strong>אבידת קרקע.</strong> <strong>וכי קתני</strong> <small>[וכאשר שנה]</small> <strong>רצה בין הכרמים הויא</strong> <small>[הריהי]</small> <strong>אבידה, הא</strong> <small>[הרי]</small> <strong>רועה בין הכרמים לא הויא אבידה,</strong> הכוונה היא ל<strong>אבידת גופה</strong> של הפרה עצמה, שזו ה<strong>רצה בין הכרמים</strong> הריהי <strong>מסקבא</strong> <small>[נחבלת],</small> <strong>ורועה בין הכרמים לא מסקבא</strong> <small>[אינה נחבלת].</small>
 ושואלים: <strong>ורועה בין הכרמים, נהי דלא מסקבא תיפוק ליה</strong> <small>[אם אמנם שאיננה נחבלת, תצא לו]</small> ההלכה שצריך להחזירה <strong>משום אבידת קרקע,</strong> שהרי היא מפסידה את הכרם! ומשיבים: מדובר כאן <strong>ב</strong>שדה של <strong>גוי,</strong> שאיננו חייב להשיב אבידתו.
  ומקשים: אף אז  <strong>ותיפוק ליה</strong> <small>[ותא לו]</small> <strong>משום אבידת גופה</strong> של הפרה, <strong>דדלמא קטלו לה</strong> <small>[שמא יהרגו אותה]</small> בעלי השדה הגויים! ומשיבים: מדובר כאן <strong>באתרא דמתרו והדר קטלי</strong> <small>[במקום ש</small>קודם <small>מתרים</small> בבעלים <small>ואחר כך הורגים].</small> ושואלים: <strong>ודלמא אתרו</strong> <small>[ושמא</small> כבר <small>התרו]</small> <strong>בה,</strong> בבעליה של בהמה זו, ועכשיו יהרגו אותה! ומשיבים: <strong>אי אתרו</strong> <small>[אם התרו]</small> <strong>בה,</strong> בבהמה, <strong>ולא אזדהרו</strong> <small>[נזהרו]</small> <strong>בה</strong> בעליה <strong>ודאי אבידה מדעת היא,</strong> ואין המוצא חייב לטפל בה.
 <big>ב</big> שנינו במשנה שאם <strong>החזירה</strong> לבעליה <strong>וברחה,</strong> ושוב <strong>החזירה וברחה</strong> — מחזירה אפילו כמה וכמה פעמים, משום שנאמר "השב תשיבם". <strong>אמר ליה</strong> <small>[לו]</small> <strong>ההוא מדרבנן</strong> <small>[אחד מהחכמים]</small> <strong>לרבא, אימא</strong> <small>[אמור]</small> שנפרש כך: <strong>"השב"</strong> — פירושו <strong>חדא זמנא</strong> <small>[פעם אחת],</small> <strong>"תשיבם"</strong> — <strong>תרי זמני</strong> <small>[שתי פעמים]</small> ולא יותר!
 <strong>אמר ליה</strong> <small>[לו]</small> רבא: <strong>"השב" אפילו מאה פעמים משמע,</strong> כלומר שישיב עד שתהא האבידה מוחזרת. <strong>"תשיבם"</strong> בא ללמד לענין אחר: <strong>אין לי</strong> ממשמעות הכתוב <strong>אלא</strong> שישיב את האבידה <strong>לביתו</strong> ממש של המאבד, ואולם אם השיב <strong>לגינתו</strong> או <strong>לחורבתו מנין?</strong> — <strong>תלמוד לומר: "תשיבם",</strong> ללמד: <strong>מכל מקום</strong> יש בכך השבה. ושואלים: <strong>היכי דמי</strong> <small>[כיצד בדיוק היה הדבר]</small> שמחזיר לגינתו ולחורבתו? <strong>אי דמינטרא</strong> <small>[אם ש</small>היא, האבידה <small>נשמרת]</small> שם, <strong>פשיטא</strong> <small>[פשוט,</small> מובן מאליו<small>]</small> שיש בכך השבה גמורה, <strong>אי דלא מינטרא</strong> <small>[אם שאיננה נשמרת שם]</small> ועלולה לברוח ולהיאבד שנית, <strong>אמאי</strong> <small>[מדוע]</small> ייחשב הדבר להשבה?
  ומשיבים:  <strong>לעולם</strong> צריך לומר <strong>דמינטרא</strong> <small>[שנשמרת</small> שם<small>],</small> <strong>והא קא משמע לן</strong> <small>[ו</small>דבר <small>זה השמיע לנו]:</small> <strong>דלא בעינן</strong> <small>[שאין אנו צריכים]</small> בכגון זה <strong>דעת</strong> ה<strong>בעלים,</strong> שאין חובה להודיעם שהחזיר אבידתם. <strong>וכ</strong>דברי <strong>רבי אלעזר</strong> ש<strong>אמר: הכל צריכין דעת בעלים,</strong> כלומר, כל ממון שהוא מחזיר לבעליו כגון פקדון שהופקד אצלו, או גניבה שגנב — צריך להודיע לבעליו שהחזיר <strong>חוץ מהשבת אבידה.</strong> לפי <strong>שהתורה ריבתה</strong> באבידה <strong>השבות הרבה</strong> ("תשיבם") ולא הקפידה בכך. בדומה לדין זה מביאים גם מדרש על הלכה אחרת, בהלכות שילוח הקן, שגם שם למדים מכפילות המילים שחובה לקיים מצוות שילוח אפילו הרבה פעמים.
  ושאלו: נאמר  <strong>"שלח תשלח</strong> את האם<strong>"</strong> (דברים כב, ז), <strong>אימא</strong> <small>[אמור]:</small> <strong>"שלח"</strong> משמעו <strong>חדא זימנא</strong> <small>[פעם אחת],</small> <strong>"תשלח" תרי זמני</strong> <small>[שתי פעמים]!</small>
 <strong>אמר ליה</strong> <small>[לו]:</small> <strong>"שלח"</strong> — <strong>אפילו מאה פעמים משמע,</strong> עד שתהיה משולחת, <strong>"תשלח"</strong> כוונתו להוסיף: <strong>אין לי אלא לדבר הרשות</strong> כשלוקח את האפרוחים לצורכו, אבל כשיש מי שרוצה לקחת את הציפור <strong>לדבר מצוה</strong> כגון לקרבן או לטהרת מצורע <strong>מנין? תלמוד לומר: "תשלח",</strong> בהדגשה: <strong>מכל מקום.</strong>
 <strong>אמר ליה ההוא מדרבנן</strong> <small>[לו אחד מהחכמים]</small> <strong>לרבא</strong> על מצוות תוכחה הנלמדת מן המילים "הוכח תוכיח את עמיתך" (ויקרא יט, יז): <strong>ואימא</strong> <small>[ואמור]</small> <strong>"הוכח" חדא זימנא</strong> <small>[פעם אחת],</small> <strong>"תוכיח" תרי זמני</strong> <small>[שתי פעמים]</small> ולא יותר?
 <strong>אמר ליה</strong> <small>[לו]:</small> <strong>"הוכח"</strong> — <strong>אפילו מאה פעמים משמע. "תוכיח"</strong> שהוא כלשון ריבוי, כוונתו: <strong>אין לי אלא</strong> ש<strong>הרב</strong> רשאי להוכיח <strong>לתלמיד,</strong> ואולם שה<strong>תלמיד</strong> רשאי וצריך להוכיח <strong>לרב מנין?</strong> — <strong>תלמוד לומר: "הוכח תוכיח" מכל מקום.</strong>
 <big>ג</big> מתוך דמיון הלימוד הצורני, דנים גם בהלכות אחרות; שדרשו על הכתוב <strong>"</strong>כי תראה חמור שונאך רובץ תחת משאו וחדלת מעזוב לו <strong>עזב תעזב עמו"</strong> (שמות כג, ה), <strong>אין לי אלא בעליו עמו, שאין בעליו עמו מנין</strong> שצריך לעזור לפרוק את הבהמה? — <strong>תלמוד לומר "עזב תעזב", מכל מקום.</strong>
 וכן ממה שנאמר <strong>"</strong>לא תראה את חמור אחיך או שורו נופלים בדרך והתעלמת מהם <strong>הקם תקים עמו"</strong> (דברים כב, ד), <strong>אין לי אלא בעליו עמו,</strong> ואולם כש<strong>אין בעליו עמו מנין</strong> שהדין כמו כן? <strong>—</strong> <strong>תלמוד לומר "הקם תקים" מכל מקום.</strong>
 ושואלים: <strong>ולמה ליה למכתב</strong> <small>[לו לכתוב]</small> הלכה זו גם ב<strong>פריקה, ולמה ליה למכתב</strong> <small>[לו לכתוב]</small> ב<strong>טעינה?</strong> והרי לכאורה זהים הם! ומשיבים: <strong>צריכי</strong> <small>[נצרכו שניהם];</small> <strong>דאי כתב רחמנא</strong> <small>[שאילו כתבה התורה]</small> ב<strong>פריקה</strong> בלבד <strong>הוה אמינא</strong> <small>[הייתי אומר]</small> <strong>משום דאיכא</strong> <small>[שיש]</small> בדבר שני טעמים: מצד אחד <strong>צער בעלי חיים</strong> על הבהמה העמוסה, <strong>ואיכא</strong> <small>[ויש]</small> גם <strong>חסרון כיס,</strong> שמא תינזק הסחורה או תמות הבהמה, <strong>אבל טעינה, דלאו</strong> <small>[שלא]</small> <strong>צער בעלי חיים איכא</strong> <small>[יש]</small> כאן, <strong>ולא חסרון כיס איכא</strong> <small>[יש]</small> כאן, <strong>אימא</strong> <small>[אמור]</small> ש<strong>לא</strong> יצטרך לטעון, על כן הוצרך להשמיע לנו הלכה זו.
  ולהיפך, <strong>ואי אשמעינן</strong> <small>[ואילו היה משמיע לנו]</small> חובת <strong>טעינה</strong> בלבד, הייתי אומר <strong>משום</strong> שטעינה זו <strong>בשכר</strong> היא, <strong>אבל פריקה</strong> שהיא <strong>בחנם,</strong> שחייב לעשותה ללא תמורה, <strong>אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[נצרכה]</small> גם הלכה זו.
  ושואלים:  <strong>ול</strong>דעת <strong>ר' שמעון</strong> ש<strong>אמר: אף טעינה</strong> צריכה להיות <strong>בחנם, מאי איכא למימר</strong> <small>[מה יש לומר]?</small> ומשיבים: <strong>לר' שמעון לא מסיימי קראי</strong> <small>[אין הכתובים מבוררים]</small> איזהו בפריקה ואיזה בטעינה, ולכן צריכים שניהם.
  ושואלים עוד: <strong>למה לי למכתב הני תרתי</strong> <small>[לכתוב</small> את <small>שני אלה]</small> בפריקה וטעינה, <strong>ולמה לי למכתב</strong> <small>[לכתוב]</small> גם דין <strong>אבידה,</strong> שהרי לכאורה בכולם אותו טעם עצמו! ומשיבים: <strong>צריכי</strong> <small>[נצרכו]</small> כולם. <strong>דאי כתב רחמנא הני תרתי</strong> <small>[שאילו כתבה התורה</small> את <small>שני אלה]</small> פריקה וטעינה בלבד, ההיתי אומר שהוא כן <strong>משום דצערא דמרה איתא</strong> <small>[שצער בעליה יש</small> כאן<small>],</small> <strong>צערא דידה איתא</strong> <small>[צער שלה,</small> של הבהמה <small>יש</small> כאן<small>],</small> שסובלת מחמת המשא. <strong>אבל אבידה, דצערא דמרה איתא וצערא דידה ליתא</strong> <small>[שצער של בעליה יש כאן ו</small>אולם <small>צער שלה אין],</small> שהרי היא רועה בדרך להנאתה, <strong>אימא</strong> <small>[אמור]</small> ש<strong>לא</strong> יצטרך להשיבה. ולהיפך, <strong>ואי אשמעינן</strong> <small>[ואילו היה משמיע לנו]</small> <strong>אבידה</strong> בלבד, הייתי אומר שבה צריך לטפל <strong>משום דליתא למרה בהדה</strong> <small>[שאין בעליה עמה]</small> ואין מי שיטרח בהשבתה. 
## דף לא:
 <strong>אבל הני תרתי דאיתא למרה בהדה</strong> <small>[אלה השתיים,</small> פריקה וטעינה <small>שבעליה ישנו עמה]</small> <strong>אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[נצרכה]</small> לומר בכולם.
  ועוד בפירוש דרשות בהלכה מלשונות כפולים בתורה: נאמר בדין הרוצח שנגזר דינו <strong>"מות יומת המכה"</strong> (במדבר לה, כא), כוונתו: <strong>אין לי אלא</strong> שממיתו <strong>במיתה הכתובה בו</strong> שהיא מיתת סייף. <strong>מנין שאם אי אתה יכול להמיתו במיתה הכתובה בו</strong> כגון שברח, <strong>שאתה רשאי להמיתו בכל מיתה שאתה יכול להמיתו,</strong> וכגון בחץ? <strong>—</strong> <strong>תלמוד לומר: "מות יומת",</strong> ללמדנו: יומת <strong>מכל מקום,</strong> בכל דרך שהיא.
 וכן מה שנאמר באנשי עיר הנדחת <strong>"הכה תכה</strong> את יושבי העיר ההיא לפי חרב<strong>"</strong> (דברים יג, טז), <strong>אין לי אלא בהכאה הכתובה בהן</strong> שהיא בסייף, <strong>מנין שאם אי אתה יכול להמיתן בהכאה הכתובה בהן שאתה רשאי להכותן בכל הכאה שאתה יכול?</strong> — <strong>תלמוד לומר "הכה תכה", מכל מקום.</strong>
 ועוד מפורש בכפילות זו: נאמר בדיני משכון מעני שאם משכנו דבר שצריך לו, וכגון שמשכנו כר וצריך הוא לו לשינה, על כגון זה צוותה התורה <strong>"השב תשיב</strong> לו את העבוט כבוא השמש<strong>"</strong> (דברים כד, יג), <strong>אין לי</strong> שחייב להשיב לו משכונו <strong>אלא</strong> כ<strong>שמשכנו,</strong> את החפץ, <strong>ברשות בית דין,</strong> ואולם אם <strong>משכנו שלא ברשות בית דין, מנין</strong> שמצווה להשיב? — <strong>תלמוד לומר: "השב תשיב", מכל מקום.</strong>
 ועוד בדין השבת משכון לבעליו: ממה שנאמר "אם <strong>חבל תחבל</strong> שלמת רעך עד בוא השמש תשיבנו לו" (שמות ככ, כה), <strong>אין לי אלא שמשכנו ברשות,</strong> ואולם <strong>כש</strong><strong>משכנו שלא ברשות מנין?</strong> — <strong>תלמוד לומר:</strong> בכפילות <strong>"חבל תחבל", מכל מקום.</strong>
 אגב הזכרת הכתוב שואלים: <strong>והני תרי קראי</strong> <small>[ושני כתובים אלו]</small> "השב תשיב" ו"חבל תחבול" המדברים באותה הלכה <strong>למה לי?</strong> ומשיבים: <strong>חד</strong> <small>[אחד]</small> מהם בא ללמד <strong>לכסות יום, וחד לכסות לילה.</strong>
 ועוד, ממה שנאמר במצות הלוואה וצדקה <strong>"פתח תפתח</strong> את ידך לאחיך לעניך ולאביונך בארצך<strong>"</strong> (דברים טו, יא), <strong>אין לי אלא</strong> שחייב לפתוח את ידו <strong>לעניי עירך, לעניי עיר אחרת מנין?</strong> — <strong>תלמוד לומר: "פתח תפתח", מכל מקום.</strong>
 נאמר בצדקה <strong>"</strong>השמר לך... ורעה עינך באחיך האביון... <strong>נתן תתן"</strong> (דברים טו, ט–י), <strong>אין לי אלא</strong> שיתן אם הוא יכול לתת <strong>מתנה מרובה, מתנה מועטת מנין?</strong> — <strong>תלמוד לומר: "נתן תתן", מכל מקום.</strong>
 נאמר בדין שחרור עבד עברי <strong>"העניק תעניק"</strong> (שם יד), <strong>אין לי אלא</strong> שכ <strong>שנתברך הבית בגללו מעניקין</strong> לו, שאז מתקיים אותו הכתוב כלשונו, ואולם <strong>לא נתברך הבית בגללו מנין</strong> שמעניקין? <strong>תלמוד לומר "העניק תעניק",</strong> כוונתו: <strong>מכל מקום.</strong>
 ושואלים: <strong>ול</strong>דעת <strong>ר' אלעזר בן עזריה,</strong> ש<strong>אמר:</strong> אם <strong>נתברך הבית בגללו</strong> — <strong>מעניקין לו, לא נתברך הבית בגללו</strong> — <strong>אין מעניקין</strong> לו, אם כן <strong>"תעניק"</strong> שהוא מיותר שם <strong>למה לי?</strong> ומשיבים: לשיטתו <strong>דברה תורה כלשון בני אדם</strong> שכפילות בסגנון זה היא לשון התורה הרגילה, ואין ללמוד ממנה להלכה.
  נאמר במצות הלוואה לעני "כי פתוח תפתח את ידך לו ו<strong>העבט תעביטנו</strong> די מחסורו" (שם ח), <strong>אין לי אלא</strong> במקרה <strong>שאין לו</strong> לאותו אדם <strong>ואינו רוצה להתפרנס</strong> מן הצדקה, על כך <strong>אמר רחמנא</strong> <small>[אמרה התורה]</small> <strong>תן לו דרך הלואה.</strong> ואולם אם <strong>יש לו</strong> לאדם <strong>ואינו רוצה להתפרנס</strong> משלו <strong>מנין</strong> שחובה להלוותו, ולגבות אחר כך מנכסיו? — <strong>תלמוד לומר: "תעביטנו"</strong> — <strong>מכל מקום.</strong>
 ושואלים, <strong>ול</strong>שיטת <strong>ר' שמעון</strong> ש<strong>אמר:</strong> מי ש<strong>יש לו ואינו רוצה להתפרנס</strong> משלו <strong>אין נזקקין לו,</strong> אם כן <strong>"תעביטנו"</strong> שהוא מיותר <strong>למה לי?</strong> ומשיבים: לשיטתו <strong>דברה תורה כלשון בני אדם.</strong>
 <big>א</big> שנינו במשנה שמי שמצא אבידה ו<strong>היה בטל מן ה</strong>עבודה שמרויח בה <strong>סלע</strong> בשל השבתה, <strong>לא יאמר לו</strong> לבעל האבידה <strong>"תן לי סלע", אלא נותן לו שכרו כפועל בטל. תנן</strong> <small>[שנה]</small> החכם בתוספתא: <strong>נותן לו שכרו כפועל בטל.</strong>
 ושואלים: <strong>מאי</strong> <small>[מה פירוש]</small> <strong>כפועל בטל?</strong> שהרי אינו בטל לגמרי, אלא עוסק באבידה! <strong>אמר אביי: כפועל בטל של אותה מלאכה</strong> ש<strong>בטל מינה</strong> <small>[ממנה],</small> כלומר, מעריכים כמה רוצה אדם שלא יעבוד עבודה קשה ומסובכת שהוא עוסק בה, ויעסוק במלאכה קלה כזו, אף שבכך הוא מקבל פחות שכר, והדבר תלוי איפוא בכובד מלאכתו ובריבוי שכרה.
 <big>ב</big> שנינו במשנה: <strong>אם יש שם בית דין</strong> — <strong>מתנה בפניהם.</strong> מסופר: הסוחר <strong>איסור ורב ספרא עביד עיסקא בהדי הדדי</strong> <small>[עשו עיסקה יחד].</small> <strong>אזל</strong> <small>[הלך]</small> <strong>רב ספרא פלג ליה</strong> <small>[חילק אותה,</small> את השותפות<small>]</small> <strong>בלא דעתיה</strong> <small>[דעתו,</small> רשותו<small>]</small> של <strong>איסור באפי בי תרי</strong> <small>[בפני שניים]</small> שישמשו כעדים. <strong>אתא לקמיה</strong> <small>[בא</small> הענין <small>לפני]</small> <strong>רבה בר רב הונא, אמר ליה</strong> <small>[לו]</small> רבה בר רב הונא לרב ספרא: <strong>זיל אייתי תלתא דפלגת קמייהו</strong> <small>[לך הבא</small> את <small>שלושת</small> האנשים <small>שחלקת לפניהם],</small> כלומר, הבא את בית הדין שבפניו חלקת, <strong>אי נמי</strong> <small>[או גם כן]</small>
## דף לב.
 <strong>תרי מגו תלתא</strong> <small>[שנים מתוך שלושה]</small> שיעידו ששלושה היו וחלקת בפניהם, <strong>ואי נמי תרי סהדי דפלגת באפי בי תלתא</strong> <small>[ואו גם כן</small> הבא <small>שני עדים שיעידו שחלקת בפני שלושה].</small>
 <strong>אמר ליה</strong> <small>[לו]</small> רב ספרא: <strong>מנא</strong> <small>[מנין]</small> <strong>לך הא</strong> <small>[</small>דבר <small>זה]</small> שצריך לעשות זאת בפני בית דין דווקא? <strong>אמר ליה</strong> <small>[לו],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אם יש שם בית דין</strong> — <strong>מתנה בפניהם, אין שם בית דין</strong> — <strong>בפני מי יתנה?</strong> — במקרה זה <strong>שלו קודם,</strong> שכיון שעלול להפסיד בכך אינו צריך להשיב. משמע שאין רשות לקבוע דברים לגבי ממון חבירו אלא בפני בית דין.
 <strong>אמר ליה</strong> <small>[לו]</small> רב ספרא: <strong>מי דמי</strong> <small>[וכי דומה]</small> הדבר! <strong>התם דמפיק ממונא מהאי ומותיב להאי בעינן</strong> <small>[שם שמוציא כסף מזה ונותן לזה צריכים אנו]</small> <strong>בית דין, אבל הכא דידיה שקלי</strong> <small>[כאן את שלו,</small> כלומר, שלי, <small>לקחתי]</small> <strong>גילוי מילתא בעלמא</strong> <small>[גילוי דברים בלבד]</small> <strong>הוא</strong> שיראו שחלקתי ביושר ואם כן <strong>בתרי סגי ליה</strong> <small>[בשנים די לו,</small> לי<small>].</small> <strong>תדע</strong> שכן הוא, שבדבר כגון זה אין צורך בשלושה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אלמנה מוכרת</strong> למזונותיה מרכוש הנפטר <strong>שלא בפני בית דין,</strong> משמע שאם אדם לוקח את השייך לו איננו זקוק לבית דין!
 <strong>אמר ליה</strong> <small>[לו]</small> <strong>אביי: ולאו מי אתמר עלה</strong> <small>[והאם לא נאמר עליה],</small> על הלכה זו: <strong>אמר רב יוסף בר מניומי אמר רב נחמן:</strong> אמנם <strong>אלמנה אינה צריכה בית דין של מומחין, אבל צריכה</strong> לפחות <strong>בית דין של הדיוטות,</strong> שלושה אנשים סתם שיהו בית דין, שיאשרו את הדבר. ואם כן, שלא כדין עשה רב ספרא.
 <big>א משנה</big> <strong>מצאה</strong> את הבהמה <strong>ברפת</strong> — <strong>אין חייב בה</strong> בהשבה. מצאה <strong>ברשות הרבים</strong> — <strong>חייב בה. ואם היתה בבית הקברות</strong> והוא כהן — <strong>לא יטמא לה.</strong> והלכה כללית: <strong>אם אמר לו אביו</strong> לכהן: <strong>"היטמא</strong> למתים <strong>",</strong> <strong>או שאמר לו</strong> לבנו <strong>"אל תחזיר</strong> אבידה <strong>"</strong>— <strong>לא ישמע לו</strong> לאביו, שאין עוברים על דברי תורה מפני כבוד אב.
 <strong>פרק וטען</strong> מעל גבי בהמה הנופלת תחת משאה, <strong>פרק וטען, אפילו ארבעה וחמישה פעמים</strong> — <strong>חייב, שנאמר "עזב תעזב"</strong> (שמות כג, ה).
 <strong>הלך</strong> בעל הבהמה <strong>וישב לו, ואמר: "הואיל ועליך מצוה, אם רצונך לפרוק</strong> — <strong>פרוק",</strong> הרי זה <strong>פטור</strong> מלעשות זאת, <strong>שנאמר:</strong> <strong>"</strong>עזוב תעזוב <strong>עמו"</strong> — עם בעל הבהמה, ואם ההוא עצמו איננו עוסק בכך, אף הזר אינו חייב לעזור לו. <strong>אם היה</strong> בעל הבהמה <strong>זקן או חולה</strong> שאינו יכול לסייע לעובר הדרך — הרי <strong>חייב</strong> עובר הדרך לעשות זאת.
  ובענין מצוה זו: <strong>מצוה מן התורה לפרוק</strong> משא מן הבהמה <strong>אבל לא</strong> צוותה התורה <strong>לטעון</strong> עליה. <strong>ר' שמעון אומר:</strong> מצוה <strong>אף לטעון.</strong>
 <strong>ר' יוסי הגלילי אומר:</strong> בכלל, <strong>אם היה עליו</strong> על החמור או השור <strong>יתר על משאו</strong> — <strong>אין זקוק לו</strong> לעזור לו, <strong>שנאמר: "תחת משאו"</strong> (שם), משמע <strong>משאוי שיכול לעמוד בו,</strong> שאם היה טעון יותר מזה, הרי זו אשמת בעל הבהמה.
 <big>ב גמרא</big> <strong>אמר רבא: רפת שאמרו</strong> חכמים במשנה זו הכוונה היא ש<strong>אינה מתעה,</strong> כלומר, שאינה גורמת לבהמה שתברח ממנה, אבל גם <strong>אינה משמרת,</strong> שבהמה יכולה לצאת משם. ומנין שכך הוא הפירוש? <strong>אינה מתעה</strong> — <strong>מדקתני</strong> <small>[ממה ששנה]</small> <strong>"אינו חייב בה",</strong> משמע שאיננה נחשבת כאבידה, <strong>ואינה משמרת</strong> — <strong>מדאיצטריך למיתני</strong> <small>[מכיון שהיה צריך בכלל לשנות]</small> <strong>"אינו חייב בה".</strong>
 <strong>דאי סלקא דעתך</strong> <small>[שאם עולה על דעתך]</small> לומר שרפת זו <strong>משמרת, השתא משכח לה אבראי מעייל לה לגואי</strong> <small>[עכשיו, הרי,</small> אילו <small>היה מוצא אותה בחוץ היה מכניס אותה בפנים]</small> לרפת כגון זו, ואם כן <strong>משכח לה מגואי מבעיא</strong> <small>[אם מצאה בפנים נצרכה לומר]</small> שאינו צריך לטפל בה? <strong>אלא שמע מינה</strong> <small>[למד מכאן]</small> שרפת זו <strong>אינה משמרת,</strong> ומסכמים: אכן, <strong>שמע מינה.</strong>
 על האמור שאם <strong>מצאה ברפת אינו חייב, אמר ר' יצחק: והוא שעומדת</strong> הרפת <strong>תוך לתחום</strong> העיר. ומעירים: <strong>מכלל</strong> שאם היתה הפרה <strong>ברשות הרבים, ואפילו בתוך התחום נמי</strong> <small>[גם כן]</small> <strong>חייב.</strong>
 <strong>איכא דמתני לה אסיפא</strong> <small>[יש ששונה את</small> דברי ר' יצחק <small>על סופה</small> של המשנה<small>]</small> ששנינו <strong>ברשות הרבים חייב בה. אמר ר' יצחק: והוא שעומדת חוץ לתחום.</strong> ומכאן מדייקים: <strong>מכלל</strong> ש<strong>ברפת אפילו</strong> אם היתה <strong>עומדת חוץ לתחום נמי</strong> <small>[גם כן]</small> <strong>אינו חייב בה.</strong>
 <big>ג</big> שנינו במשנה: היתה האבידה <strong>בבית הקברות</strong> והוא כהן — <strong>לא יטמא לה</strong> וכו'. <strong>תנו רבנן</strong> <small>[שנו חכמים]:</small> <strong>מנין שאם אמר לו אביו</strong> לכהן <strong>"היטמא</strong> למתים <strong>",</strong> <strong>או שאמר לו "אל תחזיר</strong> אבידה <strong>"</strong><strong>שלא ישמע לו? שנאמר "איש אמו ואביו תיראו ואת שבתתי תשמרו אני ה' "</strong>(ויקרא יט, ג), הדגשה זו "אני ה' " באה לומר: <strong>כולכם חייבין בכבודי,</strong> ולכן כשה' מצווה על שמירת המצוות חייבים כולם בכך.
  ושואלים:  <strong>טעמא דכתב רחמנא</strong> <small>[הטעם,</small> דווקא, <small>שכתבה התורה]</small> <strong>"את שבתתי תשמרו" הא לאו הכי הוה אמינא צייתא ליה</strong> <small>[הרי לולא זאת הייתי אומר שיציית לו</small> לאביו<small>]?</small> <strong>ואמאי</strong> <small>[ומדוע]</small> יעשה זאת? <strong>האי</strong> <small>[זה],</small> כבוד אביו, מצוות <strong>עשה</strong> הוא ("כבד את אביך ואת אמך". שמות כ, יב. דברים ה, טז), <strong>והאי</strong> <small>[וזה]</small> האיסור לכהן להיטמא למתים, גם מצות <strong>לא תעשה</strong> ("לנפש לא יטמא בעמיו". ויקרא כא, א), <strong>ו</strong>גם מצות <strong>עשה</strong> ("קדושים תהיו". שם יט, ב) יש בכך, <strong>ו</strong>כלל הוא: <strong>לא אתי</strong> <small>[בא]</small> <strong>עשה ודחי</strong> <small>[ודוחה]</small> <strong>את לא תעשה ועשה!</strong>
 ומשיבים: <strong>איצטריך</strong> <small>[נצרך הדבר</small> להיאמר<small>]</small> בכל זאת. כי <strong>סלקא דעתך אמינא</strong> <small>[יעלה על דעתך לומר]</small> <strong>הואיל והוקש</strong> <small>[והושווה]</small> בכתוב <strong>כיבוד אב ואם לכבודו של מקום, שנאמר כאן "כבד את אביך ואת אמך"</strong> (שמות כ, יג. דברים ה, טז), <strong>ונאמר להלן "כבד את ה' מהונך"</strong> (משלי ג, ט), שבשניהם יש חובת כבוד, <strong>הלכך לציית ליה</strong> <small>[על כן יציית לו]</small> לאב, ולכן <strong>קא משמע לן</strong> <small>[השמיע לנו]</small> ש<strong>לא לשמע ליה</strong> <small>[ישמע לו]</small> לעבור על כבוד שמים.
 <big>ד</big> שנינו במשנה: <strong>מצוה מן התורה לפרוק אבל לא לטעון.</strong> ושואלים: <strong>מאי</strong> <small>[מה פירוש]</small> <strong>אבל לא לטעון? אילימא</strong> <small>[אם תאמר]</small> <strong>אבל לא לטעון כלל,</strong> שאין מצוה כזו, <strong>מאי שנא</strong> <small>[במה שונה]</small> <strong>פריקה, דכתיב</strong> <small>[שנאמר]</small> בכתוב <strong>"עזב תעזב עמו"</strong> (שמות כג, ה), <strong>טעינה נמי הכתיב</strong> <small>[גם כן הרי כתוב]</small> <strong>"הקם תקים עמו"</strong> (דברים כב, ד), הרי שחייב לטעון!
 <strong>אלא</strong> כך יש להבין את המשנה: <strong>מצוה מן התורה לפרוק בחנם,</strong> אבל <strong>לא לטעון בחנם אלא בשכר.</strong> שאמנם מצווה הוא לעזור בטעינה, אבל רשאי ליטול שכר על עבודתו. ואילו <strong>ר' שמעון אומר: אף לטעון</strong> חייב <strong>בחנם.</strong> ומעירים: <strong>תנינא להא</strong> <small>[שנינו</small> דבר <small>זה]</small> כמפורש בברייתא, <strong>דתנו רבנן</strong> <small>[ששנו חכמים]:</small> <strong>פריקה בחנם, טעינה בשכר. ר' שמעון אומר: זו וזו בחנם.</strong>
 ושואלים: <strong>מאי טעמייהו דרבנן</strong> <small>[מה טעמם של חכמים]</small> לחלק? ומשיבים: <strong>דאי סלקא דעתך</strong> <small>[שאם עולה על דעתך]</small> לפרש את הכתובים <strong>כר' שמעון</strong> ששניהם מצוה, ובחינם, אם כן <strong>לכתוב רחמנא</strong> <small>[שתכתוב התורה]</small> רק מצות <strong>טעינה, ולא בעי</strong> <small>[יהיה צורך]</small> ללמד במצות <strong>פריקה. ואנא אמינא</strong> <small>[ואני אומר</small> מדעתי<small>]</small> קל וחומר זה: <strong>ומה טעינה דלית</strong> <small>[שאין]</small> <strong>בה</strong> <strong>צער בעלי חיים וליכא</strong> <small>[ואין</small> בה<small>]</small> <strong>חסרון כיס</strong> — לבעלים <strong>חייב</strong> לטעון, <strong>פריקה דאית</strong> <small>[שיש]</small> <strong>בה</strong> <strong>צער בעלי חיים</strong> על הבהמה העמוסה, <strong>ו</strong>גם <strong>חסרון כיס,</strong> שמא תינזק הסחורה או תמות הבהמה, <strong>לא כל שכן</strong> שחייב? <strong>אלא למאי הלכתא כתביה רחמנא</strong> <small>[לאיזו הלכה כתבתו התורה</small> במפורש<small>]?</small> — <strong>לומר לך</strong> שיש הבדל בין הדינים: <strong>פריקה</strong> עושה <strong>בחנם, טעינה</strong> עושה <strong>בשכר.</strong>
 ושואלים: <strong>ור' שמעון מאי טעמא</strong> <small>[מה טעם]</small> שיטתו? — <strong>משום דלא מסיימי קראי</strong> <small>[שאין הכתובים מבוררים],</small> שאין ברור מלשון הכתובים היכן נאמר בפריקה והיכן בטעינה.
  ושואלים:  <strong>ורבנן</strong> <small>[וחכמים]</small> מה הם אומרים לדעתם, <strong>אמאי לא מסיימי קראי</strong> <small>[מדוע אין הכתובים מבוררים]?</small> הלא <strong>הכא כתיב</strong> <small>[כאן נאמר]</small> <strong>"רבץ תחת משאו"</strong> (שמות נג, ה) משמע שהמשא עליו וצריך לסייע לפרקו, ו<strong>התם כתיב</strong> <small>[שם נאמר]</small> <strong>"נפלים בדרך"</strong> (דברים כב, ד), <strong>דרמו אינהו וטעונייהו באורחא</strong> <small>[שמוטלים הם,</small> הבהמות, <small>והמטען שלהם בדרך]</small> <strong>משמע,</strong> שכבר פורק המשא, אלא שצריך לחזור ולטעון. <strong>ור' שמעון</strong> לדעתו <strong>"נפלים בדרך" אינהו וטעונייהו עלוייהו</strong> <small>[הם ומטענם עליהם]</small> <strong>משמע,</strong> שאפשר לפרש שהבהמה התמוטטה ומשאה עליה וחובתו היא לפרוק מעליה.
 <strong>אמר רבא:</strong>
## דף לב:
 <strong>מדברי שניהם,</strong> גם תנא קמא וגם ר' שמעון המעדיפים פריקה, <strong>נלמד</strong> כי ההתחשבות ב<strong>צער בעלי חיים</strong> הוא מצוה <strong>דאורייתא</strong> <small>[מן התורה].</small> <strong>ואפילו ר' שמעון לא קאמר</strong> <small>[אמר]</small> שצריך כתוב מיוחד לפריקה, <strong>אלא משום דלא מסיימי קראי</strong> <small>[שאין הכתובים מבוררים],</small> <strong>אבל</strong> אילו היו <strong>מסיימי קראי</strong> <small>[הכתובים מבוררים]</small> <strong>דרשינן</strong> <small>[היינו דורשים]</small> <strong>קל וחומר, משום מאי</strong> <small>[מה]</small> מה הבסיס לקל וחומר זה? <strong>לאו</strong> <small>[האם לא]</small> <strong>משום צער בעלי חיים דרשינן</strong> <small>[דורשים אנו]</small> אותו?
  ודוחים:  <strong>דלמא</strong> <small>[שמא]</small> <strong>משום דאיכא</strong> <small>[שיש]</small> <strong>חסרון כיס</strong> בפריקה. <strong>והכי קאמר</strong> <small>[וכך אמר],</small> כך יש להבין את הדבר: <strong>ומה טעינה דלית</strong> <small>[שאין]</small> <strong>בה חסרון כיס</strong> — <strong>חייב, פריקה דאית</strong> <small>[שיש]</small> <strong>בה חסרון כיס, לא כל שכן!</strong>
 ודוחים: <strong>ו</strong>כי <strong>טעינה אין בה חסרון כיס? מי לא עסקינן</strong> <small>[האם אין אנו עוסקים]</small> אף במקרה <strong>דאדהכי והכי בטיל משוקיה</strong> <small>[שבין כך ובין כך</small> עד שימצא לטעון <small>יתבטל משוקו]</small> ולא יהיה לו למי למכור את סחורתו, <strong>אי נמי אתו גנבי ושקלי</strong> <small>[או גם כן יבואו גנבים ויקחו]</small> <strong>כל מה דאיכא בהדיה</strong> <small>[שיש עמו],</small> ונמצא שקל וחומר זה אין בו ממש.
  ומביאים ראיה נוספת, <strong>תדע</strong> ש<strong>צער בעלי חיים דאורייתא</strong> <small>[מן התורה]</small> הוא, <strong>דקתני סיפא</strong> <small>[ששנה בסופה]</small> של המשנה: <strong>ר' יוסי הגלילי אומר: אם היה עליו,</strong> על החמור, <strong>יתר על משאו</strong> הראוי לו לפי בריאות גופו — <strong>אין זקוק לו, שנאמר</strong> <strong>"</strong>רובץ <strong>תחת משאו"</strong> (שמות כג, ה) ומשמע — <strong>משאוי שיכול לעמוד בו. לאו</strong> <small>[האם לא]</small> <strong>מכלל</strong> הדברים אתה למד שה<strong>תנא קמא סבר</strong> <small>[הראשון סבור]</small> כי אפילו כך <strong>זקוק לו</strong> לסייע בפריקתו? <strong>מאי טעמא</strong> <small>[מה טעם]</small> הדבר? <strong>לאו</strong> <small>[האם לא]</small> <strong>משום</strong> ש<strong>צער בעלי חיים דאורייתא</strong> <small>[מן התורה]</small> הוא?
  ודוחים: משם אין ראיה,  <strong>דלמא</strong> <small>[שמא]</small> <strong>ב</strong>פירוש הכתוב <strong>"תחת משאו" פליגי</strong> <small>[חלוקים</small> הם<small>],</small> ש<strong>ר' יוסי סבר: דרשינן</strong> <small>[דורשים אנו]</small> <strong>"תחת משאו",</strong> וכוונתו: משא הראוי לו <strong>משאוי שיכול לעמוד בו, ורבנן סברי</strong> <small>[וחכמים סבורים]:</small> <strong>לא דרשינן</strong> <small>[אין אנו דורשים]</small> <strong>"תחת משאו"</strong> באופן זה.
  ולהיפך, <strong>תדע</strong> ש<strong>צער בעלי חיים לאו דאורייתא</strong> <small>[אינו מן התורה],</small> <strong>דקתני רישא</strong> <small>[ששנה בראשה]</small> של המשנה: <strong>הלך</strong> בעל החמור <strong>וישב לו ואמר לו</strong> למסייע <strong>הואיל ועליך מצוה לפרוק, פרוק</strong> — <strong>פטור</strong> מלפרוק, <strong>שנאמר "עמו". ואי סלקא דעתך</strong> <small>[ואם עולה על דעתך]</small> לומר כי <strong>צער בעלי חיים דאורייתא</strong> <small>[מן התורה]</small> הוא, <strong>מה לי</strong> אם <strong>איתיה למריה בהדיה</strong> <small>[ישנו בעליו עמו],</small> <strong>ומה לי כי ליתיה למריה בהדיה</strong> <small>[אם אין בעליו עמו]?</small> הלא צערו על בעלי חיים אינו משתנה על ידי כך!
  ומשיבים:  <strong>לעולם</strong> תפרש כי <strong>צער בעלי חיים דאורייתא</strong> <small>[מן התורה]</small> הוא, ואולם <strong>מי סברת</strong> <small>[האם סבור אתה]</small> שמה שאמרו <strong>"פטור"</strong> כוונתו <strong>פטור לגמרי? ודלמא</strong> <small>[ושמא]</small> הכוונה <strong>פטור</strong> לעשות <strong>בחנם, וחייב</strong> לעשות, אבל מותר לו לגבות ממנו <strong>שכר.</strong> <strong>והכי קאמר רחמנא</strong> <small>[וכך אמרה התורה]:</small> <strong>כי איתיה למריה בהדיה</strong> <small>[כאשר ישנו בעליו עמו]</small> — <strong>עבד גביה</strong> <small>[עשה עמו]</small> <strong>בחנם, וכי ליתיה למריה בהדיה</strong> <small>[וכאשר אין בעליו עמו]</small> — <strong>עבד גביה</strong> <small>[עשה עמו]</small> <strong>בשכר, ולעולם</strong> תאמר כי <strong>צער בעלי חיים דאורייתא</strong> <small>[מן התורה].</small>
 <strong>(סימן</strong> לראיות הבאות: <strong>בהמת, בהמת, אוהב, שונא, רבצן).</strong>
 ומציעים עוד, <strong>לימא מסייע ליה</strong> <small>[האם נאמר שנסייע לו]</small> שצער בעלי חיים מן התורה, ממה ששנינו בברייתא: <strong>בהמת גוי מטפל בה כבהמת ישראל</strong> לענין פריקה. <strong>אי אמרת בשלמא</strong> <small>[נניח אם אומר אתה]</small> כי <strong>צער בעלי חיים דאורייתא</strong> הוא — <strong>משום הכי</strong> <small>[כך]</small> <strong>מטפל בה כבהמת ישראל, אלא אי אמרת</strong> <small>[אומר אתה]</small> כי <strong>צער בעלי חיים לאו דאורייתא</strong> <small>[לא מן התורה]</small> הוא, <strong>אמאי</strong> <small>[מדוע]</small> <strong>מטפל בה כבהמת ישראל?</strong> ומשיבים: <strong>התם</strong> <small>[שם]</small> אינו עושה זאת משום מצוה, אלא <strong>משום איבה,</strong> שכדי שלא תיווצר איבה בין יהודים וגויים, עוזר גם לגויים, אבל לא משום חובת המצוה.
  ומעירים:  <strong>הכי נמי מסתברא</strong> <small>[כך גם כן מסתבר]</small> לפרש, <strong>דקתני</strong> <small>[ששנה שם]:</small> <strong>אם היתה</strong> הבהמה <strong>טעונה</strong> בה <strong>יין נסך</strong> (שהוא איסור הנאה) — <strong>אין זקוק לה</strong> ואינו צריך לעזרו. <strong>אי אמרת בשלמא לאו דאורייתא</strong> <small>[נניח אם אומר אתה</small> שצער בעלי חיים <small>לא מן התורה]</small> הוא — <strong>משום הכי</strong> <small>[כך]</small> <strong>אין זקוק לה,</strong> לפי שיש כאן צד איסור, <strong>אלא אי אמרת דאורייתא</strong> <small>[אם אומר אתה</small> כי <small>מן התורה]</small> מצווה על צער בעלי חיים, <strong>אמאי</strong> <small>[מדוע]</small> אם כן <strong>אין זקוק לה?</strong> ומשיבים: <strong>הכי קאמר</strong> <small>[כך אמר]:</small> <strong>ולהטעינה יין נסך</strong> — <strong>אין זקוק לה</strong> כי אין בכך צער בעלי חיים, וגם איבה אין כאן, כיון שיכול לומר לגוי שבדבר של איסור אינו רשאי לסייע לו.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במקום אחר: <strong>בהמת גוי ומשאוי</strong> של <strong>ישראל</strong> — על כך נרמז בכתוב <strong>"וחדלת</strong> מעזוב לו<strong>"</strong> (שמות כג, ה) כלומר, יכול אתה שלא לעזור. <strong>ואי אמרת</strong> <small>[ואם אומר אתה]</small> ש<strong>צער בעלי חיים דאורייתא</strong> <small>[מן התורה]</small> הוא, <strong>אמאי</strong> <small>[מדוע]</small> אם כן אתה נותן לו את האפשרות של <strong>"וחדלת"?</strong> הלא <strong>"עזב תעזב" מבעי ליה</strong> <small>[צריד היה לו]</small> לומר! ומשיבים: <strong>לעולם</strong> תאמר כי <strong>צער בעלי חיים דאורייתא</strong> <small>[מן התורה]</small> הוא, ואולם <strong>התם</strong> <small>[שם]</small> מדובר <strong>בטעינה,</strong> שאין בה צד צער בעלי חיים.
  ומקשים:  <strong>אי הכי</strong> <small>[אם כך]</small> אתה מפרש, <strong>אימא סיפא</strong> <small>[אמור</small> את <small>סופה]</small> של הברייתא, ששנינו: היתה זו <strong>בהמת ישראל ומשאוי גוי</strong> — <strong>"עזב תעזב". ואי</strong> <small>[ואם]</small> <strong>בטעינה, אמאי</strong> <small>[מדוע]</small> יש בכך <strong>"עזב תעזב"?</strong> ומשיבים: מצוה היא שם <strong>משום צערא</strong> <small>[צער]</small> ה<strong>ישראל</strong> שהוא שותף בדבר.
  ומקשים:  <strong>אי הכי</strong> <small>[אם כך]</small> <strong>אפילו רישא נמי</strong> <small>[בתחילה גם כן]</small> יש לעזור משום צערו של ישראל שהוא שותף בדבר! ומשיבים: <strong>רישא</strong> <small>[ראשה]</small> של הברייתא מדובר <strong>בחמר גוי, סיפא</strong> <small>[הסוף]</small> <strong>בחמר ישראל.</strong> ותוהים: <strong>מאי</strong> ו<small>מה]</small> <strong>פסקת,</strong> מה חתכת להחליט כי דווקא במקרה הראשון מדובר בגוי ובסוף בישראל, מה ההוכחה בדבר? ומשיבים: <strong>סתמא דמלתא</strong> <small>[סתמו של דבר]</small> <strong>איניש בתר חמריה אזיל</strong> <small>[אדם אחד חמורו</small> הוא <small>הולך]</small> ולכן, אם היתה זו בהמת גוי — מן הסתם גם החמר גוי הוא, ולהיפך בבהמת ישראל החמר מן הסתם ישראל.
  על ההסבר שבברייתא זו מדובר בטעינה מקשים מצד אחר: <strong>והא</strong> <small>[והרי]</small> <strong>"וחדלת" ו"עזב תעזב" ב</strong>ענין <strong>פריקה הוא דכתיבי</strong> <small>[שנאמרו]!</small>
 על כך יש להסביר בדרך אחרת, ומשיבים <strong>אמר ליה: הא מני</strong> <small>[</small>ברייתא <small>זו כשיטת מי היא]</small> — כשיטת <strong>ר' יוסי הגלילי היא,</strong> ש<strong>אמר: צער בעלי חיים לאו דאורייתא</strong> <small>[לא מן התורה]</small> הוא, ואולם רוב החכמים אינם סבורים כן.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במקום אחר: אם הוא בא לפני אדם שהוא <strong>אוהב</strong> שלו וצריך <strong>לפרוק</strong> משא מחמורו, <strong>ושונא</strong> שהוא צריך <strong>לטעון</strong> עבורו משא — <strong>מצוה בשונא, כדי לכוף את יצרו</strong> ולהתגבר על השנאה. <strong>ואי סלקא דעתך</strong> <small>[</small><small>ואם עולה על דעתך]</small> לומר ש<strong>צער בעלי חיים דאורייתא</strong> <small>[מן התורה]</small> הוא, <strong>הא</strong> <small>[זה]</small> <strong>עדיף ליה</strong> <small>[לו]</small> שיפרוק, שהרי יש בכך גם צער בעלי חיים? ודוחים: <strong>אפילו הכי</strong> <small>[כך]</small> השיקול שיש בכך הוא <strong>כדי לכוף את יצרו עדיף</strong> אפילו מצער בעלי חיים.
 <strong>תא שמע</strong> <small>[בוא</small> ו<small>שמע]:</small> <strong>שונא שאמרו</strong> בתורה — הכוונה ל<strong>שונא ישראל ולא</strong> ל<strong>שונא גוי,</strong> ומעתה, <strong>אי אמרת</strong> <small>[אם אומר אתה]</small> כי <strong>צער בעלי חיים דאורייתא</strong> <small>[מן התורה]</small> הוא, <strong>מה לי</strong> אם כן <strong>שונא ישראל ומה לי שונא גוי?</strong> הלא צריך לדאוג לבהמה!
  ומשיבים:  <strong>מי סברת</strong> <small>[האם סבור אתה]</small> שעל ה<strong>שונא דקרא קאי</strong> <small>[שבכתוב</small> הוא <small>מוסב],</small> לגבי עצם החיוב לפרוק, לא כך, על <strong>שונא דמתניתין קאי</strong> <small>[של הברייתא</small> הוא <small>מוסב]</small> שאמרו שמצוה להעדיף טעינה בשונא על פריקה באוהב, מדובר דווקא שהוא מישראל.
  ומציעים עוד, <strong>תא שמע</strong> <small>[בוא</small> ו<small>שמע]</small> 
## דף לג.
 <strong>"רבץ"</strong> — <strong>ולא רבצן</strong> שרגיל לרבוץ תמיד, <strong>"רבץ"</strong> — <strong>ולא עומד</strong> עדיין. <strong>"תחת משאו"</strong> — <strong>ולא</strong> שמשאו <strong>מפורק</strong> כבר. <strong>"תחת משאו"</strong> כוונתו <strong>משאוי שיכול</strong> החמור <strong>לעמוד בו,</strong> שלא העמיס עליו יותר מן הראוי. <strong>ואי אמרת</strong> <small>[ואם אומר אתה]</small> כי <strong>צער בעלי חיים דאורייתא</strong> <small>[מן התורה]</small> הוא, <strong>מה לי</strong> אם היה <strong>רובץ, ומה לי</strong> אם הוא <strong>רבצן, ומה לי עומד,</strong> הלא סובל הוא!
  ומשיבים:  <strong>הא מני</strong> <small>[</small>ברייתא <small>זו כשיטת מי היא]?</small> — כשיטת <strong>ר' יוסי הגלילי היא,</strong> ש<strong>אמר צער בעלי חיים דרבנן</strong> <small>[מדברי סופרים]</small> הוא, ולדעתו אין מצוה בכגון אלה.
  ומעירים:  <strong>הכי נמי מסתברא</strong> <small>[כך גם כן מסתבר]</small> לומר על פי שיקולים אחרים, <strong>דקתני</strong> <small>[ששנה]</small> שם: <strong>"תחת משאו"</strong> — <strong>משאוי שיכול לעמוד בו, מאן שמעת ליה דאית ליה האי סברא</strong> <small>[מי שמעת אותו שיש לו,</small> מחזיק, <small>סברה זו]</small> — <strong>ר' יוסי הגלילי</strong> הוא, <strong>שמע מינה</strong> <small>[למד מכאן]</small> שכן הוא.
  ושואלים:  <strong>ומי מצית מוקמת לה</strong> <small>[האם יכול אתה להעמיד,</small> להסביר <small>אותה]</small> <strong>כר' יוסי הגלילי? והא קתני סיפא</strong> <small>[והרי שנינו בסופה]:</small> <strong>"תחת משאו"</strong> — <strong>ולא מפורק.</strong> ונברר: <strong>מאי</strong> <small>[מה פירוש]</small> <strong>"לא מפורק"? אילימא</strong> <small>[אם תאמר]</small> ש<strong>לא</strong> חייב כשהיה <strong>מפורק כלל, הא כתיב</strong> <small>[הרי נאמר]:</small> <strong>"הקם תקים עמו"</strong> (דברים כב, ד), שמצוה לטעון בהמה מפורקת! <strong>אלא פשיטא</strong> <small>[פשוט,</small> מובן מאליו<small>]</small> כי הכוונה היא: <strong>"לא מפורק"</strong> — שאתה חייב לעשות זאת <strong>בחנם, אלא</strong> יכול לעשות <strong>בשכר, מאן</strong> <small>[מי]</small> <strong>שמעת ליה</strong> <small>[אותו]</small> <strong>דאית ליה האי סברא</strong> <small>[שיש לו סברה זו]?</small> — <strong>רבנן</strong> <small>[חכמים]</small> במשנה! ודוחים: מכאן אין ראיה. <strong>לעולם</strong> תאמר שהוא כשיטת <strong>ר' יוסי הגלילי,</strong> <strong>ו</strong>אולם <strong>בטעינה סבר לה כרבנן</strong> <small>[סבור הוא כ</small>שיטת <small>חכמים]</small> ולא כר' שמעון.
 <big>א</big> <strong>תנו רבנן</strong> <small>[שנו חכמים],</small> נאמר: <strong>"כי תראה</strong> חמור שונאך רובץ תחת משאו<strong>"</strong> (שמות כג, ה). <strong>יכול אפילו מרחוק,</strong> שצריך להרחיק ללכת אם יודע שיש לעזור בכגון זה — <strong>תלמוד לומר: "כי תפגע"</strong> (שם, ד) כלומר: תפגוש, משמע בקרבתך. <strong>אי</strong> <small>[אם]</small> נאמר <strong>"כי תפגע", יכול פגיעה ממש,</strong> ואם אינו מגיע ממש למקום ההוא איננו חייב? <strong>תלמוד לומר: "כי תראה". ואיזו היא ראייה שיש בה פגיעה</strong> שמשלבת את שני הצדדים שככתובים? — <strong>שיערו חכמים</strong> מרחק זה, כ<strong>אחד משבע ומחצה במיל, וזה הוא</strong> השיעור של <strong>ריס.</strong>
 <strong>תנא</strong> <small>[שנה]</small> החכם: לאחר שטען, עוד <strong>מדדה עמו.</strong> כלומר, מסייע לחמור מעט והולך עם בעליו <strong>עד פרסה</strong> שמא יתמוטט שנית. <strong>אמר רבה בר בר חנה: ו</strong>אולם על תוספת זו של ליווי ועזרה הריהו <strong>נוטל שכר,</strong> שאיננו מעיקר המצוה שבתורה אלא כתוספת עזרה.
 <big>ב משנה</big> <strong>אבדתו ואבדת אביו</strong> — <strong>אבדתו</strong> שלו <strong>קודמת,</strong> ולה צריך לדאוג תחילה. <strong>אבדתו ואבדת רבו</strong> — <strong>שלו קודם.</strong>
 <strong>אבדת אביו ואבדת רבו</strong> — <strong>של רבו קודמת,</strong> שבכללו של דבר רבו קודם לאביו, <strong>ש</strong>כן <strong>אביו הביאו לעולם הזה, ורבו שלמדו חכמה מביאו לחיי העולם הבא. ו</strong>אולם <strong>אם אביו חכם,</strong> וחייב לכבדו גם בשל תורתו, אבידתו <strong>של אביו קודמת.</strong>
 וכן אם <strong>היה אביו ורבו נושאין משאוי, מניח</strong> ומפרק <strong>את של רבו, ואחר כך מניח את של אביו. היה אביו ורבו בבית השבי</strong> — <strong>פודה את רבו</strong> תחילה, <strong>ואחר כך פודה את אביו. ו</strong>אף כאן, <strong>אם אביו</strong> הוא עצמו <strong>חכם, פודה את אביו, ואחר כך פודה את רבו.</strong>
 <big>ג גמרא</big> על האמור במשנתנו, שאבידתו קודמת לשל כל אדם, אפילו לשל אלה שחייב בכבודם, שואלים: <strong>מנא הני מילי</strong> <small>[מנין דברים אלה]?</small> <strong>אמר רב יהודה אמר רב: אמר קרא</strong> <small>[הכתוב]:</small> <strong>"אפס כי לא יהיה בך אביון"</strong> (דברים טו, ד), כוונתו: שצריך אתה לדאוג, שאתה עצמך לא תהיה אביון, ולכן <strong>שלך קודם לשל כל אדם. ו</strong>על כך
 <strong>אמר רב יהודה אמר רב: כל המקיים בעצמו כך, סוף בא לידי כך,</strong> כלומר, אף שזו הלכה, אם אדם תמיד עומד על הלכה זו, ומקדים תמיד את שלו, בסופו של דבר יבוא לידי עניות, ואנשים אחרים יקיימו בו שיקול זה.
 <big>ד</big> שנינו במשנה: אם <strong>היה אביו ורבו נושאין משאוי</strong> — של רבו קודם. <strong>תנו רבנן</strong> <small>[שנו חכמים]:</small> <strong>רבו שאמרו,</strong> כוונתו, <strong>רבו שלמדו חכמה,</strong> היא חכמת הגמרא, העיון והתעמקות בדברי תורה, <strong>ולא רבו שלמדו</strong> רק <strong>מקרא ומשנה,</strong> אלו <strong>דברי ר' מאיר. ר' יהודה אומר:</strong> רבו שאמרו, כוונתו, <strong>כל שרוב חכמתו הימנו</strong> (ממנו). <strong>ר' יוסי אומר: אפילו לא האיר</strong> אדם את <strong>עיניו</strong> ולא הסביר לו <strong>אלא במשנה אחת, זה הוא רבו.</strong>
 <strong>אמר רבא: כגון רב סחורה דאסברן</strong> <small>[שהסביר לי]</small> מה פירוש המלה במשנה <strong>זוהמא ליסטרון,</strong> שהוא מין כף ומזלג הצמודים יחד, חייב אני לראותו בשל כך כרבי. ומסופר כי <strong>שמואל קרע מאניה עליה ההוא מרבנן</strong> <small>[את בגדיו,</small> כאבל <small>על אחד החכמים שמת]</small> <strong>דאסבריה</strong> <small>[שהסביר לו]</small> את האמור במשנה: <strong>"אחד יורד לאמת השחי ואחד פותח כיון".</strong> שאף שהסביר לו רק משנה אחת, ראה אותו לענין זה כרבו.
 <strong>אמר עולא: תלמידי חכמים שבבבל, עומדין זה מפני זה</strong> מפני הכבוד, <strong>וקורעין זה על זה</strong> באבל על מותם. כיוון שבבבל אין כרגיל רב מובהק, כדרך שיש ראש ישיבה בארץ ישראל, והחכמים למדים זה מזה, וכל אחד יכול לראות את חבריו כרבותיו, <strong>ו</strong>אולם <strong>לענין אבדה</strong> להקדימו <strong>במקום אביו, אינן חוזרים אלא לרבו מובהק</strong> ולא לחבירו או לאדם שלימד אותו דבר מה.
  מסופר:  <strong>קבעי מיניה</strong> <small>[שאל ממנו]</small> <strong>רב חסדא מרב הונא: תלמיד ו</strong>בכל זאת <strong>צריך לו רבו, מאי</strong> <small>[מה דינו]?</small> וכיון שרב חסדא היה תלמיד חבר לרב הונא, חשב רב הונא שהוא מתכוון לעצמו, <strong>אמר ליה</strong> <small>[לו]</small> רב הונא: <strong>חסדא חסדא, לא צריכנא לך</strong> <small>[אין אני צריך אותך],</small> <strong>את צריכת לי עד ארבעין שנין</strong> <small>[אתה תצטרך אותי עד ארבעים שנה]:</small> <strong>איקפדי אהדדי</strong> <small>[הקפידו זה על זה]</small> <strong>ולא עיילי לגבי הדדי</strong> <small>[באו עוד זה אצל זה]</small> משום ההקפדה ההדדית. ומספרים: <strong>יתיב</strong> <small>[ישב]</small> <strong>רב חיסדא ארבעין תעניתא</strong> <small>[ארבעים תעניות]</small> לשם תשובה, <strong>משום דחלש דעתיה</strong> <small>[שחלשה דעתו]</small> של <strong>רב הונא,</strong> שאף שלא נתכוון לכך, מכל מקום נעלב רב הונא. וגם <strong>יתיב</strong> <small>[ישב]</small> <strong>רב הונא ארבעין תעניתא</strong> <small>[ארבעים תעניות],</small> <strong>משום דחשדיה</strong> <small>[שחשד לחינם]</small> את <strong>רב חסדא,</strong> שלא התכוון כלל לרמוז ליחסים ביניהם.
 <strong>איתמר</strong> <small>[נאמר]</small> שנחלקו אמוראים בבעיה זו להלכה; <strong>רב יצחק בר יוסף אמר</strong> בשם <strong>ר' יוחנן: הלכה כ</strong>שיטת <strong>ר' יהודה</strong> שרבו הוא זה שרוב חכמתו ממנו, ואילו <strong>רב אחא בר רב הונא אמר</strong> בשם <strong>רב ששת: הלכה</strong> <strong>כ</strong>שיטת <strong>ר' יוסי</strong> שאפילו לא האיר את עיניו רק במשנה אחת הוא נקרא רבו לענין זה.
  ושואלים:  <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן</strong> כלל גדול בפסיקה: <strong>הלכה כסתם משנה, ותנן</strong> <small>[ושנינו</small> במשנתנו<small>]:</small> <strong>רבו שלמדו חכמה.</strong> ואם כן, נראים הדברים כדברי ר' מאיר! ומסבירים: <strong>מאי</strong> <small>[מה פירוש]</small> <strong>"חכמה"</strong> במשנתנו? — הכוונה: <strong>רוב חכמתו</strong> ולא סוג מסויים של לימוד.
 <big>ה</big> אגב הדיון בשאלה מיהו רבו, מביאים דברים בענין חלקים שונים שבתורה. <strong>תנו רבנן</strong> <small>[שנו חכמים]:</small> <strong>העוסקים במקרא</strong> — הרי זו <strong>מדה</strong> טובה, אבל <strong>אינה מדה</strong> שלימה, שצדדים אחרים של לימוד התורה חשובים ממנה. העוסקים <strong>במשנה</strong> — הרי זו <strong>מדה, ונוטלין עליה שכר.</strong> העוסקים <strong>בתלמוד</strong> — <strong>אין לך מדה גדולה מזו, ולעולם הוי רץ ל</strong>למוד <strong>משנה יותר מן התלמוד.</strong>
 על ברייתא זו תוהים: <strong>הא גופא קשיא</strong> <small>[היא עצמה קשה].</small> <strong>אמרת</strong> קודם לכן <strong>ב</strong>ענין העיסוק ב<strong>תלמוד</strong> ש<strong>אין לך מדה גדולה מזו, והדר</strong> <small>[וחזרת]</small> ו<strong>אמרת:</strong> <strong>ולעולם הוי רץ למשנה יותר מן התלמוד,</strong> והרי זו סתירה לגבי ערכם של הדברים! <strong>אמר ר' יוחנן:</strong>
## דף לג:
 <strong>בימי רבי נשנית משנה זו,</strong> והוא בא לומר כמה חשובים העיון וההתעמקות בדברי ההלכה. כיון שאמר את הדברים <strong>שבקו כולא עלמא מתניתין ואזלו בתר תלמודא</strong> <small>[עזבו הכל את</small> שינון <small>המשניות והלכו אחר התלמוד</small> והעיון<small>],</small> על כן <strong>הדר</strong> <small>[חזר]</small> ו<strong>דרש להו</strong> <small>[להם]:</small> <strong>ולעולם הוי רץ למשנה יותר מן התלמוד,</strong> שכן אם אין לאדם בסיס של ידיעות מוצקות, אינו יכול לדון בדברים.
  ושואלים:  <strong>מאי דרוש</strong> <small>[מה דרשו],</small> ועל מה סמכו כשאמרו שלימוד התלמוד חשוב ביותר? <strong>כדדריש</strong> <small>[כפי שדרש]</small> <strong>ר' יהודה ברבי אלעאי: מאי דכתיב</strong> <small>[מהו שנאמר]</small> <strong>"</strong>ו<strong>הגד לעמי פשעם ולבית יעקב חטאתם"</strong> (ישעיהו נח, א),
 <strong>"הגד לעמי פשעם"</strong> — <strong>אלו תלמידי חכמים, ש</strong>אפילו <strong>שגגות נעשות</strong> (נחשבות) <strong>להם כזדונות,</strong> שכל מה שעושה תלמיד חכם שלא כהוגן נחשב לו כפשע, לאמור כזדון. ומשום כך חייב תלמיד חכם לדקדק בדברים, שמא ישגוג ויחשב לו הדבר כפשע. <strong>"ולבית יעקב חטאתם"</strong> — <strong>אלו עמי הארץ ש</strong>אף <strong>זדונות נעשות להם כשגגות</strong> ("חטאת"), משום שאינם יודעים חומר העבירות שבידם. <strong>והיינו דתנן</strong> <small>[וזהו ששנינו</small> במשנה<small>],</small> <strong>ר' יהודה אומר: הוי זהיר בתלמוד, ששגגת תלמוד עולה זדון,</strong> כלומר, נחשבת כזדון, ומשום כך צריך לדקדק בו.
  ועוד <strong>דרש ר' יהודה בר' אלעאי</strong> בענין סוגים שונים שבישראל: <strong>מאי דכתיב</strong> <small>[מהו שנאמר]</small> "שמעו דבר ה' החרדים אל דברו אמרו אחיכם שנאיכם מנדיכם למען שמי יכבד ה' ונראה בשמחתכם והם יבושו" (ישעיה סו, ה), <strong>"שמעו דבר ה' החרדים אל דברו"</strong> — <strong>אלו תלמידי חכמים. "אמרו אחיכם"</strong> — <strong>אלו בעלי מקרא,</strong> שיודעים שאינם בקיאים בהלכה ומכבדים את תלמידי החכמים. <strong>"שנאיכם"</strong> — <strong>אלו בעלי משנה,</strong> שנראה להם שתלמידי חכמים מזלזלים בכבודם ושאף הם חכמים למדי. <strong>"מנדיכם",</strong> כלומר, אלה שמרחקים ומתרחקים מכם — <strong>אלו עמי הארץ.</strong>
 <strong>שמא תאמר פסק סברם</strong> <small>[תקוותם]</small> <strong>ובטל סיכוים</strong> של אלה שאינם תלמידי חכמים? — <strong>תלמוד לומר: "ונראה בשמחתכם". שמא תאמר ישראל יבושו?</strong> — <strong>תלמוד לומר: "והם יבשו",</strong> כלומר, <strong>גוים יבושו, וישראל ישמחו.</strong>
 
 <big>א משנה</big> <strong>המפקיד אצל חבירו בהמה או כלים</strong> והיה שומר הפקדון שומר חנם<strong>, ונגנבו או שאבדו</strong> ממנו<strong>,</strong> ואותו שומר <strong>שילם</strong> למפקיד <strong>ולא רצה לישבע</strong> שלא שלח ידו ולא התרשל<strong>, שהרי אמרו</strong> חכמים <strong>: שומר חנם</strong> אם רוצה — <strong>נשבע ויוצא</strong> בלא לשלם, ושומר זה לא רצה.
 <strong>נמצא</strong> לבסוף <strong>הגנב</strong> — <strong>משלם</strong> הגנב <strong>תשלומי כפל.</strong> ואם היתה זו בהמה, והגנב <strong>טבח ומכר</strong> — <strong>משלם תשלומי ארבעה וחמשה.</strong> ו<strong>למי משלם</strong> כפל וארבעה וחמשה — <strong>למי שהפקדון אצלו,</strong> לשומר, שאחר שפיצה השומר את הבעלים כאילו נעשה בעל החפץ. ומגיע לו כל תשלום וקנס שמתקבל עבורו.
  ואולם אם השומר <strong>נשבע ולא רצה לשלם,</strong> ואחר כך <strong>נמצא הגנב</strong> — <strong>משלם</strong> הגנב <strong>תשלומי כפל.</strong> ואם <strong>טבח ומכר</strong> — <strong>משלם תשלומי ארבעה וחמשה,</strong> אולם <strong>למי משלם</strong> — <strong>לבעל הפקדון</strong> ולא לשומר <strong>.</strong> 
 <big>ב גמרא</big> שואלים: <strong>למה ליה למתני</strong> <small>[לו לשנות]</small> <strong>בהמה, ולמה ליה למתני</strong> <small>[לו לשנות]</small> <strong>כלים</strong> ולהזכיר במפורש את שניהם? דיו שיאמר סתם המפקיד אצל חבירו!
  ומסבירים:  <strong>צריכי</strong> <small>[נצרכו]</small> שני הדברים להיאמר, <strong>דאי תנא</strong> <small>[שאילו היה שונה]</small> <strong>בהמה</strong> בלבד <strong>הוה אמינא</strong> <small>[הייתי אומר]</small> כך: <strong>ב</strong><strong>בהמה הוא דמקני ליה כפילא</strong> <small>[שמקנה לו</small> בעל הבהמה לשומר את <small>הכפל]</small> כאשר השומר פיצה אותו, <strong>משום דנפיש טירחה לעיולה ולאפוקה</strong> <small>[שמרובה טרחתה להכניסה ולהוציאה]</small> ולדאוג לה, ולכן כשמתברר שהשומר לא שלח ידו בבהמה — מגיעים לו פיצויים, שבעל הבהמה מוותר עליהם. <strong>אבל כלים דלא נפיש טירחייהו</strong> <small>[שאין טירחתם מרובה]</small> בשמירה, <strong>אימא לא מקני ליה כפילא</strong> <small>[נאמר שאינו מקנה לו כפל]</small>
 <strong>.</strong> ולהיפך, <strong>ואי תנא</strong> <small>[ואילו היה שונה]</small> רק ב<strong>כלים הוה אמינא</strong> <small>[הייתי אומר]:</small> ב<strong>כלים</strong> ש<strong>הוא דקמקני ליה כפילא</strong> <small>[שמקנה לו</small> בעל הכלים לשומר את <small>הכפל]</small> — <strong>משום דלא נפיש כפלייהו</strong> <small>[שאין כפלן מרובה],</small> שהרי יותר מכפל לא יקבל גם אם ימצא הגנב, <strong>אבל בהמה דכי</strong> <small>[שכאשר]</small> <strong>טבח ומכר</strong> הגנב <strong>משלם תשלומי ארבעה וחמשה</strong> ונמצא רווח גדול <strong>— אימא</strong> <small>[אמור]</small> ש<strong>לא מקני ליה כפילא</strong> <small>[יקנה לו כפל],</small> על כן <strong>צריכא</strong> <small>[נצרכה]</small> לומר בשני המקרים.
 <strong>מתקיף לה</strong> <small>[מקשה עליה]</small> על הסברה זו מעיקרה <strong>רמי בר חמא:</strong> כיצד אפשר לומר שבעל החפצים מקנה לשומר את הזכות לקבל כפל? <strong>והא</strong> <small>[והרי]</small> כלל הוא ש<strong>אין אדם מקנה דבר שלא בא לעולם.</strong> וכיון שכפל זה עדיין לא בא לעולם, אין דרך חוקית להקנות אותו לאחר. <strong>ואפילו</strong> לשיטת <strong>ר' מאיר</strong> ש<strong>אמר</strong> בכלל ש<strong>אדם מקנה דבר שלא בא לעולם,</strong> הרי <strong>הני מילי</strong> <small>[דברים אלה]</small> אמורים בדבר <strong>כגון פירות דקל</strong> שיכול להקנות לאחר את יבול השנה הבאה משום <strong>דעבידי דאתו</strong> <small>[ש</small>הם <small>עשויים לבוא],</small> כלומר, דרכם שהם צומחים ובאים תמיד,
 <strong>אבל הכא</strong> <small>[כאן]</small> 
## דף לד.
 <strong>מי יימר דמגנבא</strong> <small>[מי יאמר שתיגנב],</small> <strong>ואם תמצי</strong> <small>[תמצא]</small> <strong>לומר דמגנבא</strong> <small>[שתיגנב]</small> — <strong>מי יימר דמשתכח</strong> <small>[מי יאמר שיימצא]</small> ה<strong>גנב,</strong> <strong>ואי משתכח</strong> <small>[ואם ימצא]</small> ה<strong>גנב</strong> — <strong>מי יימר דמשלם, דלמא מודי ומפטר</strong> <small>[</small><small>מי יאמר שישלם, שמא יודה</small> בגניבה<small>, ויפטר</small> מן הכפל<small>]</small> ואם כן כיצד אפשר להקנות כפל? <strong>אמר רבא: נעשה</strong> המפקיד <strong>כאומר לו</strong> לשומר בשעת הפקדון: <strong>לכשתגנב</strong> הבהמה, <strong>ותרצה ותשלמני</strong> במקום להישבע, <strong>הרי פרתי קנויה לך</strong> כבר <strong>מעכשיו.</strong> וכיון שקנויה לו מעכשיו, ממילא זכה גם בכל הדברים הבאים מחמת הפרה.
 <strong>מתקיף לה</strong> <small>[מקשה על כך]</small> <strong>ר' זירא: אי הכי</strong> <small>[אם כך]</small> <strong>אפילו גיזותיה וולדותיה</strong> של הבהמה שנתן לבעלים, כל זמן שהיתה אצלו <strong>נמי</strong> <small>[גם כן]</small> יצטרך השומר לקבל, שהרי התברר שנקנה לו החפץ מתחילתו. <strong>אלמה תניא</strong> <small>[ומדוע שנויה</small> ברייתא<small>]</small> שמקבל <strong>חוץ מגיזותיה וולדותיה! אלא אמר ר' זירא,</strong> יש לתקן את הדברים ולומר כך: <strong>נעשה כאומר לו</strong> המפקיד לשומר: <strong>חוץ מגיזותיה וולדותיה.</strong>
 ושואלים: <strong>ומאי פסקא</strong> <small>[ומה פסקת]</small> שמתנה תנאי כזה דווקא? ומסבירים: יש טעם בדבר; <strong>סתמא דמלתא</strong> <small>[סתמו של דבר]</small> <strong>שבחא דאתא מעלמא, עביד איניש דמקני</strong> <small>[שבח,</small> רווח, <small>שיבוא מבחוץ, עשוי אדם להקנות]</small> מספק. <strong>שבחא דמגופה, לא עביד איניש דמקני</strong> <small>[שבח שמגופה, אין אדם עשוי להקנות],</small> שהוא בטוח בו שהוא בא תמיד.
 <strong>איכא דאמרי</strong> <small>[יש אומרים]</small> לא כך <strong>אמר רבא</strong> אלא בסגנון אחר: <strong>נעשה</strong> המפקיד <strong>כאומר לו</strong> לשומר: <strong>לכשתגנב ותרצה ותשלמני,</strong> הרי הבהמה <strong>סמוך לגניבתה קנויה לך.</strong> ושואלים: <strong>מאי בינייהו</strong> <small>[מה ההבדל</small> המעשי <small>ביניהם]</small> אם אמר בסגנון זה, או בסגנון זה?
  ומשיבים:  <strong>איכא בינייהו</strong> <small>[יש ביניהם</small> הבדל<small>]</small> לגבי ה<strong>קושיא</strong> של <strong>ר' זירא,</strong> שלפי הנוסח האחרון, אין מקום לקושיא זו. <strong>אי נמי</strong> <small>[או גם כו]</small> כאן <strong>דקיימא</strong> <small>[שהיתה</small> הבהמה <small>עומדת]</small> <strong>באגם</strong> לפני גניבתה, וכיון שלא היתה בבית השומר סמוך לגניבה, לא נקנתה לו אז.
 <big>א</big> שנינו במשנה שאם <strong>שילם</strong> השומר <strong>ולא רצה לישבע</strong> הרי הכפל שלו. <strong>אמר רב חייא בר אבא אמר ר' יוחנן: לא</strong> תפרש <strong>"שילם"</strong> — <strong>שילם ממש, אלא כיון שאמר</strong> השומר <strong>"הריני משלם", אף על פי שלא שילם,</strong> כבר זכה בכפל ובכל השאר.
 <strong>תנן</strong> <small>[שנינו</small> במשנתנו<small>]:</small> <strong>שילם ולא רצה לישבע.</strong> ונדייק: <strong>שילם</strong> — <strong>אין</strong> <small>[כן],</small> <strong>לא שילם</strong> — <strong>לא. אימא סיפא</strong> <small>[אמור את סופה]</small> של המשנה: <strong>נשבע ולא רצה לשלם.</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>לא רצה, הא</strong> <small>[הרי]</small> אם <strong>רצה</strong> לשלם <strong>אף על פי שלא שילם.</strong> ונמצאו הדיוקים מן המשנה סותרים זה את זה. <strong>אלא מהא ליכא למשמע מינה</strong> <small>[מכאן אי אפשר לשמוע ממנה]</small> דבר לענייננו.
  ומעירים:  <strong>תניא כותיה</strong> <small>[שנוייה</small> ברייתא <small>כשיטתו]</small> של <strong>ר' יוחנן:</strong> <strong>השוכר פרה מחבירו, ונגנבה, ואמר הלה,</strong> השוכר: <strong>"הריני משלם ואיני נשבע", ואחר כך נמצא הגנב</strong> — <strong>משלם תשלומי כפל לשוכר.</strong> משמע שעל ידי ההסכמה לשלם, כבר נקנה הכפל לשוכר.
 <strong>אמר רב פפא</strong> בהמשך לדברים: <strong>שומר חנם, כיון שאמר "פשעתי",</strong> שמודה שהתרשל, וממילא התחייב לשלם, מאותה שעה <strong>מקנה ליה כפילא</strong> <small>[נקנה לו</small> את <small>הכפל]</small> לכשימצא הגנב. ומדוע? <strong>דאי בעי פטר נפשיה</strong> <small>[שאילו היה רוצה,</small> הלא היה יכול <small>לפטור את עצמו]</small> <strong>ב</strong>טענת <strong>גניבה,</strong> וכיון שאמר "פשעתי", הרי זה כאומר "הריני משלם". וכן <strong>שומר שכר, כיון שאמר "נגנבה",</strong> מפני שחייב עצמו בתשלום, <strong>מקנה ליה כפילא</strong> <small>[מקנה לו כפל]</small> אם ימצא הגנב, ומדוע? — <strong>דאי בעי פטר נפשיה</strong> <small>[שאילו היה רוצה</small> שלא לשלם, היה <small>פוטר</small> את <small>עצמו]</small> בטענה שהבהמה היתה <strong>שבורה</strong> באונס או <strong>מתה.</strong> ועל אלה אין שומר שכר משלם.
  ואולם <strong>שואל שאומר "הריני משלם"</strong> — <strong>לא מקני ליה כפילא</strong> <small>[אינו קונה</small> את זכות <small>הכפל],</small> ומדוע? — <strong>במאי הוה ליה למפטר נפשיה</strong> <small>[במה היה לו לפטור</small> את <small>עצמו],</small> איזו טענה יכול לטעון — שהיה יכול לומר ש<strong>מתה מחמת מלאכה,</strong> ואולם <strong>מתה מחמת מלאכה לא שכיח</strong> <small>[אינו מצוי]</small> ולכן אין טענה זו מתקבלת בלא הוכחה, ולכן אומרים שבאומרו "הריני משלם" לא עשה דבר, שהרי בעל כורחו הוא משלם, ובאמירה זו בלבד לא נקנתה לו זכות.
 <strong>איכא דאמרי</strong> <small>[יש שאומרים]</small> נוסח אחר בדברי <strong>רב פפא: שואל נמי</strong> <small>[גם כן]</small> <strong>כיון שאמר "הריני משלם"</strong> — <strong>מקני ליה כפילא</strong> <small>[מקנה לו</small> את <small>הכפל]</small> והטעם — <strong>דאי בעי</strong> <small>[שאם היה רוצה]</small> <strong>פטר נפשיה</strong> <strong>ב</strong>טענת <strong>מתה מחמת מלאכה. אמר ליה רב זביד</strong> לרב פפא: <strong>הכי</strong> <small>[כך]</small> <strong>אמר אביי: שואל</strong> אינו קונה את הזכות לכפל <strong>עד שישלם</strong> ממש. <strong>מאי טעמא</strong> <small>[מה טעם]</small> ההבדל — <strong>הואיל</strong> <strong>ו</strong>השואל <strong>כל הנאה שלו,</strong> שהרי הוא משתמש בחפץ המושאל, ואיננו משלם דבר על כך, ו<strong>בדיבורא לא מקני ליה כפילא</strong> <small>[על ידי דיבור</small> בלבד, שאומר הריני מוכן לשלם, <small>אין</small> הבעלים <small>מקנים לו את הכפל].</small>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב זביד,</strong> ששנינו: <strong>השואל פרה מחבירו ונגנבה, וקידם השואל ושילם</strong> לפני שהיה דיון בדבר, <strong>ואחר כך נמצא הגנב</strong> — הרי זה <strong>משלם תשלומי כפל לשואל.</strong> משמע דווקא כששילם ממש.
  ומעירים:  <strong>ללישנא קמא</strong> <small>[ללשון ראשונה]</small> של <strong>רב פפא,</strong> שאמר ששואל איננו יכול לפטור את עצמו בטענת "מתה מחמת מלאכה" — <strong>ודאי לא הויא תיובתא</strong> <small>[אין זו קושיה חמורה],</small> שהרי אפשר לפרש את הדברים יפה לשיטה זו. אולם <strong>ללישנא בתרא לימא תיהוי תיובתיה</strong> <small>[ללשון אחרונה</small> של רב פפא, האם <small>נאמר שתהא זו קושיה חמורה</small> על שיטתו<small>]?</small>
 ומשיבים: <strong>אמר</strong> <small>[</small>יכול <strong>היה</strong> <small>לומר]</small> <strong>לך רב פפא: מי אלימא ממתניתין</strong> <small>[האם</small> הברייתא <small>תקיפה יותר ממשנתנו]?</small> <strong>דקתני</strong> <small>[ששנה]</small> במשנה <strong>"שילם", ואוקימנא</strong> <small>[והעמדנו,</small> והסברנו<small>]</small> שמדובר <strong>באמר</strong> שהוא משלם, <strong>הכא נמי</strong> <small>[כאן גם כן]</small> הכוונה היא <strong>באמר</strong> שישלם.
  ותוהים:  <strong>מי דמי</strong> <small>[האם דומה]</small> הדבר? <strong>התם</strong> <small>[שם]</small> במשנה <strong>לא קתני</strong> <small>[שנה]</small> <strong>"קידם"</strong> ושילם, <strong>הכא קתני</strong> <small>[כאן שנה]</small> <strong>"קידם",</strong> משמע שעשה מעשה ושילם! ודוחים: <strong>מאי</strong> <small>[מה</small> פירוש<small>]</small> <strong>"קידם"</strong> — <strong>קידם ואמר,</strong> ולא ששילם ממש.
  ושואלים:  <strong>הא מדקתני</strong> <small>[הרי ממה ששנינו]</small> בברייתא כעין זו גבי <strong>שוכר,</strong> ושם הנוסחה <strong>"ואמר",</strong> ואילו <strong>גבי שואל</strong> הנוסח <strong>"קידם</strong> ושילם <strong>"</strong>— <strong>שמע מינה דוקא קתני</strong> <small>[למד מכאן</small> שבאופן <small>מדוייק שנה],</small> ו"קידם" משמעו שילם ממש! ודוחים: בדרך זו אין להוכיח, שכן וכי <strong>מידי גבי הדדי תניא</strong> <small>[זו ליד זו</small> הן <small>שנויות]?</small> כלומר, מי אמר לנו ששתי הברייתות הללו צמודות זו לזו, שאפשר ללמוד מלשונה של זו על זו, שמא אין ביניהן קשר, וההבדל הוא סגנוני בלבד!
  ומעירים:  <strong>שיילינהו לתנאי</strong> <small>[שאלו את חוזרי המשניות]</small> <strong>דבי</strong> <small>[של בית</small> המדרש<small>]</small> של <strong>ר' חייא ור' אושעיא, ואמרי</strong> <small>[ואמרו]:</small> <strong>גבי הדדי תניין</strong> <small>[זו ליד זו הן שנויות],</small> כלומר, הן חלק מברייתא ארוכה אחת, ולכן אפשר באמת ללמוד מזו על זו.
 <big>ב</big> לפני שניגשים לברר בעיות מסויימות, מסבירים קודם את הידוע לנו. <strong>פשיטא</strong> <small>[פשוט]</small> ידוע, ברור לנו, שאם <strong>אמר</strong> השומר תחילה <strong>"איני משלם", וחזר ואמר "הריני משלם</strong> ואיני נשבע <strong>",</strong> — <strong>הא קאמר</strong> <small>[הרי</small> כבר <small>אמר]</small> <strong>"הריני משלם",</strong> ויש לו זכות לכפל. <strong>אלא</strong> השאלה היא, אם <strong>אמר</strong> קודם <strong>"הריני משלם".</strong>
## דף לד:
 <strong>וחזר ואמר "איני משלם", מאי</strong> <small>[מה</small> דינו<small>]?</small> <strong>מי אמרינן</strong> <small>[האם אומרים אנו]</small> כי <strong>מהדר קא הדר ביה</strong> <small>[חזר בו]</small> מכוונתו לשלם, וממילא אין לו זכות בכפל, <strong>או דלמא במלתיה קאי ודחויי הוא דקא מדחי ליה</strong> <small>[שמא בדבריו</small> הראשונים <small>הוא עומד</small> ובינתיים <small>הוא שדוחה אותו</small> מלשלם מיד<small>]</small> וכבר נקנה לו הכפל?
  ועוד שאלה: <strong>אמר</strong> השומר <strong>"הריני משלם", ומת</strong> לפני שהספיק לשלם, ובאו <strong>ואמרו בניו "אין אנו משלמים" מאי</strong> <small>[מה</small> הדין<small>]?</small> <strong>מי אמרינן מהדר קא הדרי בהו</strong> <small>[האם אומרים אנו שחזרו בהם]</small> מהבטחת אביהם, <strong>או דלמא במלתא דאבוהון קיימי, ודחויי הוא דקא מדחו ליה</strong> <small>[שמא בדברי אביהם הם עומדים</small> עדיין, והם רק <small>דוחים אותו]</small> עד שיוכלו לשלם?
  וכן אם מת האב לפני שהספיק לומר דבר ו<strong>שלמו</strong> ה<strong>בנים מאי</strong> <small>[מה</small> הדין<small>]?</small> האם <strong>מצי אמר להו</strong> <small>[יכול לומר להם]</small> בעל החפץ: <strong>כי אקנאי כפילא</strong> <small>[כאשר הקניתי את הכפל]</small> — הקניתיו <strong>לאבוכון דעבד</strong> <small>[לאביכם שעשה]</small> <strong>לי נייח נפשאי</strong> <small>[נחת רוח],</small> ואולם <strong>לדידכו</strong> <small>[לכם]</small> <strong>לא</strong> הקניתי, <strong>או דלמא לא שנא</strong> <small>[שמא אינו שונה]</small> שכל המשלם קנה.
  וכן אם <strong>שילם</strong> אדם <strong>לבנים,</strong> שבינתיים מת המפקיד והשומר שילם לבניו, <strong>מאי</strong> <small>[מה</small> הדין<small>]?</small> האם <strong>מצו אמרי ליה</strong> <small>[יכולים</small> הם <small>לומר לו]:</small> <strong>כי אקני</strong> <small>[כאשר הקנה]</small> <strong>לך אבונא כפילא</strong> <small>[אבינו</small> את <small>הכפל]</small> — הרי זה משום <strong>דעבדת ליה נייח נפשיה</strong> <small>[שעשית לו נחת רוח],</small> <strong>אבל אנן לדידן</strong> <small>[אנחנו לנו]</small> <strong>לא</strong> עשית, <strong>או דלמא לא שנא</strong> <small>[שמא אינו שונה].</small> וכן, אם <strong>שלמו בנים</strong> של השומר שנפטר <strong>לבנים</strong> של המפקיד שאף הוא נפטר בינתיים, <strong>מאי</strong> <small>[מה</small> הדין<small>]?</small>
 וכן אם <strong>שילם מחצה</strong> מן הסכום ולא הספיק לשלם עד שנמצא הגנב, <strong>מאי</strong> <small>[מה</small> הדין<small>]?</small> למי שייך הכפל? וכן אם <strong>שאל שתי פרות</strong> ונגנבו, <strong>ושילם</strong> השומר רק עבור <strong>אחת מהן, מאי</strong> <small>[מה</small> יהא הדין<small>]</small> כשיתפס הגנב? וכן, <strong>שאל מן השותפין</strong> חפץ השייך להם <strong>ושילם לאחד מהן, מאי</strong> <small>[מה]</small> הדין? או להיפך, <strong>שותפין ששאלו ושילם אחד מהן, מאי</strong> <small>[מה</small> הדין<small>]?</small> <strong>שאל מן האשה ושילם לבעלה מאי</strong> <small>[מה</small> הדין<small>]?</small> או <strong>אשה ששאלה ושילם בעלה מאי</strong> <small>[מה</small> הדין<small>]?</small> לכל השאלות הרבות הללו לא נמצאה תשובה, ועל כל <strong>תיקו</strong> <small>[תעמוד]</small> השאלה במקומה, שאין לנו פתרונות לשאלות אלה.
 <big>א</big> <strong>אמר רב הונא:</strong> אף על פי שאומר אדם הריני משלם, מכל מקום <strong>משביעין אותו שבועה</strong> נוספת <strong>שאינה ברשותו</strong> אלא נגנבה או אבדה. <strong>מאי טעמא</strong> <small>[מה טעם]</small> שבועה יתירה זו — <strong>חיישינן</strong> <small>[חוששים אנו]</small> <strong>שמא עיניו נתן בה.</strong> כלומר, שמא חשקה נפשו של השומר באותו חפץ דווקא, וחומס אותו מבעליו בדרך זו, ולכן משביעים אותו שאינה ברשותו.
 <strong>מיתיבי</strong> <small>[מקשים]</small> על כך ממה ששנינו: <strong>המלוה את חבירו על המשכון, ואבד המשכון, ואמר לו</strong> המלוה: <strong>סלע</strong> (שהוא שני שקלים) <strong>הלויתיך עליו,</strong> עבור המשכון הזה, והמשכון עצמו רק <strong>שקל היה שוה,</strong> ואתה חייב לי איפוא עוד שקל אחד. <strong>והלה,</strong> הלווה, <strong>אומר: לא כי,</strong> <strong>אלא</strong> <strong>סלע הלויתני עליו,</strong> ו<strong>סלע היה שוה</strong> — הרי הלוה <strong>פטור</strong> מלשלם.
  ואולם אם טען המלוה: <strong>סלע הלויתיך עליו</strong> ו<strong>שקל</strong> בלבד <strong>היה שוה, והלה,</strong> הלווה, <strong>אומר: לא כי, אלא סלע הלויתני עליו</strong> ו<strong>שלשה דינרים</strong> (שהם שלשת רבעי הסלע) <strong>היה שוה</strong> — הרי זה <strong>חייב</strong> שבועה, שכן הוא מודה במקצת הטענה.
  אמר הלווה: <strong>סלע הלויתני עליו, שניים היה שוה,</strong> <strong>והלה,</strong> המלוה, <strong>אומר: לא כי, אלא סלע הלויתיך עליו סלע היה שוה</strong> — הרי זה <strong>פטור.</strong>
 אמר הלוה: <strong>סלע הלויתני עליו שנים היה שוה, והלה,</strong> המלוה, <strong>אומר: לא כי, אלא סלע הלויתיך עליו</strong> ובאמת <strong>חמשה דינרים היה שוה</strong> — הרי <strong>חייב</strong> בשבועה כדין מודה במקצת.
  ומעירים:  <strong>מי נשבע</strong> בכל המקרים הללו — <strong>מי שהפקדון אצלו.</strong> ומדוע תיקנו כך — <strong>שמא</strong> יקרה <strong>ש</strong><strong>ישבע זה,</strong> כלומר, הלווה, הטוען בדבר ערכו של הפקדון, <strong>ויוציא הלה,</strong> המחזיק, <strong>את הפקדון</strong> ויוכיח שהיתה זו שבועת שקר. וכיון שאין אנו רוצים להביא את הדברים לידי כך, ישבע זה שהפקדון היה אצלו לגבי ערך הפקדון, וממילא לא תבוא הוכחה אחרת בדבר.
  ומבררים:  <strong>אהייא</strong> <small>[על מה]</small> נאמרו דברים אלה בהסבר מי ישבע? <strong>אילימא אסיפא</strong> <small>[אם תאמר לגבי סופה]</small> של המשנה כאשר הלווה רוצה לקבל עבור פקדונו — אולם במקרה זה אין צורך בנימוק זה, <strong>ותיפוק ליה</strong> <small>[ותצא לו]</small> עם אחר שחיוב ה<strong>שבועה גבי</strong> <small>[אצל]</small> ה<strong>מלוה היא,</strong> <strong>דהא קא מודי</strong> <small>[שהרי הוא מודה]</small> ב<strong>מקצת הטענה</strong> ומדין תורה הוא נשבע! <strong>אלא אמר שמואל:</strong> חייבים לפרש זאת <strong>ארישא</strong> <small>[על ראשה]</small> של המשנה.
  ו<strong>מאי</strong> <small>[מה]</small> פירוש <strong>ארישא</strong> — <strong>אסיפא דרישא</strong> <small>[על סופה של ההתחלה]</small> שחייבוהו להשבע, שהמלוה אומר <strong>סלע הלויתיך עליו שקל היה שוה, והלה,</strong> הלווה בעל המשכון, <strong>אומר: לא כי, אלא סלע הלויתני עליו שלשה דינרים היה שוה,</strong> הרי זה <strong>חייב</strong> בשבועה. שמעיקר הדין <strong>שבועה גבי לוה הוא,</strong> שהלוה היה צריך להישבע, שהרי הוא הנתבע והודה במקצת הטענה, <strong>ואמור רבנן</strong> <small>[אמרו חכמים]:</small> <strong>לשתבע</strong> <small>[שישתבע]</small> <strong>מלוה</strong> שטענתו צודקת, <strong>שמא ישבע זה ויוציא הלה את הפקדון.</strong>
 עד כאן לבירור הברייתא לגופה, ומעתה לצד הנוגע לעניננו: <strong>ואם</strong>
## דף לה.
 <strong>איתא</strong> <small>[ואם יש]</small> בסיס <strong>ל</strong>דברי <strong>רב הונא</strong> אם כן <strong>כיון דמשתבע</strong> <small>[שנשבע]</small> ה<strong>מלוה שאינה ברשותו,</strong> שהרי רב הונא סבור שכן צריך מחזיק הפקדון להישבע, אם כן <strong>היכי מצי מפיק לה</strong> <small>[כיצד יכול להוציא אותה]</small> אחר כך? <strong>אמר רבא:</strong> מדובר כאן <strong>שיש עדים שנשרפה,</strong> ולכן איננו צריך להשבע שאינה ברשותו.
  ומקשים:  <strong>אי הכי</strong> <small>[אם כך]</small> חוזרת השאלה מדוע לא ישבע האיש שצריך להשבע, שאין חשש עוד להוצאת הפקדון שהרי <strong>מהיכא מייתי לה</strong> <small>[מהיכן יביא אותה]</small> אם נשרפה? <strong>אלא אמר רב יוסף:</strong> מדובר כאן באופן <strong>שיש עדים שנגנבה.</strong> ושואלים: אף כאן, <strong>סוף סוף מהיכא מייתי לה</strong> <small>[מהיכן יביא אותה]?</small> ומשיבים: <strong>דטרח ומייתי לה</strong> <small>[שהוא טורח ומביא אותה],</small> שמחפש דרכים לקבל את החפץ מיד הגנב, כדי שיוכל להוכיח שחבירו נשבע לשקר.
  ושואלים:  <strong>אי הכי</strong> <small>[אם כך]</small> <strong>כי משתבע</strong> <small>[כאשר ישבע]</small> ה<strong>מלוה נמי</strong> <small>[גם כן]</small> קיים חשש מעין זה, והוא: <strong>לטרח</strong> <small>[שיטרח]</small> ה<strong>לוה וליתי</strong> <small>[ויביא]</small> את החפץ ויוכיח שהמלוה שיקר! ומשיבים: אין זה מתקבל על הדעת, שכן <strong>בשלמא</strong> <small>[נניח]</small> ה<strong>מלוה</strong> שממנו נגנב המשכון <strong>ידע מאן קא עייל ונפק בביתיה, ואזיל וטרח ומייתי לה</strong> <small>[יודע מי נכנס ויוצא בביתו</small> והוא חושד באדם מסויים <small>והולך וטורח ומביא אותה].</small> <strong>אלא</strong> ה<strong>לוה, מי ידע מאן עייל ונפיק בביתיה</strong> <small>[האם יודע הוא מי נכנס ויוצא בביתו]</small> של ה
 <strong>מלוה,</strong> ולכן אין לו דרך להגיע אל החפץ הגנוב. <strong>אביי אומר</strong> תירוץ אחר, שבכל זאת צריך להישבע שאינה ברשותו מהטעם <strong>גזירה שמא יטעון ויאמר לו: אחר שבועה מצאתיה.</strong> ואילו <strong>רב אשי אמר: זה נשבע וזה נשבע, זה נשבע שאינה ברשותו, וזה נשבע כמה היה שוה. והכי קאמר</strong> <small>[וכך אמר</small> במשנתנו<small>]:</small> <strong>מי נשבע תחילה</strong> — <strong>מלוה נשבע תחילה</strong> שהחפץ אינו ברשותו, <strong>שמא ישבע זה ויוציא הלה את הפקדון.</strong>
 <strong>רב הונא בר תחליפא משמיה</strong> <small>[משמו]</small> של <strong>רבא אמר: רישא דסיפא תיובתא</strong> <small>[ראש החלק האחרון</small> בברייתא <small>קושיה חמורה]</small> היא לשיטת <strong>רב הונא,</strong> ששנינו: אמר בעל המשכון <strong>סלע הלויתני עליו שתים היה שוה. והלה,</strong> המלוה, <strong>אומר: לא כי, אלא סלע הלויתיך עליו, סלע היה שוה.</strong> ושנינו כי המלוה <strong>פטור. ואם איתא</strong> <small>[ואם יש</small> מקום<small>]</small> <strong>ל</strong>דברי <strong>רב הונא</strong> שצריך להישבע שהחפץ אינו ברשותו, אם כן <strong>מגו דמשתבע</strong> <small>[מתוך שנשבע]</small> ה<strong>מלוה</strong> <strong>שאינה ברשותו</strong> — <strong>לישתבע נמי</strong> <small>[שישבע גם כן]</small> על ידי <strong>גילגול שבועה כמה היה שוה!</strong>
 <strong>אמר רב אשי: אמריתה לשמעתא קמיה</strong> <small>[אמרתי את השמועה,</small> הסברה, הזו <small>לפני]</small> <strong>רב כהנא  ואמר לי: תהא</strong> <small>[תוסבר]</small> משנתנו <strong>במאמינו,</strong> שהלווה מאמין למלוה שבאמת אין החפץ עוד בידו. ושואלים: אם מאמין הוא בו, אם כן <strong>ונהמניה</strong> <small>[וישיאמין]</small> ה<strong>לוה למלוה נמי בהא</strong> <small>[גם כן בזה]</small> <strong>כמה הוה שוה?</strong> ודוחים: לדעתו לא שהמלוה משקר ביודעין, אלא <strong>לא קים ליה בגויה</strong> <small>[איננו עומד בו,</small> אינו יודע את הערך<small>].</small> ושואלים: ומדוע לא נאמר גם להיפך <strong>ונהמניה</strong> <small>[ושיאמין]</small> ה<strong>מלוה ללוה, דקים ליה בגויה</strong> <small>[ש</small>הוא <small>עומד,</small> יודע, <small>בו,</small> את ערכו<small>]</small> ומדוע אין אומרים גם דבר זה? ומשיבים: <strong>לא מהימן ליה</strong> <small>[אין המלוה מאמין לו</small> ללוה<small>].</small>
 ותוהים: <strong>ומאי שנא</strong> <small>[ומה שונה]</small> שה<strong>לוה דמהימן ליה</strong> <small>[מאמין לו]</small> <strong>למלוה ומאי שנא</strong> <small>[ומה שונה]</small> <strong>המלוה שאינו מאמין ללוה?</strong> ומשיבים: <strong>לוה מקיים ביה</strong> <small>[מקיים בו],</small> כלומר, סבור שהתקיים <strong>במלוה</strong> הכתוב <strong>"תמת ישרים תנחם"</strong> (משלי יא,ג) — תמימותם של אנשים מובילה אותם להצלחה וסבור שאם זכה משמים שיש בידו ממון שהוא מלוה לאנשים — מן הסתם אדם הגון הוא. ואילו ה<strong>מלוה מקיים ביה בלוה</strong> סופו של הכתוב <strong>"וסלף בגדים ישדם"</strong> (שם) — מירמתם של הבוגדים מביאה עליהם שוד ועוני.
 <big>א</big> מסופר: <strong>ההוא גברא דאפקיד כיפי גביה חבריה</strong> <small>[אדם אחד הפקיד תכשיטים אצל חבירו]</small> ולאחר זמן <strong>אמר ליה</strong> <small>[לו]</small> המפקיד: <strong>הב</strong> <small>[תן]</small> <strong>לי כיפי</strong> <small>[</small>את <small>התכשיטים]!</small> <strong>אמר ליה</strong> <small>[לו]:</small> <strong>לא ידענא היכא אותבינהו</strong> <small>[איני יודע,</small> שכחתי, <small>היכן שמתי אותם].</small> <strong>אתא לקמיה</strong> <small>[בא</small> הדבר <small>לפני]</small> <strong>רב נחמן,</strong> <strong>אמר ליה</strong> <small>[לו]</small> רב נחמן לשומר: <strong>כל "לא ידענא</strong> <small>[אינני יודע]</small> <strong>" פשיעותא</strong> <small>[רשלנות]</small> <strong>היא, זיל שלים</strong> <small>[לך שלם].</small> <strong>לא שילם.</strong> <strong>אזל</strong> <small>[הלך]</small> <strong>רב נחמן אגביה לאפדניה מיניה</strong> <small>[</small>ו<small>הגבה</small> הורה לקחת <small>ממנו את ארמונו]</small> ולמכרו, ולשלם במחירו עבור התכשיטים. <strong>לסוף אישתכח כיפי ואיקור</strong> <small>[לבסוף נמצאו</small> באמת <small>התכשיטים ו</small>לא עוד אלא ש<small>התייקרו].</small> <strong>אמר רב נחמן: הדרי כיפי למרייהו והדרא אפדנא למרה</strong> <small>[חוזרים התכשיטים לבעליהם</small> הראשון <small>וחוזר הבית לבעליו]</small> ומחזיק הפקדון איננו מרויח מהתייקרות התכשיטים.
 <strong>אמר רבא: הוה יתיבנא קמיה</strong> <small>[הייתי יושב</small> באותו זמן <small>לפני]</small> <strong>רב נחמן</strong> כתלמיד, <strong>ופרקין</strong> <small>[ופרקנו]</small> שלמדנו אז פרק <strong>"המפקיד" היה</strong> שבו עוסקים אנו בנושא זה, <strong>ואמרי ליה</strong> <small>[ואמרתי לו]:</small> הלא שנינו ששומר אשר <strong>שילם ולא רצה לישבע</strong> הוא זוכה בכפל לכאורה שכיון ששילם נקנה לו גוף החפץ. <strong>ולא אהדר</strong> <small>[השיב]</small> <strong>לי</strong> רב נחמן על קושיא זו דבר.
  והעיר רבא כאשר סיפר דבר זה: <strong>ושפיר עבד</strong> <small>[ויפה עשה]</small> ש<strong>לא אהדר</strong> <small>[השיב]</small> <strong>לי</strong> משום שהקושיא לא היתה ראויה לתשובה. <strong>מאי טעמא</strong> <small>[מה טעם]</small> ההבדל — <strong>התם</strong> <small>[שם]</small> כאשר שילם מעצמו <strong>לא אטרחיה לבי דינא</strong> <small>[הטריח אותו לבית הדין],</small> ואילו <strong>הכא</strong> <small>[כאן],</small> <strong>אטרחיה לבי דינא</strong> <small>[הטריח אותו לבית הדין]</small> כיון ששילם בהכרח בלבד, אין לומר שהקנה לו את החפץ.
  ושואלים:  <strong>למימרא</strong> <small>[האם לומר]</small> ש<strong>סבר רב נחמן</strong> בכלל <strong>ש</strong><strong>שומא</strong> <small>[הערכה]</small> ששמים חפץ מסויים עבור תשלום חוב <strong>הדר</strong> <small>[</small><small>חוזר],</small> שמבטלים את המכירה הפומבית כאשר החייב מוכן לשלם את החוב? ודוחים: אין מזה כל ראיה, שכן <strong>שאני התם</strong> <small>[שונה שם]</small> <strong>דשומא</strong> <small>[שההערכה]</small> והמכירה <strong>בטעות הוה</strong> <small>[היתה],</small> <strong>דקא הוה כיפי מעיקרא</strong> <small>[שהרי היו התכשיטים מתחילה]</small> בידי שומר הפקדון, ורק נשכח ממנו מקומם.
 <big>ב</big> לגופה של הבעיה בענין חזרה בשומה <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>שומא</strong> <small>[הערכה]</small> <strong>הדר</strong> <small>[חוזרת</small> <strong>ומתבטלת</strong> <strong>עד תריסר ירחי שתא</strong> <small>[שנים עשר ירחי שנה],</small> שאם החייב משלם את החוב, מחזירים לו את רכושו שנמכר. <strong>ואמר אמימר: אנא</strong> <small>[אני,</small> עצמי<small>]</small> <strong>מנהרדעא אנא</strong> <small>[אני]</small> ובכל זאת <strong>סבירא לי</strong> <small>[סבור אני]</small> כי <strong>שומא</strong> <strong>הדר</strong> <small>[הערכה חוזרת]</small> <strong>לעולם,</strong> שכל זמן שמחזיר את החוב יכול לקבל את רכושו בחזרה. ומסכמים, <strong>והלכתא</strong> <small>[ו</small>פסק <small>הלכה</small> הוא<small>]:</small> <strong>שומא הדר</strong> <small>[הערכה חוזרת]</small> ומתבטלת <strong>לעולם,</strong> <strong>משום שנאמר</strong> <strong>"ועשית הישר והטוב"</strong> (דברים ו, יח), שוודאי רוצה בעל החפץ בחפץ שלו יותר מאדם אחר, וראוי לדאוג להחזירו לו, ואין לגרום לו צער על ידי עמידה על דקדוקי מקח וממכר. ועוד בבירור שאלות אחדות בנושא זה.
  ומקדימים תחילה: <strong>פשיטא</strong> <small>[פשוט</small> לנו<small>]</small> כי אם <strong>שמו ליה</strong> <small>[העריכו לו]</small> דבר עבור <strong>בעל</strong> ה<strong>חוב</strong> כדי שיוכל לגבות ממנו, <strong>ואזל איהו</strong> <small>[והלך הוא]</small> המלוה <strong>ושמה</strong> <small>[והעריכה],</small> נתן את השומא, הזכות הזו לחפץ <strong>לבעל חוב דידיה</strong> <small>[שלו],</small> שהוא עצמו היה חייב לאחר, <strong>אמרינן ליה</strong> <small>[אומרים אנו לו]</small> לשני: <strong>לא עדיף את מגברא דאתית מיניה</strong> <small>[אין אתה עדיף</small> בכוחך <small>מן האיש</small> שמכוחו <small>באת]</small> ולכן, אם הלווה הראשון רוצה להחזיר את הכסף יכול הוא לקבל את הקרקע ממי שמחזיק בה, ואין המחזיק יוכל לומר שלא ממנו קיבל. <strong>זבנה</strong> <small>[מכרה]</small> מקבל השומה את הקרקע, או <strong>אורתא</strong> <small>[הורישה],</small> או <strong>יהבה</strong> <small>[נתן אותה]</small> <strong>במתנה,</strong> <strong>ודאי הני מעיקרא</strong> <small>[אלה</small> שקיבלו את הקרקע <small>מתחילה]</small> <strong>אדעתא דארעא נחות ולאו אדעתא דזוזי נחות</strong> <small>[על דעת</small> לקבל את <small>הקרקע</small> עצמה <small>ירדו</small> לקרקע <small>ולא על דעת הכספים],</small> ולכן אי אפשר לקחת מהם את הקרקע, ואי אפשר לפצותם שלא מרצונם בכסף.
 <strong>שמו</strong> <small>[העריכו]</small> <strong>לה לאשה</strong> רכוש מסויים <strong>ואינסיבא</strong> <small>[ו</small>אחר כך <small>התחתנה],</small> או להיפך, <strong>או שמו מינה</strong> <small>[העריכו ממנה]</small> מן ה<strong>אשה</strong> רכוש מסויים <strong>ואינסיבא</strong> <small>[והתחתנה]</small> <strong>ומתה,</strong> אומרים אנו <strong>בעל בנכסי אשתו</strong> כאשר יורש אותה כ<strong>לוקח</strong> (קונה) <strong>הוי</strong> <small>[הוא</small> נחשב<small>]</small> — <strong>לא מיהדר ולא מהדרינן ליה</strong> <small>[איננו מחזיר</small> מה שקיבל על ידי שומה <small>ואין אנו מחזירים לו],</small> שהוא נחשב כאדם זר לענין זה.
  ש<strong>אמר ר' יוסי בר חנינא: באושא התקינו</strong> תקנה זו: <strong>האשה שמכרה בנכסי מלוג בחיי בעלה,</strong> שגוף הנכסים שייך לאשה ואולם פירותיהם (רווחים) בתקופת היותם נשואים שייכים לבעל, ולכן אין האשה יכולה למכור אותם בחיי בעלה. ואולם כאשר מכרה את הנכסים <strong>ומתה</strong> ובעלה יורשה, <strong>הבעל מוציא מיד הלקוחות,</strong> שהוא טוען שזכותו שלו על הקרקע מוקדמת מזכותם של אחרים, והוא מחזיר להם את הכסף ששילמו.
## דף לה:
 <strong>אגביה איהו</strong> <small>[הגבה,</small> נתן <small>הוא]</small> הלוה בעצמו את הקרקע <strong>ב</strong>עבור <strong>חובו</strong> בלא שבית דין הכריח אותו, ואחר כך רוצה לשלם את חובו ולקבל את הקרקע, <strong>פליגי</strong> <small>[נחלקו]</small> <strong>בה,</strong> בשאלה זו, <strong>רב אחא ורבינא. חד</strong> <small>[אחד]</small> מהם <strong>אמר:</strong> <strong>הדרה</strong> <small>[חוזרת]</small> הקרקע אם ירצה לשלם כסף, <strong>וחד</strong> <small>[ואחד]</small> מהם <strong>אמר:</strong> <strong>לא הדרה</strong> <small>[אינה חוזרת].</small>
 ומסבירים: <strong>מאן</strong> <small>[מי]</small> ש<strong>אמר לא הדרה</strong> <small>[</small>ש<small>אינה חוזרת]</small> <strong>סבר: האי זביני מעליא</strong> <small>[זו, מכירה מעולה,</small> גמורה<small>]</small> <strong>היא, דהא מדעתא דנפשיה אגביה</strong> <small>[שהרי מדעת עצמו הגבה אותו]</small> ולא הכריחוהו, ולכן אינו יכול לחזור בו. <strong>ומאן</strong> <small>[מי]</small> ש<strong>אמר הדרה</strong> <small>[</small>ש<small>חוזרת]</small> <strong>סבר: לא זביני מעליא הוא</strong> <small>[אין זו מכירה מעולה,</small> גמורה<small>],</small> <strong>והאי דאגביה מדעתיה</strong> <small>[וזה שהגבה מדעתו]</small> <strong>ולא אתא לדינא</strong> <small>[בא ל</small>בית <small>דין]</small> שיכריחו אותו — <strong>מחמת כיסופא</strong> <small>[בושה]</small> <strong>הוא דאגביה</strong> <small>[שהגבה אותו],</small> שלא רצה להתבזות בבית דין.
  ועוד בענין קרקעות שמקבל אדם בשומה עבור חובו, שואלים: <strong>ומאימת אכיל פירי</strong> <small>[מאימתי אוכל</small> את <small>פירות</small> קרקע זו<small>]?</small> <strong>רבה אמר: מכי מטיא</strong> <small>[מכאשר הגיע]</small> שטר <strong>אדרכתא לידיה</strong> <small>[לידו],</small> שבשטר זה כתוב שיכול לקחת לתשלום חובו מנכסי הלווה בכל מקום שהם. <strong>אביי אמר:</strong> אינו צריך להמתין עד שיבוא לידו, אלא <strong>עדיו בחתומיו זכין לו,</strong> שמזמן שנחתם שטר זה בבית דין, מיד נעשה כל מה שתפס להיות כשלו לגמרי.
 <strong>רבא אמר:</strong> לא כך, אלא רק <strong>מכי שלימו ימי אכרזתא,</strong> שגם אחרי שהגיעה האדרכתא לידו ותופס קרקע של הלווה צריך להמתין בקנין ממש עד שיגמרו ימי ההכרזה, שבזה מוכרים מכירה פומבית קרקע זו לתשלום החוב, ורק אז נעשית קרקע זו שלו ממש.
 <big>א משנה</big> <strong>השוכר פרה מחבירו והשאילה</strong> השוכר <strong>לאחר, ומתה</strong> הפרה <strong>כדרכה</strong> בידי השואל, כיון שהשוכר אינו חייב לשלם אם אירע לבהמה אונס או מוות <strong>ישבע השוכר</strong> למשכיר <strong>שמתה</strong> הפרה <strong>כדרכה,</strong> ואילו <strong>השואל ישלם לשוכר</strong> דמי פרה, שהרי שאל ממנו פרה, והשואל חייב גם באונסין ומיתה. <strong>אמר ר' יוסי: כיצד הלה,</strong> השוכר, <strong>עושה סחורה בפרתו של חבירו</strong> ומרויח ממנה? <strong>אלא תחזור פרה לבעלים,</strong> שהשוכר לא ישבע כלל, והשואל יחזיר פרה אחרת ליד הבעלים הראשונים.
 <big>ב גמרא</big> <strong>אמר לו רב אידי בר אבין לאביי: מכדי</strong> <small>[הרי],</small> <strong>שוכר במאי קני להאי פרה</strong> <small>[במה קונה את הפרה הזו]</small> שתיחשב כאילו היתה שלו, עד כדי שהשואל ממנו יתחייב להחזיר לו פרה אחרת תמורתה — <strong>בשבועה,</strong> שנשבע למשכיר שהפרה מתה כדרכה.
  ואולם כיון שהדבר תלוי בשבועה זו, <strong>ונימא ליה</strong> <small>[ושיאמר לו]</small> ה<strong>משכיר לשוכר: דל אנת ודל</strong> <small>[הוצא</small> את <small>עצמך והוצא]</small> את <strong>שבועתך,</strong> ואינני רוצה לעסוק אתך כלל בדין זה, <strong>ואנא משתעינא דינא בהדי</strong> <small>[אני אעסוק בדין עם]</small> ה<strong>שואל</strong> ואקבל בחזרה את הפרה. <strong>אמר ליה</strong> אביי: <strong>מי סברת</strong> <small>[האם סבור אתה]</small> כי ה<strong>שוכר</strong> על ידי ה<strong>שבועה הוא דקא קני לה</strong> <small>[שקונה אותה]</small> להיות כשלו? לא כן, <strong>משעת מיתה</strong> של הפרה <strong>הוא דקני</strong> <small>[שקנה</small> אותה<small>],</small> שמשעה שמתה הפרה בידי השואל יש לו זכות לקבל פרה אחרת תמורתה. <strong>ושבועה</strong> זו שנשבע השוכר למשכיר אינה מעיקר הדין, אלא <strong>כדי להפיס</strong> (לפייס, להניח) <strong>דעתו של בעל הבית,</strong> שלא יחשוד את השוכר ברשלנות והזנחה. וכיון שכך, אין לבעל הפרה הראשון בעצם כל מקום למשא ומתן עם השואל, ואינו יכול לקבל את הפרה תמורת ויתור על השבועה.
 <big>ג</big> <strong>אמר ר' זירא:</strong> לפי שיטת המשנה <strong>פעמים</strong> אפשר שיקרה <strong>שהבעלים</strong> הם <strong>משלמין כמה פרות לשוכר. היכי דמי</strong> <small>[כיצד היה דבר</small> כזה<small>],</small> — כגון: <strong>אגרה מיניה</strong> <small>[שכר</small> השוכר <small>ממנו]</small> את הפרה ל<strong>מאה יומי</strong> <small>[יום],</small> <strong>והדר שיילה מיניה תשעין יומי</strong> <small>[וחזר</small> בעל הפרה <small>ושאל אותה,</small> את הפרה, <small>ממנו</small> מן השוכר <small>לתשעים יום],</small> <strong>הדר אגרה מיניה תמנן יומי</strong> <small>[חזר</small> השוכר <small>ושכר אותה</small> שנית <small>ממנו,</small> מבעליה, <small>לשמונים יום]</small> <strong>והדר שיילה מיניה שבעין יומי</strong> <small>[וחזר</small> בעל הפרה <small>ושאל</small> מן השוכר <small>אותה לשבעים יום]</small> <strong>ומתה</strong> הפרה <strong>בתוך ימי שאלתה, דאכל</strong> <small>[שעל כל]</small> <strong>שאלה ושאלה מיחייב חדא פרה</strong> <small>[</small>הוא <small>חייב פרה אחת],</small> שהרי מצד ההלכה כאילו שאל ממנו שתי פרות לחוד, ולכן צריך להחזיר לו שתי פרות.
 <strong>אמר ליה רב אחא מדיפתי לרבינא</strong> על שיטה זו: <strong>מכדי חדא פרה</strong> <small>[הלא פרה אחת]</small> <strong>היא,</strong> ולא פרות אחדות, <strong>עיילה ואפקה</strong> <small>[הכניסה והוציאה]</small> בצורות משפטיות שונות, <strong>אפקה</strong> <small>[הוציאה]</small> <strong>משכירות ועיילה</strong> <small>[והכניסה]</small> <strong>ל</strong>מעמד של <strong>שאילה, אפקה</strong> <small>[הוציאה]</small> <strong>מ</strong>מעמד <strong>של</strong> <strong>שאילה ועיילה</strong> <small>[והכניסה]</small> <strong>ל</strong>מעמד של <strong>שכירות,</strong> וכיצד אם כן משלם לו שתי פרות עבור פרה אחת? <strong>אמר</strong> לו: <strong>ומי איתא</strong> <small>[והאם קיימת]</small> ה<strong>פרה בעינא</strong> <small>[בעינה]</small> <strong>דנימא ליה הכי</strong> <small>[ש</small>הוא יכול <small>לומר לו כך]:</small> הרי לך פרתך? שכיון שאיננו יכול להחזיר לו אותה פרה עצמה, אלא חייב להחזיר לו עבור התחייבות שנתחייב לו, הרי מבחינת התחייבויות — שתי פרות יש כאן, ולא אחת.
 <strong>מר בר רב אשי אמר</strong> כעין דברי ר' זירא אבל באופן קיצוני פחות: <strong>אין לו עליהן אלא שתי פרות,</strong> כלומר, השוכר הזה מקבל מן הבעלים שתי פרות, <strong>חדא</strong> <small>[אחת]</small> של ה<strong>שאלה וחדא</strong> <small>[ואחת]</small> של ה<strong>שכירות,</strong> כי <strong>שום</strong> <small>[שם]</small> <strong>שאלה אחת היא.</strong> ואין לומר שיש כאן שתי פרות שאולות ונפרדות, אלא פרה אחת שאולה, <strong>ושום</strong> <small>[ושם]</small> <strong>שכירות אחת היא.</strong> ואז, את הפרה של ה<strong>שאלה קני</strong> <small>[קונה]</small> לעצמו <strong>לגמרי</strong> וזו של שכירות — <strong>עבד בה ימי שכירותיה</strong> <small>[שכירותו]</small> כמה שנשאר לו להשלים את הימים ששכר אותה <strong>ומיהדר ליה למרה</strong> <small>[</small><small>ומחזיר אותה לבעליה].</small>
 <big>ד</big> לגבי צד אחר במצבים שנוצרו במשנה זו, <strong>אמר ר' ירמיה:</strong> אם מתברר שהשוכר והשואל נשבעו לשקר, וחייבים להביא קרבן חטאת על שבועת שקר, הרי <strong>פעמים ששניהם</strong> חייבים <strong>בחטאת,</strong>
## דף לו.
 <strong>פעמים ששניהם באשם,</strong> שאדם הנשבע לשקר כדי להרויח ממון מביא קרבן אשם גזילות, <strong>פעמים שהשוכר בחטאת והשואל באשם, פעמים שהשוכר באשם והשואל בחטאת.</strong>
 והוא מפרט והולך: <strong>הא כיצד? —</strong> בכלל, הנשבע שבועת שקר שיש בה <strong>כפירת ממון</strong> שהוא חייב לשלם מביא קרבן <strong>אשם.</strong> ואם היה זה <strong>ביטוי שפתים</strong> שהוא שבועת שקר שאין בה כפירת ממון — הריהו חייב <strong>חטאת.</strong>
 ומפרש: <strong>פעמים ששניהם</strong> חייבים <strong>בחטאת —</strong> <strong>כגון שמתה</strong> הבהמה <strong>כדרכה, ואמרו</strong> השוכר והשואל כי <strong>נאנסה</strong> (מתה באונס). ומעתה, <strong>שוכר</strong> ש<strong>בין כך ובין כך מיפטר פטור</strong> <small>[נפטר]</small> מלשלם, שהרי גם אם מתה כדרכה הוא פטור, נמצא שנשבע השוכר שבועת שקר (לריק) והריהו <strong>בחטאת,</strong> וה<strong>שואל</strong> ש<strong>בין כך ובין כך חיובי מיחייב</strong> <small>[חייב],</small> שגם אם מתה באונס חייב, גם הוא מביא <strong>חטאת,</strong> שהרי גם הוא נשבע לשקר בלא להרויח דבר.
 <strong>פעמים ששניהם באשם</strong> — <strong>כגון שנגנבה</strong> הפרה מהשואל, <strong>ואמרו</strong> שניהם <strong>ש</strong><strong>"מתה מחמת מלאכה", דתרוייהו קא כפרי ממונא</strong> <small>[ששניהם כופרים ממון],</small> <strong>דהא מיחייבי</strong> <small>[שהרי</small> היו <small>חייבים]</small> לשלם, ששוכר משלם עבור גניבה, ושואל חייב לשלם גם אם מתה באונס כדרכה <strong>וקא פטרי נפשייהו</strong> <small>[והם</small> רוצים <small>לפטור</small> את <small>עצמם]</small> בשבועה — הרי זו שבועת כפירת ממון, וכפירתה בקרבן אשם.
 <strong>שוכר בחטאת ושואל באשם</strong> — <strong>כגון שמתה</strong> הפרה <strong>כדרכה, ואמרו</strong> שניהם ש<strong>מתה מחמת מלאכה, שוכר</strong> ש<strong>בין כך ובין כך מיפטר פטור</strong> <small>[פטור],</small> שהרי פטור מלשלם עבור אונס — <strong>חייב בחטאת,</strong> שהיתה זו שבועת שקר לריק, <strong>שואל דמיחייב</strong> <small>[שמחוייב]</small> כש<strong>מתה כדרכה, וקא פטר נפשיה</strong> <small>[והוא</small> רוצה <small>לפטור</small> את <small>עצמו]</small> כשהוא טוען ש<strong>מתה מחמת מלאכה</strong> — חייב קרבן <strong>אשם.</strong>
 <strong>שוכר</strong> חייב <strong>באשם ושואל בחטאת —</strong> <strong>כגון שנגנבה ואמרו מתה כדרכה. שוכר הוא דמיחייב</strong> <small>[שחייב]</small> <strong>בגניבה ואבידה, וקא פטר נפשיה</strong> <small>[</small>ו<small>הוא</small> רוצה <small>לפטור</small> את <small>עצמו]</small> <strong>במתה כדרכה</strong> — על כן חייב <strong>באשם,</strong> ואילו <strong>שואל</strong> ש<strong>בין כך ובין כך חיובי מיחייב</strong> <small>[חייב]</small> לשלם הרי הוא מביא קרבן <strong>חטאת,</strong> ושואלים: בעצם
 <strong>מאי קא משמע לן</strong> <small>[מה</small> חידוש <small>השמיע לנו]</small> ר' ירמיה בסדרה זו של הלכות, שלכאורה היא מובנת מעצמה, לפי הכללים הרגילים! ומסבירים: כי בא <strong>לאפוקי</strong> <small>[להוציא]</small> מדברי <strong>ר' אמי,</strong> ש<strong>אמר</strong> ר' אמי: <strong>כל שבועה שהדיינים משביעים אותה</strong> — <strong>אין חייבים עליה משום שבועת ביטוי,</strong> כלומר, משום שבועת שקר, אלא אם כן נשבע על מנת להרויח בכך ממון, <strong>שנאמר: "או נפש כי תשבע לבטא בשפתים"</strong> (ויקרא ה, ד) והוא מפרשו בלשון הדגשה <strong>"כי תשבע"</strong> — <strong>מעצמה,</strong> ולא כשאחרים משביעים אותו. על כן <strong>קא משמע לן</strong> <small>[השמיע לנו]</small> ר' ירמיה שהוא סבור ש<strong>לא</strong> כדברי <strong>ר' אמי,</strong> שחייב קרבן בכל מקרה של שבועה שנשבע לשקר.
 <big>א</big> <strong>אתמר</strong> <small>[נאמר]</small> שחלקו אמוראים בבעיה הבאה: <strong>שומר שמסר לשומר</strong> אחר, מה דינו? <strong>רב אמר: פטור, ור' יוחנן אמר: חייב.</strong>
 <strong>אמר אביי: לטעמיה</strong> <small>[לטעמו,</small> לשיטתו<small>]</small> של <strong>רב, לא מבעיא</strong> <small>[נצרכה]</small> לומר שאם היה זה בתחילה <strong>שומר חנם שמסר</strong> את שמירת החפץ <strong>לשומר שכר, דעלויי עלייה</strong> <small>[ש</small>רי <small>עילה,</small> השביח<small>]</small> את <strong>שמירתו,</strong> שהרי שומר שכר חייב לשמור בשמירה מעולה יותר, <strong>אלא אפילו</strong> היה זה <strong>שומר שכר שמסר</strong> מטעמו <strong>לשומר חנם, דגרועי גרעה</strong> <small>[שגרע]</small> את <strong>שמירתו,</strong> בכל זאת <strong>פטור. מאי טעמא</strong> <small>[מה טעם]</small> — <strong>דהא</strong> <small>[שהרי]</small> <strong>מסרה,</strong> את הפקדון, <strong>לבן דעת,</strong> ודבר שנמסר לבן דעת, הרי זו שמירה ראויה לו.
 <strong>ולטעמיה</strong> <small>[ולטעמו,</small> לשיטתו<small>]</small> של <strong>ר' יוחנן, לא מיבעיא</strong> <small>[נצרכה]</small> לומר ב<strong>שומר שכר שמסר לשומר חנם דגרועי גרעה</strong> <small>[שגרע]</small> את <strong>שמירתו</strong> שחייב, <strong>אלא אפילו שומר חנם שמסר לשומר שכר, דעלויי עלייה</strong> <small>[שעילה,</small> השביח<small>]</small> את <strong>שמירתו</strong> על ידי כך — <strong>חייב. דאמר ליה</strong> <small>[שאומר לו]</small> המפקיד לשומר: <strong>אין רצוני שיהא פקדוני ביד אחר,</strong> ולך מסרתי ולא לאחר.
 <strong>אמר רב חסדא: הא</strong> <small>[</small>דבר <small>זה]</small> שמוסרים <strong>בשם</strong> <strong>רב לאו</strong> <small>[לא]</small> <strong>בפירוש אתמר</strong> <small>[נאמר]</small> על ידי רב <strong>אלא מכללא</strong> <small>[מכלל,</small> מתוך דבריו<small>]</small> נלמד. וכך היה המעשה: <strong>דהנהו גינאי, דכל יומא הוו מפקדי מרייהו גבה דההיא סבתא</strong> <small>[אותם גננים שהיו מפקידים בכל יום את מעדריהם אצל זקנה אחת].</small> <strong>יומא חד אפקדינהו לגבי חד מינייהו</strong> <small>[יום אחד הפקידו אותם,</small> את המעדרים, <small>אצל אחד מהם]</small> <strong>שמע</strong> אותו אדם <strong>קלא בי הלולא נפק אזל</strong> <small>[קול בבית החתונה ויצא ללכת</small> לשם<small>].</small> <strong>אפקדינהו לגבה דההיא סבתא</strong> <small>[</small>ו<small>הפקיד אותם,</small> את המעדרים, <small>בידי אותה זקנה]</small> <strong>אדאזל ואתא אגנוב מרייהו</strong> <small>[עד שהלך ובא</small> מן החתונה <small>נגנבו מעדריהם].</small>
 <strong>אתא לקמיה</strong> <small>[בא</small> הענין <small>לפני]</small> <strong>רב ופטריה</strong> <small>[ופטרו]</small> רב את האיש הזה מלשלם, <strong>מאן דחזא</strong> <small>[מי שראה]</small> את הענין <strong>סבר</strong> שהטעם היה משום שהוא סובר שהדין ב<strong>שומר שמסר לשומר</strong> שהוא <strong>פטור. ולא היא,</strong> לא זה היה הטעם, אלא <strong>שאני התם דכל יומא נמי אינהו גופייהו גבה דההיא סבתא הוו מפקדי להו</strong> <small>[שונה שם, שבכל יום גם כן הם עצמם אצל אותה זקנה היו מפקידים]</small> ובמקרה זה אינם יכולים לטעון שאין רצונם שיהיה פקדונם בידה, ולכן אין השומר חייב.
  מסופר:  <strong>יתיב</strong> <small>[ישב]</small> <strong>ר' אמי וקאמר לה להא שמעתא</strong> <small>[ואמר את ההלכה הזו</small> כולה<small>].</small> <strong>איתיביה</strong> <small>[הקשה לו]</small> <strong>ר' אבא בר ממל לר' אמי</strong> ממה ששנינו במשנתנו: <strong>השוכר פרה מחבירו והשאילה לאחר ומתה</strong> הפרה <strong>כדרכה</strong> — <strong>ישבע השוכר שמתה כדרכה והשואל משלם לשוכר. ואם איתא</strong> <small>[ואם יש</small> מקום<small>]</small> לדברי ר' יוחנן, <strong>לימא ליה</strong> <small>[שיאמר לו</small> המשכיר<small>]:</small> <strong>אין רצוני שיהא פקדוני ביד אחר,</strong> ואסור היה לך להשאיל! <strong>אמר</strong> לו: <strong>הכא במאי עסקינן</strong> <small>[כאן במה אנו עוסקים]</small> — <strong>בשנתנו לו הבעלים רשות להשאיל.</strong>
 ושואלים: <strong>אי הכי</strong> <small>[אם כך]</small> השואל <strong>לבעלים בעי לשלומי</strong> <small>[היה צריך לשלם],</small> שהרי מדעתם הושאל לו החפץ! השיב לו: מדובר כאן באופן ש<strong>אמרו ליה</strong> <small>[לו]</small> הבעלים לשוכר: <strong>לדעתך,</strong> כלומר, אנו מתירים לך להשאיל את החפץ לפי שיקול דעתך ועליך אחריותו.
 <strong>מתיב</strong> <small>[מקשה]</small> באופן אחר <strong>רמי בר חמא</strong> ממה ששנינו: <strong>המפקיד מעות אצל חבירו</strong> ואותו חבר <strong>צררן והפשילן</strong> <small>[שם אותם]</small> בבגדו <strong>לאחוריו,</strong> או <strong>מסרן לבנו ולבתו הקטנים</strong> שישמרום, או <strong>נעל בפניהם שלא כראוי</strong> — בכל אלה <strong>חייב,</strong> לפי <strong>שלא שמר כדרך השומרים.</strong>
 ונדייק מן המשנה: <strong>טעמא</strong> <small>[הטעם,</small> דווקא<small>]</small> שמסר לבניו <strong>הקטנים, הא</strong> <small>[הרי]</small> אם היו אלה <strong>גדולים</strong> — <strong>פטור. אמאי</strong> <small>[מדוע]?</small> <strong>נימא ליה</strong> <small>[שיאמר לו</small> המפקיד<small>]</small> כדברי ר' יוחנן: <strong>אין רצוני שיהא פקדוני ביד אחר!</strong>
 <strong>אמר רבא:</strong> מכאן אין להקשות, כי ברור לנו ש<strong>כל המפקיד</strong>
## דף לו:
 <strong>על דעת אשתו ובניו</strong> של השומר <strong>הוא מפקיד.</strong> כלומר, מתוך הנחה שהשומר ימסור את החפצים לאשתו ובניו שישמרום, ולא הוא לבדו ישמור עליהם כל העת, ומלכתחילה מסכים הוא לכך והדבר על דעתו.
 <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>דיקא נמי</strong> <small>[מדוייק גם כן]</small> שכך הוא מלשון המשנה <strong>דקתני</strong> <small>[ששנה בה]:</small> <strong>או שמסרן לבנו ולבתו הקטנים</strong> — <strong>חייב.</strong> ונדייק: <strong>הא</strong> <small>[הרי]</small> אם מסר <strong>לבנו ולבתו הגדולים</strong> — <strong>פטור.</strong> ואולם <strong>מכלל</strong> הדברים, מן העובדה שתמיד מדובר כאן בבניו, אפשר לדייק שאם מסר <strong>לאחרים,</strong> אז <strong>לא שנא</strong> <small>[אינו שונה]</small> אם היו <strong>גדולים ולא שנא</strong> <small>[אינה שונה]</small> אם היו אלה <strong>קטנים</strong> — <strong>חייב</strong> בכל מקרה, <strong>דאם כן,</strong> כלומר, אם לא לכך נתכוין <strong>ליתני</strong> <small>[שישנה]</small> <strong>קטנים סתמא</strong> <small>[סתם]</small> בלשון "או שמסר לקטנים" וכיון שהדגיש בניו הקטנים, משמע שלבניו מותר לו למסור, אלא מכיון שקטנים היו אין שמירתם שמירה. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר רבא, הלכתא</strong> <small>[הלכה]</small> בענין זה היא: <strong>שומר שמסר לשומר</strong> — <strong>חייב, לא מבעיא</strong> <small>[נצרכה]</small> לומר שכן הדין ב<strong>שומר שכר שמסר לשומר חנם דגרועי גרעה</strong> <small>[שגרע]</small> את <strong>שמירתו, אלא אפילו שומר חנם שמסר לשומר שכר</strong> — <strong>חייב,</strong> ו<strong>מאי טעמא</strong> <small>[מה הטעם],</small> לא בדיוק כפי שאמרנו, אלא <strong>דאמר ליה</strong> <small>[שאומר לו]</small> המפקיד לשומר: <strong>את מהימנת</strong> <small>[אתה נאמן]</small> <strong>לי בשבועה,</strong> שלך אני מוכן להאמין אם תשבע ותאמר שהחפץ נגנב או אבד, אבל <strong>האיך לא מהימן</strong> <small>[אותו</small> אדם <small>אינו נאמן]</small> <strong>לי</strong> אף <strong>בשבועה</strong> ולכן אינני רוצה שיהא חפץ שלי בידיו, שאצטרך לסמוך על שבועתו.
 <big>א</big> <strong>אתמר</strong> <small>[נאמר]</small> שנחלקו אמוראים בשאלה הבאה: אם <strong>פשע בה</strong> (התרשל בשמירת הבהמה) <strong>ויצאת</strong> (יצאה) הבהמה <strong>לאגם,</strong> למקום מרעה ליד הנהר שיש בו סכנת גנבים וחיות רעות, <strong>ו</strong>אולם למרות רשלנותו לא נגנבה ולא נטרפה שם אלא <strong>מתה כדרכה. אביי משמיה</strong> <small>[משמו]</small> של <strong>רבה אמר: חייב</strong> השומר, ו<strong>רבא משמיה</strong> <small>[משמו]</small> של <strong>רבה אמר: פטור.</strong>
 ומסבירים ומפרטים: <strong>אביי משמיה</strong> <small>[משמו]</small> של <strong>רבה אמר: חייב,</strong> והוסיף <strong>כל דיינא דלא דאין כי האי דינא לאו דיינא הוא</strong> <small>[כל דיין שאינו דן כדין זה</small> שאני אומר <small>אינו דיין],</small> שהדבר פשוט; <strong>לא מבעיא</strong> <small>[נצרכה]</small> לומר <strong>למאן דאמר</strong> <small>[ל</small>דעת <small>מי שאומר]</small> בכלל שכל שהיתה <strong>תחילתו בפשיעה</strong> אף על פי ש<strong>סופו באונס</strong> — <strong>חייב,</strong> שלפי שיטה זו ברור שכאן <strong>חייב. אלא אפילו למאן דאמר</strong> <small>[ל</small>דעת <small>מי שאמר]</small> שם <strong>פטור, הכא</strong> <small>[כאן]</small> <strong>חייב</strong> הוא. <strong>מאי טעמא</strong> <small>[מה הטעם],</small> — <strong>דאמרינן</strong> <small>[שאנו אומרים]:</small> <strong>הבלא דאגמא קטלה</strong> <small>[ההבל של האגם</small> הוא <small>שהרגה,</small> את הפרה<small>]</small> ונמצא שרשלנותו היא שגרמה שמתה הפרה, ולא היה זה אונס גמור.
  ואילו <strong>רבא משמיה</strong> <small>[משמו]</small> של <strong>רבה אמר: פטור,</strong> ואף הוא סבור: <strong>כל דיינא דלא דאין כי האי דינא לאו דיינא הוא</strong> <small>[כל דיין שאינו דן כדין זה אינו דיין],</small> <strong>לא מיבעיא למאן דאמר</strong> <small>[נצרכה ל</small>דעת <small>מי שאומר]</small> <strong>תחילתו בפשיעה וסופו באונס</strong> — <strong>פטור,</strong> שאף כאן מקרה כזה ו<strong>פטור, אלא אפילו למאן דאמר</strong> <small>[ל</small>דעת <small>מי שאומר]</small> בכלל <strong>חייב, הכא</strong> <small>[כאן]</small> <strong>פטור. מאי טעמא</strong> <small>[ומה טעם]</small> הדבר <small>—</small> <strong>דאמרינן</strong> לגבי <strong>מלאך המות</strong> שפגע בה שהרי מתה כדרכה: <strong>מה לי</strong> אם היתה <strong>הכא</strong> <small>[כאן]</small> <strong>ומה לי</strong> אם היתה <strong>התם</strong> <small>[שם],</small> שוודאי מתה מעצמה, ולא בגלל המקום שהיתה בו, על כן בוודאי פטור.
  ומעירים:  <strong>ומודי</strong> <small>[ומודה]</small> <strong>אביי, דאי הדרא לבי מרה</strong> <small>[שאם חזרה</small> הפרה <small>לבית בעליה]</small> <strong>ומתה</strong> אחר שהיתה באגם — <strong>פטור. מאי טעמא</strong> <small>[מה טעם]</small> הדבר — <strong>דהא הדרא</strong> <small>[שהרי חזרה]</small> <strong>לה</strong> <strong>וליכא למימר הבלא דאגמא קטלה</strong> <small>[ואין לומר</small> ש<small>הבל האגם הרג אותה],</small> שהרי רואים שיכלה לחזור. ומצד שני <strong>מודי</strong> <small>[מודה]</small> <strong>רבא כל היכא דאיגנבה גנב</strong> <small>[שנגנבה]</small> <strong>באגם</strong> <small>[כל היכן</small> שאם <small>נגנבה הפרה באגם]</small> <strong>ו</strong>אחר כך <strong>מתה כדרכה בי</strong> <small>[בבית]</small> ה<strong>גנב</strong> — שהשומר <strong>דחייב</strong> <small>מתה כדרכה בבית הגנב</small> שהשומר <small>חייב].</small> ו<strong>מאי טעמא</strong> <small>[מה טעם]</small> הדבר<small>]</small> <small>—</small> <strong>דאי שבקה</strong> <small>[שאילו היה מניח אותה]</small> <strong>מלאך המות</strong> ולא היתה מתה <strong>—</strong> <strong>בביתיה דגנבא הוה קיימא</strong> <small>[בביתו של הננב היתה נמצאת]</small> ונמצא שבגלל רשלנותו נגנבה הפרה ממנו.
 <strong>אמר ליה אביי לרבא: לדידך דאמרת</strong> <small>[לשיטתך שאתה אומר]</small> לגבי <strong>מלאך המות מה לי הכא</strong> <small>[כאן]</small> <strong>ומה לי התם</strong> <small>[שם],</small> <strong>האי דאותביה</strong> <small>[אותה</small> קושיה <small>שהקשה לו]</small> <strong>ר' אבא בר ממל לר' אמי</strong> בענין שומר שמסר לשומר <strong>ושני ליה</strong> <small>[ותירץ לו]</small> <strong>בשנתנו לו בעלים רשות להשאיל, ולימא ליה</strong> <small>[ושיאמר לו]</small> טעם זה שאתה אומר: <strong>מלאך המות מה לי הכא</strong> <small>[כאן]</small> <strong>ומה לי התם</strong> <small>[שם],</small> שאם אומר אני שהמוות היה קורה בכל מקום, אין כל חשיבות אצל מי היתה מצויה?
 <strong>אמר ליה</strong> <small>[לו]:</small> <strong>לדידכו דמתניתו</strong> <small>[לשיטתכם שאתם שונים]</small> ומסבירים טעם ששומר שמסר לשומר חייב מפני <strong>"אין רצוני שיהא פקדוני ביד אחר"</strong> אכן, <strong>איכא לאותבה לההיא</strong> <small>[יש מקום להקשות</small> את הקושיה <small>ההיא]</small> שהקשית, אולם <strong>לדידי דאמינא</strong> <small>[לשיטתי שאני אומר]</small> שאין שומר רשאי למסור לשומר מן הטעם של <strong>אנת מהימנת</strong> <small>[אתה נאמן]</small> <strong>לי בשבועה והאיך לא מהימן</strong> <small>[וההוטא אינו נאמן]</small> <strong>לי בשבועה ליכא לאותבה</strong> <small>[אין</small> מקום <small>להקשותה]</small> <strong>כלל.</strong>
 <strong>מתיב</strong> <small>[מקשה]</small> <strong>רמי בר חמא</strong> על אביי ממה ששנינו: <strong>העלה</strong> את הבהמה <strong>לראשי צוקין ונפלה</strong> — <strong>אין זה</strong> קרוי <strong>אונס, וחייב.</strong> ונדייק: <strong>הא</strong> <small>[הרי]</small> אילו <strong>מתה כדרכה הרי זה</strong> <strong>אונס, ופטור. ואמאי</strong> <small>[ומדוע]?</small> <strong>לימא ליה</strong> <small>[שיאמר לו]</small> בעל הפרה לשומר: אתה אשם בדבר, כי <strong>אוירא</strong> <small>[אויר]</small> ה<strong>הר קטלה</strong> <small>[הרג אותה],</small> <strong>אי נמי אובצנא דהר קטלה</strong> <small>[</small>טרחת <small>עייפות</small> העליה <small>להר היא שהרגה אותה]!</small>
 ודוחים: <strong>הכא במאי עסקינן</strong> <small>[כאן במה אנו עוסקים]</small> — <strong>שהעלה</strong> את הבהמה <strong>למרעה שמן וטוב,</strong> שאין לומר שמתה מפני אויר ההרים או העייפות שבעליה לשם. ושואלים: <strong>אי הכי</strong> <small>[אם כן]</small> עשה, שלמקום מרעה שמן וטוב הביאה, הרי לא היתה בכך רשלנות כלל, ואם <strong>נפלה נמי</strong> <small>[גם כן]</small> מדוע חייב עליה? שהרי הביא אותה למקום טוב, ובאונס מתה! ומשיבים: <strong>שהיה לו לתוקפה</strong> <small>[להחזיקה]</small> <strong>ולא תקפה</strong> <small>[החזיקה],</small> ובשל כך משלם.
 ומקשים: <strong>אי הכי, אימא רישא</strong> <small>[אם כך אמור את ראשה</small> של המשנה<small>]:</small> <strong>עלתה</strong> הבהמה בעצמה <strong>לראשי צוקין ונפלה</strong> — <strong>הרי זה אונס,</strong> ולפי ההסבר שנתת <strong>איבעי ליה למיתקפה</strong> <small>[היה צריך להחזיק אותה]!</small> ומשיבים: <strong>לא צריכא</strong> <small>[נצרכה]</small> אלא <strong>שתקפתו ועלתה, תקפתו וירדה,</strong> שהבהמה התגברה עליו, ולמרות שהחזיק בה עלתה על ראשי הצוקים, ואף שניסה לשמור אותה שלא תיפול, היא תקפתו וירדה, ושם נפלה.
 <big>ב</big> שנינו במשנה ש<strong>אמר ר' יוסי: כיצד הלה עושה סחורה בפרתו</strong> של חבירו, שהשוכר מקבל תשלום תמורת פרה שבעצם שייכת לבעלים? <strong>אמר רב יהודה אמר שמואל: הלכה כר' יוסי. אמר ליה</strong> <small>[לו]</small> <strong>רב שמואל בר יהודה לרב יהודה, אמרת לן משמיה</strong> <small>[לנו משמו]</small> של <strong>שמואל: חלוק היה ר' יוסי</strong>
## דף לז.
 <strong>אף בראשונה,</strong> שלא רק על משנתנו זו חלק אלא גם על המשנה הראשונה בפרק כשהשומר שילם ולא רצה להישבע אין ר' יוסי מסכים שהשומר מקבל את הכפל, ומאחר שכן ברצוני לברר האם <strong>הלכה כמותו</strong> אף בראשונה <strong>או אין הלכה כמותו? אמר ליה</strong> <small>[לו]</small> <strong>חלוק היה ר' יוסי אף בראשונה, והלכה כמותו אף בראשונה.</strong>
 <strong>אתמר נמי</strong> <small>[נאמר גם כן]</small> שחלקו אמוראים בארץ ישראל בשאלה זו. <strong>אמר ר' אלעזר: חלוק היה ר' יוסי אף בראשונה והלכה כמותו אף בראשונה. ור' יוחנן אמר: מודה היה ר' יוסי בראשונה</strong> לפי <strong>שכבר שילם</strong> ונקנתה לו הבהמה.
  על לשונו של ר' יוחנן תוהים: <strong>שילם</strong> — <strong>אין</strong> <small>[כן]</small> <strong>לא שילם</strong> — <strong>לא? והאמר</strong> <small>[והרי אמר]</small> <strong>ר' חייא רב אבא</strong> ש<strong>אמר ר' יוחנן</strong> עצמו: מה שנאמר במשנה שם "שילם", <strong>לא "שילם" שילם ממש, אלא כיון שאמר "הריני משלם", אף על פי שלא שילם.</strong> ואם כן לדעת ר' יוחנן אינו צריך לשלם ממש! ומשיבים: <strong>אימא</strong> <small>[אמור]</small> ותקן את הלשון שנאמר בשם ר' יוחנן כך: <strong>מודה היה ר' יוסי בראשונה שכבר אמר "הריני משלם".</strong>
 <big>א משנה</big> <strong>אמר לשנים: גזלתי לאחד מכם מנה</strong> (מאה דינרים) <strong>ואיני יודע</strong> מ<strong>איזה מכם</strong> גזלתי. <strong>או</strong> אמר לשניים: <strong>אביו של אחד מכם הפקיד לי מנה ואיני יודע איזה הוא</strong> — הרי זה <strong>נותן לזה מנה ולזה מנה,</strong> כיון שאין דרך לברר הדבר, והואיל <strong>שהודה מפי עצמו.</strong>
 ואולם אם אירע באופן אחר, וכגון ב<strong>שנים שהפקידו</strong> כסף <strong>אצל</strong> אדם <strong>אחד, זה</strong> הפקיד <strong>מנה, וזה,</strong> האחר, הפקיד בידו <strong>מאתים.</strong> ואחר כך חזרו ובאו, <strong>זה אומר: שלי</strong> היו ה<strong>מאתים, וזה אומר שלי</strong> היו ה<strong>מאתים.</strong> מה יעשה? <strong>נותן לזה מנה ולזה מנה, והשאר,</strong> מנה ששניהם תובעים, <strong>יהא מונח עד שיבא אליהו</strong> ויברר האמת בנבואתו.
 <strong>אמר ר' יוסי: אם כן</strong> הוא עושה <strong>מה הפסיד הרמאי?</strong> וכיון שהרמאי אינו מפסיד דבר יבוא לטעון לממון חבירו שמא יקבל משהו, והוא לא יודה על האמת. <strong>אלא</strong> כך יעשה: <strong>הכל,</strong> כל סכום הפקדון כולו, <strong>יהא מונח עד שיבא אליהו,</strong> שכיון שמכחישים זה את זה ואין דרך לברר את האמת, שישאר הכל מונח, ומשום כך שמא יודה הרמאי כדי לקבל לפחות את שלו.
 <strong>וכן,</strong> אם הפקידו אצל אדם <strong>שני כלים, אחד יפה</strong> (שווה) <strong>מנה, ואחד יפה אלף זוז, זה אומר: יפה שלי, וזה אומר: יפה שלי</strong> — <strong>נותן את הקטן לאחד מהם, ומתוך הגדול נותן דמי קטן לשני, והשאר יהא מונח עד שיבא אליהו.</strong> אף כאן <strong>אמר ר' יוסי: אם כן מה הפסיד הרמאי? אלא, הכל יהא מונח עד שיבא אליהו</strong> או שיודה אחד מהם.
 <big>ב גמרא</big> ממה שנאמר במשנה שנותן לזה מנה ולזה מנה, <strong>אלמא</strong> <small>[מכאן כי]</small> <strong>מספיקא מפקינן ממונא</strong> <small>[מספק מוציאים אנו ממון],</small> <strong>ולא אמרינן אוקי ממונא בחזקת מריה</strong> <small>[ואין אנו אומרים: העמד את הממון בחזקת בעליו]</small> הראשונים, ולא יתן עד שיוכיחו לו למי חייב.
 <strong>ורמינהי</strong> <small>[ומשליכים,</small> מראים סתירה<small>]</small> שהרי שנינו בהמשך: <strong>שנים שהפקידו אצל אחד, זה מנה וזה מאתים, זה אומר "שלי מאתים" וזה אומר "שלי מאתים"</strong> — <strong>נותן לזה מנה ולזה מנה והשאר יהא מונח עד שיבא אליהו.</strong>
 <strong>אמרו לו</strong> לשואל: מ<strong>פקדון</strong> על <strong>גזל קא רמית</strong> <small>[אתה משליך,</small> מקשה<small>],</small> אין הדברים דומים; בענין <strong>גזל דעבד איסורא</strong> <small>[שעשה איסור]</small> — <strong>קנסוהו רבנן</strong> <small>[חכמים]</small> שיתן לכל אחד, ב<strong>פקדון</strong> ש<strong>לא עבד איסורא</strong> <small>[עשה איסור]</small> — <strong>לא קנסוהו רבנן</strong> <small>[חכמים].</small>
 <strong>ורמי</strong> <small>[משליכים,</small> ומראים סתירה<small>]</small> מדין <strong>פקדון</strong> ל<strong>פקדון, ורמי</strong> <small>[משליכים,</small> ומראים סתירה<small>]</small> מדין <strong>גזל</strong> ל<strong>גזל, פקדון</strong> על <strong>פקדון</strong> <strong>, דקתני רישא</strong> — [<small>ששנינו בתחילת</small> משנתנו:] <strong>או אביו של אחד מכם הפקיד אצלי מנה, ואיני יודע איזה הוא</strong> — <strong>נותן לזה מנה ולזה מנה. ורמינהי</strong> <small>[השלכנו</small> והקשינו על כך<small>]</small> ממה שנאמר בסוף <strong>שנים שהפקידו</strong> אצל אחד נותן רק מנה לכל אחד מן התובעים!
 <strong>אמר רבא</strong> יש לתרץ כך: <strong>רישא</strong> <small>[בתחילה]</small> <strong>נעשה,</strong> הרי זה במקרה, <strong>כמי שהפקידו לו בשני כריכות,</strong> שכל אחד מפקיד בחבילה לעצמו, <strong>דהוה ליה למידק</strong> <small>[משהיה לו</small> למחזיק הפקדון <small>לדקדק]</small> מי נתן לו איזו חבילה, ואם התרשל ושכח — משלם הכל. ו<strong>סיפא</strong> <small>[וסופה]</small> <strong>נעשה כמי שהפקידו לו</strong> שניהם <strong>בכרך</strong> (בחבילה) <strong>אחד. דלא הוה ליה למידק</strong> <small>[שלא היה לו לדקדק</small> בדבר<small>],</small> <strong>כגון דאפקידו תרוייהו בהדי הדדי בחד זימנא</strong> <small>[כגון שהפקידו שניהם יחד בפעם אחת]</small> <strong>דאמר להו</strong> <small>[שאומר להם]</small> מחזיק הפקדון: <strong>אנת גופייכו לא קפדיתו אהדדי, אנא קפידנא</strong> <small>[אתם עצמכם אינכם מקפידים זה על זה,</small> וכי <small>אני אקפיד</small> על כך<small>]?</small> ומשום כך אינו חייב לשלם יותר ממה שיכולים הצדדים להוציא בראיה.
  ומצד אחר <strong>רמי</strong> <small>[משליך,</small> מראים סתירה<small>]</small> בין <strong>גזל</strong> ל<strong>גזל, קתני הכא</strong> <small>[שנה פה]:</small> <strong>אמר לשנים גזלתי לאחד מכם מנה ואיני יודע איזה מכם, או אביו של אחד מכם הפקיד לי מנה ואיני יודע איזה הוא</strong> — <strong>נותן לזה מנה ולזה מנה.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>גזל</strong> כסף מאיש <strong>אחד</strong> מתוך <strong>חמשה, ואינו יודע איזה מהן</strong> מן החמשה <strong>גזל, זה אומר: אותי גזל, וזה אומר: אותי גזל, מניח</strong> ה<strong>גזילה ביניהם ומסתלק</strong> ושיסתדרו הם ביניהם, אלו <strong>דברי ר' טרפון. אלמא</strong> <small>[מכאן</small> כי<small>]</small> <strong>מספקא לא מפקינן ממונא</strong> <small>[מספק אין אנו מוציאים ממון]</small> מבעליו, <strong>ואמרינן</strong> <small>[ואומרים אנו]</small> ככלל: <strong>אוקים ממונא בחזקת מריה</strong> <small>[העמד את הממון בחזקת בעליו].</small>
 לפני שבאים לישב את הסתירה שואלים לגבי עיקר הקושיה <strong>וממאי דמתניתין דהכא ר' טרפון היא</strong> <small>[ומנין</small> שמשנתנו <small>כאן</small> כשיטת <small>ר' טרפון</small> היא<small>]</small> שמא משנתנו כדעת ר' עקיבא החולק עליו שם! ומסבירים: <strong>דקתני עלה דההיא</strong> <small>[ששנויה</small> ברייתא נוספת על המשנה <small>ההיא]</small> <strong>מודה ר' טרפון באומר לשנים גזלתי לאחד מכם מנה ואיני יודע איזה מכם</strong> — <strong>שנותן לזה מנה ולזה מנה.</strong> ואם כן יש מפה לשם לכאורה סתירה!
  ומשיבים:  <strong>התם דקא תבעי ליה</strong> <small>[שם</small> שמחזיר רק לאחד מחמישה מדובר <small>כאשר הם תובעים אותו]</small> ומצד הדין אינו צריך לתת אלא מנה אחד, לפי שעליהם חובת הראיה. אבל <strong>הכא</strong> <small>[כאן]</small> במשנתנו מדובר <strong>בבא לצאת ידי שמים</strong> שרצונו לחזור בתשובה לצאת גם ידי שמים, שתמחל לו הגזילה, ומשום כך נוהג לפנים משורת הדין כדי להיות בטוח שהחזיר לנגזל. ומעירים: <strong>דיקא נמי</strong> <small>[מדוייק גם כן]</small> מלשון המשנה, שכן נאמר פה בהסבר: <strong>שהודה מפי עצמו,</strong> ומסכמים: אכן, <strong>שמע מינה</strong> שכך יש להבין.
 <big>ב</big> בהמשך לבעיה לגבי מחזיר גזלה, מבררים, <strong>אמר מר</strong> <small>[החכם]:</small> <strong>התם דקא תבעי ליה</strong> <small>[שם</small> מדובר <small>שתובעים אותו].</small> ושואלים: <strong>והלה</strong> הגזלן <strong>מה טוען</strong> על התביעות הללו? <strong>רב יהודה אמר</strong> בשם <strong>רב: הלה שותק</strong> לפי שאינו יודע. <strong>רב מתנה אמר</strong> בשם <strong>רב: הלה</strong>
## דף לז:
 <strong>צווח</strong> ואומר לכל אחד אני אינני מכירך ואיני מוצא מקום לטענתך. ומעירים: <strong>מאן דאמר</strong> <small>[</small>לדעת <small>מי שאומר]</small> <strong>הלה צווח, אבל</strong> אם היתה כאן <strong>שתיקה,</strong> אילו היה שותק, או אומר "אולי אתה צודק" הרי היא <strong>כהודאה. ומאן דאמר</strong> <small>[ו</small>לדעת <small>מי שאומר]</small> ש<strong>הלה שותק,</strong> לדעתו <strong>שתיקה דהכא לאו</strong> <small>[של כאן לא]</small> <strong>כהודאה הוא,</strong> שכן <strong>מצי אמר ליה</strong> <small>[יכול</small> הוא <small>לומר לו]:</small> <strong>האי דשתיקי</strong> <small>[זה ששתקתי]</small> <strong>לכל חד וחד</strong> <small>[אחד ואחד],</small> הרי זה משום <strong>דאמינא דלמא האי</strong> <small>[שאמרתי</small> <strong>שמא זה]</strong> <strong>הוא,</strong> אבל אני אינני מודה שאני חייב יותר מאחד.
 <strong>אמר מר</strong> <small>[החכם]:</small> <strong>מניח גזילה ביניהם ומסתלק.</strong> ושואלים: <strong>ושקלי לה כולהו ואזלי</strong> <small>[ולוקחים אותה כולם והולכים]</small> ונמצא שהנגזל האמיתי מפסיד את חלקו? <strong>והאמר</strong> <small>[והרי אמר]</small> <strong>ר' אבא בר זבדא אמר רב: כל ספק הינוח,</strong> כלומר, דבר שלא ברור למוצא אם הניחוהו בעליו שם או איבדוהו, <strong>לכתחילה</strong> — <strong>לא יטול, ואם נטל</strong> — <strong>לא יחזיר,</strong> בסימנים בלבד, עד שתהא לו הוכחה בעדים שהתובע הוא אכן בעל האבידה, שהניחה שם. ואם כן, גם כאן צריך היה הגזלן לעכב בידו את הסכום עד שתובא לו ראיה! <strong>אמר רב ספרא:</strong> הכוונה היא: <strong>ויניח</strong> בבית דין. כלומר, לא שיניח בפועל את סכום הכסף, אלא כיון שלא נתברר למי הוא, יפקיד את הגזילה בידי בית דין, ויאמר: הרי החזרתי את הגזילה, ומי שיוכיח שהיא שלו יקבלנה.
 <big>א</big> <strong>אמר ליה</strong> <small>[לו]</small> <strong>אביי לרבא: מי</strong> <small>[האם]</small> <strong>אמר ר' עקיבא: לא זו הדרך מוציאתו מידי עבירה עד שישלם גזילה לכל חד וחד</strong> <small>[אחד ואחד],</small> <strong>אלמא</strong> <small>[מכאן</small> כי<small>]</small> <strong>מספיקא מפקינן ממונא</strong> <small>[מספק מוציאים אנו ממון]</small> <strong>ולא אמרינן "אוקים ממונא בחזקת מריה"</strong> <small>[ואין אנו אומרים "העמד את הכסף בחזקת בעליו"].</small>
 <strong>ורמינהי</strong> <small>[אנו משליכים,</small> מראים סתירה<small>]</small> ממה ששנינו: אדם אשר <strong>נפל הבית עליו ועל אמו</strong> ולא ברור מי מהם מת קודם, <strong>יורשי הבן אומרים: האם מתה ראשונה,</strong> וכיון שכן ירש אותה בנה, ורק אחר כך מת, ולכן יורשים הם הכל. ואילו <strong>יורשי האם אומרים: הבן מת ראשון,</strong> ולכן מגיעה להם את ירושת האם. במקרה זה <strong>אלו ואלו</strong> גם בית שמאי ובית הלל שנחלקו במקרים דומים <strong>מודים שיחלוקו</strong> הצדדים בנכסים המסופקים. <strong>ואמר ר' עקיבא:</strong> אינו כן, אלא <strong>מודה</strong> אף <strong>אני בזו שהנכסים בחזקתן,</strong> כלומר, בחזקת מי שהם מגיעים לו לפי הדין, ואין חולקים ביניהם. ואם כן רואים שלשיטת ר' עקיבא עצמו אין מוציאים ממון מן המחזיק בו מחמת הספק!
 <strong>אמר ליה:</strong> אין הדברים דומים, <strong>התם</strong> <small>[שם]</small> כאשר נפל הבית, טענות <strong>שמא ושמא</strong> הן, שהרי שני הצדדים אינם יודעים מה בדיוק אירע, ואינם יכולים לטעון טענת ודאי, אלא כל אחד מהם טוען טענת שמא. אבל במקרה של <strong>גזל אחד מחמשה</strong> — <strong>ברי ושמא</strong> הוא, שאמנם הגזלן אינו יודע, אבל הנגזל טוען שברור לו כי הצדק עמו. ושואלים: <strong>והא מתניתין דהכא</strong> <small>[והרי משנתנו של כאן]</small> ש<strong>אמר לשנים: גזלתי לאחד מכם מנה,</strong> שטענות <strong>שמא ושמא הוא, וקתני</strong> <small>[ושנה]</small> בכל זאת: <strong>נותן לזה מנה ולזה מנה.</strong>
 ושואלים: <strong>וממאי</strong> <small>[וממה]</small> יודע אתה שכשיטת <strong>ר' עקיבא היא?</strong> ומשיבים: <strong>דקתני עלה דההיא</strong> <small>[ששנויה</small> ברייתא מסבירה <small>עליה]:</small> <strong>מודה ר' טרפון באומר לשנים "גזלתי לאחד מכם מנה ואיני יודע איזה מכם</strong> הוא הנגזל <strong>"</strong>שהדין הוא יתן לשניהם, ו<strong>למאן</strong> <small>[למי]</small> <strong>מודה</strong> הוא? <strong>לאו</strong> <small>[האם לא]</small> <strong>לר' עקיבא בר פלוגתיה</strong> <small>[בן מחלוקתו]?</small>
 ושואלים: <strong>וממאי</strong> <small>[וממה]</small> לומד אתה שבמשנתנו הטענות ב<strong>שמא ושמא?</strong> אולי מדובר כאן שהנגזלים טוענים טענת ודאי! ומשיבים: אין הדבר מסתבר, מכמה סיבות, <strong>חדא</strong> <small>[אחת]</small> ש<strong>לא קתני</strong> <small>[שנה]</small> <strong>תובעין אותו,</strong> משמע שהם עצמם אינם בטוחים. <strong>ועוד, הא תני</strong> <small>[הרי שנה]</small> <strong>ר' חייא</strong> בברייתא מסבירה: <strong>זה אומר "איני יודע" וזה אומר "איני יודע",</strong> הרי שטענת שמא היא.
  את הסתירה בשיטת ר' עקיבא מתרצים: <strong>הא אוקימנא לה</strong> <small>[הרי כבר העמדנו</small> הסברנו <small>אותה]</small> את המשנה, שמדובר כאן <strong>בבא לצאת ידי שמים,</strong> ולכן נותן אפילו בטענת שמא, אף שמן הדין אינו חייב לתת.
 <big>ב</big> בהמשך לדברים שדנו בהם קודם <strong>אמר ליה</strong> <small>[לו]</small> <strong>רבינא לרב אשי: ומי</strong> <small>[והאם]</small> <strong>אמר רבא</strong> ש<strong>כל</strong> דבר שנמסר <strong>בשתי כריכות</strong> לחוד <strong>הוה ליה למידק</strong> <small>[היה לו</small> לנפקד <small>לדקדק]?</small> <strong>והאמר</strong> <small>[והרי אמר]</small> <strong>רבא, ואי תימא</strong> <small>[ויש אומרים]</small> שאמר זאת <strong>רב פפא: הכל מודים בשנים שהפקידו</strong> בהמות <strong>אצל</strong> ה<strong>רועה,</strong> ואחר כך תובע כל אחד מהם מספר רב יותר של בהמות, <strong>שמניח רועה ביניהן ומסתלק! אמר ליה</strong> <small>[לו]:</small> <strong>התם</strong> <small>[שם]</small> מדובר <strong>כשהפקידו בעדרו של רועה שלא מדעתו,</strong> ובמקרה כזה ודאי שאין עליו כל אחריות לברר מי מהם הפקיד וכמה הפקיד.
 <big>ג</big> שנינו במשנה את הדין ביחס למפקידים התובעים מנה או מאתיים, <strong>וכן</strong> בענין <strong>שני כלים אחד יפה מנה ואחד יפה אלף זוז</strong> שהופקדו אצל אחד וכל אחד מן המפקידים טוען ששלו הכלי הגדול. ומעירים: <strong>וצריכא</strong> <small>[ונצרכה]</small> להיאמר בשני המקרים, למרות שהם לכאורה זהים.
 <strong>דאי אשמועינן הך קמייתא</strong> <small>[שאילו היה משמיע לנו</small> רק את <small>זו הראשונה]</small> בכספים בלבד, הייתי אומר: <strong>בההיא קאמרי רבנן</strong> <small>[אמרו חכמים],</small> <strong>משום דליכא פסידא</strong> <small>[שאין הפסד בדבר].</small> <strong>אבל בהא, דאיכא פסידא</strong> <small>[בזו שיש הפסד]</small> של <strong>הכלי ה</strong><strong>גדול</strong> שצריך לשבור או למכור אותו כדי לשלם מתוכו את הקטן <strong>אימא מודו ליה</strong> <small>[אמור שמודים לו]</small> <strong>לר' יוסי.</strong> ולהפך, <strong>ואי אתמר בהא</strong> <small>[ואם היה נאמר בזו],</small> בכלים, היינו אומרים: <strong>בהא קאמר</strong> <small>[בזו</small> בלבד <small>אמר]</small> <strong>ר' יוסי, אבל בהך</strong> <small>[בההיא,</small> בכסף<small>]</small> <strong>אימא מודי להו לרבנן</strong> <small>[אמור שמודה להם לחכמים],</small> על כן <strong>צריכא</strong> <small>[נצרכה]</small> להיאמר בשניהם.
## דף לח.
 <strong>והא טעמא</strong> <small>[והרי הטעם]</small> של <strong>ר' יוסי</strong> שהוא עצמו מפרשו <strong>משום הפסד הרמאי הוא,</strong> וכיון שאין הפסד ורמאי בדבר, בוודאי לא יודה ר' יוסי. <strong>אלא,</strong> יש לומר כי <strong>תרוייהו לרבנן איצטריך</strong> <small>[שניהם הוצרכו</small> לשיטת <small>חכמים]</small> ואף שהיה יכול לומר רק את הדין השני, הרי במשנה בסגנון <strong>לא זו אף זו קתני</strong> <small>[שנה],</small> שמתחיל בענין פשוט, ומוסיף דבר שיש בו חידוש יותר.
 <big>א משנה</big> <strong>המפקיד פירות אצל חבירו, אפילו הן אבודין</strong> על ידי ריקבון או מזיקים — <strong>לא יגע בהן,</strong> שהרי אינן שלו. <strong>רבן שמעון בן גמליאל אומר: מוכרן בפני בית דין, מפני שהוא כמשיב אבידה לבעלים.</strong> שהרי אם לא ימכור יאבד הפקדון, ובמכירתו נמצא מציל את רכוש חבירו.
 <big>ב גמרא</big> ושואלים: <strong>מאי טעמא</strong> <small>[מה טעם]</small> אמרו שלא יגע בהם? <strong>אמר רב כהנא:</strong> כלל הוא, <strong>אדם רוצה בקב</strong> תבואה <strong>שלו</strong> יותר <strong>מתשעה קבים של חבירו.</strong> וכיון שחביב על אדם דבר שלו, אין הוא רוצה שיחליפו אותו בשל אחרים, אפילו של אחרים מרובה יותר. ואילו <strong>רב נחמן בר יצחק אמר: חיישינן</strong> <small>[חוששים אנו]</small> <strong>שמא עשאן המפקיד תרומה ומעשר על מקום אחר,</strong> ואם ימכרם יימצא הקונה משתמש בתרומות ומעשרות שלא כדין.
 <strong>מיתיבי</strong> <small>[מקשים]</small> שנינו בברייתא: <strong>המפקיד פירות אצל חבירו</strong> — <strong>הרי זה לא יגע בהן, לפיכך בעל הבית</strong> (כלומר, המפקיד) <strong>עושה אותן תרומה ומעשר על מקום אחר,</strong> שהרי הוא בטוח שהפירות במקומם. ומעתה, <strong>בשלמא</strong> <small>[נניח</small> לשיטת<small>]</small> <strong>רב כהנא היינו דקתני</strong> <small>[הוא ששנה]</small> <strong>"לפיכך",</strong> שיש טעם אחר לאיסור המכירה, ולפיכך יכול לעשותו תרומה.
 <strong>אלא</strong> לשיטת <strong>רב נחמן בר יצחק מאי</strong> <small>[מה</small> פירוש<small>]</small> <strong>"לפיכך"?</strong> הלא לדעתו זה הוא טעם איסור המכירה! ומסבירים: <strong>הכי קאמר</strong> <small>[כך אמר],</small> כך יש להבין את הדברים: <strong>השתא דאמור רבנן</strong> <small>[עכשיו שאמרו חכמים]</small> ש<strong>לא נזבין</strong> <small>[ימכור],</small> משום <strong>דחיישינן</strong> <small>[שאנחנו חוששים]</small> שמא עשאן מעשר, <strong>לפיכך בעל הבית עושה אותן</strong> אף לכתחילה <strong>תרומה ומעשר על מקום אחר.</strong>
 <strong>אמר רבה בר בר חנה אמר ר' יוחנן: מחלוקת</strong> שבמשנה היא כשנפחתים הפירות <strong>בכדי חסרונן,</strong> כלומר, לפי השיעור המקובל של פחת, אבל אם אירע שפחתו <strong>יותר מכדי חסרונן</strong> הרגיל — <strong>דברי הכל מוכרן בבית דין.</strong>
 ומעירים: על דברי <strong>רב נחמן בר יצחק</strong> — <strong>ודאי פליגא</strong> <small>[חולקת]</small> דעת ר' יוחנן, שהרי לגבי החשש שמא עשאן תרומות ומעשרות אין כל הבדל אם פחתו הרבה או מעט. ואולם, על שיטת <strong>רב כהנא מי לימא פליגא</strong> <small>[האם לומר שחלוקה]</small> דעת ר' יוחנן? ומשיבים: <strong>כי קאמר</strong> <small>[כאשר אמר]</small> <strong>רב כהנא</strong> את דעתו — <strong>בכדי חסרונן קאמר</strong> <small>[אמר],</small> ומודה ביותר מזה.
  ותוהים:  <strong>והא</strong> <small>[והרי]</small> <strong>רוצה</strong> אדם <strong>בקב שלו</strong> יותר <strong>מתשעה קבין של חבירו קאמר</strong> <small>[אמר],</small> משמע שאפילו היה החסרון אחד לתשע, עדיין רוצה אדם בשלו! ומשיבים: ביטוי <strong>גוזמא בעלמא</strong> <small>[הפרזה בלבד]</small> היה זה, ואין כוונתו לתשעה קבין ממש, אלא שאדם מוכן להפסיד קצת, כדי שיהיה ברשותו דבר שלו, אבל לא ביותר מכדי חסרון.
 <strong>מיתיבי</strong> <small>[מקשים]</small> ממה ששנינו באותה ברייתא: <strong>לפיכך בעל הבית עושה אותן תרומה ומעשר על מקום אחר. וליחוש</strong> <small>[ושיחשוש]</small> בעל הבית <strong>דלמא הוו להו</strong> <small>[שמא היה להם]</small> פחת <strong>יותר מכדי חסרונן, וזבנינהו</strong> <small>[ומכרן]</small> השומר, ונמצא בעל הבית שהפריש את אלה כתרומות <strong>קא אכיל טבלים</strong> <small>[אוכל טבלים]!</small> ומשיבים: פחת <strong>יותר מכדי חסרונן לא שכיח</strong> <small>[אינו מצוי]</small> ובדבר שאינו מצוי לא גזרו חכמים.
  וחוזרים ושואלים: <strong>ואי משתכחי</strong> <small>[ואם מוצאים]</small> שחסרה יותר מן הראוי <strong>מאי</strong> <small>[מה</small> עושים<small>]</small> — האם <strong>מזבנינן להו</strong> <small>[מוכרים אותם]</small> לדעת ר' יוחנן, <strong>וליחוש</strong> <small>[ושיחשוש]</small> <strong>שמא</strong> כבר <strong>עשאן בעל הבית תרומה ומעשר על מקום אחר!</strong> ומשיבים: <strong>כי מזבנינן נמי</strong> <small>[כאשר מוכרים אנו אותן גם כן]</small> — <strong>לכהנים בדמי תרומה מזבנינן להו</strong> <small>[מוכרים אותם]</small> ולכן אין לחשוש, כי גם אם עשאן תרומה הרי יאכלו אותם הכהנים, ואין בכך כל רע.
  ושואלים:  <strong>ול</strong>דעת <strong>רב נחמן בר יצחק נמי</strong> <small>[גם כן]</small> כיון שיש עצה כזו, <strong>נזבנינהו</strong> <small>[נמכרם]</small> <strong>לכהנים בדמי תרומה?</strong> ומשיבים: <strong>בהא פליגי</strong> <small>[</small>בנושא <small>זה חלוקים</small> הם<small>],</small> ש<strong>רבה בר בר חנה סבר</strong> <small>[סבור]:</small> <strong>יותר מכדי חסרונן לא שכיח מידי</strong> <small>[מצוי הדבר</small> כלל<small>]</small> <strong>וכי משתכח</strong> <small>[וכאשר נמצא]</small> מסתבר כי <strong>לקמיה</strong> <small>[לפני</small> שהיו<small>],</small> כלומר, מעכשיו <strong>הוא דהויא</strong> <small>[שנהיה]</small> הפחת <strong>יתיר</strong> <small>[יותר]</small> <strong>מכדי חסרונן</strong> ולא היה כן במשך כל הזמן. ולכן גם <strong>אי עביד להו</strong> <small>[אם עושה אותן]</small> <strong>בעל הבית תרומה ומעשר על מקום אחר,</strong> מן הסתם <strong>מקמיה דהוו להו</strong> <small>[לפני שהיו</small> שפחתו <small>להם]</small> <strong>יותר מכדי חסרונן עביד להו</strong> <small>[עשה אותן],</small> <strong>הלכך</strong> <small>[על כן],</small> <strong>כי הוו להו</strong> <small>[כאשר היו]</small> פוחתים <strong>יותר מכדי חסרונן</strong> — <strong>נזבנינהו</strong> <small>[נמכרם]</small> <strong>לכהנים בדמי תרומה, ו</strong>אילו
 <strong>רב נחמן בר יצחק סבר</strong> <small>[סבור]:</small> <strong>יתר מכדי חסרונן משכח שכיח</strong> <small>[מצוי הוא]</small> <strong>וכי הוו להו</strong> <small>[וכאשר היה להם]</small> הפחת — <strong>לאלתר</strong> <small>[מיד]</small> <strong>הוא דהוו להו</strong> <small>[שהיה להם]</small> ומבחין המחזיק מיד בדבר. <strong>ואי אמרת נזבנינהו</strong> <small>[ואם אומר אתה שנמכרם]</small> אם כן יש לחשוש כי <strong>זימנין דקדים ומזבין להו</strong> <small>[פעמים שמקדים ומוכר אותם],</small> <strong>וכי עביד להו</strong> <small>[וכאשר עושה אותם]</small> <strong>בעל הבית תרומה ומעשר על מקום אחר</strong> — <strong>לא ידע דזבנא</strong> <small>[ש</small>כבר <small>מכר]</small> השומר את הפירות, ונמצא שבעל הבית <strong>קא אכיל</strong> <small>[אוכל]</small> <strong>טבלים.</strong>
 <strong>מיתיבי</strong> <small>[מקשים]</small> ממה ששנינו בברייתא: <strong>המפקיד פירות אצל חבירו והרקיבו, יין והחמיץ, שמן והבאיש</strong> (הסריח), <strong>דבש והדביש</strong> (התקלקל) — <strong>הרי זה לא יגע בהן,</strong> אלו <strong>דברי ר' מאיר. וחכמים אומרים: עושה להם תקנה, ומוכרן בבית דין.</strong> ומעירים בברייתא: <strong>וכשהוא מוכרן</strong> — <strong>מוכרן לאחרים ואינו מוכרן לעצמו,</strong> גם אם הוא מוכן לשלם אותו מחיר, כדי שלא יחשדוהו שמא מכר לעצמו בזול.
  ומטעם זה של התרחקות מן החשד אמרו <strong>כיוצא בו: גבאי צדקה בזמן שאין להם עניים לחלק</strong> להם את הפרוטות שאספו — <strong>פורטין</strong> את כספי הצדקה שקיבלו במטבעות כסף גדולות יותר <strong>לאחרים,</strong> <strong>ואין פורטין לעצמן</strong> שלא ייחשדו. וכן <strong>גבאי תמחוי,</strong> הגובים מאכלים מוכנים ומאכילים אותם לעניים, <strong>בזמן שאין להם עניים לחלק</strong> — <strong>מוכרין</strong> מן התמחוי <strong>לאחרים ואין מוכרין לעצמן.</strong>
 ולעניננו, <strong>קתני מיהת</strong> <small>[שנה על כל פנים]</small> <strong>פירות והרקיבו, מאי לאו</strong> <small>[האם לא]</small> נבין מכאן שהרקיבו כולם, <strong>אפילו יתר מכדי חסרונן!</strong> ודוחים: <strong>לא,</strong> הכוונה היא <strong>בכדי חסרונן</strong> בלבד, ומקשים: <strong>והא</strong> <small>[והרי]</small> <strong>יין והחמיץ, שמן והבאיש, דבש והדביש</strong> ש<strong>יתר מכדי חסרונן נינהו</strong> <small>[הם],</small> שהרי יש הבדל גדול במחיר בין יין וחומץ, שמן טוב ושמן שהבאיש! ודוחים: משם אין להוכיח כי <strong>שאני הני</strong> <small>[שונים</small> <strong>אלה]</strong> <strong>כיון דקם</strong> <small>[שעמד]</small> בקלקול — <strong>קם</strong> <small>[עומד],</small> כלומר, אמנם הקלקול הוא גדול מאד, אבל איננו מוסיף והולך ואם כבר החמץ היין כבר החמיץ הוא, ואיננו מתקלקל הרבה יותר, ומעתה אין סיבה למהר למכרו.
  אגב כך שואלים: <strong>שמן והבאיש, דבש והדביש</strong>
## דף לח:
 <strong>למאי חזו</strong> <small>[למה</small> הם <small>ראויים],</small> שהרי אמרנו שמוכר אותם, ולכאורה הרי אינם ראויים לכלום! ומסבירים: ה<strong>שמן חזי לגלדאי</strong> <small>[ראוי למעבדי עורות],</small> שמושחים עורות בשמן, ולא איכפת להם אם ריחו רע. <strong>דבש</strong> ראוי <strong>לכתישא דגמלי</strong> <small>[לפצעים שבגב הגמל]</small> שמשמש כרפואה.
 <big>א</big> שנינו בברייתא ש<strong>חכמים אומרים: עושה להם תקנה ומוכרן בבית דין.</strong> ושואלים: <strong>מאי תקנתא עביד להו</strong> <small>[איזו תקנה עושה להם]?</small> <strong>אמר רב אשי:</strong> הכוונה היא תקנה <strong>לקנקנים,</strong> שאם כי התוכן שהתקלקל אין לו תקנה, אולם אם ישהה את הפקדון אף הקנקנין עצמם יבאישו.
  ושואלים: כיון שר' מאיר מודה שבחסרון מרובה מוכר, אם כן  <strong>במאי מיפלגי</strong> <small>[במה נחלקו</small> איפוא<small>]</small> ר' מאיר וחכמים? ומשיבים: בשאלה זו, <strong>דמר סבר</strong> <small>[שחכם זה,</small> ר' מאיר, <small>סבור]:</small> <strong>להפסד מרובה</strong> — <strong>חששו, להפסד מועט</strong> של הקנקנים — <strong>לא חששו, ומר סבר</strong> <small>[וחכם זה,</small> חכמים, <small>סבור]</small> <strong>אפילו להפסד מועט נמי</strong> <small>[גם כן]</small> <strong>חששו,</strong> ולכן מוכר את מה שהתקלקל כדי שלא יפגמו אף בקנקנים.
 <big>ב</big> שנינו במשנתנו ש<strong>רבן שמעון בן גמליאל אומר</strong> שהשומר על פירות חבירו והן אבודים <strong>ימכרם בבית דין מפני שהוא כמשיב אבידה לבעלים. אתמר</strong> <small>[נאמר]</small> ש<strong>ר' אבא בר יעקב אמר</strong> בשם <strong>ר' יוחנן: הלכה כרבן שמעון בן גמליאל, ורבא אמר</strong> בשם <strong>רב נחמן: הלכה כדברי חכמים.</strong>
 ושואלים: לשם מה צריך ר' יוחנן לפסוק הלכה זו, <strong>והא</strong> <small>[והרי]</small> כבר <strong>אמרה ר' יוחנן חדא זמנא</strong> <small>[פעם אחת]</small> בדרך כללית, ש<strong>אמר רבה בר בר חנה אמר ר' יוחנן: כל מקום ששנה רבן שמעון בן גמליאל במשנתינו הלכה כמותו, חוץ</strong> משלושה מקרים: בדין <strong>ערב,</strong> בענין של <strong>צידן</strong> בגיטין, ובענין <strong>ראיה</strong> במחלוקת <strong>אחרונה</strong> (ולא בראשונה, ששם הלכה כמותו).
  ומשיבים:  <strong>אמוראי נינהו</strong> <small>[</small>מחלוקת <small>אמוראים היא]</small> ושניהם <strong>אליבא</strong> <small>[על פי שיטתו]</small> של <strong>ר' יוחנן,</strong> שלדעת רבה בר בר חנה קבע ר' יוחנן הלכה כללית, ולשיטת ר' אבא יש כאן רק פסק במקום הזה.
 ומעירים: <strong>מד</strong> ברי <strong>רבן שמעון בן גמליאל נשמע</strong> (נלמד) ש<strong>מורידין קרוב,</strong> כלומר, מרשים לו לבוא ולטפל <strong>לנכסי שבוי,</strong> שאדם שנשבה הרי אין מי שיטפל בנכסיו, וכיון שהוא חי עדיין — אין קרוביו יורשים אותו, ולכן כדי שלא יהיה הפסד מרובה, ממנים ("מורידין") את אחד הקרובים שיטפל בנכסים כדי שלא יפסדו. ואילו <strong>מדרבנן</strong> <small>[מדברי חכמים]</small> <strong>נשמע</strong> ש<strong>אין מורידין קרוב לנכסי שבוי.</strong>
 את ההשוואה הזו דוחים: <strong>וממאי</strong> <small>[וממה]</small> מוכיח אתה? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>רבן שמעון בן גמליאל הכא</strong> <small>[כאן]</small> — <strong>אלא משום דקא כליא קרנא</strong> <small>[שהקרן,</small> גוף הפירות עצמם, <small>כלה],</small> <strong>אבל התם הכי נמי</strong> <small>[שם כך גם כן</small> יודה<small>]</small> ש<strong>אין מורידין,</strong> שהרי גוף הקרקעות איננו כלה אם אין מטפלים בהן. <strong>ו</strong>להיפך, <strong>עד כאן לא</strong> שמענו כי <strong>קאמרי רבנן הכא</strong> <small>[אמרו חכמים כאן]</small> שאין מוכרים פקדון, <strong>אלא אי</strong> <small>[אי]</small> מן הטעם של <strong>רב כהנא</strong> שאדם רוצה בשלו, <strong>אי</strong> <small>[או]</small> מטעמו של <strong>רב נחמן בר יצחק</strong> מחשש שמא יפרישו עליהם תרומות. <strong>אבל התם</strong> <small>[שם]</small> בקרקעות <strong>הכי נמי</strong> <small>[כך גם כן]</small> יהיה הדין ש<strong>מורידין,</strong> שהרי אין מקום לחשש.
  ושואלים:  <strong>למימרא דתרי טעמי נינהו</strong> <small>[האם לומר</small> מכאן <small>ששני טעמים הם],</small> כלומר, שני הנושאים אין קשר ביניהם? <strong>והאמר</strong> <small>[והרי אמר]</small> <strong>רב יהודה אמר שמואל: הלכה כרבן שמעון בן גמליאל, ואמר שמואל: מורידין קרוב לנכסי שבוי. לאו</strong> <small>[האם לא]</small> <strong>משום דחד טעמא</strong> <small>[שטעם אחד]</small> <strong>הוא</strong> לשתי ההלכות? ודוחים: <strong>לא, תרי טעמי נינהו</strong> <small>[שני טעמים הם]</small> ופסק שמואל הלכה בשני המקרים, אבל אין קשר מהותי ביניהם.
  ומעירים:  <strong>הכי נמי מסתברא</strong> <small>[כך גם כן מסתבר]</small> לומר שאין הדברים קשורים זה בזה, ש<strong>אמר רבא אמר רב נחמן: הלכה כדברי חכמים,</strong> ויודעים אנו כי <strong>אמר רב נחמן: מורידין קרוב לנכסי שבוי. אלא שמע מינה</strong> <small>[למד מכאן]:</small> כי <strong>תרי טעמי נינהו</strong> <small>[שני טעמים הם]</small> ואין קשר ביניהם, ומסכמים: אכן, <strong>שמע מינה.</strong>
 <big>ג</big> לגופו של הענין מביאים, <strong>אתמר</strong> <small>[נאמר]</small> שחלקו אמוראים בשאלה <strong>שבוי שנשבה, רב אמר: אין מורידין קרוב לנכסיו, שמואל אמר: מורידין קרוב לנכסיו,</strong> ומסייגים את המחלוקת:
 <strong>כששמעו בו שמת</strong> — <strong>כולי עלמא לא פליגי</strong> <small>[הכל אינם חולקים]</small> ש<strong>מורידין,</strong> שהרי הקרוב שהוא מקבל את הנכסים בירושה יטפל בהם כבשלו, ואם יתברר שהיתה זו טעות — יחזיר לקרוב את הוצאותיו.
 <strong>כי פליגי</strong> <small>[כאשר נחלקו]</small> — הרי זה <strong>בשלא שמעו בו שמת,</strong> וסוברים שעדיין חי הוא וסופו לחזור. <strong>רב אמר: אין מורידין</strong> קרוב לנכסים <strong>דלמא מפסיד להו</strong> <small>[שמא יפסיד</small> אותם<small>],</small> שכיון שהוא משער שבעל הנכסים חי עדיין, הרי יצטרך להחזיר לו את נכסיו, ולכן איננו דואג לעבדם כראוי, והוא רק מנסה לנצל את השדה ככל האפשר. <strong>ושמואל אמר: מורידין, כיון</strong> ש<strong>אמר מר</strong> <small>[החכם]</small> שבכל מקרה שנתברר שאדם עיבד שדה שאינו שלו <strong>שיימינן להו</strong> <small>[שמים,</small> מעריכים <small>אנו אותה,</small> את עבודתו<small>]</small> <strong>כ</strong>אילו היה <strong>אריס, ו</strong>אם כן ודאי שהוא <strong>לא מפסיד להו</strong> <small>[אותם,</small> את הנכסים<small>]</small> שהרי בכל מקרה יש לו שכר.
 <strong>מיתיבי</strong> <small>[מקשים]</small> על כך ממה ששנינו בברייתא, <strong>ר' אליעזר אומר: ממשמע שנאמר "וחרה אפי והרגתי אתכם"</strong> (שמות כב, כג) הלא <strong>יודע אני</strong> שאם הם מתים ממילא <strong>נשותיהם</strong> <strong>אלמנות ובניהם יתומים,</strong> <strong>אלא מה תלמוד לומר</strong> בסופו של הפסוק <strong>"והיו נשיכם אלמנות ובניכם יתומים"</strong> הרי זה עונש נוסף, שאותם אנשים יהרגו ולא תהא עדות על כך, ומשום כך
 <strong>נשותיהם מבקשות לינשא ואין מניחין אותן</strong> בהעדר עדים, <strong>ובניהן רוצים לירד לנכסי אביהן</strong> לרשתם <strong>ואין מניחין אותן.</strong> ומכאן לכאורה ראיה שאין מורידין קרוב לנכסי מי שלא התברר מותו! <strong>אמר רבא:</strong> הכוונה איננה לירד ולעבד את השדה, אלא <strong>לירד ולמכור</strong> את השדה <strong>תנן</strong> <small>[שנינו].</small>
 ומספרים: <strong>הוה עובדא</strong> <small>[היה</small> <strong>מעשה]</strong> מעין זה <strong>ב</strong>עיר <strong>נהרדעא</strong> <strong>ופשטה</strong> <small>[ופתר אותה]</small> את הבעיה <strong>רב ששת מהא מתניתא</strong> <small>[מן הברייתא הזו]</small> לאיסור, ו<strong>אמר לו רב עמרם: דלמא</strong> <small>[שמא]</small> <strong>לירד ולמכור תנן</strong> <small>[שנינו]?</small> <strong>אמר</strong> לו רב ששת: בלעג, באותו סגנון: <strong>דלמא</strong> <small>[שמא]</small> <strong>מ</strong>אנשי <strong>פומבדיתא את</strong> <small>[אתה],</small> <strong>דמעיילין פילא בקופא דמחטא</strong> <small>[שמכניסים פיל בחור המחט],</small> כלומר, רואים בך שאתה מאלה שמתפלפלים בלא בסיס נכון, <strong>והא דומיא</strong> <small>[והרי בדומה]</small> ל<strong>נשותיהם ובניהם קתני</strong> <small>[שנה],</small> <strong>מה התם</strong> <small>[מה שם]</small> הכוונה היא ש<strong>כלל לא</strong> יינשאו הנשים, <strong>אף הכא נמי</strong> <small>[כאן גם כן]</small> הכוונה היא ש<strong>כלל לא</strong> מורידים.
  ומעירים: שאלה זו אם  <strong>מורידין קרוב לנכסי שבוי תנאי</strong> <small>[</small>מחלוקת <small>תנאי]</small> <strong>היא,</strong> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>היורד לנכסי שבוי</strong> ומעבד את השדה — <strong>אין מוציאין אותו מידו, ולא עוד אלא, אפילו שמע שממשמשין</strong> (מתקרבים) <strong>ובאין</strong> בעלי השדה, <strong>וקדם</strong> המחזיק <strong>ותלש ואכל</strong> את הפירות של אותה שנה <strong>הרי זה זריז ונשכר,</strong> שהרי קבל תמורה על העבודה שעבד. <strong>ואלו הן נכסי שבויין</strong> — <strong>הרי שהיה אביו או אחיו או אחד מן המורישין</strong> (שהוא יורשו), <strong>הלכו להם</strong> אלה <strong>למדינת הים, ושמעו בהן שמת.</strong>
 אולם <strong>היורד לנכסי נטושים</strong> — <strong>מוציאין אותו מידו. ואלו הן נכסי נטושים</strong> — <strong>הרי שהיה אביו או אחיו או אחד מן המורישין, הלכו להם למדינת הים ולא שמעו בהם שמת. ואמר רבן שמעון בן גמליאל: שמעתי שהנטושים כשבויין.</strong> הרי שכבר נחלקו תנא קמא ורבן שמעון בן גמליאל כמחלוקת רב ושמואל.
  ועוד דין בברייתא: <strong>היורד לנכסי רטושים</strong> — <strong>מוציאין אותו מידו. ואלו הן נכסי רטושים</strong> — <strong>הרי שהיה אביו או אחיו או אחד מן המורישים</strong> קודם לכן <strong>כאן, ואינו יודע להיכן הלכו.</strong> שבמקרה כזה הכל מודים שאין לקרובים זכות להיכנס לשדה.
  כיון שהוזכרו המונחים "נטושים ורטושים" שעיקר משמעותם "עזובים", שואלים: <strong>מאי שנא הנך דקרו להו</strong> <small>[מה שונים אלה,</small> של שבוי, <small>שקוראים אותם]</small> <strong>"נטושים",</strong> <strong>ומאי שנא הני</strong> <small>[ובמה שונים אלה]</small> של אדם שנעלם <strong>דקרו להו</strong> <small>[שקוראים אותם]</small> <strong>"רטושים"?</strong>
## דף לט.
 ומסבירים: <strong>"נטושים"</strong> פירושו נכסים שנעזבו <strong>בעל כרחם</strong> של הבעלים, כמו שנאמר <strong>"והשביעת תשמטנה ונטשתה"</strong> (שמות כג, יא), שיש כאן <strong>אפקעתא דמלכא</strong> <small>[הפקעה</small> מטעם <small>המלך]</small> הקדוש ברוך הוא, המצוה לעזוב את הנכסים — זו קרויה "נטישה", בעל כרחו. <strong>"רטושים"</strong> פירושו עזיבת נכסים <strong>מדעתן</strong> של העוזבים, <strong>דכתיב</strong> <small>[שנאמר]</small> <strong>"אם על בנים רטשה"</strong> (הושע י, יד), שמפרש שהאם על הבנים נעזבה, משום שהגברים ברחו להם.
 <strong>תנא</strong> <small>[שנה</small> החכם<small>]</small> על אותה משנה: <strong>וכולם שמין להם כאריס.</strong> ושואלים: <strong>אהייא</strong> <small>[על איזה</small> חלק מן הברייתא<small>]</small> מוסבת הערה זו? <strong>אילימא</strong> <small>[אם תאמר]</small> על <strong>שבויין, השתא</strong> <small>[הרי]</small> <strong>זריז ונשכר הוה</strong> <small>[הוא],</small> שהרי רשאי לתלוש כמה פירות שיכול, <strong>מאי דאשבח מיבעיא</strong> <small>[את מה שהשביח נצרכה לומר]</small> שיכול לקחת? <strong>אלא</strong> תאמר שמדובר ב<strong>רטושים</strong> — <strong>והא</strong> <small>[והרי]</small> <strong>"מוציאין אותן מידו" קתני</strong> <small>[שנה],</small> ואם כן אינו נדון כאריס!
 <strong>אלא</strong> תפרש זאת על <strong>נטושים.</strong> ונברר, <strong>למאן</strong> <small>[</small>לשיטת <small>מי]?</small> <strong>אילימא לרבנן</strong> <small>[אם תאמר</small> לשיטת <small>חכמים]</small> <strong>הא אמרי</strong> <small>[הרי אומרים</small> הם<small>]</small> כי <strong>מוציאין אותו מידו. אי</strong> <small>[</small>ו<small>אם]</small> לדעת <strong>רבן שמעון בן גמליאל</strong> — <strong>הא</strong> <small>[הרי]</small> הוא <strong>אמר</strong> <strong>שמעתי שהנטושים</strong> דינם
 <strong>כשבויין</strong> ואם כן עדיף הוא מאריס! ומשיבים: לדעת רבן שמעון בן גמליאל דינם <strong>כשבויין,</strong> אבל לא <strong>שבויין</strong> ממש לכל ענין. כלומר, <strong>כשבויין</strong> לענין זה ש<strong>אין מוציאין אותן מידו,</strong> אבל <strong>לא שבויין</strong> ממש, ש<strong>אילו התם</strong> <small>[שם,</small> בשבויים<small>]</small> המחזיק הוא <strong>זריז ונשכר</strong> במה שהוא לוקח, <strong>ואילו הכא שיימינן ליה</strong> <small>[כאן שמים,</small> מעריכים <small>אנו אותו]</small> <strong>כ</strong>אילו היה <strong>אריס.</strong>
 ושואלים: <strong>ומאי שנא מהא דתנן</strong> <small>[ובמה שונה</small> הדבר <small>מזו ששנינו</small> במשנה<small>]:</small> <strong>המוציא הוצאות על נכסי אשתו</strong> שהם נכסי מלוג שלה, וגירשה או מת, וחוזרים הנכסים אליה, <strong>הוציא הרבה</strong> הוצאות <strong>ואכל קימעא</strong> <small>[מעט]</small> שלא הספיק ליהנות מהשבחת הנכסים, או הוציא <strong>קימעא ואכל הרבה,</strong> כלל הוא: <strong>מה שהוציא</strong> — <strong>הוציא, ומה שאכל</strong> — <strong>אכל,</strong> ואין עושים אתו חשבון.
  ומשיבים:  <strong>הא לא דמיא</strong> <small>[זה אינו דומה]</small> <strong>אלא להא</strong> <small>[ל</small>מקרה <small>זה]</small> ששנינו: <strong>המוציא הוצאות על נכסי אשתו קטנה</strong> שהיתה יתומה והשיאוה אחיה ואמה שנישואיו עמה אינם מדין תורה, אלא מתקנת חכמים (והיא יכולה להפקיעם במיאון) — <strong>הרי זה</strong> <strong>כמוציא</strong> הוצאות על <strong>נכסי אחר דמי</strong> <small>[נחשב],</small> שמחזירים לו את הוצאותיו. והטעם הוא: <strong>אלמא, כיון דלא סמכא דעתיה</strong> <small>[שאין דעתו סומכת]</small> שנכסיה ישארו ברשותו <strong>תקינו ליה רבנן כי היכי</strong> <small>[</small><small>תקנו לו חכמים</small> שיקבל את <small>כל הוצאותיו כדי]</small> ש<strong>לא לפסדינהו</strong> <small>[יפסיד אותם,</small> את הנכסים<small>],</small> <strong>הכא נמי תקינו ליה רבנן כי היכי דלא לפסדינהו</strong> <small>[כאן גם כן תקנו לו חכמים</small> שיקבל חשבון עבודתו <small>כדי שלא יפסיד אותם].</small>
 ושואלים: למדנו בברייתא <strong>וכולן שמין להם כאריס</strong> — הלשון <strong>"וכולן" לאיתויי מאי</strong> <small>[להביא את מה]</small> עוד, שהרי נראה שלא במקרה אחד בלבד מדובר!
  ומשיבים:  <strong>לאיתויי הא</strong> <small>[להביא זו]</small> ש<strong>אמר רב נחמן אמר שמואל: שבוי שנשבה</strong> — <strong>מורידין קרוב לנכסיו, יצא לדעת</strong> — <strong>אין מורידין קרוב לנכסיו. ורב נחמן דידיה</strong> <small>[משלו]</small> <strong>אמר:</strong> <strong>בורח הרי הוא כשבוי.</strong> ושואלים: <strong>בורח מחמת מאי</strong> <small>[מה],</small> מאיזה טעם ברח? <strong>אילימא</strong> <small>[אם תאמר]</small> שברח <strong>מחמת כרגא</strong> <small>[מיסים]</small> שאינו יכול או אינו רוצה לשלם — <strong>היינו</strong> <small>[הרי זה]</small> אדם שיצא <strong>לדעת,</strong> שהרי שקל בדעתו והחליט שהוא יוצא, <strong>אלא</strong> הכוונה היא <strong>בורח מחמת</strong> אשמת <strong>מרדין</strong> <small>[רצח]</small> שהוא בורח בעל כרחו, ולכן דינו כשבוי.
 <strong>אמר רב יהודה אמר שמואל: שבוי שנשבה והניח</strong> בשדהו <strong>קמה לקצור,</strong> או <strong>ענבים לבצור,</strong> או <strong>תמרים לגדור,</strong> או <strong>זיתים למסוק,</strong> ויהיה הפסד מרובה אם לא יטפלו בהם — <strong>בית דין יורדין לנכסיו ומעמידין אפוטרופוס</strong> על הנכסים, והוא <strong>קוצר ובוצר וגודר ומוסק, ואחר כך מורידין קרוב לנכסיו</strong> שימשיך לעבד את השדה. ושואלים: אם יש תקנה כזו על ידי אפוטרופוס, <strong>ולוקים אפוטרופא</strong> <small>[ושיעמידו אפוטרופוס]</small> <strong>לעולם</strong> מטעם בית הדין! ומשיבים: <strong>אפוטרופא לדיקנני לא מוקמינן</strong> <small>[אפוטרופוס לבעלי זקן אין מעמידין],</small> כלומר, אין מעמידים בקביעות אפוטרופוס לאנשים מבוגרים, ואין מינוי אפוטרופוס אלא לפי שעה כגון ליתומים, ולא למבוגרים.
 <big>א</big> <strong>אמר רב הונא: אין מורידין</strong> יורש <strong>קטן לנכסי שבוי, ולא</strong> מורידים <strong>קרוב</strong> הראוי לרשת <strong>לנכסי קטן</strong> שאין מי שיעבדם. ויותר מכן: אף אין מורידין <strong>קרוב מחמת קרוב</strong> (קרובו של קרוב) <strong>לנכסי קטן.</strong>
 ומסבירים את טעם הדברים: <strong>אין מורידין קטן לנכסי שבוי</strong> — <strong>דלמא מפסיד להו</strong> <small>[שמא יפסיד אותם],</small> שכיון שקטן הוא אינו יודע לטפל בנכסים כראוי. <strong>ולא</strong> מורידין <strong>קרוב מחמת קרוב לנכסי קטן,</strong> מדובר <strong>באחי מאימא</strong> <small>[באחים מן האם]</small> שאם יש לו לקטן אח למחצה מאביו, ואותו אח יש לו אח מאמו, אף שאותו אדם אינו קרוב כלל לקטן — יש אפשרות שיטען שירש את הנכס מאחיו. <strong>ולא קרוב לנכסי קטן</strong> מפני החשש: <strong>כיון דלא מחי, אתי לאחזוקי ביה</strong> <small>[כיון שאין</small> הקטן <small>מוחה</small> בזמן הראוי שהנכסים אינם של הקרוב לו, <small>יבוא להחזיק בהם]</small> כאילו היו שלו.
 <strong>אמר רבא: שמע מיניה</strong> <small>[למד ממנו]</small> <strong>מ</strong>דברי <strong>רב הונא</strong> ש<strong>אין מחזיקין בנכסי קטן.</strong> כלומר, שגם אדם שהחזיק והשתמש בנכסי קטן במשך שלוש שנים בפני הקטן — אין זו הוכחה לענין דיני חזקה שנכסים אלה שלו הם, שכן רב הונא לא הקפיד אלא בקרובים, ולא אמר שאיש אחר לא ירד לנכסי קטן, משמע שבאיש זר שאין לו טענת ירושה אין חוששים — כיון שאין לו חזקה.
## דף לט:
 <strong>ואפילו הגדיל</strong> הקטן אחר כך — אין זו חזקה, שמא לא ידע הקטן מעולם שהיו שלו.
  ומעירים:  <strong>ולא אמרן</strong> <small>[אמרנו]</small> שאין מורידין קרוב לנכסי קטן <strong>אלא באחי דאבא</strong> <small>[באחים מן האב]</small> שהם קרובים שיכולים לרשת אותו, <strong>אבל באחי דאמא לית לן</strong> <small>[באחים מן האם אין לנו]</small> <strong>בה</strong> חשש, שכן אין להם צד ירושה. <strong>ואחי דאבא נמי</strong> <small>[ובאחים מן האב גם כן]</small> <strong>לא אמרן</strong> <small>[אמרנו]</small> <strong>אלא בארעתא</strong> <small>[בקרקעות],</small> <strong>אבל בבתי לית לן</strong> <small>[בבתים אין לנו]</small> <strong>בה</strong> חשש, לפי שיש שכנים והם יכולים להעיד שהבתים לא היו שלהם. <strong>ובארעתא נמי</strong> <small>[ובקרקע גם כן]</small> <strong>לא אמרן</strong> <small>[אמרנו]</small> <strong>אלא</strong> כש<strong>לא עביד עיטדא</strong> <small>[עשה שטר חלוקה</small> מפורש<small>],</small> <strong>אבל</strong> כאשר <strong>עביד עיטדא</strong> <small>[עשה שטר חלוקה]</small> — <strong>קלא אית לה</strong> <small>[קול יש לכך],</small> כלומר, השמועה יוצאת, והכל יודעים מה חלקו של כל אחד מן האחים.
  ואולם מסכמים: <strong>ולא היא</strong> <small>[ואינו כן]</small> כלומר, אין נוהגים כפי שאמרנו, אלא <strong>לא שנא אחי דאבא ולא שנא אחי דאמא</strong> <small>[אינו שונה אחים מאב ואינו שונה אחים מן האם],</small> <strong>לא שנא ארעתא ולא שנא בתי</strong> <small>[אינו שונה בקרקעות ואינו שונה בבתים],</small> <strong>ולא שנא עביד עיטדא לא שנא לא עביד עיטדא</strong> <small>[ואינו שונה אם עשה שטר חלוקה אינו שונה אם לא עשה שטר חלוקה]</small> — <strong>לא מחתינן</strong> <small>[אין אנו מורידין]</small> קרוב לנכסי קטן, כדי שלא להגיע לידי חשש.
 <big>א</big> מסופר: <strong>ההיא סבתא דהויא</strong> <small>[זקנה אחת שהיו]</small> <strong>לה תלת בנתא</strong> <small>[שלוש בנות].</small> <strong>אישתבאי איהי וחדא ברתא</strong> <small>[נשבתה היא ובת אחת].</small> <strong>אידך תרתי בנתא שכיבא חדא מינייהו ושבקה ינוקא</strong> <small>[</small>ו<small>משתי הבנות</small> האחרות <small>מתה אחת מהן והניחה תינוק].</small> <strong>אמר אביי: היכי נעביד</strong> <small>[כיצד נעשה]</small> בענין זה? אם <strong>לוקמינהו לנכסי בידא דאחתא</strong> <small>[נעמיד את הנכסים בידי האחות</small> הנותרת<small>]</small> יש לחשוש <strong>דלמא שכיבא סבתא</strong> <small>[שמא</small> כבר <small>מתה הזקנה]</small> <strong>ו</strong>הלא <strong>אין מורידין קרוב לנכסי קטן,</strong> שהרי אם מתה הזקנה ירש הקטן שליש מנכסיה ואין מורידין קרוב לנכסי קטן. ואולם אם <strong>נוקמינהו לנכסיה בידא דינוקא</strong> <small>[נעמיד את</small> חלק <small>הנכסים בידי הקטן]</small> <strong>דלמא</strong> <small>[שמא]</small> <strong>לא שכיבא</strong> <small>[מתה]</small> ה<strong>סבתא</strong> וכלל הוא: <strong>אין מורידין קטן לנכסי שבוי!</strong>
 <strong>אמר אביי: הלכך</strong> <small>[על כן],</small> <strong>פלגא יהבינא</strong> <small>[חצי</small> הנכסים <small>נותנים]</small> <strong>לה לאחתא</strong> <small>[לאחות]</small> שאם מתו שתי השבויות הרי זו יורשת חצי הנכסים, ואם לא מתו — הרי מורידים קרוב לנכסי שבוי. <strong>ואידך פלגא מוקמינן ליה אפוטרופא לינוקא</strong> <small>[ולחצי האחר מעמידין אפוטרופוס עבור הקטן],</small> שהרי יתכן שהוא ירש את חצי הנכסים. <strong>רבא אמר: מגו דמוקמינן אפוטרופא לפלגא, מוקמינן ליה אפוטרופא לאידך פלגא</strong> <small>[מתוך שאנו מעמידין אפוטרופוס לחצי, מעמידין אפוטרופוס לחצי האחר]</small> ויהיו כל הנכסים בידי אפוטרופוס, עד שיתבררו הדברים.
 <strong>לסוף שמעו דשכיבא</strong> <small>[שמתה]</small> אותה <strong>סבתא</strong> ולא שמעו מה אירע לה לבת השבויה. <strong>אמר אביי: תילתא יהבינן</strong> <small>[שליש</small> מן הנכסים <small>נותנים אנו]</small> <strong>לה לאחתא</strong> <small>[לאחות</small> החיה<small>],</small> <strong>ותילתא יהבינן ליה לינוקא</strong> <small>[ושליש נותנים לתינוק],</small> שהרי הוא יורש (על ידי אמו שמתה) את סבתו. <strong>ואידך תילתא</strong> <small>[והשליש האחר]</small> של האחות השבויה שאין יודעים מה עלה בגורלה, <strong>יהבינן דנקא לאחתא</strong> <small>[נותנים ששית,</small> חצי השליש, <small>לאחות]</small> <strong>ואידך דנקא מוקמינן ליה אפוטרופא לינוקא</strong> <small>[ולששית האחרת מעמידין אפוטרופוס לתינוק]</small> שמא מתה האחות ונכס זה הוא שלו. <strong>רבא אמר: מגו דמוקים אפוטרופא לדנקא מוקמינן נמי אפוטרופא לאידך דנקא</strong> <small>[מתוך שמעמיד אפוטרופוס לשישית מעמידין גם כן אפוטרופוס לששית האחרת]</small> עד שיתברר מה עלה בגורל האחות.
 <big>ב</big> מסופר: <strong>מרי בר איסק</strong> שהיה איש עשיר ותקיף <strong>אתא ליה אחא</strong> <small>[בא לו אח]</small> שלא הכיר <strong>מבי חוזאי</strong> שהוא מקום רחוק מבבל. <strong>אמר ליה</strong> <small>[אמר לו]</small>: <strong>פלוג</strong> <small>[חלוק]</small> <strong>לי</strong> בנכסים שהרי אני אחיך. <strong>אמר ליה</strong> <small>[לו]:</small> <strong>לא ידענא לך</strong> <small>[אין אני מכיר אותך]</small> ואינני יודע מי אתה.
 <strong>אתא לקמיה</strong> <small>[בא</small> הדין <small>לפני]</small> <strong>רב חסדא. אמר</strong> לו לתובע: <strong>שפיר קאמר</strong> <small>[יפה אמר]</small> <strong>לך</strong> מרי בר איסק, <strong>שנאמר: "ויכר יוסף את אחיו והם לא הכרהו"</strong> (בראשית מב, ח), ומסבירים כיצד יכול היה דבר זה לקרות — <strong>מלמד שיצא</strong> מהם <strong>בלא חתימת זקן ובא בחתימת זקן,</strong> ואם כן מוכיח הדבר שבהחלט יתכן שאי אפשר להכיר אותך כמבוגר. <strong>אמר ליה</strong> <small>[לו]</small> רב חסדא לתובע: <strong>זיל אייתי סהדי דאחוה את</strong> <small>[לך הבא עדים שאתה אחיו].</small> <strong>אמר ליה</strong> <small>[לו]:</small> <strong>אית</strong> <small>[יש]</small> <strong>לי סהדי</strong> <small>[עדים],</small> <strong>ו</strong>אולם <strong>דחלי מיניה</strong> <small>[מפחדים</small> הם <small>ממנו],</small> ממרי בר איסק, משום <strong>דגברא אלימא</strong> <small>[שאדם אלים]</small> <strong>הוא</strong> וחוששים שמא יפגע בהם. <strong>אמר ליה לדידיה</strong> <small>[אמר לו</small> למרי בר איסק<small>]:</small> <strong>זיל אנת אייתי סהדי דלאו אחוך</strong> <small>[לך אתה הבא עדים שאין אחיך]</small> <strong>הוא.</strong>
 <strong>אמר ליה</strong> <small>[לו]</small> מרי בר איסק: וכי <strong>דינא הכי</strong> <small>[הדין כך]?!</small> והלא כלל הוא: <strong>המוציא מחבירו עליו הראיה,</strong> ועליו חובת ההוכחה ולא עלי. <strong>אמר ליה</strong> <small>[לו]:</small> <strong>הכי דיינינא לך ולכל אלימי דחברך</strong> <small>[כך אני דן אותך ואת כל האלמים חבריך],</small> שכיון שידוע שאתה איש אלים, אני קונס אותך שעליך להביא עדים. <strong>אמר ליה</strong> <small>[לו]</small> מרי בר איסק: <strong>סוף סוף</strong> אם לכך אתה חושש <strong>אתו סהדי</strong> <small>[יבואו עדים]</small> <strong>ול</strong><strong>א מסהדי</strong> <small>[יעידו]</small> לטובתו אלא לטובתי, שהרי יתכן שישקרו! <strong>אמר ליה</strong> <small>[לו]:</small> <strong>תרתי</strong> <small>[שני]</small> דברים <strong>לא עבדי</strong> <small>[יעשו],</small> כלומר, אינני חושש שתוכל להשפיע שהעדים יעשו שני דברים רעים: גם ימנעו מעדות אמת וגם יבואו להעיד עדות שקר ממש.
 <strong>לסוף אתו סהדי</strong> <small>[לבסוף באו עדים]</small> והעידו על אותו אדם <strong>דאחוה</strong> <small>[שאחיו]</small> של מרי בר איסק <strong>הוא.</strong> כיון שהוכח הדבר <strong>אמר ליה</strong> <small>[אמר לו</small> האח<small>]:</small> <strong>לפלוג לי נמי מפרדיסי ובוסתני דשתל</strong> <small>[שיחלוק לי גם כן מן הפרדסים והגנים ששתל]</small> בינתיים מאז מות אבינו. <strong>אמר ליה</strong> <small>[לו]</small> רב חסדא למרי בר איסק: <strong>שפיר קאמר</strong> <small>[יפה אמר]</small> <strong>לך,</strong> וכדין אמר, שכן שנינו במשנה: <strong>הניח</strong> אדם במותו <strong>בנים גדולים וקטנים, והשביחו גדולים את הנכסים</strong> — <strong>השביחו לאמצע.</strong> כלומר, כל השבח מתחלק בין כולם, ואין הגדולים יכולים לטעון שהם לבדם עבדו והשבח הוא שלהם בלבד.
## דף מ.
 <strong>וכן אמר רבה: השביחו לאמצע. אמר ליה</strong> <small>[לו]</small> <strong>אביי: מי דמי</strong> <small>[האם דומה</small> הדבר<small>]?</small> <strong>התם</strong> <small>[שם]</small> במקרה שהיו האחים יחד, ה<strong>גדולים גבי</strong> (את) ה<strong>קטנים ידעי וקא מחלי</strong> <small>[ידעו</small> שהם מצויים <small>ומחלו]</small> מראש על טרחתם למען אחיהם הקטנים, <strong>הכא מי ידע דליחיל</strong> <small>[כאן האם ידע</small> האח הגדול שקיים אח צעיר <small>שימחול לו</small> על טרחתו<small>].</small>
 מסופר: <strong>אגלגל מלתא ומטא לקמיה</strong> <small>[התגלגל הדבר ובא לפני]</small> <strong>ר' אמי.</strong> <strong>אמר להו</strong> <small>[להם]</small> למוסרי הלכה זו: הלא <strong>גדולה מזו,</strong> כלומר, חידוש גדול מזה <strong>אמרו:</strong> שקרובים המטפלים בנכסי שבוים <strong>שמין להם כאריס,</strong> ואם כן אף כשטיפל בנכסים שלא היו שלו כלל נותנים לו שכר עבודתו, <strong>השתא דידיה לא יהבינן ליה</strong> <small>[ועכשיו את שלו</small> שכר עבודתו שעבד בדבר שהוא שלו <small>לא ניתן לו]?</small> ולפיכך מגיע למרי בר איסק שכר על מה שהוציא עבור הנכסים.
 <strong>אהדרוה הא לקמיה</strong> <small>[החזיר</small> את ההערה <small>הזו לפני]</small> <strong>רב חסדא. אמר להו: מי דמי</strong> <small>[אמר להם: האם דומה]</small> הדבר? <strong>התם ברשות נחית, הכא לאו ברשות נחית</strong> <small>[שם ברשות</small> חכמים <small>ירד</small> לנכסי השבוי, <small>כאן לא ברשות ירד</small> לנכסי אחיו<small>].</small> <strong>ועוד:</strong> הלא <strong>קטן הוא</strong> (היה) האח בשעה שירש מרי בר איסק את הנכסים, וכלל הוא ש<strong>אין מורידין קרוב לנכסי קטן,</strong> ונמצא כי שלא כדין עשה.
 <strong>אהדרוה לקמיה דר' אמי</strong> <small>[החזירו</small> את התשובה הזו <small>לפני ר' אמי],</small> <strong>אמר להו</strong> <small>[להם]:</small> <strong>לא סיימוה קמי דקטן הוא</strong> <small>[לא סיימו</small> לספר <small>לי שקטן היה]</small> ואם כן הוא צדק רב חסדא.
 <big>א משנה</big> <strong>המפקיד פירות אצל חבירו</strong> והחבר מחזיר פירות אחרים כנגדם, <strong>הרי זה יוציא לו</strong> מהדברים שהוא מחזיר <strong>חסרונות</strong> של פחת. שהפירות פוחתים מסיבות שונות עם הזמן, וצריך להחזיר לו רק כשיעור המגיע למפקיד. והפחת היחסי אותו הוא מוציא מן הפירות הוא לפי חשבון זה: <strong>לחטים ולאורז</strong> מוריד <strong>תשעה חצאי קבין</strong> לכל <strong>כור, לשעורין ולדוחן</strong> יוריד <strong>תשעה קבין לכור, לכוסמין ולזרע פשתן</strong> — <strong>שלש סאין לכור, הכל לפי המדה,</strong> כלומר, בהתאם ליחס זה מוסיף ומפחית מן הפחת, <strong>והכל לפי הזמן</strong> ששהו הדברים, שחסרון זה הוא לשנה אחת, ואם שהה פחות או יותר מוריד לפי החשבון.
 <strong>אמר ר' יוחנן בן נורי: וכי מה אכפת להן לעכברין</strong> המכרסמים בתבואה, מה היתה הכמות? <strong>והלא אוכלות בין מהרבה ובין מקמעא! אלא, אינו יוציא</strong> (מוציא) <strong>לו חסרונות אלא לכור אחד בלבד</strong> ולא יותר, שהרי אין העכברים אוכלים יותר מכמות זו, גם אם היו שם תבואות מרובות. <strong>ר' יהודה אומר: אם היתה מדה מרובה</strong> שהפקיד אצלו <strong>אינו מוציא לו חסרונות</strong> כלל, <strong>מפני שמותירות</strong> (מוסיפות) מסיבות שונות, ולכן כשמחזיר לו לפי מה שנתן נכלל הפחת בחשבון.
 <big>ב גמרא</big> ושואלים: וכי פחת של אורז הוא מעט כל כך? הלא <strong>אורז טובא</strong> <small>[הרבה</small> יותר<small>]</small> הוא <strong>חסר</strong> במשך הזמן! <strong>אמר רבה בר בר חנה אמר ר' יוחנן: באורז קלוף שנו,</strong> שפחתו מועט יותר. שנינו במשנה: <strong>לכוסמין ולזרע פשתן שלשה סאין לכור. אמר ר' יוחנן אמר ר' חייא: זרע פשתן בגבעולין שנו,</strong> שהוא שפוחת הרבה כל כך. ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>לכוסמין ולזרע פשתן בגבעולין, ולאורז שאינו קלוף</strong> — מוריד לפי חשבון של <strong>שלשה סאין לכור.</strong>
 עוד שנינו במשנה: <strong>הכל לפי המדה</strong> ולפי הזמן. <strong>תנא</strong> <small>[שנה]</small> החכם בתוספתא: <strong>כן לכל כור וכור, וכן לכל שנה ושנה.</strong>
 <strong>אמר ר' יוחנן בן נורי:</strong> וכי מה אכפת להם לעכברים, <strong>תניא</strong> <small>[שנויה</small> ברייתא<small>],</small> <strong>אמרו לו</strong> חכמים <strong>לר' יוחנן:</strong> לא רק עכברים אוכלים, אלא <strong>הרבה אובדות מהן, הרבה מתפזרות מהן,</strong> ולכן על כל כמות יש מסיבות שונות פחת.
 <strong>תנא</strong> <small>[שנה</small> החכם<small>]</small> <strong>במה דברים אמורים</strong> שמוציא לו חסרונות לפי שיעור זה — <strong>שעירבן</strong> את הפירות שלקח מחבירו <strong>עם פירותיו,</strong> ואינו יודע מה שלו ומה של חבירו. <strong>אבל</strong> אם <strong>יחד לו קרן זוית</strong> לפירות של חבירו, <strong>אומר לו: הרי שלך לפניך</strong> ואינו צריך לחשב אם פחת יותר או פחות.
  ושואלים:  <strong>וכי</strong> <small>[וכאשר]</small> <strong>עירבן עם פירותיו מאי הוי</strong> <small>[מה יהיה],</small> מדוע צריך לעשות חשבון? <strong>ליחזי לדידיה</strong> <small>[שיראה את שלו]</small> <strong>כמה הויין</strong> <small>[הן]</small> ויחשב כמה חסרו במשך הזמן, ולפי אותו חסרון יתן גם לחבירו! ומשיבים: כאן מדובר <strong>במסתפק מהם,</strong> שבינתיים היה בעל הבית גם אוכל מפירותיו ולכן אינו יכול לחשב.
  ושואלים:  <strong>וליחזי</strong> <small>[ושיראה]</small> <strong>כמה אסתפק</strong> <small>[הסתפק],</small> כמה אכל במשך הזמן, ויצרף ויעשה את החישוב! ומשיבים: <strong>דלא ידעי</strong> <small>[שאין</small> <strong>יודעים]</strong> <strong>כמה אסתפק</strong> <small>[לקח]</small> ולכן יש להחזיר לפי אומדן.
 <big>ג</big> שנינו במשנה ש<strong>ר' יהודה אומר: אם היתה מדה מרובה</strong> אינו מוציא לו חסרונות. ושואלים: <strong>כמה</strong> היא <strong>מדה מרובה? אמר רבה בר בר חנה אמר ר' יוחנן: עשרה כורין. תניא נמי הכי</strong> <small>[שנויה גם כן כך</small> בברייתא<small>]:</small> <strong>כמה מדה מרובה</strong> — <strong>עשרה כורין.</strong>
 <strong>תני תנא קמיה</strong> <small>[שנה חוזר המשניות לפני]</small> <strong>רב נחמן: במה דברים אמורים</strong> — <strong>שמדד לו מתוך גורנו והחזיר לו מתוך גורנו,</strong> כלומר באותה מדה שמודדים בגורן. <strong>אבל</strong> כאשר <strong>מדד לו מתוך גורנו והחזיר לו מתוך ביתו</strong> — <strong>אינו יוציא לו חסרונות מפני שמותירות,</strong> שהמדה שבגורן היתה גדולה קצת יותר מן המדה הרגילה.
 <strong>אמר ליה</strong> <small>[לו]</small> <strong>וכי בשופטני עסקינן</strong> <small>[בשוטים עוסקים אנו],</small> <strong>דיהבי בכיילא רבא ושקלי בכיילא זוטא</strong> <small>[שנותנים במדה גדולה ונוטלים במדה קטנה]?</small> ברור שאם נתן לו בגורן ומדד במדת הגורן, אף כשלוקח יקח במדת הגורן ולא לפי מדות אחרות! <strong>דלמא</strong> <small>[שמא]</small> לא הסברת את הברייתא כיאות ו<strong>בימות הגורן קאמרת</strong> <small>[אמרת].</small> וכך יש להבין: <strong>במה דברים אמורים</strong> — <strong>שמדד לו בימות הגורן והחזיר לו בימות הגורן,</strong> כלומר באותם זמנים. <strong>אבל</strong> כאשר <strong>מדד לו בימות הגורן והחזיר לו בימות הגשמים</strong> — <strong>אינו יוציא לו חסרון מפני שמותירות,</strong> משום שהזרעים סופגים לחות במשך הזמן ונפחם גדל, וכשמחזיר לו לפי אותה מדת נפח כבר נכלל הפחת בכך.
 <strong>אמר ליה</strong> <small>[לו]</small> <strong>רב פפא לאביי:</strong> <strong>אם כן</strong> שהנפח גדל בימות הגשמים <strong>לפקע כדא</strong> <small>[שיפקע הכד]</small> שבו שמים תבואה בגלל ההתנפחות הזו! ומספרים: אכן <strong>הוה עובדא</strong> <small>[היה מעשה]</small> <strong>ו</strong>אכן <strong>פקע כדא</strong> <small>[הכד].</small> <strong>איבעית אימא</strong> <small>[אם תרצה אמור]</small> יש טעם אחר, <strong>משום איצצא</strong> <small>[הדוחק],</small> כלומר, כשהיו הזרעים בגורן היו בשל הכמות הגדולה מרווחים יותר ואחר כך כשנותנו במקום צר נדחקו הזרעים, ומשום כך נותן במדה קטנה יותר.
 <big>ד משנה</big> וכשמחזיר משקים שהופקדו אצלו <strong>יוציא</strong> (יוריד) לו <strong>שתות ליין</strong> שבשל בליעת הקנקנים והאידוי פוחת מהם כדי שתות. <strong>ר' יהודה אומר:</strong> יוריד <strong>חומש. יוציא לו שלשה לוגין שמן למאה,</strong> לפי חשבון חסרונן: <strong>לוג ומחצה</strong> של <strong>שמרים</strong> ששוקעים במשך הזמן לתחתית הקנקן, ו<strong>לוג ומחצה בלע</strong> שנבלע השמן בדפנות הקנקן. <strong>אם היה</strong> זה <strong>שמן מזוקק אינו יוציא לו שמרים,</strong> שהרי כבר סיננו את השמן משמריו קודם לכן, <strong>אם היו קנקנים ישנים</strong> שכבר בלעו כל צרכם — <strong>אינו יוציא לו בלע. ר' יהודה אומר: אף המוכר שמן מזוקק לחבירו כל ימות השנה, הרי זה</strong> הקונה <strong>מקבל עליו</strong> שיפחית לו <strong>לוג ומחצה שמרים למאה,</strong> שזהו השעור המקובל של שמרים.
 <big>ה גמרא</big> ומעירים: <strong>ולא פליגי</strong> <small>[ואין חלוקים]</small> חכמים ור' יהודה בהלכה, אלא <strong>מר כי אתריה ומר כי אתריה</strong> <small>[חכם זה לפי מקומו וחכם זה לפי מקומו].</small> <strong>באתריה דמר</strong> <small>[במקומו של חכם זה,</small> של תנא קמא<small>]</small> <strong>חפו בקירא ולא מייץ טפי</strong> <small>[מחפים</small> את הקנקנים <small>בשעוה ואינה סופגת הרבה],</small> <strong>באתריה דמר חפו בכופרא ומייץ טפי</strong> <small>[במקומו של חכם זה,</small> ר' יהודה, <small>מצפים</small> את הכדים <small>בזפת והיא בולעת הרבה].</small> <strong>איבעית אימא</strong> <small>[אם תרצה אמור]</small> <strong>משום גרגישתא</strong> <small>[משום</small> טיב <small>האדמה]</small> שממנה עושים את הכדים, <strong>הא מייצא טפי והא לא מייצא טפי</strong> <small>[זו סופגת הרבה וזו אינה סופגת הרבה].</small>
 מסופר: <strong>באתריה</strong> <small>[במקומו]</small> של <strong>רב יהודה רמו</strong> <small>[היו מכניסים]</small> <strong>ארבעים ותמני כוזי בדנא</strong> <small>[ושמונה ספלים בתוך חבית],</small> שזה היה שעור גודלן של החביות שם. <strong>אזיל דנא בשיתא זוזי</strong> <small>[היה הולך,</small> עולה, מחיר <small>החבית שישה דינרים],</small> והיה <strong>פריס</strong> <small>[מחלקם]</small> <strong>רב יהודה</strong> ומוכרם כחנווני <strong>שיתא שיתא בזוזא</strong> <small>[שישה שישה</small> ספלים <small>בזוז],</small>
## דף מ:
 <strong>דל תלתין ושיתא בשיתא</strong> <small>[הוצא מהם שלושים ושישה</small> ספלים שמכר <small>בשישה</small> זוזים<small>]</small> ואם כן קיבל בחזרה את מה ששילם עבור החבית, <strong>פשו ליה תריסר</strong> <small>[נשארו</small> עוד <small>שנים עשר</small> ספלים<small>]</small> עודף שהרוויח. <strong>דל תמניא שתותי</strong> <small>[הוצא</small> מהם <small>שמונה ששיות]</small> שהרי אמרנו כי שישית מהיין נספגת בקנקנים, ודבר זה היה על חשבונו של החנווני, נמצא כי <strong>פשו להו</strong> <small>[נשארו להם]</small> איפוא <strong>ארבעה</strong> ספלים יתרים שהם היו הרווח שהרויח רב יהודה.
  ושואלים:  <strong>והאמר</strong> <small>[והרי אמר]</small> <strong>שמואל:</strong> <strong>המשתכר</strong> בצורכי אוכל נפש <strong>אל ישתכר יותר על שתות</strong> <small>[ששית],</small> ומשמע כי לכל הפחות שישית מותר לו להשתכר, ואולם לפי החשבון נמצא שרב יהודה הרוויח הרבה פחות משישית, ומדוע עשה כן?
  ומשיבים:  <strong>איכא גולפי ושמריא</strong> <small>[יש</small> את <small>הקנקן</small> עצמו <small>והשמרים]</small> שנשארו עוד בידו שהרי קנה הכל בשישה זוזים, והם מוסיפים לרווח. ושואלים: <strong>אי הכי נפיש ליה טפי משתות</strong> <small>[אם כך מרובה</small> לו הרווח <small>יותר משישית]</small> וכיצד לקח רב יהודה יותר מן המותר? ומשיבים: <strong>איכא טרחיה</strong> <small>[יש</small> את שכר <small>טרחתו],</small> שכר מכירת השמן <strong>ודמי ברזנייתא</strong> <small>[הניקוב]</small> שלוקח בעל מלאכה מיוחד שצריך לנקב את החביות, וכשמורידים את אלה מן החשבון נמצא שהרוויח שתות.
 <big>א</big> שנינו במשנה <strong>אם היה שמן מזוקק אינו יוציא לו שמרים,</strong> וכן אם היה זה כד ישן לא יוציא לו כיון שאין הכד בולע. ושואלים: <strong>והא</strong> <small>[והרי]</small> <strong>אי אפשר</strong> ש<strong>לא בלע</strong> <small>[יבלע]</small> הכד מאומה, אפילו בכד ישן! <strong>אמר רב נחמן: במזופפין</strong> (בכלים שהיו מצופים מבפנים בזפת) <strong>שנו,</strong> שאם הכד ישן ומזופף — אינו בולע. <strong>אביי אמר: אפילו תימא</strong> <small>[תאמר]</small> <strong>שלא</strong> מדובר כאן <strong>במזופפין, כיון דטעון</strong> <small>[שבלעו]</small> — <strong>טעון</strong> <small>[בלעו]</small> ושוב אין שמן נבלע בתוכם.
 <big>ב</big> עוד שנינו במשנה ש<strong>ר' יהודה אומר</strong> ש<strong>אף המוכר שמן מזוקק לחבירו כל ימות השנה הרי זה</strong> הקונה <strong>מקבל עליו לוג ומחצה שמרים למאה. אמר אביי: כשתמצא לומר</strong> כשתמצה את הדבר ותדקדק בו תמצא כי <strong>לדברי ר' יהודה מותר לערב שמרים</strong> ששקעו לתחתית החבית עם השמן הצלול שנשאר מלמעלה, שיכול לבחוש שנית את כל החבית ולמכור כל מה שיש בה. <strong>ולדברי חכמים אסור לערב שמרים.</strong>
 ומסביר, <strong>לדברי ר' יהודה מותר לערב שמרים, והיינו טעמא</strong> <small>[וזהו הטעם]</small> ש<strong>מקבל</strong> הקונה ומפחית מן השמן אותו לוג ומחצה, <strong>דאמר ליה</strong> <small>[שאומר לו]</small> המוכר: <strong>אי בעי לערובי</strong> <small>[אילו הייתי רוצה לערב]</small> <strong>לך</strong> שמרים — <strong>מי</strong> <small>[האם]</small> <strong>לא ערבי</strong> <small>[הייתי מערב]</small> <strong>לך?</strong> <strong>השתא נמי קביל</strong> <small>[עכשיו גם כן קבל]</small> על עצמך שיעור הפחת עבור השמרים.
  ושואלים:  <strong>ולימא ליה</strong> <small>[ושיאמר לו]</small> הקונה: <strong>אי ערבת</strong> <small>[אילו הייתה מערב]</small> <strong>לי</strong> שמרים <strong>הוה מזדבן</strong> <small>[היו נמכרים]</small> <strong>לי, השתא מאי אעביד ליה</strong> <small>[עכשיו מה אעשה לזה]?</small> הרי <strong>לחודיה לא מזדבן</strong> <small>[לחוד אין</small> הדבר <small>נמכר]</small> <strong>לי</strong> ונמצא שאני מפסיד! ומשיבים: בקונה שהוא <strong>בעל הבית</strong> הצריך שמן לעצמו <strong>עסקינן</strong> <small>[עוסקים אנו]</small> <strong>דניחא ליה בצילא</strong> <small>[שנוח לו</small> בשמן <small>צלול]</small> וכדאי לו שהמוכר יפחית מן השמן את אחוז השמרים. ושואלים: <strong>ולימא ליה</strong> <small>[ושיאמר לו]</small> הקונה: <strong>מדלא ערבית</strong> <small>[מכיון שלא עירבת]</small> <strong>לי</strong> — משמע ש<strong>אחולי אחלת</strong> <small>[מחלת]</small> <strong>לי!</strong>
 ומשיבים: <strong>ר' יהודה לטעמיה</strong> <small>[לטעמו,</small> לשיטתו<small>],</small> <strong>דלית ליה</strong> <small>[שאין לו,</small> שאינו מקבל<small>]</small> סברה זו של <strong>מחילה,</strong> ולדעתו אין הקונה יכול לומר שמחל המוכר יתר על המחיר הראוי. <strong>דתנן</strong> <small>[<small>שכן שנינו במשנה</small>]</small>: <strong>מכר לו</strong> לחבירו <strong>צמד</strong> — <strong>לא מכר לו את הבקר,</strong> שהמלה "צמד" כדיוקה משמעה העול המצמיד זוג בהמות לחרישה, אבל אפשר להבינו גם כצמד הבהמות עם העול שעליהן. ואמרו חכמים שאם אמר שמוכר "צמד" שרק העול עצמו נמכר, אבל לא הבקר. <strong>מכר לו את הבקר</strong> — <strong>לא מכר לו את הצמד,</strong> והמכירה היא רק על מה שאמר לו כדיוקן של המילים.
 <strong>ר' יהודה אומר: הדמים מודיעין,</strong> כלומר לפי המחיר אפשר להבין מה הוא שנמכר ונקנה. <strong>כיצד?</strong> — <strong>אמר לו: מכור לי צמדך במאתים זוז</strong> — <strong>הדבר ידוע שאין הצמד</strong> (העול עצמו) נמכר <strong>במאתיים זוז</strong> ובוודאי נתכוון לצמד שוורים. <strong>וחכמים אומרים: אין הדמים</strong> (המחיר) <strong>ראיה</strong> אלא ייתכן שמחל המוכר לקונה, ומכר לו הרבה במעט או להיפך.
  ובהמשך לענייננו: <strong>לדברי חכמים אסור לערב שמרים, והיינו טעמא</strong> <small>[וזהו הטעם]</small> ש<strong>לא מקבל</strong> הקונה על עצמו את הפחת — <strong>דאמר ליה</strong> <small>[שאומר לו]</small> הקונה: <strong>אי בעית לערובי</strong> <small>[אם היית רוצה לערב]</small> — <strong>מי הוה שרי</strong> <small>[האם היה מותר]</small> <strong>לך?</strong> <strong>השתא נמי לא מקבילנא</strong> <small>[עכשיו גם כן אין אני רוצה לקבל].</small>
 <strong>אמר ליה</strong> <small>[לו]</small> <strong>רב פפא לאביי: אדרבה, איפכא מסתברא</strong> <small>[להיפך, ההיפך</small> הוא <small>המסתבר].</small> וכן נדון: <strong>לדברי חכמים מותר לערב שמרים, והיינו טעמא</strong> <small>[וזהו הטעם]</small> שהוא <strong>לא מקבל</strong> — <strong>דאמר ליה</strong> <small>[שאומר לו]</small> הקונה: <strong>מדלא</strong> <small>[מכיון שלא]</small> <strong>ערבת לי,</strong> ודאי <strong>אחולי אחלית</strong> <small>[מחלת]</small> <strong>לי.</strong> ואילו <strong>לדברי ר' יהודה אסור לערב שמרים, והיינו טעמא</strong> <small>[וזהו הטעם]</small> ש<strong>מקבל</strong> — <strong>דאמר ליה</strong> <small>[שאומר לו]</small> המוכר: <strong>אי בעי לערובי</strong> <small>[אילו הייתי רוצה לערב]</small> — הרי <strong>לא שרי</strong> <small>[אסור]</small> <strong>לי לערובי</strong> <small>[ערב]</small> <strong>לך,</strong> ואתה <strong>קבולי</strong> <small>[לקבל]</small> <strong>לא מקבלת</strong> <small>[תקבל]</small> את הפחת, אם כן נמצא שאינני מרויח כלום במכירה זו. והרי מפורסם מפתגם שאומרים אנשים על שוטה העוסק במסחר: <strong>זבון וזבין תגרא איקרי</strong> <small>[מכור וקנה</small> באותו מחיר כדי <small>שתקרא תגר]?</small> הלא בוודאי צריך אני להרויח דבר מה.
 <strong>תנא</strong> <small>[שנה]</small> החכם: <strong>אחד הלוקח</strong> (הקונה) <strong>ואחד המפקיד לפקטים</strong> (פסולת הצפה על גבי השמן). ושואלים: <strong>מאי</strong> <small>[מה</small> פירוש<small>]</small> <strong>לפקטים?</strong> <strong>אילימא</strong> <small>[אם תאמר]</small> <strong>כי היכי</strong> <small>[כשם]</small> שה<strong>לוקח לא מקבל</strong> על עצמו את הפחת של ה<strong>פקטים</strong> ו<strong>מפקיד נמי</strong> <small>[גם כן]</small> <strong>לא מקבל</strong> על עצמו את פחת ה<strong>פקטים</strong> וצריך להחזיר לו שמן צלול <strong>ולימא ליה</strong> <small>[ושיאמר לו]</small> מקבל הפקדון: <strong>פקטך מאי איעביד להו</strong> <small>[עכירות השמנים שלך מה אעשה להם]?</small>
 אלא יש להבין: <strong>כי היכי</strong> <small>[כשם]</small> שה<strong>מפקיד מקבל</strong> את ה<strong>פקטים</strong> ויודע שמפחיתים חלק מן השמן בגלל החלק העכור שבתוכו <strong>ה</strong><strong>לוקח נמי</strong> <small>[גם כן]</small> <strong>מקבל</strong> על עצמו אחוז מסויים עבור <strong>פקטים.</strong> ושואלים: <strong>ומי</strong> <small>[והאם]</small> <strong>מקבל</strong> ה<strong>לוקח</strong> על עצמו <strong>את ה</strong><strong>פקטים?</strong> <strong>והתניא</strong> <small>[והרי שנינו</small> בברייתא<small>],</small> <strong>ר' יהודה אומר: לא אמרו שמן עכור אלא למוכר בלבד, שהרי לוקח מקבל עליו לוג ומחצה שמרים,</strong> אבל מקבל שמן נקי בלא פקטים. ומשיבים: <strong>לא</strong>
 <strong>קשיא</strong> <small>[אינו קשה],</small> <strong>הא</strong> <small>[זה]</small> — <strong>דיהיב ליה זוזי</strong> <small>[שנתן לו זוזים,</small> כסף<small>]</small> <strong>ב</strong>חודש <strong>תשרי</strong> שאז מוסקים את הזיתים <strong>וקא שקיל מיניה</strong> <small>[ולוקח ממנו]</small> <strong>ב</strong>חודש <strong>ניסן כי</strong> <small>[כפי]</small> ה<strong>מדה</strong> של חודש <strong>תשרי,</strong> שכיון ששילם לו בשעתו מחיר נמוך קצת יותר, הרי הוא צריך לקבל על עצמו שמן כפי שהיה בתשרי, שמיד לאחר המסיקה היה עדיין השמן עכור. <strong>הא</strong> <small>[זה]</small> <strong>דיהיב ליה זוזי</strong> <small>[שנתן לו זוזים,</small> כסף<small>]</small> <strong>ב</strong>חודש <strong>ניסן וקא שקיל מיניה</strong> <small>[ולוקח ממנו]</small> <strong>ב</strong>חודש <strong>ניסן כי</strong> <small>[כפי]</small> ה<strong>מדה</strong> של חודש <strong>ניסן,</strong> שמשלם לו מעט יותר ורוצה בשמן מזוקק.
 <big>ב משנה</big> <strong>המפקיד חבית אצל חבירו ולא יחדו לה</strong> ה<strong>בעלים מקום,</strong> שלא התנה המפקיד שתהא החבית במקום מסויים בבית השומר, <strong>וטלטלה</strong> השומר <strong>ונשתברה, אם מתוך ידו</strong> (בעודה בידו) <strong>נשברה,</strong> יש לחלק: אם טלטל את החבית <strong>לצורכו</strong> שרצה להשתמש בה לאיזה צורך — <strong>חייב</strong> לשלם את הנזק. ואם טלטל את החבית <strong>לצורכה,</strong> כגון שרצה להוציאה ממקום שהיתה ניזוקת בו — <strong>פטור.</strong> <strong>אם משהניחה</strong> לאחר שטלטלה <strong>נשברה, בין</strong> שטלטלה מראש <strong>לצורכו בין</strong> שטלטלה <strong>לצורכה</strong> — <strong>פטור.</strong> ואולם אם <strong>יחדו לה הבעלים מקום, וטלטלה</strong> השומר <strong>ונשברה, בין מתוך ידו ובין משהניחה,</strong> אם טלטלה <strong>לצורכו</strong> — <strong>חייב,</strong> אם <strong>לצורכה</strong> — <strong>פטור.</strong>
 <big>ג גמרא</big> ושואלים: <strong>הא מני</strong> <small>[זו</small> משנתינו, כשיטת <small>מי היא]</small> — כשיטת <strong>ר' ישמעאל,</strong> ש<strong>אמר: לא בעינן</strong> <small>[אין אנו צריכים]</small> <strong>דעת בעלים.</strong> שכאשר אדם מחזיר דבר שגנב, אינו צריך להודיע לבעל החפץ שהוא מחזיר לו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הגונב טלה מן העדר</strong> או <strong>סלע</strong> (מטבע) <strong>מן הכיס</strong> — <strong>למקום שגנב יחזיר,</strong> ואינו צריך להודיע כלל לבעלים, אלו <strong>דברי ר' ישמעאל. רבי עקיבא אומר:</strong>
## דף מא.
 <strong>צריך דעת בעלים</strong> כשמחזיר, וכל עוד לא הודיע להם הריהו חייב באחריות על מה שלקח.
  ושואלים:  <strong>אי</strong> <small>[אם]</small> לשיטת <strong>ר' ישמעאל, מאי איריא</strong> <small>[מה שייך,</small> מדוע דווקא<small>]</small> ש<strong>לא יחדו</strong> הבעלים מקום? <strong>אפילו יחדו נמי</strong> <small>[גם כן],</small> כיון שהחזיר את הדבר למקומו, הרי נהג כראוי!
  ומשיבים: בלשון  <strong>לא מיבעיא קאמר</strong> <small>[נצרכה אמר;.</small> <strong>לא מיבעיא</strong> <small>[נצרכה]</small> לומר כש<strong>יחדו</strong> לה הבעלים מקום ש<strong>מקומה הוא, אלא אפילו לא יחדו</strong> לה הבעלים מקום, <strong>דלאו</strong> <small>[שלא]</small> <strong>מקומה הוא</strong> המסויים — <strong>לא בעינן</strong> <small>[אין אנו צריכים]</small> לכך את <strong>דעת הבעלים,</strong> וכיון שהניח את החבית הרי זה נפטר מכל אחריות.
  ואומרים: אם כן,  <strong>אימא סיפא</strong> <small>[אמור את סופה]</small> של משנתנו: <strong>יחדו לה הבעלים מקום וטלטלה ונשברה, בין מתוך ידו, בין משהניחה,</strong> אם טלטלה <strong>לצרכו</strong> — <strong>חייב, לצרכה</strong> — <strong>פטור.</strong> ואם כן <strong>אתאן</strong> <small>[הגענו]</small> לשיטת <strong>ר' עקיבא,</strong> ש<strong>אמר: בעינן</strong> <small>[צריכים אנו]</small> <strong>דעת בעלים,</strong> וכיון שנטלה ממקומה לשם עצמו הרי הוא כגזלן, ועליו האחריות.
  ומקשים:  <strong>אי</strong> <small>[אם]</small> לשיטת <strong>ר' עקיבא</strong> — <strong>מאי איריא</strong> <small>[מה שייך,</small> מדוע דווקא<small>]</small> אם <strong>יחדו? אפילו לא יחדו נמי</strong> <small>[גם כן]</small> יהיה חייב!
  ומשיבים: בלשון  <strong>לא מיבעיא קאמר</strong> <small>[נצרכה אמר],</small> <strong>לא מיבעיא</strong> <small>[נצרכה]</small> לומר כש<strong>לא יחדו, דלאו</strong> <small>[שלא]</small> <strong>מקומה הוא</strong> ואם כן לא היתה כאן החזרה, <strong>אלא אפילו יחדו נמי</strong> <small>[גם כן]</small> שהחבית עכשיו <strong>ב</strong><strong>מקומה הוא,</strong> והחזירה למקומה — מכל מקום <strong>בעינן</strong> <small>[צריכים אנו]</small> <strong>דעת בעלים.</strong>
 ותוהים: אם כן יוצא מכאן כי <strong>רישא</strong> <small>[ראשה]</small> של המשנה כשיטת <strong>ר' ישמעאל וסיפא</strong> <small>[וסופה]</small> כ<strong>ר' עקיבא!</strong> ומשיבים: <strong>אין</strong> <small>[כן]</small> הוא. וכפי ש<strong>אמר ר' יוחנן: מאן דמתרגם</strong> <small>[מי שיסביר]</small> <strong>לי</strong> משנה <strong>זו ב</strong><strong>חבית אליבא דחד תנא</strong> <small>[לפי שיטתו של תנא אחד]</small> ולא לפי שתי שיטות, אכבד אותו עד כדי כך, ש<strong>מובלנא מאניה בתריה לבי מסותא</strong> <small>[אוביל את כליו,</small> בגדיו <small>אחריו לבית המרחץ],</small> כלומר, אנהג בו כמנהג שימוש שעבד נוהג ברבו.
  מסופר, <strong>תרגמה</strong> <small>[הסבירה]</small> <strong>ר' יעקב בר אבא קמיה</strong> <small>[לפני]</small> <strong>רב,</strong> שמדובר כאן באופן <strong>שנטלה על מנת לגוזלה</strong> וזהו פירוש "לצורכו" וכיון שהתכוון לגזול צריך להשיב את החבית למקומה ממש. ובסוף המשנה מדובר שלא החזירה ממש.
  ובדומה לזה <strong>תרגמה</strong> <small>[פירשה]</small> <strong>ר' נתן בר אבא קמיה</strong> <small>[לפני]</small> <strong>רב:</strong> מדובר כאן באופן <strong>שנטלה על מנת לשלוח בה יד,</strong> כלומר, לקחת ממנה משהו, שאמר הכתוב שאם שלח ידו במלאכת רעהו — האחריות מוטלת עליו.
  ושואלים:  <strong>במאי קמיפלגי</strong> <small>[במה חולקים הם]?</small> שזה נתן טעם זה וזה נתן טעם אחר? ומשיבים: בשאלה אם <strong>שליחות יד צריכה חסרון,</strong> כלומר דין זה ששלח את ידו במלאכת רעהו, משמעו שממש יקח משהו ויחסר מן הפקדון, או שנתחייב באחריות אף אם רק נתכוין לכך, ואפילו לא חסר מאומה. <strong>מאן</strong> <small>[מי]</small> ש<strong>אמר</strong> שהתכוון <strong>לגוזלה קסבר</strong> <small>[סבור]</small> ש<strong>שליחות יד</strong> בניגוד לגזילה <strong>צריכה חסרון</strong> ממש, <strong>ומאן</strong> <small>[ומי]</small> ש<strong>אמר</strong> <strong>לשלוח בה יד, קסבר</strong> <small>[סבור</small> הוא<small>]</small> כי <strong>שליחות יד אינה צריכה חסרון.</strong>
 <strong>מתקיף לה</strong> <small>[מקשה על כך]</small> <strong>רב ששת: מידי</strong> <small>[וכי]</small> <strong>"נטלה" קתני</strong> <small>[שנה],</small> הלא <strong>"טלטלה" קתני</strong> <small>[שנה],</small> ואין במשמעות הדברים שהתכוון לקחת אותה לעצמו! <strong>אלא אמר רב ששת: הכא במאי עסקינן</strong> <small>[כאן במה אנו עוסקים]</small> — <strong>כגון שטלטלה להביא עליה גוזלות,</strong> שלא התכוון להשתמש בתוכנה, אלא לטפס עליה לפי שעה לצורכו, <strong>וקא סבר</strong> <small>[וסבור הוא]:</small> <strong>שואל שלא מדעת</strong> הבעלים — <strong>גזלן הוי</strong> <small>[הוא]</small> לענין אחריות. <strong>ו</strong>אם כן, המשנה <strong>כולה</strong> כשיטת <strong>ר' ישמעאל היא,</strong> אלא <strong>סיפא</strong> <small>[סופה]</small> מדובר <strong>שהניחה במקום שאינה מקומה,</strong> וכיון שלא החזירה למקומה — אחריותו עדיין עליה.
  ושואלים:  <strong>ור' יוחנן</strong> הסבור שמשנה זו קשה מאד לתרצה לפי שיטה אחת, מה היה אומר על תרוץ זה? — לדעתו <strong>"הניחה"</strong> — <strong>במקומה משמע,</strong> ואם כן אין אפשרות להסבירה כר' ישמעאל. ועדיין יש סתירה במשנתנו.
 <big>א</big> <strong>איתמר</strong> <small>[נאמר]</small> שנחלקו בבעיה זו האמוראים <strong>רב ולוי. חד</strong> <small>[אחד</small> מהם<small>]</small> <strong>אמר: שליחות יד צריכה חסרון,</strong> שאינו נחשב לשולח יד בפקדון עד שיחסר ממנו ממש ויקח לעצמו, <strong>וחד</strong> <small>ואחד</small> מהם<small>]</small> <strong>אמר:</strong> <strong>שליחות יד אינה צריכה חסרון,</strong> ודי בכוונה לשלוח בה יד. ומעירים: <strong>תסתיים</strong> <small>[תוגדר]</small> ש<strong>רב הוא</strong> ש<strong>אמר</strong> כי <strong>שליחות יד אינה צריכה חסרון</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>רועה שהיה רועה עדרו</strong> שהיו בו בהמותיהם של אחרים, <strong>והניח עדרו ובא לעיר, ובא זאב וטרף</strong> מן העדר <strong>ובא ארי ודרס</strong> — הרי זה <strong>פטור,</strong> שהרי בין כה וכה טריפת הזאב והארי אונס היא. ואולם אם <strong>הניח מקלו ותרמילו עליה</strong> על הבהמה — <strong>חייב</strong> עליה שכיון שהשתמש בבהמה הרי זה כשולח בה יד, וממילא נתחייב בכל אונס שיקרה.
 <strong>והוינן בה</strong> <small>[והיינו עוסקים</small> ומתקשים <small>בה]</small> בבעיה זו, וכי <strong>משום</strong> ש<strong>הניח מקלו ותרמילו עליה חייב? הא שקלינהו</strong> <small>[הרי</small> כבר <small>לקח אותם],</small> וגם אם נאמר שהשתמש בבהמה שלא כדין, הרי כבר הוריד את חפציו ממנה, והרי זה כמחזיר לבעלים!
 <strong>אמר רב נחמן אמר רבה בר אבוה אמר רב:</strong> מדובר כאן שטרפתה החיה <strong>בעודן עליה</strong> שכיון שלקחם לצורכו הרי הן כשלו להתחייב עליהן. ושאלו: <strong>וכי עודן עליה מאי הוא</strong> <small>[מה יהיה]?</small> <strong>הא</strong> <small>[הרי]</small> <strong>לא משכה</strong> את הבהמה, וכיון שלא משך אותה לא נקנתה לו!
 <strong>אמר רב שמואל בר רב יצחק אמר רב:</strong> מדובר שם <strong>שהכישה</strong> (הכה אותה) <strong>במקל ורצתה</strong> (רצה) <strong>לפניו</strong> ואם כן עשה בה משיכה כל שהיא. וממשיכים בבירור הדברים: <strong>והא</strong> <small>[הרי]</small> <strong>לא חסרה</strong> הבהמה דבר על ידי שהניח את חפציו עליה? <strong>אלא לאו שמע מינה</strong> <small>[האם לא תלמד מכאן]</small> כי <strong>קסבר</strong> <small>[סבור]</small> <strong>רב</strong> ש<strong>שליחות יד אינה צריכה חסרון.</strong>
 ודוחים: <strong>אימא</strong> <small>[אמור]</small> <strong>שהכחישה במקל,</strong> כלומר איננו מתחייב משום שרצה לפניו, אלא שהוריד מערכה משהו על ידי שהיכה אותה. ומעירים: <strong>דיקא נמי</strong> <small>[מדוייק גם כן]</small> לפרש כן, <strong>דקתני</strong> <small>[ששנה]</small> <strong>"שהכישה במקל"</strong> שפירש "במקל" דווקא, ללמד שחבטות המקל גרמו לנזק מה. ומסכמים: אכן, <strong>שמע מינה</strong> <small>[למד ממנה].</small>
 וכיון שאתה מדייק <strong>שרב סבר שליחות יד צריכה חסרון,</strong> משמע ש<strong>לוי</strong> הוא אשר <strong>סבר שליחות יד אינה צריכה חסרון.</strong> ושואלים: <strong>מאי טעמא</strong> <small>[מה הטעם]</small> של <strong>לוי</strong> שדי בכוונה בלבד? <strong>אמר ר' יוחנן משום</strong> <small>[בשם]</small> <strong>ר' יוסי בן נהוראי: משונה שליחות יד האמורה בשומר שכר משליחות יד האמורה בשומר חנם,</strong> שכיון שהלכה זו נאמרה בכתוב בשני המקרים, ולכאורה אינה נחוצה, שהרי אם מתחייב שומר חנם — כל שכן ששומר שכר מתחייב על כך. אלא ודאי באה חזרה זו ללמדנו ששליחות יד של שומר שכר דייה בכוונה בלבד, ואינה צריכה חסרון.
## דף מא:
 והוסיף ר' יוחנן עצמו: <strong>ואני אומר אינה משונה.</strong>
 ומסבירים: <strong>ומאי</strong> <small>[מה]</small> ה<strong>משונה</strong> בדבר — <strong>לא תאמר שליחות יד בשומר שכר, ותיתי</strong> <small>[ותבוא,</small> תלמד<small>]</small> <strong>משומר חנם</strong> בקל וחומר: <strong>ומה שומר חנם שפטור בגנבה ואבדה,</strong> אם הוא עצמו <strong>שלח בה יד</strong> — <strong>חייב, שומר שכר שחייב בגנבה ואבידה לא כל שכן</strong> שחייב אם הוא עצמו גנבה. ואם כן <strong>למאי הלכתא כתבינהו רחמנא</strong> <small>[לאיזו הלכה,</small> לאיזה לימוד, <small>כתבה התורה]</small> גם בזה דין של שליחות יד? — <strong>לומר לך: שליחות יד אינה צריכה חסרון,</strong> אלא כיון שהתכוון לקחת ממנה כבר נתחייב.
 <strong>ואני אומר: אינה משונה,</strong> וכדברי <strong>ר' אלעזר,</strong> ש<strong>אמר: דא ודא</strong> <small>[זו וזו]</small> <strong>אחת היא,</strong> שכשם שנצרכה הלכה זו בשומר חנם, כך נצרכה בשומר שכר. ומסבירים: <strong>מאי דא ודא</strong> <small>[מה זו וזו]</small> <strong>אחת</strong> היא? — <strong>משום דאיכא למפרך</strong> <small>[שיש</small> מקום <small>לפרוך,</small> לשבור<small>]</small> את תוקפו של הקל וחומר שהבאנו קודם, ולומר: <strong>מה לשומר חנם, שכן משלם תשלומי כפל בטוען טענת גנב</strong> אם יתברר שלא נגנב מאיתו. אבל שומר שכר במקרה כזה אינו משלם כפל אלא את הפקדון בלבד. וכיון שמצאנו שהחמירה בו התורה, אפשר לומר שגם בשליחות יד יהיה רק הוא חייב ולא שומר שכר, ושוב אין כאן קל וחומר.
  ומעירים:  <strong>ומאן</strong> <small>[ומי]</small> ש<strong>לא פריך</strong> <small>[הקשה]</small> כך <strong>סבר:</strong> לשלם <strong>קרנא</strong> <small>[קרן]</small> <strong>בלא שבועה עדיפא מכפילא</strong> <small>[עדיף</small> מאשר לשלם כפל <strong>בשבועה</strong> ולכן עדיין אפשר לומר שחמור יותר שומר שכר משומר חנם, ויש כאן קל וחומר.
 <strong>רבא אמר,</strong> כך הוא הלימוד: <strong>לא תאמר שליחות יד לא בשומר חנם ולא בשומר שכר, ותיתי</strong> <small>[ותבוא,</small> ותלמד<small>]</small> הלכה זו <strong>משואל.</strong> וכך נלמד: <strong>ומה שואל</strong> ש<strong>לדעת</strong> ה<strong>בעלים קא עביד</strong> <small>[הוא עושה],</small> שהרי שאל מן הבעלים לעשות מלאכה בבהמה, ואף על פי כן אם <strong>שלח בה יד</strong> — <strong>חייב, שומר חנם ושומר שכר</strong> שלא נתנה להם רשות להשתמש בפקדון <strong>לא כל שכן</strong> שחייבים.
  אם כן <strong>למה נאמר</strong> בכתוב עוד פעם דין שליחות יד — <strong>חדא</strong> <small>[אחת</small> מהם<small>]</small> <strong>לומר לך: שליחות יד אין צריכה חסרון. ואידך</strong> <small>[והאחרת]:</small> <strong>שלא תאמר</strong> כיון שיש כאן קל וחומר, הרי במדה זו <strong>דיו לבא מן הדין להיות כנידון</strong> ואין אתה יכול להחמיר בנלמד יותר מן המלמד, ותאמר: <strong>מה שואל</strong> אם היה הדבר <strong>בבעלים</strong> (שהיו בעליו עמו) <strong>פטור</strong> — <strong>אף שומר חנם ושומר שכר בבעלים פטור,</strong> ולכן הוצרך לחזור ולומר שבשומרים אלה אין פטור גם אם היה הדבר בבעלים.
  ושואלים:  <strong>ולמאן דאמר</strong> <small>[ול</small>שיטת <small>מי שאומר]</small> <strong>שליחות יד צריכה חסרון,</strong> אם כן <strong>הני תרתי</strong> <small>[אלו השתים]</small> <strong>בשליחות יד למה לי?</strong> ומסבירים: <strong>חדא</strong> <small>[אחת</small> מהן<small>]</small> <strong>שלא תאמר דיו לבא מן הדין להיות כנדון,</strong> ולא תאמר שיש בשומר חנם ושומר שכר ההקלה שיש בשואל לענין פטור בבעלים.
 <strong>ואידך</strong> <small>[והאחרת]</small> <strong>לכדתניא</strong> <small>[לכפי ששנינו</small> בברייתא<small>]</small> נאמר: <strong>"ונקרב בעל הבית אל האלהים</strong> אם לא שלח יד במלאכת רעהו<strong>"</strong> (שמות כב, ז) — הכוונה היא <strong>לשבועה. אתה אומר</strong> שהוא נקרב <strong>לשבועה, או אינו אלא לדין?</strong> על כן למדים: <strong>נאמרה שליחות יד למטה</strong> ("אם לא שלח ידו במלאכת רעהו". שם י), <strong>ונאמרה שליחות יד למעלה</strong> ("אם לא שלח ידו במלאכת רעהו". שם ז), <strong>מה להלן</strong> מפורש שהוא <strong>לשבועה</strong> ("שבועת ה' תהיה בין שניהם אם לא שלח ידו במלאכת רעהו") — <strong>אף כאן</strong> הכוונה היא <strong>לשבועה</strong> ולא להעמדה בדין בלבד.
## דף מב.
 <big>א משנה</big> <strong>המפקיד מעות אצל חברו,</strong> אם <strong>צררן</strong> השומר בבגדו <strong>והפשילן לאחוריו, או שמסרם לבנו ולבתו הקטנים,</strong> או הניחם בבית <strong>ונעל בפניהם שלא כראוי</strong> — <strong>חייב</strong> אם נגנבו, <strong>שלא שימר כדרך השומרים. ואם שימר כדרך השומרים</strong> ונגנב — הרי זה <strong>פטור.</strong>
 <big>ב גמרא</big> ושואלים: <strong>בשלמא כולהו</strong> <small>[נניח לכולם]</small> כי ברור <strong>שלא שימר כדרך השומרים, אלא צררן והפשילן לאחוריו, מאי הוה ליה למיעבד</strong> <small>[מה היה לו לעשות]</small> יתר מכן? <strong>אמר רבא אמר ר' יצחק: אמר קרא</strong> <small>[הכתוב]</small> <strong>"וצרת הכסף בידך"</strong> (דברים יד, כה), מכאן נלמד: <strong>אף על פי שצרורין</strong> — <strong>יהיו בידך</strong> ולא במקום אחר.
  ואגב כך מביאים אמרה דומה ש<strong>אמר ר' יצחק: לעולם יהא כספו של אדם מצוי בידו,</strong> שלא ישקיע כל כספו בעסקים ולא ישאר לו כסף מזומן, ורמז לדבר — <strong>שנאמר: "וצרת הכסף בידך"</strong> (שם). <strong>ואמר ר' יצחק</strong> כעצה טובה: <strong>לעולם ישליש</strong> (יחלק לשלושה) <strong>אדם מעותיו, שליש</strong> יטמין <strong>בקרקע, שליש</strong> ישקיע <strong>בפרקמטיא</strong> (מסחר) <strong>ושליש תחת ידו.</strong>
 ועוד דברים דומים: <strong>ואמר ר' יצחק: אין הברכה מצויה אלא בדבר הסמוי מן העין</strong> שאינו נראה ואינו גלוי, <strong>שנאמר: "יצו ה' אתך את הברכה באסמיך"</strong> (דברים כח, ח) במחסנים, במקום שאין רואים אותו. כיוצא בזה <strong>תנא דבי</strong> <small>[שנה</small> החכם <small>בבית</small> מדרשו<small>]</small> של <strong>ר' ישמעאל:</strong> <strong>אין הברכה מצויה אלא בדבר שאין העין שולטת בו, שנאמר "יצו ה' אתך את הברכה באסמיך"</strong> (שם).
 <strong>תנו רבנן</strong> <small>[שנו חכמים]:</small> <strong>ההולך למוד</strong> (למדוד) <strong>את גורנו, אומר: "יהי רצון מלפניך ה' אלהינו שתשלח ברכה במעשה ידינו". התחיל למוד, אומר: "ברוך השולח ברכה בכרי הזה". מדד ואחר כך בירך</strong> ברכה זו — <strong>הרי זה תפילת שוא, לפי שאין הברכה מצויה לא בדבר השקול ולא בדבר המדוד ולא בדבר המנוי, אלא בדבר הסמוי מן העין, שנאמר: "יצו ה' אתך את הברכה באסמיך".</strong>
 <big>ג</big> <strong>אמר שמואל: כספים אין להם שמירה אלא</strong> אם טומנם <strong>בקרקע,</strong> וזוהי דרך שמירתם הראויה. <strong>אמר רבא: ומודי</strong> <small>[ומודה]</small> <strong>שמואל</strong> שאם קבל פקדון <strong>בערב שבת בין השמשות,</strong> ש<strong>לא אטרחוהו רבנן</strong> <small>[הטריחוהו חכמים]</small> לטומנם מיד בקרקע. <strong>ו</strong>אולם <strong>אי שהא</strong> <small>[אם שהה]</small> <strong>למוצאי שבת שעור</strong> כדי <strong>למקברינהו</strong> <small>[לקברם]</small> <strong>ולא קברינהו</strong> <small>[קברם]</small> — <strong>מחייב</strong> <small>[חייב]</small> באחריות אם נגנבו. <strong>ואי צורבא מרבנן</strong> <small>[ואם תלמיד חכם]</small> <strong>הוא</strong> המפקיד ו<strong>סבר</strong> השומר: <strong>דלמא מיבעי ליה זוזי לאבדלתא</strong> <small>[שמא יהיו צריכים לו כספים להבדלה]</small> ולכן לא טמנם מיד — מותר לו להמתין מעט.
  ומעירים:  <strong>והאידנא דשכיחי גשושאי</strong> <small>[ועכשיו שמצויים</small> גנבים <small>המגששים</small> בקרקע<small>]</small> לחפש שם דברים טמונים — <strong>אין</strong> לכספים <strong>שמירה אלא</strong> כאשר שם אותם <strong>בשמי קורה</strong> (בקורות הגג בבית). ומעירים: <strong>והאידנא דשכיחי פרומאי</strong> <small>[ועכשיו שמצויים</small> גנבים <small>הפורמים</small> את הגגות<small>]</small> לחפש מה שהטמינו שם — <strong>אין להם שמירה אלא ביני אורבי</strong> <small>[</small>כשמטמינים <small>בין הלבנים</small> שבקיר<small>].</small> <strong>אמר רבא: ומודה שמואל</strong> שהיא שמירה ראויה אם הטמינם <strong>בכותל, אי נמי</strong> <small>[או גם כן]</small> <strong>בין הקרנות</strong> (פינות הבית). <strong>והאידנא דשכיחי טפוחאי</strong> <small>[ועכשיו שמצויים</small> גנבים <small>הטופחים</small> על הכתלים<small>]</small> לדעת אם טמון שם דבר, <strong>אין להן שמירה אלא בטפח הסמוך לקרקע</strong> בתוך הקיר, ששם אי אפשר לגלות את המקום על ידי טפיחה, <strong>או בטפח הסמוך לשמי קורה.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב אשי: התם תנן</strong> <small>[שם</small> במסכת פסחים <small>שנינו]:</small> <strong>חמץ שנפלה עליו מפולת</strong> — <strong>הרי הוא</strong> נחשב <strong>כמבוער</strong> שהרי החמץ ישאר תמיד טמון שם. <strong>רבן שמעון בן גמליאל אומר: כל שאין הכלב יכול לחפש אחריו</strong> הרי הוא כמבוער. <strong>ותנא</strong> <small>[ושנה]</small> החכם: <strong>כמה חפישת הכלב</strong> — <strong>שלשה טפחים.</strong> והשאלה היא: <strong>הכא מאי</strong> <small>[כאן מה</small> הדין<small>]?</small> <strong>מי בעינן</strong> <small>[האם צריכים אנו]</small> בהטמנת כספים להעמיק <strong>שלשה טפחים או לא?</strong>
 <strong>אמר ליה</strong> <small>[אמר לו]</small> רב אשי: <strong>התם</strong> <small>[שם]</small> <strong>משום ריחא</strong> <small>[הריח]</small> של החמץ <strong>בעינן</strong> <small>[צריכים אנו]</small> <strong>שלשה טפחים,</strong> שכן הכלב מריח ומחטט שם. <strong>הכא</strong> <small>[כאן]</small> בטמינת כסף שהוא <strong>משום איכסויי מעינא</strong> <small>[כיסוי מן העין]</small> — <strong>לא בעינן</strong> <small>[אין אנו צריכים]</small> <strong>שלשה טפחים</strong> ודי בפחות מזה. ושואלים: <strong>וכמה? אמר רפרם</strong> מן המקום <strong>סיכרא: טפח</strong> אחד.
 <big>ד</big> מסופר: <strong>ההוא גברא דאפקיד זוזי גבי חבריה, אותבינהו בצריפא דאורבני, איגנוב</strong> <small>[אדם אחד הפקיד כספים אצל חבירו, הניחם</small> החבר <small>בצריף</small> עשוי מענפי <small>ערבות,</small> ומשם <small>נגנב</small> הכסף<small>].</small> <strong>אמר רב יוסף: אף על גב</strong> <small>[אף על פי]</small> ש<strong>לענין גנבי</strong> <small>[גנבים]</small> <strong>נטירותא</strong> <small>[שמירה]</small> <strong>היא,</strong> שהרי המקום שמור כשאר המקומות, ואולם <strong>לענין נורא</strong> <small>[אש]</small> — <strong>פשיעותא</strong> <small>[פשיעה,</small> רשלנות<small>]</small> <strong>היא,</strong> שהרי הכל עלול להישרף, <strong>הוה</strong> <small>[הרי זה]</small> מקרה <strong>ש</strong><strong>תחלתו בפשיעה</strong> (בחוסר זהירות, ברשלנות) <strong>וסופו באונס,</strong> ומשום כך <strong>חייב. ואיכא דאמרי</strong> <small>[ויש אומרים]</small> להיפך, שכך אמר: <strong>אף על גב</strong> <small>[אף על פי]</small> ש<strong>לענין נורא</strong> <small>[אש]</small> — <strong>פשיעותא</strong> <small>[פשיעה]</small> <strong>היא, לענין גנבי</strong> <small>[גנבים]</small> — <strong>נטירותא</strong> <small>[שמירה]</small> <strong>היא</strong> <strong>ותחלתו בפשיעה, וסופו באונס</strong> — <strong>פטור.</strong> ומסכמים: <strong>והילכתא</strong> <small>[והלכה]</small> למעשה בבעיה זו: כל דבר ש<strong>תחילתו בפשיעה</strong> ברשלנות אף על פי ש<strong>סופו באונס</strong> — <strong>חייב.</strong>
 ועוד מסופר: <strong>ההוא גברא דאפקיד זוזי גבי חבריה</strong> <small>[אדם אחד הפקיד כספים אצל חבירו]</small> לאחר זמן <strong>אמר ליה</strong> <small>[לו]:</small> <strong>הב</strong> <small>[תן]</small> <strong>לי זוזאי</strong> <small>[כספי]!</small> <strong>אמר ליה</strong> <small>[לו]</small> החבר: <strong>לא ידענא היכא אותבינהו</strong> <small>[אינני יודע,</small> אינני זוכר, <small>היכן הנחתי אותם].</small> <strong>אתא לקמיה</strong> <small>[בא</small> הדבר <small>לפני]</small> <strong>רבא,</strong> <strong>אמר ליה</strong> <small>[לו]:</small> <strong>כל "לא ידענא"</strong> <small>["אינני יודע"]</small> <strong>פשיעותא</strong> <small>[פשיעה,</small> רשלנות<small>]</small> <strong>היא, זיל</strong> <small>[לך]</small> ו<strong>שלם.</strong>
 ועוד מסופר:, <strong>ההוא גברא דאפקיד זוזי גבי חבריה</strong> <small>[אדם אחד הפקיד כספים אצל חבירו].</small> <strong>אשלמינהו לאימיה, ואותבינהו בקרטליתא, ואיגנוב</strong> <small>[מסר</small> החבר את הכספים <small>לאמו,</small> והיא <small>הניחה אותם בארגז ונגנבו].</small> <strong>אמר רבא: היכי נדיינו דייני להאי דינא</strong> <small>[איך ידונו דיינים דין זה]?</small> כי יש בו בעיה על מי חלה האחריות.
  אם <strong>נימא ליה לדידיה: זיל שלים</strong> <small>[לך ושלם],</small> יכול ההוא לומר:
## דף מב:
 הלא כלל הוא: <strong>כל המפקיד על דעת אשתו ובניו הוא מפקיד,</strong> ולכן נהגתי כראוי שמסרתי לאמי.
 <strong>נימא</strong> <small>[נאמר]</small> <strong>לה לאימיה</strong> <small>[לאמו]:</small> <strong>זילי שלימי</strong> <small>[לכי</small> ו<small>שלמי]</small> <strong>אמרה</strong> <small>[</small>יכולה היא <small>לומר]:</small> <strong>לא אמר לי</strong> בני <strong>דלאו דידיה נינהו דאקברינהו</strong> <small>[שאין</small> הכספים <small>שלו כדי שאקבור אותם]</small> שהיא שמירה מעולה.
  ואם <strong>נימא ליה</strong> <small>[נאמר לו]:</small> <strong>אמאי</strong> <small>[מדוע]</small> <strong>לא אמרת לה</strong> שאין הכספים שלך? <strong>אמר: כל שכן, דכי אמינא</strong> <small>[שאם אומר]</small> <strong>לה דדידי נינהו</strong> <small>[ש</small>הכספים <small>שלי הם]</small> — <strong>טפי מזדהרא בהו</strong> <small>[יותר היא נזהרת בהם].</small>
 <strong>אלא אמר רבא</strong> כך יש לדון: <strong>משתבע איהו דהנהו זוזי אשלמינהו לאימיה</strong> <small>[ישבע הוא,</small> האיש, <small>שאת הכספים הללו מסר לאמו],</small> <strong>ומשתבעא אימיה דהנהו זוזי אותבינהו בקרטליתא ואיגנוב</strong> <small>[ותישבע אמו שאת הכספים הללו הניחה בארגז ונגנבו]</small> <strong>ופטור</strong> מלשלם.
  ומסופר עוד: <strong>ההוא אפוטרופא דיתמי דזבן להו תורא ליתמי ומסריה לבקרא</strong> <small>[אפוטרופוס אחד של יתומים שקנה שור עבור היתומים ומסר אותו לרועה הבקר].</small> <strong>לא הוו ליה</strong> <small>[היו לו]</small> לשור זה <strong>ככי ושיני למיכל, ומית</strong> <small>[ניבים ושיניים לאכול</small> בהם <small>ו</small>כיון שלא נתנו לו מזון מיוחד <small>מת</small> השור<small>].</small> <strong>אמר רמי בר חמא: היכי נדיינו דייני להאי דינא</strong> <small>[איך ידונו דיינים בדין זה]?</small>
 <strong>נימא ליה לאפוטרופא</strong> <small>[נאמר לו לאפוטרופוס]:</small> <strong>זיל שלים</strong> <small>[לך שלם</small> את הנזק<small>],</small> <strong>אמר: אנא לבקרא מסרתיה</strong> <small>[אני לרועה הבקר מסרתי אותו]</small> והוא צריך היה לטפל בו.
 <strong>נימא ליה לבקרא</strong> <small>[נאמר לו לרועה הבקר]:</small> <strong>זיל שלים</strong> <small>[לך ושלם],</small> <strong>אמר: אנא בהדי תורי אוקימתיה, אוכלא שדאי ליה</strong> <small>[אני בין השוורים העמדתי אותו, אוכל שמתי לפניו],</small> ו<strong>לא הוה ידעינן דלא אכל</strong> <small>[ידעתי שאין הוא אוכל].</small>
 ושואלים: <strong>מכדי בקרא</strong> <small>[הלא רועה הבקר]</small> <strong>שומר שכר דיתמי</strong> <small>[של היתומים]</small> <strong>הוא</strong> ואם כן <strong>איבעי ליה לעיוני אי איכא פסידא דיתמי</strong> <small>[היה לו לבדוק אם יש הפסד ליתומים]</small> ולראות אם השור אוכל! ומשיבים: <strong>הכי נמי</strong> <small>[כך הוא גם כן]</small> אילו כך היה המקרה, ואולם <strong>הכא במאי עסקינן</strong> <small>[כאן במה אנו עוסקים]</small> — באופן <strong>דליכא פסידא דיתמי</strong> <small>[שאין הפסד ליתומים]</small> יוצא מזה, <strong>דאשכחוהו למריה דתורא ושקול יתמי זוזי מיניה</strong> <small>[שמצאוהו את בעל השור וקבלו היתומים את הכסף ממנו</small> בחזרה<small>].</small>
 ושואלים: <strong>אלא מאן קא טעין</strong> <small>[מי הוא  זה שטוען]</small> — <strong>מריה דתורא קטעין</strong> <small>[בעל השור הוא שטוען]</small> לאפוטרופוס, אם כן אומרים לו: <strong>איבעי ליה לאודוען</strong> <small>[היה לו להודיענו]</small> שהשור איננו אוכל! ומשיבים: <strong>מאי מודעינן ליה</strong> <small>[מה מודיעים אנו לו]</small> — הלא <strong>מידע ידע</strong> <small>[יודע</small> הוא<small>]</small> ש<strong>מקח טעות הוי</strong> <small>[הוא].</small> ומשיבים: מדובר כאן <strong>בספסירא דזבן הכא ומזבין להכא</strong> <small>[בסרסור שקונה מכאן ומוכר לשם]</small> ולא ידע מה טיב השור, <strong>הלכך</strong> (על כן) <strong>מישתבע איהו</strong> <small>[נשבע הוא]</small> ש<strong>לא הוה ידע</strong> <small>[ידע]</small> בפגמו של השור, <strong>ומשלם בקרא</strong> <small>[ומשלם רועה הבקר]</small> לא את דמי השור כולו אלא <strong>דמי בשר בזול</strong> שהוא חלק ממחיר השור.
  מסופר:  <strong>ההוא גברא דאפקיד כשותא גבי חבריה</strong> <small>[אדם אחד הפקיד</small> כמות של <small>כשות אצל חברו],</small> היא הכשות שמטילים כתבלין בעשיית שיכר. <strong>הוה ליה לדידיה נמי כריא דכשותא</strong> <small>[היה לו עצמו גם כן כרי,</small> ערימה, <small>של כשות].</small> <strong>אמר ליה לסרסיה</strong> <small>[לו לממונה</small> על השיכר<small>]:</small> <strong>מהאי רמי</strong> <small>[</small><small>מזה,</small> מהכרי שלי, <small>הטל</small> לשיכר<small>].</small> <strong>אזל רמא מאידך</strong> <small>[הלך</small> האיש <small>והטיל</small> לשיכר <small>מן</small> הערימה <small>האחרת,</small> של המפקיד<small>].</small> <strong>אמר רב עמרם: היכי נדיינו דייני להאי דינא</strong> <small>[איך ידונו דיינים דין זה]?</small>
 <strong>נימא ליה לדידיה</strong> <small>[נאמר לו</small> לשומר הפיקדון<small>]:</small> <strong>זיל שלים</strong> <small>[</small><small>לך שלם],</small> <strong>אמר</strong> שומר הפקדון: <strong>אנא אמרי ליה מהאי רמי</strong> <small>[אני אמרתי לו</small> לעובד שלי <small>מזה תטיל]</small> ואינני אחראי.
 <strong>נימא ליה לסרסיה</strong> <small>[נאמר לו לממונה]:</small> <strong>זיל שלים</strong> <small>[לך ושלם],</small> <strong>אמר</strong> הממונה: <strong>לא אמר לי</strong> בעל הבית <strong>מהאי רמי ומהאי</strong> <small>[מזה הטל ומזה]</small> <strong>לא תרמי</strong> <small>[תטיל]</small> וחשבתי שרק עצה טובה הוא נותן, ולא ידעתי שיש חשיבות מיוחדת בדבר.
  ומעירים:  <strong>ואי דשהא</strong> <small>[ואם שהה]</small> בינתיים <strong>שיעור</strong> זמן כדי <strong>לאיתויי ליה</strong> <small>[להביא לו]</small> את הכשות <strong>ולא אייתי ליה</strong> <small>[הביא לו]</small> — אם כן בכך <strong>גלי אדעתיה דניחא ליה</strong> <small>[גילה דעתו שנוח</small> היה <small>לו בכך]</small> כי אם היתה ערימת הכשות שלו במקום רחוק ושל הפקדון במקום קרוב, והוא הקדים ובא ולקח משם, אם כן יכול היה השומר לדעת בעצמו מה אירע! ומשיבים: מדובר כאן בש <strong>לא שהא</strong> <small>[שהה],</small> או שלא היה הבדל במרחק, או שעשה זאת באותו זמן.
  ושואלים:  <strong>סוף סוף, מאי פסידא איכא, והא קא משתרשי ליה</strong> <small>[סוף סוף, מה הפסד יש בכך, והלא הוא מרווח בזה]!</small> ואם כן, ישלם השומר דמי הכשות שנטל מן הפקדון, והכל יבוא על מקומו בשלום! <strong>אמר רב סמא בריה</strong> <small>[בנו]</small> של <strong>רבא:</strong> מדובר כאן באופן <strong>דהוה שיכרא חלא</strong> <small>[שנהיה השיכר חומץ,</small> שהחמיץ השיכר<small>]</small> ואם כן נמצא שאי אפשר לקבל את דמי הכשות מן השיכר. <strong>רב אשי אמר:</strong> מדובר כאן <strong>בכיסי</strong> <small>[בקוצים]</small> שהיתה הכשות הזו מעורבת בקוצים, ולא השביחה את השיכר כראוי.
## דף מג.
 <strong>ומשלם ליה</strong> <small>[לו]</small> <strong>דמי כיסי</strong> <small>[קוצים,</small> כשות גרועה<small>]</small> לפי מה שהרויח.
 <big>א משנה</big> <strong>המפקיד מעות אצל שולחני</strong> שעיסוקו בהחלפת כספים, <strong>אם</strong> היו הכספים <strong>צרורין</strong> — <strong>לא ישתמש בהן, לפיכך אם אבדו</strong> — <strong>אינו חייב באחריותן.</strong> אם היו הכספים <strong>מותרין</strong> — <strong>ישתמש בהן, לפיכך אם אבדו חייב באחריותן.</strong> אבל אם הפקיד מעות <strong>אצל בעל הבית, בין</strong> היו <strong>צרורין ובין מותרין</strong> — <strong>לא ישתמש בהן,</strong> שלא העלה בדעתו שישתמש בהם. <strong>לפיכך אם אבדו</strong> — <strong>אינו חייב באחריותן. חנוני</strong> דינו לענין זה <strong>כבעל הבית,</strong> אלו <strong>דברי ר' מאיר. ר' יהודה אומר: חנוני</strong> דינו <strong>כשולחני.</strong> <strong></strong>
 <big>ב גמרא</big> ושואלים: וכי <strong>משום</strong> שהיו הכספים <strong>צרורין לא ישתמש בהן?</strong> הלא בדרך כלל נוהגים בני אדם לצרור כספים, ואין זה מוכיח שכוונתם שלא יוציאו אותם! <strong>אמר רב אסי אמר רב יהודה: ב</strong>מקרה <strong>שהיו המעות</strong> <strong>צרורין וחתומין שנו</strong> כאן, שברור שאינו רוצה שיפתחו את הצרור. <strong>רב מרי אמר:</strong> מדובר באופן שהיו קשורים <strong>בקשר משונה,</strong> שאף הוא סימן שאינו רוצה שיפתחוהו. <strong>איכא דאמרי</strong> <small>[יש אומרים]</small> בלשון אחרת: <strong>בעי</strong> <small>[שאל]</small> <strong>רב מרי:</strong> אם היו קשורים <strong>בקשר משונה מאי</strong> <small>[מה]</small> הדין, האם הם כחתומים, או לא? לשאלה זו לא ניתנה תשובה, ועל כן <strong>תיקו</strong> <small>[תעמוד]</small> במקומה.
 <big>ג</big> שנינו במשנה שאם היו הכספים <strong>מותרין ישתמש בהן</strong> ולפיכך חייב באחריותן. <strong>אמר רב הונא: ואפילו נאנסו</strong> (ניטלו ממנו באונס) חייב לשלם עבורם. ומקשים: <strong>והא "אבדו" קתני</strong> <small>[שנה],</small> משמע רק אבדו, ולא באונס! ומשיבים: צריכים להבין זאת כפי שאמר <strong>רבה</strong> בענין אחר, ש<strong>אמר רבה:</strong> מה שאמרו שם <strong>"נגנבו"</strong> — כוונתו <strong>בלסטין מזויין</strong> שהוא אונס של שוד, <strong>"אבדו"</strong> — <strong>שטבעה ספינתו בים.</strong>
 <strong>ורב נחמן אמר</strong> שלא כדברי רב הונא; אם <strong>נאנסו</strong> הוא <strong>לא</strong> חייב. <strong>אמר ליה</strong> <small>[לו]</small> <strong>רבא לרב נחמן:</strong> <strong>לדידך</strong> <small>[לשיטתך]</small> ש<strong>אמרת</strong> <strong>נאנסו לא, אלמא לא הוי</strong> <small>[מכאן שאינו</small> נחשב<small>]</small> כ<strong>שואל עלייהו</strong> <small>[עליהם],</small> ואולם <strong>אי</strong> <small>[אם]</small> <strong>שואל לא הוי</strong> <small>[איננו</small> נחשב<small>]</small> — <strong>שומר שכר נמי לא הוי</strong> <small>[גם כן איננו</small> נחשב<small>]</small> עליהם, ומדוע איפוא חייב באחריותם אפילו כשאבדו? יהא כשומר חנם ויפטר! <strong>אמר</strong> לו רב נחמן: <strong>בהא מודינא</strong> <small>[בזה מודה אני]</small> <strong>לך,</strong> ש<strong>הואיל ונהנה מהנה</strong> <small>[ונהנה]</small> מהכספים, <strong>בההוא</strong> <small>[באותה]</small> <strong>הנאה דאי מיתרמי ליה זבינא דאית בה רווחא זבן בהו</strong> <small>[באותו הנאה שאם יזדמן לו מקח שיש בו רווח יקנה בהם],</small> <strong>הוי עלייהו</strong> <small>[נעשה עליהם]</small> <strong>שומר שכר.</strong>
 <strong>איתיביה</strong> <small>[הקשה לו]</small> <strong>רב נחמן לרב הונא</strong> ממה ששנינו: <strong>המפקיד מעות אצל שולחני, אם</strong> היו <strong>צרורין</strong> — <strong>לא ישתמש בהן, לפיכך אם הוציא</strong> ונתברר שהיו אלה מעות הקדש — <strong>לא מעל הגזבר</strong> שהפקיד את המעות אצל השולחני, לפי שהמעילה נעשתה על ידי השולחני, ולא על ידי הגזבר. <strong>ואם</strong> היו הכספים <strong>מותרין</strong> — <strong>ישתמש בהן, לפיכך אם הוציא</strong> — <strong>מעל הגזבר.</strong>
 <strong>ואי אמרת</strong> <small>[ואם אומר אתה]</small> ש<strong>אפילו</strong> כאשר <strong>נאנסו</strong> חייב עליהם, <strong>מאי איריא</strong> <small>[מה שייך,</small> מדוע דווקא<small>]</small> שנינו זאת באופן ש<strong>הוציא? אפילו לא הוציא נמי</strong> <small>[גם כן]</small> כיון שנתן לו כספים מותרין, ולשיטתך הרי הוא כמשאילם לו במפורש, והרי זה כאילו הוציאם מיד מרשות ההקדש!
 <strong>אמר ליה</strong> <small>[לו]</small> רב הונא: <strong>הוא הדין אף על גב</strong> <small>[אף על פי]</small> ש<strong>לא הוציא,</strong> ומיד שנמסרו הכספים לידי השולחני חייב הגזבר עליהם, <strong>ואיידי דתנא רישא</strong> <small>[ומתוך ששנה בראש</small> הברייתא<small>]</small> דווקא <strong>"הוציא", תנא סיפא נמי</strong> <small>[שנה בסופה גם כן]</small> בלשון <strong>"הוציא"</strong> אבל אין זה מדוייק, שכיון שמסר בידו לשימוש הרי זה כאילו הוציאם.
 <big>ד משנה</big> <strong>השולח יד בפקדון</strong> לקחת ממנו עבור עצמו, <strong>בית שמאי אומרים: ילקה בחסר וביתר.</strong> כלומר, אם ירדו המחירים — ישלם כשעת הגזילה, אם עלו המחירים — ישלם כבשעה שצריך לשלם. <strong>ובית הלל אומרים:</strong> ישלם <strong>כשעת הוצאה. ר' עקיבא אומר:</strong> ישלם <strong>כשעת התביעה.</strong>
 <big>ה גמרא</big> <strong>אמר רבה: האי מאן דגזל חביתא דחמרא מחבריה</strong> <small>[מי שגזל חבית יין מחבירו],</small> <strong>מעיקרא שויא זוזא השתא שויא</strong> <small>[מתחילה שווה זוז</small> אחד <small>ועכשיו שווה]</small> <strong>ארבעה,</strong> אם <strong>תברה</strong> <small>[שברה]</small> <strong>או שתייה</strong> <small>[שתה]</small> ממנה — <strong>משלם ארבעה</strong> זוזים, ואם <strong>איתבר ממילא</strong> <small>[נשברה מעצמה]</small> — <strong>משלם</strong> רק <strong>זוזא</strong> <small>[זוז</small> אחד<small>].</small>
 ומסביר: <strong>מאי טעמא</strong> <small>[מה טעם]</small> ההבדל — <strong>כיון דאי איתה הדרא למרה בעינא</strong> <small>[כיון שאילו היתה</small> שלמה <small>היתה חוזרת לבעליה בעינה]</small> ולא היה צריך להתחשב במחיר, אם כן נמצא כי <strong>ההיא שעתא דקא שתי ליה</strong> <small>[באותה שעה ששתה אותו]</small> <strong>או דקא תבר לה</strong> <small>[ששבר אותה]</small> היא השעה שבה <strong>קא גזל מיניה</strong> <small>[גוזל ממנו</small> למעשה<small>],</small> <strong>ותנן</strong> <small>[ושנינו</small> במשנה<small>]:</small> <strong>כל הגזלנין משלמין כשעת הגזילה,</strong> ובשעת הגזילה היתה שווה כבר ארבעה. ואולם אם <strong>איתבר ממילא</strong> <small>[אם נשברה מעצמה]</small> <strong>משלם זוזא</strong> <small>[זוז</small> אחד<small>].</small> <strong>מאי טעמא</strong> <small>[מה טעם]</small> הדבר — <strong>השתא</strong> <small>[עכשיו]</small> הרי <strong>לא עביד לה ולא מידי</strong> <small>[עשה בה דבר],</small> <strong>אמאי קא מחייבת ליה</strong> <small>[על מה אתה מחייב אותו]</small> לשלם — <strong>אההיא שעתא</strong> <small>[על אותה שעה]</small> ש<strong>גזלה,</strong> <strong>ההיא שעתא זוזא הוא דשויא</strong> <small>[באותה שעה זוז</small> בלבד <small>היתה שווה</small> ולא יותר<small>].</small>
 <strong>תנן</strong> <small>[שנינו</small> במשנתנו<small>]</small> ש<strong>בית הלל אומרים</strong> שהשולח יד בפקדון הריהו משלם <strong>כשעת הוצאה.</strong> ושואלים: <strong>מאי</strong> <small>[מה]</small> פירוש <strong>כשעת הוצאה? אילימא</strong> <small>[תאמר]</small> <strong>כשעת הוצאה מן העולם,</strong> כלומר, כשעת השימוש בדבר.
 <strong>ובמאי</strong> <small>[ובמה</small> מדובר<small>]?</small> <strong>אי</strong> <small>[אם]</small> <strong>בחסר,</strong> כשירד המחיר עד זמן השימוש, <strong>מי איכא למאן דאמר</strong> <small>[האם יש מי שאומר]</small> בכגון זה שימצאו הבעלים נחסרים על ידי כך? <strong>והא תנן</strong> <small>[והרי שנינו</small> במשנה<small>]:</small> <strong>כל הגזלנין משלמין כשעת הגזילה,</strong> משמע: ולא פחות מזה! <strong>ואי</strong> <small>[ואם]</small> <strong>ביתר,</strong> שעלה המחיר משעת הגזילה עד שעת הוצאה — אם כן <strong>היינו</strong> <small>[זוהי]</small> שיטת <strong>בית שמאי,</strong> שהרי נמצא שולח היד לוקה בחסר וביתר!
## דף מג:
 <strong>אלא פשיטא</strong> <small>[פשוט,</small> מובן מאליו<small>]</small> שצריך לפרש <strong>כשעת הוצאה מבית בעלים,</strong> כלומר, בשעת הגזילה. אם כן, <strong>לימא</strong> <small>[האם לומר]</small> כי <strong>רבה</strong> אמר כדעת <strong>בית שמאי</strong> ולא כדעת בית הלל?! ודוחים: <strong>אמר</strong> <small>[</small>יכול היה <small>לומר]</small> <strong>לך רבה:</strong> <strong>ביתר</strong> — <strong>כולי עלמא לא פליגי</strong> <small>[הכל אינם חולקים],</small> <strong>כי פליגי</strong> <small>[כאשר נחלקו]</small> הרי זה <strong>בחסר.</strong>
 וזו היא המחלוקת: <strong>בית שמאי סברי</strong> <small>[סבורים]</small> ש<strong>שליחות יד אינה צריכה חסרון</strong> וגם אם לא חסר דבר מן הפקדון, די בעצם העובדה שלקח את הדבר לעצמו שייחשב מאותה שעה כגוזלו, וממילא, <strong>כי</strong> <small>[כאשר]</small> <strong>חסר</strong> מערך הדבר שהשתמש בו — <strong>ברשותא דידיה</strong> <small>[ברשותו שלו]</small> <strong>חסר</strong> וחייב לשלם. <strong>ובית הלל סברי</strong> <small>[סבורים]</small> שאינו צריך לשלם, לפי שאין דומה שליחות יד לגזילה, שלא קנסוהו בשליחות יד, שהרי בהיתר הגיעה לידו, ולדעתם <strong>שליחות יד צריכה חסרון</strong> ועל מה שלא לקח ממנה בפועל לא התחייב, וממילא <strong>כי</strong> <small>[כאשר]</small> <strong>חסר</strong> — <strong>ברשותא דמריה</strong> <small>[ברשות בעליה]</small> <strong>חסר</strong> ערך החבית, ומעריכים לפי שעת הגזילה.
  ומקשים:  <strong>אלא הא</strong> <small>[</small>הלכה <small>זו]</small> ש<strong>אמר רבא</strong> ש<strong>שליחות יד אינה צריכה חסרון, לימא</strong> <small>[האם לומר]</small> כי <strong>רבא</strong> <strong>אמר כ</strong>דעת <strong>בית שמאי?! אלא, הכא במאי עסקינן</strong> <small>[כאן במה אנו עוסקים]</small> — <strong>כגון שטלטלה</strong> לא בשליחות יד לקחת מתוכן החבית ולשתות ממנה, אלא להשתמש בה כבסולם <strong>להביא עליה גוזלות.</strong> <strong>ובשואל שלא מדעת קא מיפלגי</strong> <small>[חלוקים הם];</small>
 <strong>בית שמאי סברי</strong> <small>[סבורים]:</small> <strong>שואל שלא מדעת</strong> — <strong>גזלן הוי</strong> <small>[הוא],</small> ולכן משטלטל את החבית נחשב כגוזלה <strong>ו</strong>ממילא <strong>כי חסר</strong> <small>[כאשר חסרה</small> החבית<small>]</small> — <strong>ברשותא דידיה חסר</strong> <small>[ברשות שלו,</small> של הגוזל, <small>חסרה].</small> <strong>ובית הלל סברי</strong> <small>[סבורים]:</small> <strong>שואל שלא מדעת</strong> — <strong>שואל הוי.</strong> <strong>ו</strong>ממילא, <strong>כי</strong> <small>[כאשר]</small> <strong>חסר</strong> מתוכנה — <strong>ברשותא דמרה</strong> <small>[ברשות בעליה]</small> <strong>חסר.</strong>
 ותוהים על כך: אם כן <strong>הא</strong> <small>[</small>הלכה <small>זו]</small> ש<strong>אמר רבא:</strong> אלא <strong>שואל שלא מדעת</strong> — <strong>לרבנן</strong> <small>[ל</small>דעת <small>חכמים]</small> <strong>גזלן הוי</strong> <small>[הוא],</small> אם כן <strong>לימא</strong> <small>[האם נאמר]</small> ש<strong>רבא</strong> הוא ש<strong>אמר</strong> את דבריו <strong>כ</strong>דעת <strong>בית שמאי?</strong> <strong>אלא</strong> יש לדחות כל מה שהסברנו עד כה, ולומר שחסר ויתר אינו שינוי במחירי השוק, אלא במה שחסרה הבהמה כאשר גזזו אותה, או מה שהותירה בוולדות וכדומה, ו<strong>הכא</strong> <small>[כאן]</small> <strong>בשבח של גזילה</strong> כעין זה <strong>קמיפלגי</strong> <small>[חלוקים הם]</small> למי מגיע שבח זה. <strong>בית שמאי סברי</strong> <small>[סבורים]:</small> <strong>שבח גזילה</strong> של <strong>נגזל הוי</strong> <small>[הוא],</small> <strong>ובית הלל סברי</strong> <small>[סבורים]</small> <strong>שבח גזילה</strong> של <strong>גזלן הוי</strong> <small>[הוא],</small>
 <strong>ובפלוגתא דהני תנאי</strong> <small>[ובמחלוקת של תנאים אלה]</small> נחלקו, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הגוזל את הרחל</strong> (כבשה), <strong>גזזה</strong> או <strong>ילדה</strong> — <strong>משלם אותה ואת גיזתיה ואת ולדותיה,</strong> אלו <strong>דברי ר' מאיר. ר' יהודה אומר: גזילה חוזרת בעיניה,</strong> כפי שהיא.
  ומעירים:  <strong>דיקא נמי</strong> <small>[מדוייק גם כן]</small> שזהו פירוש משנתנו, ש<strong>בית שמאי אומרים ילקה בחסר וביתר</strong> ולא אמרו שילקה ביוקר וזול, <strong>ובית הלל אומרים: כשעת הוצאה.</strong> אם כן, <strong>שמע מינה</strong> <small>[למד מכאן]</small> שכן הוא הענין, ובזה נחלקו.
 <big>א</big> שנינו במשנה כי <strong>ר' עקיבא אומר</strong> שישלם <strong>כשעת התביעה. אמר רב יהודה אמר שמואל: הלכה כ</strong>שיטת <strong>ר' עקיבא.</strong> <strong>ו</strong>אולם <strong>מודה ר' עקיבא במקום שיש עדים</strong> שראו בשליחות יד, שמחשבים לפי אותו זמן. <strong>מאי טעמא</strong> <small>[מה טעם]</small> הדבר<small>]</small> — ש<strong>אמר קרא</strong> <small>[הכתוב]</small> <strong>"לאשר הוא לו יתננו ביום אשמתו"</strong> (ויקרא ה, כד), <strong>וכיון דאיכא</strong> <small>[שיש]</small> <strong>עדים</strong> לגזילה, אם כן <strong>מההוא שעתא</strong> <small>[מאותה שעה]</small> של הגזילה — <strong>הוא דאיחייב ליה</strong> <small>[שהתחייב לו]</small> ב<strong>אשמה.</strong>
 <strong>אמר ליה</strong> <small>[לו]</small> <strong>ר' אושעיא לרב יהודה: רבי, אתה אומר כן? הכי</strong> <small>[כך]</small> <strong>אמר ר' אסי אמר ר' יוחנן: חלוק היה ר' עקיבא אפילו במקום שיש עדים, ומאי טעמא</strong> <small>[ומה</small> טעם] — ש<strong>אמר קרא</strong> <small>[הכתוב]</small> <strong>"לאשר הוא לו יתננו ביום אשמתו"</strong> (שם), <strong>ובי דינא הוא דקא מחייבי ליה</strong> <small>[ובית הדין הם שמחייבים אותו]</small> ב<strong>אשמה</strong> ולא העדים.
 <strong>אמר ליה</strong> <small>[לו]</small> <strong>ר' זירא לר' אבא בר פפא: כי אזלת להתם</strong> <small>[כאשר הולך אתה לשם,</small> לארץ ישראל<small>]</small> <strong>אקיף אסולמא דצור, ועול לגביה</strong> <small>[הקף</small> בדרכך <small>ולך</small> דרך <small>סולמה של צור, והכנס אצל]</small> <strong>ר' יעקב בר אידי</strong> <strong>ובעי מיניה אי שמיעא ליה</strong> <small>[ושאל אותו אם שמע]</small> מ<strong>ר' יוחנן</strong> אם <strong>הלכה כ</strong>שיטת <strong>ר' עקיבא או אין הלכה כ</strong>שיטת <strong>ר' עקיבא?</strong> הלך לשם ושאל, <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: הלכה כ</strong>שיטת <strong>ר' עקיבא לעולם.</strong>
 ושואלים: <strong>מאי</strong> <small>[מה</small> פירוש<small>]</small> <strong>לעולם? אמר רב אשי: שלא תאמר הני מילי</strong> <small>[דברים אלה]</small> שאמר ר' עקיבא הם דווקא <strong>היכא דליכא</strong> <small>[במקום שאין]</small> <strong>עדים,</strong> <strong>אבל היכא דאיכא</strong> <small>[במקום שיש]</small> <strong>עדים לא.</strong>
 <strong>ואי נמי דאהדרה לדוכתה ואיתברא</strong> <small>[או גם כן כשהחזיר את החבית למקומה ונשברה]</small> <strong>לאפוקי</strong> <small>[להוציא]</small> <strong>מ</strong>דברי <strong>ר' ישמעאל</strong> שאמר שאם גנב אדם מחבירו והחזיר <strong>לא בעינן</strong> <small>[אין אנו צריכים]</small> <strong>דעת בעלים</strong> להודיעם שהחזיר, על כן <strong>קא משמע לן</strong> <small>[השמיע לנו]</small> <strong>דבעינן</strong> <small>[שצריכים אנו]</small> <strong>דעת בעלים</strong> לדעת ר' עקיבא. <strong>ורבא אמר:</strong> לא כר' יוחנן, אלא <strong>הלכה כבית הלל.</strong>
 <big>ב משנה</big> <strong>החושב</strong> (כלומר, אמר בקול שרצונו) <strong>לשלוח יד בפקדון,</strong> ונודע הדבר לעדים, <strong>בית שמאי אומרים: חייב</strong> מאז על כל מה שקורה לפקדון, <strong>ובית הלל אומרים: אינו חייב עד שישלח בו יד</strong> בפועל, <strong>שנאמר: "אם לא שלח ידו במלאכת רעהו"</strong> (שמות כב, ז). <strong>הטה את החבית</strong> של הפקדון <strong>ונטל הימנה</strong> (ממנה) <strong>רביעית</strong> של יין לעצמו <strong>ונשברה</strong> החבית — <strong>אינו משלם אלא</strong> דמי <strong>רביעית,</strong> כי לא גזל אלא רביעית אחת. אם <strong>הגביהה ונטל הימנה רביעית ונשברה</strong> כיון שקנה אותה בהגבהה — <strong>משלם דמי כולה.</strong>
## דף מד.
 <big>ג גמרא</big> <strong>מנהני מילי</strong> <small>[מנין הדברים]</small> שאדם מתחייב על שליחות יד במחשבה? — <strong>דתנו רבנן</strong> <small>[ששנו חכמים]:</small> בדיני שליחות יד נאמר <strong>"על כל דבר פשע"</strong> (שמות כב, ח), <strong>בית שמאי אומרים:</strong> כתוב זה <strong>מלמד שחייב על המחשבה</strong> (דיבור) <strong>כמעשה,</strong> שדי רק ב"דבר פשע". ו<strong>בית הלל אומרים: אינו חייב עד שישלח בו יד</strong> ממש, <strong>שנאמר: "אם לא שלח ידו במלאכת רעהו"</strong> (שם ז). <strong>אמרו להן בית שמאי לבית הלל: והלא כבר נאמר "על כל דבר פשע"! אמרו להן בית הלל לבית שמאי:</strong> ו<strong>הלא כבר נאמר "אם לא שלח ידו במלאכת רעהו"!</strong>
 <strong>אם כן, מה תלמוד לומר "על כל דבר פשע"?</strong> דבר זה בא ללמדנו: <strong>שיכול אין לי</strong> חייב בשליחות יד <strong>אלא הוא</strong> עצמו שעשה, ואולם אם <strong>אמר לעבדו</strong> או <strong>לשלוחו</strong> שישלחו יד בפקדון שבידו <strong>מנין</strong> שחייב על מעשיהם? <strong>תלמוד לומר: "על כל דבר פשע"</strong> שמתחייב בזה גם של דיבורו.
 <big>ב</big> שנינו במשנה: <strong>הטה את החבית</strong> אינו חייב אלא על מה שהשתמש בו. <strong>אמר רבה: לא שנו אלא</strong> אם <strong>נשברה</strong> החבית, <strong>אבל</strong> אם <strong>החמיצה</strong> החבית — <strong>משלם את כולה.</strong> ומסבירים: <strong>מאי טעמא</strong> <small>[מה טעם]</small> הדבר — <strong>גירי דידיה הוא דאהנו לה</strong> <small>[החצים שלו הם גרמו לה]</small> להחמיץ, כלומר, מעשיו הם שגרמו ליין שבתוכה שיחמיץ, שאף שנטל רק רביעית, מכל מקום טלטול החבית ופתיחתה הם שגרמו להחמצה.
 <big>ג</big> שנינו במשנה שאם <strong>הגביהה</strong> את החבית <strong>ונטל הימנה</strong> אפילו רביעית חייב על כולה. <strong>אמר שמואל: לא</strong> תפרש <strong>נטל ממש</strong> מן החבית, <strong>אלא כיון שהגביהה</strong> כדי <strong>ליטול</strong> ממנה, <strong>אף על פי שלא נטל</strong> ממנה עדיין — מתחייב.
  ושואלים:  <strong>לימא קא סבר</strong> <small>[האם נאמר כי סבור]</small> <strong>שמואל</strong> ש<strong>שליחות יד אינה צריכה חסרון? אמרי</strong> <small>[אומרים]:</small> <strong>לא,</strong> אין להוכיח מכאן, ואפשר לומר כי <strong>שאני הכא דניחא ליה דתיהוי הא חבית כולה בסיס להא</strong> <small>[שונה כאן שנוח לו שתהא חבית זו כולה בסיס לאותה]</small> <strong>רביעית,</strong> שאף שהתכוון להוציא רק כמות קטנה, אבל כיון שאף רביעית אינו רוצה שתהיה לבדה אלא בתוך חבית יין מלאה, נמצא שמעונין בחבית כולה — ומשום כך נחשב כאילו נטל את כל החבית.
 <strong>בעי</strong> <small>[שאל]</small> <strong>רב אשי:</strong> לפי שיטה זו, <strong>הגביה ארנקי</strong> <small>[ארנק]</small> <strong>ליטול הימנה דינר</strong> אחד בלבד <strong>מהו</strong> הדין בכגון זה? הרי נאמר: <strong>חמרא</strong> <small>[יין]</small> <strong>הוא דלא מינטר</strong> <small>[שאינו נשמר]</small> <strong>אלא אגב חמרא</strong> <small>[יין]</small> ומשום כך אומרים שהיה מעונין בחבית כולה, <strong>אבל זוזא מינטר</strong> <small>[אבל דינר נשמר</small> בפני עצמו<small>].</small> <strong>או דלמא שאני נטירותא דארנקי מנטירותא</strong> <small>[שמא שונה שמירתו של ארנק</small> שלם <small>משמירה]</small> של <strong>דינר</strong> שהארנק נשמר יותר מדינר בודד, ולכך מעונין בארנק כולו. לשאלה זו לא נמצאה תשובה, ועל כן <strong>תיקו</strong> <small>[תעמוד]</small> במקומה.
 
 <big>א משנה</big> כאשר קונה אדם דבר בכסף — כלל הוא שתשלום הכסף איננו גומר שום מעשה קנין ורק משיכת החפץ שנקנה, היא הגומרת את הקנין, ותשלום הכספים יוצר רק התחייבות מוסרית. ואולם כאשר קונה אדם או מחליף מטבעות כסף במטבעות זהב, הרי <strong>הזהב קונה את הכסף,</strong> שמטבעות הזהב נחשבות אז כחפץ ("פרי") ואילו הכסף הוא כמטבע, ומשום כך משיכת הזהב קונה את מטבעות הכסף, אולם <strong>הכסף אינו קונה את הזהב</strong> שהוא ככל תשלום כספים שאינו גומר את הקנין.
  וכיוצא בזה, <strong>הנחשת קונה את הכסף, והכסף אינו קונה את הנחשת,</strong> <strong>מעות הרעות,</strong> שהן כסף שנפחת, או שיש קשיים אחרים בשימושו, <strong>קונות את היפות,</strong> משום שהן נחשבות חפץ לגבי המעות היפות הנחשבות לכסף, <strong>והיפות אינן קונות את הרעות.</strong>
 <strong>אסימון</strong> שהוא פיסת מתכת עגולה שאין עליה צורה טבועה <strong>קונה את המטבע, והמטבע אינו קונה את</strong> ה<strong>אסימון.</strong> ובכלל: <strong>מטלטלין קונין את המטבע,</strong> ו<strong>מטבע אינו קונה את המטלטלין.</strong>
 <strong>זה הכלל: כל המטלטלים קונין זה את זה,</strong> שכאשר אין קנין כסף אלא חליפין, הרי אם משך צד אחד — ממילא נקנה גם האחר. ועתה מסבירים את הכללים הללו למעשה: <strong>כיצד? משך הימנו</strong> (ממנו), מן המוכר, <strong>פירות</strong> בתהליך הקנין <strong>ולא נתן לו</strong> עדיין <strong>מעות</strong> במחירם — <strong>אינו יכול לחזור בו.</strong> ואולם אם <strong>נתן לו מעות ולא משך הימנו</strong> את <strong>ה</strong><strong>פירות</strong> — <strong>יכול לחזור בו,</strong> ולבטל את העיסקה ולומר שהקנין עדיין לא נגמר.
 <strong>אבל אמרו</strong> חכמים: <strong>מי שפרע מאנשי דור המבול ומדור הפלגה,</strong> שאף שלא היה דיין בעולם הזה שיפרע מהם, נפרע מהם הקדוש ברוך הוא על חטאיהם — <strong>הוא עתיד להפרע ממי שאינו עומד בדבורו,</strong> שאף שבית דין של מטה איננו יכול לכפות עליו דבר, יענש בידי שמים אם גרם נזק.
 <strong>ר'  שמעון אומר: כל שהכסף בידו ידו על העליונה.</strong> כלומר, מה שאמרנו שקנין בכסף אינו גומר את העיסקה, הוא רק לגבי המוכר שבידו נמצא הכסף שקיבל (וגם הפירות), שהוא יכול לבטל את העיסקה ולהחזיר את הכסף. אבל הקונה שנתן כסף — הוא אינו יכול לחזור בו, גם אם לא משך את הפירות.
 <big>ב גמרא</big> <strong>מתני ליה</strong> <small>[היה משנה,</small> מלמד, <small>לו]</small> <strong>רבי</strong> יהודה הנשיא <strong>לר' שמעון בריה</strong> <small>[בנו]:</small> <strong>הזהב קונה את הכסף</strong> כפי שאנו שונים במשנתנו. <strong>אמר לו</strong> בנו: <strong>רבי, שנית לנו בילדותיך</strong> (בצעירותך) במהדורה הראשונה של המשנה: <strong>הכסף קונה את הזהב,</strong> ועכשיו אתה חוזר בך <strong>ותשנה לנו בזקנותיך הזהב קונה את הכסף?</strong>
 ושואלים: <strong>בילדותיה מאי סבר, ובזקנותיה מאי סבר</strong> <small>[בצעירותו מה חשב ובזיקנתו מה חשב],</small> מה היה הבסיס לדעתו קודם ואחר כך? ומשיבים: <strong>בילדותיה סבר</strong> <small>[בילדותו חשב]:</small> <strong>דהבא דחשיב הוי טבעא</strong> <small>[זהב ש</small>הוא <small>חשוב</small> יותר הריהו <small>נחשב</small> לכסף, <small>למטבע]</small> <strong>כספא דלא חשיב</strong> <small>[כסף שאינו חשוב</small> כל כך<small>]</small> — <strong>הוי פירא</strong> <small>[הרי הוא כפירות],</small> ולפי הכלל: <strong>קני ליה פירא לטבעא</strong> <small>[קונה הפרי את המטבע].</small> ואילו <strong>בזקנותיה סבר</strong> <small>[בזקנתו סבר]:</small> <strong>כספא</strong>
## דף מד:
 <strong>דחריף</strong> <small>[שהוא חריף],</small> כלומר, מהיר בהוצאה, שמטבעות כסף עוברות לסוחר בכל מקום, ואילו מטבעות זהב שהן יקרות הרבה יותר לא תמיד יש מי שמוכן לקחת אותן, על כן <strong>הוי טבעא</strong> <small>[הוא</small> נחשב <small>למטבע].</small> <strong>דהבא דלא חריף הוי פירא</strong> <small>[הזהב שאיננו חריף</small> בהוצאה <small>הרי הוא כפירות]</small> ולפי הכלל: <strong>קני ליה פירא לטבעא</strong> <small>[קונה הפרי את המטבע].</small>
 <strong>אמר רב אשי: כילדותיה מסתברא</strong> <small>[כפי</small> ששנה <small>בילדותו מסתבר]</small> לומר, <strong>מדקתני</strong> <small>[ממה ששנה]</small> בהמשך המשנה: <strong>"הנחשת קונה את הכסף",</strong>
 <strong>אי אמרת בשלמא</strong> <small>[נניח אם אומר אתה]</small> כי <strong>כספא</strong> <small>[כסף]</small> <strong>לגבי דהבא</strong> <small>[הזהב]</small> <strong>פירא הוי</strong> <small>[פרי הוא]</small> <strong>היינו דקא תני</strong> <small>[הוא ששנה]</small> <strong>"הנחשת קונה את הכסף",</strong> לומר: <strong>דאף על גב</strong> <small>[שאף על פי]</small> ש<strong>לגבי דהבא פירא הויא</strong> <small>[זהב פרי היא],</small> <strong>לגבי נחשת טבעא הוי</strong> <small>[מטבע היא].</small> <strong>אלא אי אמרת כספא</strong> <small>[אם אומר אתה</small> כי <small>כסף]</small> <strong>לגבי דהבא טבעא הוי</strong> <small>[הזהב כמטבע הוא]</small> הרי מובן מאליו, כי <strong>השתא לגבי דהבא דחשיב מיניה, אמרת טבעא הוי</strong> <small>[עכשיו לגבי הזהב שחשוב ממנה, אומר אתה</small> כי <small>מטבע הוא]</small> <strong>לגבי</strong> ה<strong>נחשת דאיהו חשיב ואיהו</strong> <small>[שהוא,</small> הכסף, גם <small>חשוב והוא]</small> גם <strong>חריף</strong> בהוצאה <strong>מבעיא</strong> <small>[נצרכה</small> לומר<small>]</small> שהכסף נחשב כמטבע לגבי נחושת?
  ודוחים: מכאן אין הוכחה, כי  <strong>איצטריך</strong> <small>[הוצרך]</small> לשנות גם קטע זה. שכן <strong>סלקא דעתך אמינא</strong> <small>[יעלה על דעתך לומר]</small> כי <strong>הני פריטי, באתרא דסגיי אינהו חריפי טפי מכספא</strong> <small>[אותן פרוטות</small> של נחושת <small>במקום שהן מהלכות</small> ונקנות, <small>הן חריפות</small> בהוצאה <small>יותר מ</small>אשר מטבע <small>כסף]</small> על כן <strong>אימא טבעא הוי</strong> <small>[אמור</small> שנחשבות הן <small>כמטבעות]</small> לגבי כסף, על כן <strong>קא משמע לן</strong> <small>[השמיע לנו]</small> ש<strong>כיון דאיכא דוכתא דלא סגי ביה</strong> <small>[שיש</small> מקום שאינן הולכות, נוהגות <small>בו]</small> — <strong>פירא הוי</strong> <small>[הרי הן כפרי],</small> כי כסף אפשר להחליף בכל מדינה, מה שאין כן מטבע של נחושת אינה עוברת לסוחר אלא באזור מסויים ומוגבל.
 <big>א</big> ומעירים: <strong>ואף ר' חייא סבר</strong> <small>[סבור]</small> כי <strong>דהבא טבעא הוי</strong> <small>[הזהב מטבע הוא]</small> לגבי כסף. ש<strong>רב אוזיף דינרי מברתיה</strong> <small>[לווה דינרים מבתו]</small> של <strong>ר' חייא,</strong> <strong>לסוף אייקור דינרי</strong> <small>[לבסוף התייקרו הדינרים]</small> והיה מחירם של דינרי זהב גבוה יותר לפי ערך הכסף. <strong>אתא לקמיה</strong> <small>[בא</small> רב <small>לפני]</small> <strong>ר' חייא</strong> לשאול מה יעשה, שאם ישלם יותר שמא הוא עובר משום איסור ריבית. <strong>אמר ליה</strong> <small>[לו]:</small> <strong>זיל שלים</strong> <small>[לך ושלם]</small> <strong>לה</strong> דינרים <strong>טבין ותקילין</strong> <small>[טובים ושקולים],</small> כלומר, חייב אתה להחזיר אותו מספר של דינרים ולא לפי ערכם בכסף. ומכאן, <strong>אי אמרת בשלמא דהבא טבעא הוי</strong> <small>[נניח אם אומר אתה</small> שהזהב <small>מטבע הוא]</small> — <strong>שפיר</strong> <small>[יפה]</small> שלווה והחזיר אותן מטבעות. <strong>אלא אי אמרת פירא הוי</strong> <small>[אם אומר אתה</small> שהזהב <small>כפירות הוא],</small> אם כן <strong>הוה ליה</strong> <small>[הרי זה]</small> כלווה <strong>סאה בסאה,</strong> ש<strong>אסור</strong> ללוות סאה ולהחזיר בדיוק סאה, שמא בינתיים עלה המחיר!
  ודוחים: כאן לא היה מתחילה ענין של הלוואה ממש, כי  <strong>רב דינרי הוו ליה</strong> <small>[דינרים היו לו]</small> במקום אחר, והוצרך לכסף רק לפי שעה <strong>וכיון דהוו ליה דינרי</strong> <small>[שהיו לו דינרים</small> אצלו<small>]</small> <strong>נעשה כאומר לה: הלויני עד שיבא בני או עד שאמצא מפתח</strong> שדבר זה איננו נקרא הלוואה, ואין בו דיני רבית.
 <strong>אמר רבא: האי תנא סבר דהבא טבעא הוי</strong> <small>[תנא זה,</small> שנביא את דבריו <small>סבור</small> אף הוא <small>שהזהב מטבע הוא],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>פרוטה שאמרו</strong> חכמים בכל מקום שיעורה <strong>אחד משמונה באיסר האיטלקי.</strong> ושואלים: <strong>למאי נפקא מינה</strong> <small>[מה יוצא מזה]?</small> לכאורה פרוטה היא תמיד פרוטה. ומשיבים: <strong>לקדושי אשה</strong> שהן בפרוטה, ופרוטה זו צריך להעריכה לפי ערך האיסר האיטלקי. עוד אמר: <strong>איסר</strong> הוא <strong>אחד מעשרים וארבעה בדינר של כסף.</strong> ושאלו: <strong>למאי נפקא מינה</strong> <small>[מה יוצא מזה]?</small> ומשיבים: <strong>למקח וממכר,</strong> לדעת מה ערכו במסחר.
 <strong>דינר של כסף</strong> הוא <strong>אחד מעשרים וחמשה בדינר של זהב.</strong> ו<strong>למאי נפקא מינה</strong> <small>[מה יוצא מזה]</small> לקבוע לו ערך — <strong>לפדיון הבן,</strong> שנותנים חמישה סלעים (שהם עשרים דינר) לפדיון הבן, שמא נתן לכהן דינר זהב, מחזיר לו חמישה דינרי כסף.
  ומעתה:  <strong>אי אמרת בשלמא טבעא הוי</strong> <small>[נניח אם אומר אתה</small> שדינר הזהב <small>מטבע הוא]</small> <strong>משער</strong> ה<strong>תנא במידי דקיץ</strong> <small>[בדבר</small> שדמיו <small>קבועים]</small> שמחיר הזהב הוא מחיר המטבע היסודי, והכסף לגביו אינו אלא כפרי, שערך הכסף עולה ויורד ואילו המטבע הקבוע הוא הזהב. <strong>אלא אי אמרת פירא הוי</strong> <small>[אם אומר אתה</small> שהזהב <small>כפרי הוא]</small> וכי <strong>משער</strong> ה<strong>תנא במידי דאוקיר וזיל</strong> <small>[בדבר שהוא מתייקר ונעשה זול]?</small> <strong>זימנין דמהדר ליה כהנא וזימנין דמוסיף ליה איהו לכהנא</strong> <small>[פעמים שצריך להחזיר לו הכהן</small> יותר <small>ופעמים שמוסיף הוא לכהן].</small> אלא, <strong>שמע מינה</strong> <small>[למד מכאן]</small> כי סבור אותו תנא: <strong>טבעא הוי</strong> <small>[מטבע הוא]</small> ומסכמים: אכן, <strong>שמע מינה</strong> <small>[למד מכאן].</small>
 <big>ב</big> <strong>תנן התם</strong> <small>[שנינו</small> במשנה <small>שם]</small> לענין שקלים, ש<strong>בית שמאי אומרים: לא יעשה</strong> (יחליף) <strong>אדם סלעין</strong> של כספי מעשר, ושאר כספים השייכים לקודש ב<strong>דינרי זהב, ובית הלל מתירין. ר' יוחנן וריש לקיש</strong> נחלקו בדבר, <strong>חד</strong> <small>[אחד</small> מהם<small>]</small> <strong>אמר</strong> שה<strong>מחלוקת</strong> היא בהחלפת <strong>סלעים על דינרין,</strong> וטעם המחלוקת ש<strong>בית שמאי סברי</strong> <small>[סבורים]:</small> <strong>כספא טבעא</strong> <small>[הכסף</small> הוא <small>מטבע]</small> <strong>ודהבא פירא</strong> <small>[זהב</small> הוא <small>כפרי]</small> <strong>וטבעא אפירא לא מחללינן</strong> <small>[ומטבע על פרי אין מחללין],</small> אלא להיפך. <strong>ו</strong>אילו <strong>בית הלל סברי</strong> <small>[סבורים]:</small> <strong>כספא פירא ודהבא טבעא</strong> <small>[הכסף</small> הוא <small>כפירות והזהב</small> הוא <small>כמטבע]</small> <strong>ופירא אטבעא מחללינן</strong> <small>[ופרי על מטבע מחללים],</small> <strong>אבל פירות על דינרין</strong> של זהב — ל<strong>דברי הכל מחללינן</strong> <small>[מחללים אנו].</small>
 <strong>מאי טעמא</strong> <small>[מה טעם]</small> ההבדל — <strong>מידי דהוה</strong> <small>[כפי שהוא</small> הדין<small>]</small> לגבי <strong>כסף ל</strong>שיטת <strong>בית הלל.</strong> הלא <strong>כסף לבית הלל, אף על גב דכספא לגבי דהבא פירא הוי</strong> <small>[אף על פי שהכסף לגבי הזהב כפרי הוא]</small> מכל מקום <strong>לגבי פירא טבעא הוי</strong> <small>[פירות מטבע הוא].</small> <strong>זהב נמי</strong> <small>[גם כן]</small> <strong>ל</strong>שיטת <strong>בית שמאי, אף על גב דדהבא</strong> <small>[אף על פי שהזהב]</small> <strong>לגבי כספא פירא הוי</strong> <small>[הכסף פרי הוא],</small> <strong>לגבי פירא טבעא הוי</strong> <small>[פירות מטבע הוא]</small> ולכן מותר לחלל עליו. <strong>וחד</strong> <small>[ואחד</small> מהם<small>]</small> <strong>אמר: אף בפירות על דינרין מחלוקת,</strong> שהם חולקים אם הזהב נחשב כמטבע או כפרי (או חפץ אחר).
  ושואלים:  <strong>ולמאן דאמר</strong> <small>[ו</small>לדעת <small>מי שאומר]</small> כי <strong>אף בפירות על דינרין מחלוקת, אדמיפלגי</strong> <small>[עד שהם נחלקים]</small> <strong>בסלעין על דינרין, לפלוג</strong> <small>[שיחלקו]</small> בבעיה היסודית, <strong>בפירות על דינרין!</strong> ודוחים: <strong>אי איפלוג</strong> <small>[אילו היו חולקים]</small> <strong>בפירות על דינרין, הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה]</small> אמורים דווקא <strong>בפירות על דינרין, אבל בסלעין על דינרין</strong> — <strong>מודו</strong> <small>[מודים]</small> <strong>להן בית הלל לבית שמאי דדהבא</strong> <small>[שהזהב]</small> <strong>לגבי כספא פירא הוי</strong> <small>[כסף פרי הוא]</small> <strong>ולא מחללינן</strong> <small>[ואין מחללין],</small> על כן <strong>קא משמע לן</strong> <small>[השמיע לנו]</small> שאף בכך נחלקו.
  ומעירים, <strong>תסתיים</strong> <small>[תוגדר]</small> מחלוקת זו שלא ידענו מה הן דעות החולקים, ש<strong>ר' יוחנן הוא</strong> ש<strong>אמר</strong> ש<strong>אין מחללין</strong> פירות על דינרי זהב, ש<strong>אמר ר' יוחנן</strong>
## דף מה.
 <strong>אסור ללוות דנר בדינר,</strong> שמא יתייקרו ונמצא משלם ריבית.
  ומעתה נברר: <strong>דינר דמאי</strong> <small>[של מה]?</small> <strong>אילימא</strong> <small>[אם תאמר]</small> <strong>דינר של כסף בדינר של כסף, לגבי,</strong> בפני <strong>נפשיה</strong> <small>[עצמו]</small> <strong>מי איכא למאן</strong> ש<strong>אמר לאו טבעא הוי</strong> <small>[האם יש מי שאומר שאיננו מטבע]?</small> <strong>אלא פשיטא</strong> <small>[פשוט]</small> שאמר שאין ללוות <strong>דינר של זהב בדינר של זהב,</strong> ומעתה נברר: <strong>ולמאן</strong> <small>[ול</small>שיטת <small>מי]?</small> <strong>אי</strong> <small>[אם]</small> לפי שיטת <strong>בית הלל</strong> — <strong>הא אמרי טבעא הוי</strong> <small>[הרי אומרים</small> הם <small>מטבע הוא],</small> <strong>אלא לאו</strong> <small>[האם לא]</small> — <strong>ל</strong>דעת <strong>בית שמאי, ושמע מינה</strong> <small>[ולמד מכאן]</small> כי <strong>ר' יוחנן הוא</strong> ש<strong>אמר, אין מחללינן</strong> <small>[אין מחללין]</small> על דינרי זהב, שלדעתו אינם נחשבים כמטבע גמורה.
  ודוחים:  <strong>לא, לעולם אימא</strong> <small>[אומר]</small> <strong>לך</strong> כי <strong>ר' יוחנן הוא</strong> ש<strong>אמר מחללינן</strong> <small>[מחללים אנו]</small> על דינרי זהב, <strong>ושאני</strong> <small>[ושונה]</small> דין <strong>הלואה</strong> <strong>כיון</strong> ש<strong>לענין מקח וממכר שויוהו רבנן כי פירא</strong> <small>[עשו אותו,</small> את דינר הזהב, <small>חכמים כמו פרי],</small> <strong>דאמרינן</strong> <small>[שאנו אומרים]:</small> <strong>איהו ניהו דאוקיר וזיל</strong> <small>[הוא הוא שהתייקר והוזל]</small> וכפי שאמרנו הזהב קונה את הכסף, ו<strong>לגבי</strong> דיני <strong>הלואה</strong> בריבית <strong>נמי פירא הוי</strong> <small>[גם כן כפרי הוא]</small> ויש בו חשש ריבית.
  ומעירים:  <strong>הכי נמי מסתברא</strong> <small>[כך גם כן מסתבר]</small> לומר שזו דעתו של ר' יוחנן, <strong>דכי אתא</strong> <small>[שכאשר</small> <strong>בא]</strong> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אף על פי שאמרו אסור ללוות דינר בדינר, אבל מחללין מעשר שני עליו,</strong> ואם כן <strong>שמע מינה</strong> <small>[למד מכאן]</small> במפורש שר' יוחנן הוא שאמר שמחללים.
  ומעתה שבים לעצם הבעיה בדבר חילול מעשר של זהב <strong>תא שמע</strong> <small>[בא</small> ו<small>שמע]</small> פתרון לבעיה ממה ששנינו במשנה: <strong>הפורט סלע ממעות מעשר שני</strong> שרוצה לצרף כספים קטנים למטבעות גדולים יותר, <strong>בית שמאי אומרים: בכל הסלע</strong> מחליף ל<strong>מעות</strong> כסף, <strong>ובית הלל אומרים: בשקל</strong> (חצי סלע) <strong>כסף, בשקל</strong> פורט ל<strong>מעות</strong> קטנות יותר. ומעתה, <strong>השתא</strong> <small>[עכשיו]</small> <strong>ל</strong>דעת <strong>בית שמאי</strong> אפילו <strong>לגבי פריטי</strong> <small>[פרוטות]</small> של נחושת אמרו הם כי <strong>מחללינן</strong> <small>[מחללים אנו]</small> עליהם את פירות המעשר, <strong>לגבי דהבא מיבעיא</strong> <small>[לגבי זהב נצרכה לומר]</small> שמחללין? ודוחים: <strong>שאני פריטי, באתרא דסגיין חריפי</strong> <small>[שונות הפרוטות, שבמקום שהן מהלכות הן חריפות,</small> עוברות לסוחר<small>]</small> יותר ממטבע כסף<small>].</small>
 <big>א</big> <strong>לישנא אחרינא</strong> <small>[לשון אחרת]</small> <strong>אמרי לה</strong> <small>[אומרים אותה],</small> את מחלוקת <strong>ר' יוחנן וריש לקיש,</strong> בצורה שונה. <strong>חד</strong> <small>[אחד</small> מהם<small>]</small> <strong>אמר</strong> שה<strong>מחלוקת</strong> היא <strong>בסלעין על דינרים,</strong> ש<strong>בית שמאי סברי</strong> <small>[סבורים]</small> שמה שנאמר בכתוב <strong>"</strong>וצרת <strong>הכסף"</strong> (דברים יד, כה) כוונתו <strong>כסף ראשון ולא כסף שני,</strong> כלומר, אותו כסף עצמו שנתקבל עבור חילול פירות המעשר הוא הכסף שצריך להביא לירושלים, ואין להחליף כסף זה באחר.
 <strong>ובית הלל סברי</strong> <small>[סבורים]</small> כיון שנאמר <strong>"הכסף",</strong> וגם <strong>"כסף", ריבה</strong> הכתוב, בחזרה זו, ללמד שמותר להביא לירושלים <strong>אפילו כסף שני. אבל פירות על דינרין</strong> — <strong>דברי הכל מחללינן</strong> <small>[מחללים אנו],</small> <strong>דאכתי</strong> <small>[שעדיין]</small> <strong>כסף ראשון הוא,</strong> ומותר לחלל את הפירות בכל סוג כסף.
 <strong>וחד</strong> <small>[אחד</small> מהם<small>]</small> <strong>אמר</strong> כי <strong>אף בפירות על דינרין נמי</strong> <small>[גם כן]</small> <strong>מחלוקת</strong> היא אם מותר בכסף דווקא או גם בזהב.
  ושואלים:  <strong>ולמאן דאמר</strong> <small>[</small><small>ול</small>שיטת <small>מי שאומר]</small> שב<strong>סלעין על דינרין מחלוקת, אדמיפלגי</strong> <small>[עד שהם חלוקים]</small> <strong>בסלעין על דינרין, לפלגי</strong> <small>[שיחלקו]</small> במקרה יסודי יותר וברור יותר ב<strong>סלעין על סלעין,</strong> שהרי לשיטת האוסרים גם דבר זה אסור!
  ומשיבים:  <strong>אי אפלגי</strong> <small>[אם</small> היו <small>חלוקים]</small> <strong>בסלעין על סלעין, הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה</small> אמורים<small>]</small> דווקא שמחלל <strong>סלעין על סלעין, אבל בסלעין על דינרין</strong> — <strong>מודו להו</strong> <small>[מודים להם]</small> <strong>בית הלל לבית שמאי, דדהבא</strong> <small>[שזהב]</small> <strong>לגבי כספא</strong> <small>[כסף]</small> <strong>פירא הוי ולא מחללינן</strong> <small>[</small>כ<small>פרי הוא ואין אנו מחללים],</small> על כן <strong>קא משמע לן</strong> <small>[השמיע לנו]</small> שלא כן הוא, ואין הבדל.
  ומביאים עוד ראיה, <strong>תא שמע</strong> <small>[בא</small> ו<small>שמע]</small> ממה ששנינו במשנה: <strong>הפורט סלע של מעשר שני בירושלים</strong> עצמה, <strong>בית שמאי אומרים:</strong> יפרוט ויטול <strong>בכל הסלע מעות, ובית הלל אומרים: בשקל</strong> לוקח <strong>כסף</strong> ו<strong>בשקל</strong> לוקח <strong>מעות.</strong> ומעתה, <strong>השתא כספא לגבי פריטי מחללינן</strong> <small>[עכשיו</small> הרי, <small>כסף על פרוטות מחללים אנו],</small> <strong>ולא אמרינן</strong> <small>[ואין אנו אומרים]</small> שגזירת הכתוב היא שיהא זה <strong>כסף ראשון ולא כסף שני, לגבי דהבא דחשיב מיניה</strong> <small>[זהב שחשוב ממנו,</small> מן הכסף<small>],</small> <strong>מי אמרינן</strong> <small>[האם אומרים אנו],</small> האם יכולים לומר אז שדווקא <strong>כסף ראשון ולא כסף שני?</strong>
 <strong>אמר רבא:</strong> מ<strong>ירושלים קמותבת</strong> <small>[אתה מקשה]?!</small> <strong>שאני</strong> <small>[שונה]</small> הדין ב<strong>ירושלים, דכתיב ביה</strong> <small>[שנאמר בו]</small> <strong>"ונתתה הכסף בכל אשר תאוה נפשך בבקר ובצאן"</strong> (שם כו) שכן בירושלים יכול לעשות בכסף ככל שירצה.
  ומציעים עוד: <strong>תא שמע</strong> <small>[בא</small> ו<small>שמע]</small> ראיה ממה ששנינו במשנה נוספת: <strong>הפורט סלע ממעות מעשר שני,</strong> כלומר, מכסף שנתקבל מחילול פירות המעשר — <strong>בית שמאי אומרים:</strong> יפרוט ויטול <strong>בכל הסלע מעות, ובית הלל אומרים: בשקל</strong> יטול <strong>כסף</strong> ו<strong>בשקל</strong> יטול <strong>מעות.</strong> והרי זו הוכחה נצחת שהכל מסכימים שמותר להחליף כסף מעשר בכסף אחר!
 <strong>אלא</strong> יש לחזור ממה שהסברנו ולומר <strong>דכולי עלמא</strong> <small>[לדעת הכל]</small> במה שנאמר <strong>"הכסף" כסף ריבה</strong> בתורה, ואפילו כסף שני. אלא <strong>אי איתמר</strong> <small>[אם נאמר]</small> שחלקו <strong>ר' יוחנן ור' שמעון בן לקיש הכי איתמר</strong> <small>[כך נאמר]:</small> <strong>חד</strong> <small>[אחד</small> מהם<small>]</small> <strong>אמר:</strong> <strong>מחלוקת בסלעין</strong> שמחליפים <strong>על דינרין,</strong> ש<strong>בית שמאי סברי</strong> <small>[סבורים]:</small> <strong>גזרינן</strong> <small>[גוזרים אנו]</small> לאסור,
## דף מה:
 <strong>שמא ישהה עליותיו</strong> לירושלים בשל החלפה זו, <strong>דזימנין דלא מלו זוזי בדינרא</strong> <small>[שפעמים שאין מתמלאים זוזים בדינר</small> הזהב<small>]</small> <strong>ולא מסיק</strong> <small>[יעלה]</small> עד שיהא לו כדי דינר זהב שלם. <strong>ובית הלל סברי</strong> <small>[סבורים]:</small> <strong>לא גזרינן</strong> <small>[אין אנו גוזרים]</small> <strong>שמא ישהה עליותיו, דכי</strong> <small>[ש</small>גם <small>אם]</small> <strong>לא מלו נמי בדינרא אסוקי מסיק להו</strong> <small>[יתמלאו כדי דינר מעלה אותם]</small> במטבעות של כסף. <strong>אבל בפירות על דינרין</strong> — <strong>דברי הכל מחללינן</strong> <small>[מחללים אנו],</small> ש<strong>כיון דמרקבי</strong> <small>[ש</small>הם, הפירות <small>נרקבים]</small> ודאי <strong>לא משהי להו</strong> <small>[ישהה אותם]</small> עד שיתמלא כדי דינר שלם.
  ואילו <strong>חד</strong> <small>[אחד</small> מהם<small>]</small> <strong>אמר:</strong> <strong>אפילו בפירות על דינרין נמי</strong> <small>[גם כן]</small> <strong>מחלוקת</strong> מאותו חשש.
  ושואלים:  <strong>בשלמא להך לישנא דאמרת דמדאורייתא משרא שרי</strong> <small>[נניח לאותה לשון,</small> גרסה, <small>שאמרת שמן התורה מותר</small> הדבר<small>]</small> <strong>ורבנן הוא דגזרו ביה</strong> <small>[וחכמים</small> בלבד <small>הם שגזרו בו]</small> — <strong>היינו דקתני</strong> <small>[זה ששנה]</small> בסגנון <strong>"יעשה" ו"לא יעשה",</strong> שהוא לשון הצעה, ולכתחילה. <strong>אלא להך לישנא דאמרת דמדאורייתא פליגי</strong> <small>[לאותה לשון שאמרת שמן התורה חלוקים</small> הם<small>]</small> אם הדבר מותר ואפשר, אם כן בלשון <strong>מחללינן ולא מחללינן מבעי ליה</strong> <small>[מחללים ואין מחללים היה צריך לו</small> לומר<small>],</small> שהרי אם הדבר אסור מן התורה, לא נתחללו הכספים. ומעירים, אכן לשיטה זו <strong>קשיא</strong> <small>[קשה]</small> הדבר.
 <big>א</big> <strong>איתמר</strong> <small>[נאמר]</small> שנחלקו <strong>רב ולוי</strong> בבעיה הבאה: <strong>חד</strong> <small>[אחד</small> מהם<small>]</small> <strong>אמר:</strong> <strong>מטבע נעשה חליפין.</strong> כלומר, קנין חליפין אפשר לעשותו גם כאשר אחד הצדדים מחליף מטבעות. <strong>וחד</strong> <small>[ואחד</small> מהם<small>]</small> <strong>אמר:</strong> <strong>אין מטבע נעשה חליפין,</strong> לפי שאין קנין חליפין אלא בחפצים ככלים ופירות. <strong>אמר רב פפא: מאי טעמא דמאן דאמר</strong> <small>[מה הטעם של מי שאומר]</small> <strong>אין מטבע נעשה חליפין</strong> — <strong>משום דדעתיה אצורתא</strong> <small>[שדעתו</small> של הקונה מטבע <small>על הצורה]</small> על המטבע הטבועה דווקא, ולא על ערך המתכת היקרה שבו, <strong>וצורתא עבידא דבטלא</strong> <small>[והצורה עשויה שתתבטל]</small> על ידי המלכות. וכיון שכך, נמצא שאין המטבע עצמו דבר שיש בו ערך של ממש, ולכן אינו נקנה בחליפין כשאר פירות.
 <strong>תנן</strong> <small>[שנינו</small> במשנתנו<small>]:</small> <strong>הזהב קונה את הכסף, מאי לאו</strong> <small>[האם לא]</small> הכוונה שקונה <strong>בחליפין, ושמע מינה</strong> <small>[ולמד מכאן]</small> כי <strong>מטבע נעשה חליפין?</strong> ודוחים: <strong>לא,</strong> הכוונה היא <strong>בדמים.</strong> כלומר, קנין זה הוא כשאר קניינים, בכסף. ומקשים: <strong>אי הכי</strong> <small>[אם כך]</small> אין הלשון מדוייק כי לא היה צריך לומר <strong>הזהב קונה את הכסף</strong> אלא <strong>מחייב מבעי ליה</strong> <small>[צריך היה</small> לו<small>]</small> לומר, שהרי הוא המחייב במשיכתו את הקונה לשלם תמורתו כסף! ומשיבים: <strong>תני</strong> <small>[שנה]</small> ותקן: <strong>הזהב מחייב</strong> את הכסף.
  ומעירים:  <strong>הכי נמי מסתברא</strong> <small>[כך גם כן מסתבר],</small> שיש להבין את המשנה במשמעות זו <strong>מדקתני סיפא</strong> <small>[ממה ששנה בסופה]</small> של המשנה: <strong>הכסף אינו קונה את הזהב. אי אמרת בשלמא</strong> <small>[נניח אם אומר אתה]</small> שמדובר כאן על קנין <strong>דמים,</strong> כלומר, בכסף — <strong>היינו דאמרינן</strong> <small>[זהו שאנו אומרים]</small> <strong>דהבא פירא, וכספא טבעא, וטבעא פירא לא קני</strong> <small>[זהב</small> כ<small>פרי</small> הוא, <small>וכסף מטבע, ומטבע אינו קונה פרי].</small> <strong>אלא אי אמרת</strong> <small>[אם אומר אתה]</small> שמדובר <strong>ב</strong>קנין <strong>חליפין,</strong> אם כן <strong>תרוייהו לקנו אהדדי</strong> <small>[ששניהם יקנו זה את זה],</small> שהרי בקנין חליפין שני הדברים נקנים כאחת.
 <strong>ועוד, תניא</strong> <small>[שנוייה</small> ברייתא<small>]:</small> <strong>הכסף אינו קונה את הזהב, כיצד?</strong> — <strong>מכר לו עשרים וחמשה דינר של כסף בדינר של זהב, אף על פי שמשך את הכסף לא קנה עד שימשוך את הזהב. אי אמרת בשלמא</strong> <small>[נניח אם אומר אתה]</small> שמדובר כאן בקנין <strong>דמים</strong> — <strong>משום הכי לא קני</strong> <small>[משום כך אינו קונה],</small> שאין הקנין חל אלא כאשר מושך את גוף החפץ הנקנה. <strong>אלא אי אמרת</strong> <small>[אם אתה אומר]</small> שמדובר <strong>ב</strong>קנין <strong>חליפין</strong> — <strong>נקני</strong> <small>[שיקנה],</small> שהרי כשקונה חפץ אחד נקנה גם חבירו בחליפין.
  ומקשים לצד שני: <strong>אלא מאי</strong> <small>[מה]</small> מפרש אתה שמדובר כאן בקנין <strong>דמים? אי הכי אימא רישא</strong> <small>[אם כך אמור את תחילתה</small> של הברייתא<small>]:</small> <strong>הזהב קונה את הכסף, כיצד?</strong> — <strong>מכר לו דינר של זהב בעשרים וחמשה דינר של כסף, כיון שמשך את הזהב נקנה כסף בכל מקום שהוא.</strong>
 <strong>אי אמרת בשלמא</strong> <small>[נניח אם אומר אתה]</small> שמדובר <strong>ב</strong>קנין <strong>חליפין היינו דקתני</strong> <small>[זהו ששנינו]</small> <strong>"נקנה כסף בכל מקום שהוא",</strong> שבחליפין חל הקנין על אותן מטבעות כסף בכל מקום שהן. <strong>אלא אי אמרת</strong> <small>[אם אומר אתה]</small> שמדובר <strong>ב</strong>קנין <strong>דמים</strong> <strong>האי</strong> <small>[זה]</small> הלשון <strong>"נקנה כסף בכל מקום שהוא"</strong> אינה נכונה, אלא <strong>נתחייב גברא מיבעי ליה</strong> <small>[נתחייב האיש היה צריך לו</small> לומר<small>]</small> שהרי בגמר המקח חייב הקונה לשלם, אבל אינו צריך לתת דווקא מטבעות מסויימים אלה, אלא את סכום הקנין.
 <strong>אמר רב אשי: לעולם</strong> תפרש שמדובר כאן בקנין <strong>דמים. ומאי</strong> <small>[ומה]</small> פירוש <strong>"בכל מקום שהוא"?</strong> הכוונה היא: <strong>כמות שהוא, כדאמר ליה</strong> <small>[כפי שאמר לו]</small> בעל הכסף, שאינו יכול לשנות בטיבו של הכסף. כיצד, <strong>אי</strong> <small>[אם]</small> <strong>אמר ליה</strong> <small>[לו]:</small> <strong>מארנקי חדשה יהבינא</strong> <small>[מארנק חדש אני נותן]</small> <strong>לך,</strong> כלומר, מטבעות חדשים, <strong>לא מצי יהיב ליה מארנקי ישנה</strong> <small>[אינו יכול לתת לו מארנק ישן],</small> כלומר, מטבעות ישנים <strong>אף על גב דעדיפי מינייהו</strong> <small>[אף על פי</small> שכרגיל נחשבים הם <small>כעדיפים מהם]</small> משום שאנשים מתייחסים באמון לכסף שכבר השתמשו בו. ו<strong>מאי טעמא</strong> <small>[מה הטעם]</small> של הקונה, <strong>דאמר ליה</strong> <small>[שאומר לו]</small> בעל הזהב: <strong>לישנן קא בעינא להו</strong> <small>[אני רוצה אותן],</small> שרצוני להחזיק אצלי את המטבעות זמן רב ובינתיים יתיישנו, ואינני רוצה לקחת מטבעות ישנות שלא ישחירו ביותר.
 <strong>אמר רב פפא: אפילו למאן</strong> ש<strong>אמר</strong> <small>[</small>לדעת <small>מי שאומר]</small> <strong>אין מטבע נעשה חליפין</strong> — <strong>מיעבד</strong> <small>[לעשות]</small> <strong>הוא דלא עביד</strong> <small>[שאינו</small> <strong>עושה]</strong> <strong>חליפין,</strong> ואולם <strong>אקנויי מיקנו</strong> נקנה הוא על ידי <strong>חליפין,</strong> שאם מחליף כלי של ממש בכסף — נקנה הכסף בחליפין, <strong>מידי דהוה אפירא</strong> <small>[כמו שהוא</small> הדין בענין <small>פירות]</small> <strong>ל</strong>שיטת <strong>רב נחמן</strong> כי <strong>פירא</strong> <small>[פירות]</small> <strong>ל</strong>שיטת <strong>רב נחמן, לאו אף על גב דאינהו לא עבדי</strong> <small>[האם לא אף על פי שהם עצמם אינם עושים]</small> <strong>חליפין,</strong> <strong>אקנויי מקנו</strong> <small>[נקנים הם]</small> <strong>בחליפין,</strong> <strong>טבעא נמי לא שנא</strong> <small>[מטבע גם כן אינה שונה].</small>
 <strong>מיתיבי</strong> <small>[מקשים]</small> על דעת רב פפא ממה ששנינו: <strong>היה עומד בגורן ואין בידו מעות</strong> ורוצה לחלל את פירות מעשר שני בלא שיתחייב להוסיף חומש. שאדם המחלל את פירותיו שלו חייב להוסיף חומש, ורוצה האיש להערים ולעשות כאילו מוכרם לחברו ואז יוכל למכרם בשויים בלא הוספה. <strong>אמר לחבירו: הרי פירות הללו נתונים לך במתנה,</strong>
## דף מו.
 <strong>וחוזר ואומר: הרי הן</strong> הפירות הללו שהם עכשיו שלך <strong>מחוללין על מעות שיש לי בבית.</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>אין בידו מעות, הא</strong> <small>[הרי]</small> אם <strong>יש בידו מעות</strong> — <strong>ליקני להו לאידך</strong> <small>[שיקנה אותם לאחר,</small> לחבירו את המעות הללו <strong>במשיכה</strong> <strong>ופריק</strong> <small>[ויפדה]</small> <strong>דהכי</strong> <small>[שכך]</small> <strong>עדיף, דהוה ליה נכרי</strong> <small>[שהרי הוא זר]</small> ואינו צריך להוסיף חומש, וכך נראה הדבר פחות כהערמה על המעשר.
 <strong>ואי אמרת</strong> <small>[ואם אומר אתה]</small> ש<strong>מטבע נקנה בחליפין</strong> הרי יכול להעביר לו את הכספים בדרך זו: <strong>ניקנו ליה</strong> <small>[שיקנו לו]</small> את ה<strong>מעות להיאך</strong> <small>[לההוא,</small> לחבירו<small>]</small> <strong>אגב סודר,</strong> שהרי יכול לעשות קנין חליפין עם החבר על ידי סודר, ויקנו את המעות לחבר, <strong>ולפרוק</strong> <small>[ויפדה]!</small> ומשיבים: מדובר באופן <strong>דלית ליה</strong> <small>[שאין לו]</small> <strong>סודר.</strong> ושואלים: <strong>ונקנינהו נהליה</strong> <small>[ושיקנה אותם,</small> את המעות <small>לו]</small> <strong>אגב קרקע!</strong> ומשיבים: <strong>דלית ליה</strong> <small>[שאין לו]</small> <strong>קרקע.</strong>
 ומקשים: <strong>והא</strong> <small>[והרי]</small> <strong>עומד בגורן קתני</strong> <small>[שנה]!</small> ודוחים: מדובר  באופן שעומד <strong>בגורן שאינו שלו.</strong> על סדרת תירוצים זו מקשים: <strong>ואיכפל</strong> <small>[וכי יתאמץ]</small> ה<strong>תנא לאשמועינן גברא ערטילאי דלית ליה</strong> <small>[להשמיענו</small> לשנות לנו מקרה <small>באדם ערום שאין לו]</small> <strong>ולא כלום?</strong> כלומר, אין זה מסתבר לפרש את הברייתא שתהא רק במקרה יוצא דופן כגון זה, ומן הסתם אין הסבר זה אמיתי. <strong>אלא לאו שמע מינה</strong> <small>[האם לא תלמד מכאן]</small> ש<strong>אין מטבע נקנה בחליפין.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
  ומספרים:  <strong>ואף רב פפא הדר ביה</strong> <small>[חזר בו]</small> מדעתו לגבי קנין מטבע בחליפין. <strong>כי הא</strong> <small>[כמו</small> מעשה <small>זה]</small> ש<strong>רב פפא הוו ליה תריסר אלפי דינרי בי חוזאי</strong> <small>[היו לו שנים עשר אלף דינרים</small> בהלוואה <small>בבית חוזאי],</small> <strong>אקנינהו</strong> <small>[הקנה אותם]</small> לשליחו <strong>רב שמואל בר אחא אגב אסיפא דביתיה</strong> <small>[סף הבית</small> שלו<small>]</small> כדי שהשליח יוכל לשאת ולתת ולתבוע את הכספים לעצמו, שאם יהא שליח בלבד יצטרך להתיעץ במשלח, ולמעשה יתכן שלא יצליח בשליחותו. משמע שאף הוא סבר שאין אפשרות להקנות לו את הכספים בחליפין. ומספרים, <strong>כי אתא</strong> <small>[כאשר בא,</small> חזר<small>]</small> רב שמואל בר אחא עם הכסף שמח כל כך רב פפא עד ש<strong>נפק לאפיה</strong> <small>[יצא לפניו,</small> הלך לקראתו<small>]</small> <strong>עד</strong> המקום <strong>תווך</strong> לקבל את פניו.
 <strong>וכן אמר עולא: אין מטבע נעשה חליפין. וכן אמר רב אסי: אין מטבע נעשה חליפין, וכן אמר רבה בר בר חנה אמר ר' יוחנן: אין מטבע נעשה חליפין.</strong>
 <strong>איתיביה</strong> <small>[הקשה</small> לו<small>]</small> <strong>רב אבא לעולא</strong> ממה ששנינו: <strong>הרי שהיו חמריו ופועליו תובעין אותו</strong> שכר שחייב להם כשהיה <strong>בשוק, ואמר לשולחני: תן לי ב</strong>שוה <strong>דינר מעות</strong> קטנות יותר <strong>ואפרנסם</strong> (ואשלם להם) <strong>ואני אעלה לך</strong> (אשלם לך) אחר כך <strong>יפה</strong> (שווה) <strong>דינר וטריסית</strong> (מטבע קטנה) <strong>ממעות שיש לי בביתי. אם יש לו מעות</strong> בבית באותה שעה — <strong>מותר.</strong> לפי שאין זו קרויה הלוואה וממילא אין התוספת נחשבת כריבית, <strong>ואם לאו</strong> <small>[לא]</small> — הלוואה היא זו, <strong>ואסור</strong> משום ריבית. <strong>ואי סלקא דעתך</strong> <small>[ואם עולה על דעתך]</small> לומר ש<strong>אין מטבע נעשה חליפין,</strong> אם כן אינך יכול לומר שנעשו פה רק חליפין של מטבעות עם השולחני אלא <strong>הויא ליה</strong> <small>[הרי זו]</small> <strong>הלואה, ואסור! אשתיק</strong> <small>[שתק]</small> עולא.
 <strong>אמר</strong> רב אבא לעולא, בנסיון לתרץ את הקושיה: <strong>דלמא אידי ואידי</strong> <small>[שמא זה וזה],</small> הכספים שהיו בביתו והכספים שלקח <strong>בפרוטטות,</strong> שהן פרוטות קטנות מאד <strong>שנו דליכא עלייהו טבעא</strong> <small>[שאין עליהן טביעה],</small> <strong>ואידי ואידי פירא הוו</strong> <small>[ואלה ואלה פירות הן]</small> <strong>ומשום הכי</strong> <small>[כך]</small> <strong>נקנו בחליפין. אמר</strong> לו עולא: <strong>אין</strong> <small>[כן]</small> זו באמת הכוונה, <strong>דיקא נמי</strong> <small>[מדוייק גם כן]</small> תירוץ זה מסגנון הדברים <strong>דקתני</strong> <small>[ששנה]</small> <strong>יפה דינר וטריסית ולא קתני</strong> <small>[ולא שנה]</small> <strong>דינר יפה וטריסית.</strong> משמע שאין מדובר במטבעות ממש, אלא בשוויים של מטבעות. מסכמים: אכן, <strong>שמע מינה</strong> <small>[למד ממנה]</small> שכן הוא.
 <strong>רב אשי אמר: לעולם</strong> יכול אתה לומר שאין כאן ענין של חליפין אלא <strong>בדמים.</strong> ומדובר כאן <strong>בפרוטטות,</strong> ואת הקושיה יש לתרץ כך: <strong>כיון דאית ליה</strong> <small>[שיש לו]</small> כסף בביתו <strong>נעשה כאומר הלויני עד שיבא בני או עד שאמצא מפתח</strong> שאין זו קרויה הלוואה, ומשום כך אין כאן חשש ריבית.
  ומציעים עוד פתרון לבעיה: <strong>תא שמע</strong> <small>[בוא</small> ו<small>שמע]</small> ממה ששנינו: <strong>כל הנעשה דמים באחר, כיון שזכה זה</strong> — <strong>נתחייב זה</strong> הצד האחר <strong>בחליפין.</strong> ומעתה נברר את משמעות הדברים: <strong>כל הנעשה דמים באחר מאי ניהו</strong> <small>[מה הוא]</small> הדבר הזה הנעשה מחיר עבור דברים אחרים, בוודאי הכוונה — <strong>מטבע,</strong> ואם כן <strong>שמע מינה</strong> <small>[למד מכאן]</small> כי <strong>מטבע נעשה חליפין!</strong>
 <strong>אמר רב יהודה: הכי קאמר</strong> <small>[כך אמר],</small> כך יש להבין את הדברים:
## דף מו:
 <strong>כל הנישום דמים באחר,</strong> כל דבר שמעריכים את מחירו כאשר מחליפים אותו, כלומר מטלטלים, <strong>כיון שזכה זה נתחייב זה בחליפין.</strong>
 ומעירים: <strong>הכי נמי מסתברא</strong> <small>[כך גם כן מסתבר]</small> לפרש, <strong>מדקתני סיפא</strong> <small>[מ</small>כיון <small>ששנה בסופה]</small> של אותה ברייתא: <strong>כיצד?</strong> — <strong>החליף שור בפרה או חמור בשור.</strong> ומעירים: אכן <strong>שמע מינה</strong> <small>[למד מכאן]</small> שזו הכוונה שמדובר בברייתא במטלטלים ולא בכספים.
  ושואלים:  <strong>ולמאי דסליק אדעתיה מעיקרא</strong> <small>[ולפי מה שעלה בדעתו מתחילה]</small> שהכוונה היא ל<strong>מטבע, מאי</strong> <small>[מה]</small> משמעה של לשון <strong>"כיצד"</strong> זו? והלא לכאורה ברור שאי אפשר לפרש שמדובר במטבע! ומשיבים: <strong>הכי קאמר</strong> <small>[כך אמר]</small> <strong>ופירי נמי עבדי</strong> <small>[ופירות גם כן עושים]</small> <strong>חליפין</strong> ולא רק מטבעות, <strong>כיצד?</strong> — <strong>החליף שור בפרה או חמור בשור.</strong>
 ושואלים: <strong>הניחא</strong> <small>[זה נוח]</small> לשיטת <strong>רב ששת,</strong> ש<strong>אמר</strong> ש<strong>פירי עבדי</strong> <small>[פירות עושים]</small> <strong>חליפין,</strong> <strong>אלא לרב נחמן</strong> ש<strong>אמר: כלי</strong> — <strong>אין</strong> <small>[כן]</small> עושה חליפין, <strong>אבל פירי לא עבדי</strong> <small>[פירות אינם עושים]</small> <strong>חליפין,</strong> <strong>מאי</strong> <small>[מה</small> פירוש<small>]</small> <strong>"כיצד"?</strong>
 ומשיבים: <strong>הכי קאמר</strong> <small>[כך אמר]:</small> <strong>יש דמים שהן כחליפין,</strong> פעמים שמקח בדמים דינו כחליפין, <strong>כיצד?</strong> — <strong>החליף דמי שור בפרה או דמי חמור בשור.</strong>
 ושואלים: <strong>מאי טעמיה</strong> <small>[מה טעמו]</small> של <strong>רב נחמן?</strong> ומשיבים: <strong>סבר לה</strong> <small>[סבור הוא]</small> <strong>כ</strong>שיטת <strong>ר' יוחנן.</strong> ש<strong>אמר</strong> ר' יוחנן: <strong>דבר תורה,</strong> כלומר, על פי עיקר דין תורה <strong>מעות קונות</strong> וכיון ששילם הקונה במעות — נגמר הקנין. <strong>ומפני מה אמרו</strong> חכמים ש<strong>משיכה קונה</strong> — <strong>גזירה שמא יאמר לו</strong> המוכר לקונה <strong>נשרפו חטיך בעלייה</strong> לאחר שנתת את הכסף, ונמצא הקונה נפסד, ועל כן תיקנו שכל עוד גוף החפץ לא בא לידי הלוקח אין הקנין גמור.
  ומעתה, <strong>מלתא דשכיחא</strong> <small>[דבר שמצוי]</small> — <strong>גזרו ביה רבנן</strong> <small>[בו חכמים]</small> גזירה זו שיגמר המקח רק במשיכה, אבל <strong>מלתא דלא שכיחא</strong> <small>[דבר שאינו מצוי]</small> <strong>לא גזרו ביה רבנן</strong> <small>[בו חכמים],</small> וקנין כזה שקנה מטלטלין בדמי מטלטלין דבר שאינו מצוי הוא, ולכן דנים בו כדין תורה, ונגמר הקנין עם נתינת הכסף.
  ושואלים:  <strong>ו</strong>לדעת <strong>ריש לקיש</strong> ש<strong>אמר</strong> ש<strong>משיכה מפורשת מן התורה,</strong> ומעות עצמן אינן קונות, אם כן, <strong>הניחא</strong> <small>[זה נוח]</small> <strong>אי סבר לה</strong> <small>[אם סבור הוא]</small> כדעת <strong>רב ששת</strong> בקנין פירות בחליפין, הרי <strong>מתרץ לה</strong> <small>[מיישב</small> הוא <small>אותה],</small> את הברייתא, <strong>כרב ששת.</strong>
 <strong>אלא אי סבר לה</strong> <small>[אם סבור הוא]</small> <strong>כ</strong>שיטת <strong>רב נחמן,</strong> ש<strong>אמר: פירי לא עבדי</strong> <small>[פירות אינם עושים]</small> <strong>חליפין ומטבע לא קני</strong> <small>[אינו קונה],</small> אם כן <strong>היכי מתרץ לה</strong> <small>[איך</small> הוא <small>מיישב אותה]?</small> ומשיבים: <strong>על כרחך</strong> עליך לומר כי <strong>כרב ששת</strong> הוא <strong>מתרץ</strong> <small>[מיישב]</small> אותה, ולא באופן אחר.
 <strong>תנן</strong> <small>[שנינו</small> במשנה<small>]:</small> <strong>כל המטלטלין קונין זה את זה. ואמר ריש לקיש: אפילו כיס מלא מעות בכיס מלא מעות,</strong> משמע שיש קנין חליפין במעות! ודוחים: <strong>תרגמא</strong> <small>[הסבירה]</small> <strong>רב אחא: בדינר אנקא ואניגרא</strong> (בדינרים פסולים) שאינם נחשבים ככסף, ואין בהם אלא ערך המתכת היקרה שבהם, ש<strong>אחד שפסלתו מלכות,</strong> שהמלך גזר שלא ישתמשו יותר במטבע זה ו<strong>אחד שפסלתו</strong> ה<strong>מדינה</strong> שבני מדינה זו אינם רוצים להשתמש בו.
 ופ<strong>וצריכא</strong> <small>[וצריך</small> לומר<small>]</small> בשני המקרים: <strong>דאי אשמועינן</strong> <small>[שאם היה משמיע לנו]</small> רק במטבע ש<strong>פסלתו מלכות</strong> הייתי אומר שהדין כן <strong>משום דלא סגי</strong> <small>[שאיננו</small> הולך, עובר <small>]</small> לסוחר <strong>כלל,</strong> שהרי המלך גזר ואסר את שימושו. <strong>אבל פסלתו מדינה, דסגי ליה</strong> <small>[שהוא</small> הולך, עובר <small>]</small> לסוחר <strong>במדינה אחריתי</strong> <small>[אחרת]</small> — <strong>אימא אכתי</strong> <small>[אמור</small> ש<small>עדיין]</small> <strong>מטבע הוא</strong> <strong>ואין מטבע נקנה בחליפין.</strong>
 <strong>ואי אשמועינן</strong> <small>[ואם היה משמיע לנו]</small> <strong>פסלתו מדינה, משום דלא סגי ליה</strong> <small>[שאינו עובר לסוחר]</small> באותו מקום <strong>לא בצנעא ולא בפרהסיא,</strong> שהרי בני המדינה מסרבים להשתמש בו, <strong>אבל פסלתו מלכות דסגי ליה בצנעא</strong> <small>[שהוא מהלך,</small> נקנה, <small>בצינעה]</small> — <strong>אימא אכתי</strong> <small>[אמור</small> שמא <small>עדיין]</small> <strong>מטבע הוא</strong> <strong>ואין מטבע נקנה בחליפין,</strong> על כן <strong>צריכא</strong> <small>[נצרכה]</small> לומר  בשניהם.
 <big>א</big> <strong>אמר רבא בר רב הונא,</strong> אמר אדם לחבירו: <strong>"מכור לי</strong> חפץ שלך <strong>באלו</strong> הכספים שבידי <strong>",</strong> ולא שאל המוכר כמה כספים הם — הרי זה <strong>קנה</strong> במה שנתן לו, שנגמר המקח על ידי כך,
## דף מז.
 <strong>ויש לו עליו אונאה.</strong>
 ומסבירים: <strong>קנה</strong> — <strong>אף על גב</strong> <small>[אף על פי]</small> ש<strong>לא משך,</strong> שמ <strong>כיון</strong> ש<strong>לא קפיד</strong> <small>[הקפיד]</small> על הסכום — הרי הוא <strong>קנה,</strong> כיון <strong>דכי חליפין דמי</strong> <small>[ש</small>הדבר <small>נחשב</small> כעין <small>חליפין],</small> <strong>ויש לו עליו אונאה</strong> כי <strong>"מכור לי באלו" קאמר ליה</strong> <small>[אמר לו],</small> שהיתה כאן לשון מכר, ומכר פירושו במחיר מקובל. ואילו <strong>רב אבא אמר רב הונא</strong> סבור כי אם אמר <strong>"מכור לי באלו"</strong> — <strong>קנה, ואין לו עליו אונאה,</strong> שעשה כאן כקנין חליפין גמור. ומעתה באים לדון בפרטי הלכות אלה.
 <strong>פשיטא</strong> <small>[פשוט,</small> מובן מאליו<small>]</small> ש<strong>דמים ואין מקפיד עליהן,</strong> כלומר, כשמוכר דבר בדמים, אבל איננו מקפיד עליהם שיהא המחיר מדוייק כערך הקניה — <strong>הא קאמרינן דקני</strong> <small>[הרי אמרנו שהוא קונה]</small> מיד, ש<strong>כחליפין דמו</strong> <small>[הם נחשבים].</small> עשה <strong>חליפין ומקפיד עליהן</strong> שיהא הערך שווה, <strong>מאי</strong> <small>[מה</small> יהא הדין<small>]?</small>
 <strong>אמר רב אדא בר אהבה: תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>הרי שהיה תופש פרתו ועומד, ובא חבירו ואמר לו: פרתך למה</strong> עומדת כאן? אמר בעל הפרה: <strong>לחמור אני צריך.</strong> ואמר החבר: <strong>יש לי חמור שאני נותן לך.</strong> והוא שאל: <strong>פרתך בכמה.</strong> ענה לו בעל הפרה: <strong>בכך וכך.</strong> ושאל בעל הפרה: <strong>חמורך בכמה?</strong> וענה בעל החמור <strong>בכך וכך.</strong>
 אם <strong>משך בעל החמור את הפרה, ולא הספיק בעל הפרה למשוך את החמור עד שמת החמור</strong> — <strong>לא קנה בעל החמור את הפרה,</strong> אף שלכאורה היה כאן קנין חליפין, ובחליפין כשצד אחד מושך את החפץ נגמר בכך הקנין כולו.
 <strong>שמע מינה</strong> <small>[למד מכאן]</small> כי <strong>חליפין ומקפיד עליהן</strong> — <strong>לא קנה.</strong> שהרי כאן לא הסתפקו בהחלפת פרה בחמור, אלא העריכו את שוויים של אלה, כיון שמקפידים על הערך אין הקנין נגמר עד שימשכו שניהם.
 <strong>אמר רבא: אטו</strong> <small>[האם]</small> <strong>חליפין</strong> שבתורה <strong>בשופטני עסקינן, דלא קפדי</strong> <small>[בטפשים</small> בשוטים <small>עוסקים אנו, שאין</small> הם <small>מקפידים</small> כלל על הערך<small>],</small> ובלבד שיחליפו חפצים? <strong>אלא</strong> ב<strong>כל חליפין מיקפד קפדי</strong> <small>[מקפידים]</small> <strong>ו"קנה"</strong> ששנינו משמעו שבקנין נגמרו החליפין, ואת המחיר ישלים אחר כך. <strong>והכא במאי עסקינן</strong> <small>[כאן במה אנו עוסקים]</small> — כגון ש<strong>אמר ליה</strong> <small>[לו]:</small> הרי לך <strong>חמור בפרה וטלה, ומשך את הפרה ועדיין לא משך את הטלה,</strong> ש<strong>לא הוה ליה</strong> <small>[היתה]</small> כאן עדיין <strong>משיכה מעליא</strong> <small>[מעולה,</small> גמורה<small>].</small>
 <strong>אמר מר</strong> <small>[החכם]</small> בענין שעסקנו בו קודם <strong>"מכור לי באלו"</strong> — <strong>קנה ויש לו עליו אונאה.</strong> ושואלים: <strong>לימא סבר</strong> <small>[האם לומר</small> על בסיס הלכה זו <small>שסבור]</small> <strong>רב הונא</strong> ש<strong>מטבע נעשה חליפין?</strong>
 ודוחים: <strong>לא, רב הונא סבר לה</strong> <small>[סבור הוא]</small> <strong>כ</strong>שיטת <strong>ר' יוחנן</strong> ש<strong>אמר: דבר תורה מעות קונות. ומפני מה אמרו משיכה קונה</strong> — <strong>גזירה שמא יאמר לו נשרפו חטיך בעלייה.</strong> וכיון שרק גזירת חכמים היא, <strong>מלתא דשכיחא</strong> <small>[דבר שמצוי]</small> — <strong>גזרו בה רבנן</strong> <small>[בו חכמים],</small> <strong>ומלתא דלא שכיחא</strong> <small>[ודבר שאינו מצוי]</small> — <strong>לא גזרו בה רבנן</strong> <small>[בו חכמים],</small> ומכירה בצורה זו שהיא כעין חליפין — אינה שכיחה, ונשארה כדין תורה, שמעות קונות. <strong>אמר ליה</strong> <small>[לו]</small> <strong>מר הונא בריה</strong> <small>[בנו של]</small> <strong>רב נחמן לרב אשי: אתון, הכי מתניתו לה</strong> <small>[אתם, כך אתם שונים</small> לומדים<small>]</small> את הענין הזה, <strong>אנן הכי מתנינן לה</strong> <small>[אנחנו כך שונים</small> את הענין<small>],</small> כלומר, לא כמסקנה, אלא במפורש: <strong>וכן אמר רב הונא: אין מטבע נעשה חליפין.</strong>
 <big>א</big> כיון שדובר בקנין חליפין, שאלו: <strong>במה קונין,</strong> כלומר, מה הוא האופן המקובל שבו מחזיקים חפץ מסויים כדי שיתקיים בכך קנין חליפין?
 <strong>רב אמר:</strong> קונים <strong>בכליו של קונה.</strong> כלומר, הקונה נותן למוכר חפץ, וכאשר המוכר מושך את החפץ וקונה אותו לעצמו נגמרה על ידי כך פעולת הקנין. וטעמו — <strong>דניחא ליה</strong> <small>[שנוח לו]</small> <strong>לקונה דלהוי</strong> <small>[שיהא]</small> ה<strong>מקנה</strong> כ<strong>קונה</strong> את החפץ <strong>כי היכי דלגמר ולקני ליה</strong> <small>[כדי</small> <small>שיגמור</small> בלבו <small>ויקנה לו].</small> <strong>ולוי אמר:</strong> קונים <strong>בכליו של מקנה, שהוא</strong> נותן את החפץ שימשכנו הקונה, <strong>כדבעינן למימר לקמן</strong> <small>[כפי שאנחנו רוצים לומר לפנינו,</small> בהמשך הדיון<small>].</small>
 <strong>אמר ליה</strong> <small>[לו]</small> <strong>רב הונא מ</strong>ן המקום <strong>דסקרתא</strong> <strong>לרבא: ול</strong>שיטת <strong>לוי</strong> ש<strong>אמר</strong> שקונים <strong>בכליו של מקנה,</strong> אם היה זה מקרה של קנין קרקע בחליפין <strong>הא קא קני ארעא</strong> <small>[הרי</small> נמצא ש<small>קנה קרקע]</small> <strong>אגב גלימא</strong> <small>[אגב גלימה],</small> שהרי הקונה מושך את הגלימה וקונה אותה, ואגב כך נקנית לו גם הקרקע, ו<strong>אם כן הוו ליה</strong> <small>[הרי זה]</small> מקרה שבו <strong>נכסים שיש להן אחריות</strong> (כגון קרקע) <strong>ו</strong><strong>נקנים עם נכסים שאין להן אחריות. ואנן איפכא תנן</strong> <small>[ואנו ההיפך שנינו</small> במשנה<small>]:</small> <strong>נכסים שאין להן אחריות נקנין עם נכסים שיש להן אחריות!</strong>
 <strong>אמר ליה</strong> <small>[לו]:</small> <strong>אי הוה</strong> <small>[אילו היה]</small> <strong>לוי</strong> שהקשית עליו <strong>הכא</strong> <small>[כאן],</small> <strong>הוה מפיק לאפך פולסי דנורא</strong> <small>[היה מוציא אליך שבטים של אש]</small> להלקותך בהם, על השאלה הבלתי הוגנת! <strong>מי סברת גלימא</strong> <small>[האם סבור אחה</small> שבשעת הקנין <small>גלימה]</small> ממש הוא <strong>מקנה ליה</strong> <small>[לו]?</small> אינו כן, אלא <strong>בההיא</strong> <small>[באותה]</small> <strong>הנאה דקא</strong> <small>[שהוא]</small> <strong>מקבל מיניה</strong> <small>[ממנו]</small> — הריהו <strong>גמר ואקני ליה</strong> <small>[</small><small>גומר ומקנה לו],</small> שאין קבלת החפץ כקניית שאר הנכסים בקניין אגב, אלא שעשה קנין ומקנה גם דברים אחרים.
  ומעירים, מחלוקת רב ולוי היא <strong>כתנאי</strong> <small>[כ</small>מחלוקת <small>תנאים]</small> שנחלקו כבר בשאלה זו: שהכתוב אומר <strong>"וזאת לפנים בישראל על הגאולה ועל התמורה לקים כל דבר שלף איש נעלו ונתן לרעהו"</strong> (רות ד, ז). ומסבירים: <strong>"גאולה" זו מכירה, וכן הוא אומר: "</strong>לא ימכר <strong>ולא יגאל"</strong> (ויקרא כז, כח). <strong>"תמורה"</strong> — <strong>זו חליפין, וכן הוא אומר "לא יחליפנו ולא ימיר אתו"</strong> (שם י).
  בהמשך נאמר <strong>"לקים כל דבר שלף איש נעלו ונתן לרעהו",</strong> ויש לברר <strong>מי נתן למי?</strong> ומשיבים: <strong>בועז</strong> הקונה <strong>נתן לגואל</strong> שהוא המקנה המוכר שכך נעשה קנין. <strong>ר' יהודה אומר: גואל נתן לבועז,</strong> ואם כן נמצא שהיתה כבר מחלוקת תנאים בכליו של מי נעשה הקנין.
 <big>ב</big> <strong>תנא</strong> <small>[שנה]</small> החכם: <strong>קונין</strong> קנין חליפין <strong>בכלי אף על פי שאין בו שוה פרוטה. אמר רב נחמן: לא שנו</strong> שדי לקנין חליפין אף דבר שאינו שווה פרוטה, <strong>אלא בכלי</strong> שבו עושים חליפין, <strong>אבל בפירי</strong> <small>[בפירות]</small> — <strong>לא. רב ששת אמר: אפילו בפירות.</strong> ומסבירים: <strong>מאי טעמא</strong> <small>[מה הטעם]</small> של <strong>רב נחמן</strong> — <strong>אמר קרא</strong> <small>[הכתוב]</small> <strong>"נעלו"</strong> (רות ד, ז) ומכאן נלמד: <strong>נעל</strong> — <strong>אין</strong> <small>[כן],</small> וכל דבר הדומה לנעל שהוא כלי, <strong>מידי אחרינא</strong> <small>[דבר אחר]</small> שאיננו כלי — <strong>לא</strong> נעשה בו קנין.
 <strong>מאי טעמיה</strong> <small>[מה טעמו]</small> של <strong>רב ששת</strong> — <strong>אמר קרא</strong> <small>[הכתוב]:</small> <strong>"לקים כל דבר"</strong> (שם). ושואלים: <strong>לרב נחמן נמי</strong> <small>[גם כן],</small> <strong>הכתיב</strong> <small>[הרי נאמר]</small> <strong>"לקים כל דבר"!</strong> ומשיבים:  הכתוב <strong>ההוא</strong> כוונתו: <strong>לקים כל דבר,</strong> ש<strong>נקנין</strong> כל הדברים <strong>במנעל.</strong> ושואלים מצד אחר: <strong>ורב ששת נמי</strong> <small>[גם כן]</small> <strong>הכתיב</strong> <small>[הלא נאמר]</small> <strong>"נעלו"!</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> <strong>רב ששת,</strong> כך יש ללמוד מכאן: <strong>מה נעלו דבר המסויים</strong> שהוא שלם ומוגדר לעצמו <strong>אף כל דבר המסויים, לאפוקי</strong> <small>[להוציא]</small> <strong>חצי רמון וחצי אגוז</strong> שאין הם בגדר דבר מסויים ולכך <strong>לא</strong> עושים בכעין זה קנין חליפין, ואולם ברימון ואגוז שלם אכן אפשר לעשות.
 <strong>אמר רב ששת בריה</strong> <small>[בנו</small> של <strong>רב אידי: כמאן כתבינן האידנא</strong> <small>[כ</small>דעת <small>מי כותבים אנו כיום]</small> בשטרות, שנעשה הקנין <strong>"במנא דכשר למקניא ביה"</strong> <small>["בכלי הכשר לקנות בו"].</small> ומסבירים: <strong>"במנא"</strong> <small>["בכלי"]</small> מדגישים זאת כדי <strong>לאפוקי</strong> <small>[להוציא]</small> <strong>מ</strong>דברי <strong>רב ששת</strong> ש<strong>אמר קונין בפירות. "דכשר"</strong> — הרי זה בא <strong>לאפוקי</strong> <small>[להוציא]</small> <strong>מ</strong>דעת <strong>שמואל,</strong> ש<strong>אמר קונין</strong>
## דף מז:
 <strong>במרוקא</strong> (גרעיני תמרים המשמשים למרק ולהחליק בהם קלף), <strong>למקניא</strong> <small>[לקנות בו]</small> — <strong>לאפוקי</strong> <small>[להוציא]</small> מדברי <strong>לוי,</strong> ש<strong>אמר</strong> שהקנין נעשה <strong>בכליו של מקנה,</strong> על כן <strong>קא משמע לן</strong> <small>[השמיע לנו]</small> בלשון זו <strong>"למקניא"</strong> <small>["לקנות"]</small> <strong>ולא "לקנויי"</strong> <small>["להקנות"].</small> המלה <strong>"ביה"</strong> <small>["בו"]</small> שבשטר, <strong>רב פפא אמר:</strong> דבר זה בא <strong>למעוטי</strong> <small>[למעט]</small> <strong>מטבע</strong> שאין עושים בו חליפין. <strong>ורב זביד</strong> אמר, <strong>ואיתימא</strong> <small>[ויש אומרים]</small> ש<strong>רב אשי</strong> הוא זה ש<strong>אמר: למעוטי</strong> <small>[למעט]</small> <strong>איסורי הנאה.</strong>
 <strong>איכא דאמרי</strong> <small>[יש שאומרים]</small> שבאופן אחר הסבירו את הלשון: <strong>"ביה", אמר רב פפא:</strong> הרי זה בא <strong>למעוטי</strong> <small>[למעט]</small> <strong>מטבע</strong> שאי אפשר לעשות בו קנין חליפין. והמלה <strong>"דכשר"</strong> שבשטר, <strong>אמר רב זביד ואיתימא</strong> <small>[ויש אומרים]</small> שאמר זאת <strong>רב אשי,</strong> מילה זו באה <strong>למעוטי</strong> <small>[למעט]</small> <strong>איסורי הנאה. אבל מוריקא</strong> שמיעטנו בלשון קודמת בביאור זה <strong>לא אצטריך</strong> <small>[הוצרך</small> לומר<small>]</small> שאין עושים בו קנין, כיון שאינו חשוב כלל.
 <big>א</big> ומעתה שבים לפרש את המשנה לגופה. שנינו במשנה ש<strong>אסימון קונה את המטבע.</strong> ושאלו: <strong>מאי</strong> <small>[מה</small> פירוש<small>]</small> <strong>"אסימון"? אמר רב:</strong> הכוונה היא ל<strong>מעות הניתנות בסימן לבית מרחץ.</strong> שהיה בית המרחץ מחלק סימנים מסויימים כעין כרטיסי כניסה ואחר כך היו משלמים עבורם, והם עצמם אינם מטבעות.
 <strong>מיתיבי</strong> <small>[מקשים]</small> על כך ממה ששנינו במשנה: <strong>אין מחללין מעשר שני על אסימון ולא על מעות הניתנות בסימן לבית המרחץ. מכלל</strong> הדברים אתה למד ש<strong>אסימון לאו</strong> <small>[לא]</small> <strong>מעות הניתנות בסימן לבית המרחץ! וכי תימא פרושי קמפרש</strong> <small>[ואם תאמר</small> כי <small>מפרש הוא]</small> באותה משנה ומסביר מה הוא אסימון — <strong>והא</strong> <small>[והרי]</small> <strong>לא תנא הכי</strong> <small>[שנה</small> החכם <small>כך],</small> שהרי שנינו במשנה אחרת: <strong>מחללין מעשר שני על אסימון,</strong> אלו <strong>דברי ר' דוסא. וחכמים אומרים: אין מחללין. ושוין</strong> כולם בדעתם <strong>שאין מחללין על מעות הניתנות בסימן לבית המרחץ,</strong> ואם כן ברור שאין האסימון מעות הניתנות לבית המרחץ!
 <strong>אלא</strong> <strong>אמר ר' יוחנן</strong> יש לומר פירוש אחר: <strong>מאי</strong> <small>[מה</small> הוא<small>]</small> <strong>אסימון</strong> — <strong>פולסא,</strong> עיגול מתכת העשוי לצורך מטבע שעדיין לא נטבעה עליו צורה. ומעירים: <strong>ואזדא</strong> <small>[והולך]</small> <strong>ר' יוחנן לטעמיה</strong> <small>[לטעמו,</small> לשיטתו<small>]</small> בפירוש זה, ש<strong>אמר ר' יוחנן</strong> במקום אחר: <strong>ר' דוסא ור' ישמעאל אמרו דבר אחד,</strong> שיש להם שיטה בסיסית אחת, <strong>ר' דוסא</strong> — <strong>הא דאמרן</strong> <small>[זו שאמרנו],</small> שלדעתו אסימון דינו כמטבע. שיטת <strong>ר' ישמעאל מאי היא</strong> <small>[מה הוא]</small> — <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"וצרת הכסף בידך"</strong> (דברים יד, כב) — הרי זה בא <strong>לרבות כל דבר הנצרר ביד,</strong> שיש לו ערך כספי, אלו <strong>דברי ר' ישמעאל, ר' עקיבא אומר: לרבות כל דבר שיש עליו צורה.</strong> הרי שר' עקיבא סבור שצריך מטבע טבועה דווקא, ולדעת ר' ישמעאל אפילו אסימון כשר.
 <big>ב</big> שנינו במשנה הסבר <strong>כיצד</strong> נעשה קנין — שאם <strong>משך</strong> הקונה <strong>הימנו</strong> (ממנו), מן המוכר, <strong>פירות ולא נתן לו מעות</strong> — <strong>אינו יכול לחזור בו,</strong> אבל לאחר נתינת מעות בלבד יכול לחזור בו. וכאן מקומה של המחלוקת שהוזכרה כבר קודם בדרך אגב. <strong>אמר ר' יוחנן: דבר תורה,</strong> מעיקר דין התורה <strong>מעות קונות,</strong> וכשנותן כסף — מיד נקנה החפץ למשלם <strong>ומפני מה אמרו</strong> חכמים ש<strong>משיכה קונה</strong> — <strong>גזירה שמא יאמר לו</strong> המוכר אחרי שקיבל את הכסף <strong>נשרפו חטיך בעלייה</strong> ונמצא הקונה נפסד. ומשום כך תיקנו שלא יגמר הממכר עד שמקבל הקונה את גוף החפץ עצמו.
  ושואלים: ולולא תקנה זו מה בעצם ההפסד?  <strong>סוף סוף, מאן דשדא</strong> <small>[מי שהטיל]</small> את ה<strong>דליקה בעי שלומי</strong> <small>[צריך לשלם],</small> ואם כן ישלם לקונה, ואינו מפסיד איפוא! <strong>אלא</strong> כך יש לומר: <strong>גזירה</strong> היא שגזרו חכמים מתוך החשש <strong>שמא תפול דליקה באונס</strong> ולא באשמת מישהו. <strong>אי מוקמת להו ברשותיה</strong> <small>[אם מעמיד אתה אותו,</small> את החפץ, <small>ברשותו]</small> של המוכר הריהו <strong>מסר נפשיה, טרח ומציל</strong> <small>[ימסור את נפשו, יטרח ויציל],</small> שהרי את שלו הוא מציל. <strong>ואי</strong> <small>[ואם]</small> <strong>לא,</strong> שהחטים עכשיו שייכות לקונה — <strong>לא מסר נפשיה טרח ומציל</strong> <small>[ימסור את נפשו לטרוח ולהציל],</small> זו שיטת ר' יוחנן.
 <strong>ריש לקיש אמר: משיכה מפורשת מן התורה,</strong> שדין המשיכה דין תורה הוא, ולא תקנת חכמים בלבד. ושואלים: <strong>מאי טעמא</strong> <small>[מה הטעם]</small> של <strong>ריש לקיש,</strong> מהיכן למד? ומשיבים: <strong>אמר קרא</strong> <small>[הכתוב]:</small> <strong>"וכי תמכרו ממכר לעמיתך או קנה מיד עמיתך</strong> אל תונו איש את אחיו<strong>"</strong> (ויקרא כה, יד), וכוונתו: <strong>דבר הנקנה מיד ליד,</strong> משמע: משיכה.
 <strong>ור' יוחנן אמר: "מיד"</strong> שנאמר אין כוונתו מיד ליד ממש, ובא רק <strong>למעוטי</strong> <small>[למעט]</small> <strong>קרקע דלית</strong> <small>[שאין]</small> <strong>בה אונאה,</strong> שהרי אינה עוברת מיד ליד כלל.
  ושואלים:  <strong>וריש לקיש</strong> מה עונה הוא על הסבר זה? ומשיבים: אכן, גם הוא מפרש שבקרקע אין הונאה, אלא לדעתו <strong>אם כן לכתוב קרא</strong> <small>[שיאמר הכתוב]</small> <strong>"וכי תמכרו ממכר מיד עמיתך אל תונו", "או קנה" למה לי? שמע מינה</strong> <small>[למד מכאן]</small> שבא הדבר ללמדנו דין <strong>משיכה</strong>.
  ושואלים:  <strong>ור' יוחנן "או קנה" מאי עביד ליה</strong> <small>[מה עושה</small> הוא <small>בו],</small> כיצד מפרש הוא אותו? ומשיבים: <strong>מיבעי ליה לכדתניא</strong> <small>[נחוץ לו</small> הדבר <small>לכפי ששנינו</small> בברייתא<small>]:</small> ממה שנאמר <strong>"וכי תמכרו ממכר אל תונו"</strong> <strong>אין לי</strong> ללמוד <strong>אלא</strong> למקרה בו <strong>נתאנה</strong> (רומה) ה<strong>לוקח,</strong> ואולם אם <strong>נתאנה</strong> (רומה) ה<strong>מוכר מנין?</strong> — <strong>תלמוד לומר: "או קנה אל תונו",</strong> לומר, גם כשקונים אסור להונות את המוכר.
  ושואלים:  <strong>וריש לקיש</strong> מה אומר הוא על הלכה זו? ומשיבים: <strong>תרתי גמר מיניה</strong> <small>[שני</small> דברים <small>לומד</small> הוא <small>מכאן],</small> גם לענין אונאת המוכר, וגם לענין דרך הקניה.
 <strong>תנן</strong> <small>[שנינו</small> במשנתנו<small>],</small> <strong>ר' שמעון אומר: כל שהכסף בידו ידו על העליונה.</strong> ומכאן נלמד כי ה<strong>מוכר הוא דמצי הדר ביה</strong> <small>[שיכול לחזור בו],</small> ואילו ה<strong>לוקח לא מצי הדר ביה</strong> <small>[יכול לחזור בו].</small> ומעתה, <strong>אי אמרת בשלמא</strong> <small>[נניח אם אומר אתה]</small> ש<strong>מעות קונות</strong> — <strong>משום הכי</strong> <small>[כך]</small> ה<strong>מוכר מצי הדר ביה</strong> <small>[יכול לחזור בו]</small> ואילו ה<strong>לוקח לא מצי הדר ביה</strong> <small>[יכול לחזור בו],</small> שכדברי ר' יוחנן עשו תקנה במשיכה רק לטובתו של הקונה כדי שלא יפסיד את סחורתו, אבל המעות נקנו מיד. <strong>אלא אי אמרת</strong> <small>[אם אומר אתה]</small> בכלל <strong>ש</strong><strong>מעות אינן קונות</strong> — אם כן ה<strong>לוקח נמי ליהדר ביה</strong> <small>[גם כן יחזור בו]!</small>
 ומשיבים: <strong>אמר</strong> <small>[</small>כול היה <small>לומר]</small> <strong>לך</strong> <strong>ריש לקיש: אליבא</strong> <small>[על פי שיטת]</small> <strong>ר' שמעון</strong> — <strong>לא קאמינא</strong> <small>[אין אני אומר],</small> <strong>כי קאמינא</strong> <small>[כי אומר אני]</small> הרי זה <strong>אליבא דרבנן</strong> <small>[על פי</small> שיטת <small>חכמים].</small>
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>ריש לקיש</strong> — <strong>היינו דאיכא</strong> <small>[זהו</small> ההבדל <small>שישנו]</small> <strong>בין ר' שמעון לרבנן</strong> <small>[וחכמים]</small> שנחלקו בדבר קנין מעות, <strong>אלא ל</strong>שיטת <strong>ר' יוחנן, מאי איכא</strong> <small>[מה יש,</small> מה ההבדל<small>]</small> <strong>בין ר' שמעון</strong> וחכמים? ומשיבים: <strong>איכא בינייהו</strong> <small>[יש ביניהם</small> מחלוקת<small>]</small> בנושא שאמר <strong>רב חסדא.</strong> ש<strong>אמר רב חסדא: כדרך שתקנו משיכה במוכרין כך תקנו משיכה בלקוחות,</strong> שכל עוד לא היתה משיכה יכול גם הלקוח לחזור בו. <strong>ר' שמעון לית ליה</strong> <small>[אין לו,</small> אינו מקבל<small>]</small> את שיטת <strong>רב חסדא,</strong> ואילו <strong>רבנן אית להו</strong> <small>[יש להם,</small> מקבלים<small>]</small> את דברי <strong>רב חסדא</strong>
 <strong>תנן</strong> <small>[שנינו</small> במשנתנו<small>]:</small> <strong>אבל אמרו מי שפרע מדור המבול הוא עתיד ליפרע ממי שאינו עומד בדיבורו. אי אמרת בשלמא</strong> <small>[נניח אם אומר אתה]</small> ש<strong>מעות קונות</strong> — <strong>משום הכי קאי</strong> <small>[כך</small> <strong>עומד]</strong> זה שחזר מדיבורו <strong>ב</strong>קללה זו של <strong>"אבל",</strong> <strong>אלא אי אמרת</strong> <small>[אם אומר אתה]</small> ש<strong>מעות אינן קונות, אמאי קאי</strong> <small>[מדוע</small> <strong>עומד]</strong> הוא <strong>ב</strong>קללה של <strong>"אבל"?</strong> ומשיבים: <strong>משום</strong>
 <strong>דברים,</strong> מפני שהבטיח לקנות ולא עמד בדיבורו. ושואלים: <strong>ו</strong>כשחוזר בו מ<strong>דברים</strong> בלבד, מבלי שעשה כל מעשה קנין <strong>מי קאי</strong> <small>[האם עומד]</small> הוא <strong>ב</strong>קללה זו של <strong>"אבל"</strong> מי שפרע? <strong>והתניא</strong> <small>[והרי שנינו</small> בברייתא<small>]:</small>
## דף מח.
 <strong>ר' שמעון אומר: אף על פי שאמרו</strong> ש<strong>טלית קונה דינר זהב ואין דינר זהב קונה טלית, מכל מקום כך הלכה</strong> לענין תביעה בבית דין, <strong>אבל אמרו</strong> חכמים על העושה כן: <strong>מי שפרע מאנשי דור המבול ומאנשי דור הפלגה ומאנשי סדום ועמורה וממצרים בים</strong> — <strong>הוא עתיד ליפרע ממי שאינו עומד בדיבורו.</strong>
 <strong>והנושא ונותן בדברים</strong> בהבטחה בלבד — <strong>לא קנה, והחוזר בו</strong> מהבטחתו — <strong>אין רוח חכמים נוחה הימנו.</strong>
 <strong>ואמר רבא: אנו אין לנו</strong> בחוזר בו בדיבור <strong>אלא "אין רוח חכמים נוחה הימנו"</strong> אבל לא קללה. ומסבירים: היה הסכם ב<strong>דברים ואיכא בהדייהו</strong> <small>[ויש איתם]</small> נתינת <strong>מעות</strong> <strong>קאי</strong> <small>[עומד]</small> בקללת <strong>"אבל</strong> אמרו מי שפרע וכו' <strong>".</strong> היה הסכם ב<strong>דברים וליכא בהדייהו</strong> <small>[ואין איתם]</small> נתינת <strong>מעות</strong> — <strong>לא קאי</strong> <small>[אינו עומד]</small> על כך <strong>ב</strong>קללת <strong>"אבל".</strong>
 <big>א</big> <strong>אמר רבא: קרא ומתניתא מסייע ליה</strong> <small>[הכתוב והברייתא מסייעים לו]</small> <strong>לריש לקיש</strong> שמדין תורה אין מעות קונות. <strong>קרא, דכתיב</strong> <small>[הכתוב, שנאמר]:</small> <strong>"וכחש בעמיתו בפקדון או בתשומת יד או בגזל או עשק את עמיתו"</strong> (ויקרא ה, כא). וכך משמעות הכתוב: <strong>"תשומת יד"</strong> מה הוא — <strong>אמר רב חסדא:</strong> בכל אלה יש דמיון להפקדה בפקדון, שבכולם צריכה להיות הכחשה של דבר המצוי בעין <strong>כגון שיחד לו</strong> הלווה <strong>כלי להלואתו</strong> כמשכון, ואינו רוצה לתת את מה שלווה, ולא את הכלי. <strong>"עשק"</strong> — <strong>אמר רב חסדא: כגון שיחד לו כלי לעשקו,</strong> שנתן לשכיר פקדון כדי להבטיח את משכורתו, ולקח אותו ולא שילם.
 <strong>וכי אהדריה קרא</strong> <small>[וכאשר חזר הכתוב]</small> על אותו ענין לענין השבת הגזל והעשק <strong>כתיב</strong> <small>[נאמר]</small> <strong>"והיה כי יחטא ואשם והשיב את הגזלה אשר גזל או את העשק אשר עשק או את הפקדון אשר הפקד אתו"</strong> (שם כג), <strong>ואילו תשומת יד לא אהדריה</strong> <small>[חזר עליה],</small> <strong>מאי טעמא</strong> <small>[מה טעם]</small> לא חזר ומנה זאת? — <strong>לאו</strong> <small>[</small>האם <small>לא]</small> <strong>משום דמחסרא</strong> <small>[ש</small>היא <small>מחוסרת]</small> <strong>משיכה?</strong> שכיוון שלא משך המלוה את חפץ המשכון, לא נקנה לו המשכון כפקדון גמור, ולכן גם אם אינו משלם — אינו חייב קרבן שבועה, שלא היתה כאן כפירה בחפץ ממשי. ומשמע מכאן שללא משיכה אין קנין גמור!
 <strong>אמר ליה</strong> <small>[לו]</small> <strong>רב פפא לרבא: אימא</strong> <small>[אמור]</small> כי <strong>מ</strong>דין <strong>עושק הוא דהדר קרא</strong> <small>[שחזר הכתוב],</small> כיון שאף בעושק לא היתה כפירה בחפץ ממשי, ובכל זאת חזר הכתוב עליו לענין חובת השבה, והוא הדין גם לתשומת יד! ודוחים: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שנטלו ממנו</strong> הפועל וקנה את החפץ קנין גמור <strong>וחזרו והפקידו אצלו</strong> שאז היתה כאן כפירה בפקדון ממש.
  ומקשים, אם כן <strong>היינו</strong> <small>[הרי זה]</small> בדיוק <strong>פקדון,</strong> ומה חידש הכתוב? ומשיבים: ישנם <strong>תרי גוני</strong> <small>[שני מיני]</small> <strong>פקדון:</strong> פקדון שמפקיד אצלו סתם, ופקדון שנותן לו חפץ שהיה שייך קודם למחזיק בפקדון.
  ושואלים:  <strong>אי הכי</strong> <small>[אם כן]</small> שבאופן כזה אתה מסביר <strong>תשומת יד נמי ליהדריה</strong> <small>[גם כן יחזור]</small> הכתוב ויאמרה, <strong>ולוקמיה</strong> <small>[ושיעמיד,</small> יסביר<small>]</small> את המצב <strong>כגון שנטלו הימנו</strong> המלוה וקנה אותו קנין גמור במשיכה <strong>וחזר והפקידו אצלו!</strong> ואומרים: <strong>אי אהדריה קרא</strong> <small>[אם הכתוב היה חוזר]</small> על תשומת יד — <strong>לא</strong> היתה כאן <strong>תיובתא</strong> <small>[קושיה חמורה]</small> לריש לקיש <strong>ולא סייעתא</strong> <small>[סיוע],</small> שאכן אפשר היה לפרש באופן אחר. <strong>השתא</strong> <small>[עכשיו]</small> ש<strong>לא אהדריה קרא</strong> <small>[חזר על כך הכתוב]</small> הרי זה <strong>מסייע ליה</strong> <small>[לו]</small> שאין קנין בלא משיכה.
  לגוף הדבר שואלים: ו<strong>"תשומת יד" לא אהדריה קרא</strong> <small>[חזר עליו הכתוב]?</small> <strong>והתניא</strong> <small>[והרי שנינו</small> בברייתא<small>],</small> <strong>אמר ר' שמעון: מנין ליתן את האמור למעלה למטה,</strong> כלומר, מנין שכל הכתוב בפסוק הראשון שייך גם לשני — <strong>דכתיב</strong> <small>[שנאמר]:</small> <strong>"או מכל אשר ישבע עליו לשקר"</strong> (שם כד), כלומר, שחוזר ומוסיף בפסוק השני גם דברים שנאמרו בפסוק הראשון, <strong>ואמר רב נחמן אמר רבה בר אבוה אמר רב:</strong> מה שבא ר' שמעון ללמדנו הרי זה <strong>לרבות תשומת יד להישבון.</strong> ואם כן גם תשומת יד הריהי כאילו חזר עליה הכתוב! ודוחים: מכל מקום, <strong>בהדיא מיהא</strong> <small>[במפורש על כל פנים]</small> <strong>לא אהדריה קרא</strong> <small>[חזר עליה הכתוב]</small> וניתן ללמוד זאת מהשמטה זו.
 <strong>מתניתא מנלן</strong> <small>[ברייתא מנין לנו]</small> שתהא סיוע לריש לקיש? — <strong>דתניא</strong> <small>[ש</small>כן <small>שנינו</small> בברייתא<small>]:</small> היתה לאדם פרוטה של הקדש אם <strong>נתנה לבלן</strong> כדי לשלם שכר מרחץ — <strong>מעל</strong> עם הנתינה <strong>ואמר רב: דוקא בלן הוא</strong> שבנתינה מועל מיד, משום שקנין זה <strong>לא מחסרא</strong> <small>[חסר]</small> <strong>משיכה,</strong> שאין כאן מה למשוך, אלא להכנס למרחץ ולרחוץ. <strong>אבל מידי אחריתא דמחסרא</strong> <small>[דבר אחר ש</small>הוא <small>חסר]</small> <strong>משיכה</strong> — <strong>לא מעל עד דמשיך</strong> <small>[שימשוך],</small> והרי זו הוכחה שמדין תורה אין קנין בכסף אלא במשיכה.
  ושואלים:  <strong>והתניא</strong> <small>[והרי שנינו</small> בברייתא<small>]:</small> פרוטת הקדש, אם <strong>נתנה לספר</strong> — <strong>מעל</strong> מיד. <strong>וספר הא בעי לממשך</strong> <small>[הרי צריך למשוך]</small> עכשיו <strong>תספורת,</strong> שהרי כאן יש מה למשוך, וכל עוד אינו מחזיק בו ממש לא נגמרה העסקה! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בספר גוי דלאו בר</strong> <small>[שלא בן]</small> <strong>משיכה הוא,</strong> שקנין משיכה הוא דווקא בעסקות של ישראל בינם לבין עצמם, אבל בגויים הכל מודים שכסף קונה.
  ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>נתנה לספר או לספן או לכל בעלי אומנות</strong> אחרים — <strong>לא מעל עד</strong> ש<strong>משך.</strong> ולכאורה <strong>קשיין אהדדי</strong> <small>[קשות</small> הברייתות <small>זו על זו]</small> שבאחת נאמר שהספר מעל מיד עם נתינה, ובשניה נאמר עד שמשך. <strong>אלא לאו שמע מינה</strong> <small>[האם לא תלמד מכאן]</small> כי <strong>כאן</strong> מדובר <strong>בספר גוי</strong> שהוא מועל עם נתינת מעות, ו<strong>כאן</strong> מדובר <strong>בספר ישראל</strong> שהוא אינו מועל עד שמושך. ומסכמים: אכן <strong>שמע מינה.</strong> ומעירים לעצם המחלוקת בין ריש לקיש ור' יוחנן.
 <strong>וכן אמר רב נחמן, דבר תורה מעות קונות.</strong> ומעירים <strong>ובדקה,</strong> חיפשה, החכם <strong>לוי במתניתיה</strong> <small>[במשניות שלו]</small> שגם הוא ערך קובץ של ברייתות <strong>ואשכח</strong> <small>[ומצא]</small> הלכה זו: מעה של הקדש, אם <strong>נתנה לסיטון</strong> כתשלום ראשון עבור פירות מרובים שקונה ממנו — <strong>מעל</strong> והרי לא משך את הפירות כלל! משמע שנתינת המעות היא עצמה קנין, והרי זו ראיה שמעות קונות דבר תורה.
## דף מח:
 <strong>אלא קשיא</strong> <small>[קשה</small> ברייתא זו<small>]</small> <strong>לריש לקיש!</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> <strong>ריש לקיש: הא מני</strong> <small>[</small>ברייתא <small>זו</small> כשיטת <small>מי היא]</small> — כשיטת <strong>ר' שמעון היא,</strong> ולא כשיטת חכמים.
 <big>א</big> שנינו במשנה שמי שחוזר בו אחרי מתן כסף, יכול אמנם לבטל קניינו, ואי אפשר לכפות אותו, <strong>אבל אמרו מי שפרע</strong> מאנשי דור המבול ומדור הפלגה יפרע ממי שאינו עומד בדיבורו. <strong>איתמר</strong> <small>[נאמר]</small> שנחלקו אמוראים בשאלה הבאה, <strong>אביי אמר: אודועי מודעינן ליה</strong> <small>[מודיעים לו]</small> למי שחזר בו: דע לך שכך וכך עונשו של אדם שאיננו עומד בדיבורו. <strong>רבא אמר: מילט לייטינן ליה</strong> <small>[מקללים אותו],</small> כלומר, אומרים לו דברים אלה כקללה.
  ומסבירים; <strong>אביי אמר: אודועי מודעינן ליה</strong> <small>[מודיעים אנו לו]</small> — <strong>דכתיב</strong> <small>[שנאמר]:</small> <strong>"ונשיא בעמך לא תאר"</strong> (שמות כב, כז), ומכאן למדנו שאסור לקלל נשיא ואף כל אדם מישראל. ואילו <strong>רבא אמר: מילט לייטינן ליה</strong> <small>[מקללים אנו אותו]</small> ולאיסור קללה אין לחשוש שהרי נאמר <strong>"בעמך",</strong> וכוונתו: <strong>בעושה מעשה עמך,</strong> אבל מי שאיננו נוהג ככשרים מישראל מותר לקללו.
 <strong>אמר רבא: מנא אמינא לה</strong> <small>[מניין אומר אני אותה,</small> את שיטתי<small>]</small> — על פי מעשה שהיה, ש<strong>ר' חייא בר יוסף יהבו ליה זוזי אמלחא</strong> <small>[נתנו לו זוזים,</small> כסף עבור <small>מלח]</small> שהיה מוכר. <strong>לסוף אייקר מלחא</strong> <small>[לבסוף התייקר המלח]</small> ורצה ר' חייא בר יוסף לחזור בו מן העסקה. <strong>אתא לקמיה</strong> <small>[בא לפני]</small> <strong>ר' יוחנן</strong> לשאול מה יעשה. <strong>אמר ליה</strong> <small>[לו] :</small> <strong>זיל הב להו</strong> <small>[לך תן להם]</small> את המלח, <strong>ואי</strong> <small>[ואם]</small> <strong>לא</strong> — <strong>קביל עליך "מי שפרע".</strong> ומעתה, <strong>אי אמרת אודועי מודעינן ליה</strong> <small>[אם אומר אתה</small> שרק <small>מודיעים אנו לו],</small> וכי <strong>ר' חייא בר יוסף בר אודועי</strong> <small>[בן הודעה]</small> <strong>הוא,</strong> כלומר, וכי זקוק הוא לכך? הלא הוא יודע בעצמו הלכה זו. ודוחים: <strong>ואלא מאי</strong> <small>[מה]</small> תאמר — <strong>מילט לייטינן ליה</strong> <small>[</small>ש<small>מקללים אנו אותו],</small> וכי <strong>ר' חייא בר יוסף אתי לקבולי עליה לטותא דרבנן</strong> <small>[בא לקבל על עצמו קללת חכמים]?!</small>
 <strong>אלא</strong> בודאי לא כך בדיוק היה המעשה אלא כך היה: <strong>ר' חייא בר יוסף ערבון הוא דיהבי ליה</strong> <small>[שנתנו לו],</small> שלא לקנין נתנו לו כסף עבור המלח, אלא נתנו לו ערבון בלבד כדי לחזק את ההתחייבות שהיו חייבים לו. <strong>הוא,</strong> ר' חייא בר יוסף, <strong>סבר</strong> <small>[חשב]:</small> <strong>כנגדו הוא קונה.</strong> כלומר, הערבון יוצר התחייבות כנגד שוויו של הערבון בלבד, ורצה לתת להם מלח בדיוק כנגד כסף הערבון ולא יותר. <strong>ואמר</strong> לו <strong>ר' יוחנן</strong> ש<strong>כנגד כולו הוא קונה.</strong> שכיון שנתנו לו ערבון — חל דין ערבון על כל מה שנתנו לו.
 <big>ב</big> באותו נושא <strong>אתמר</strong> <small>[נאמר]</small> שנחלקו אמוראים בדבר: <strong>ערבון, רב אומר: כנגדו הוא קונה</strong> ולא יותר. <strong>ור' יוחנן אמר: כנגד כולו הוא קונה.</strong>
 <strong>מיתיבי</strong> <small>[מקשים]</small> על כך ממה ששנינו: <strong>הנותן ערבון לחבירו ואמר לו: "אם אני חוזר בי</strong> — הרי <strong>ערבוני מחול לך", והלה,</strong> המקבל, <strong>אמר לו: "אם אני אחזור בי אכפול לך ערבונך"</strong> — נתקיימו התנאים, אלו <strong>דברי ר' יוסי.</strong> שלדעת ר' יוסי אם אחד מהם חזר בו עושים לפי תנאם. ומעירים, <strong>ר' יוסי לטעמיה</strong> <small>[לטעמו,</small> לשיטתו<small>]</small> ש<strong>אמר: אסמכתא קניא</strong> <small>[קונה],</small> שכל הבטחה כעין זו שיש בה הסכמה לקנסות יוצרת קנין, ואין אומרים שלא היתה כאן התחייבות שלמה.
 <strong>ר' יהודה אומר: דיו שיקנה כנגד ערבונו. אמר רבן שמעון בן גמליאל: במה דברים אמורים</strong> — <strong>בזמן שאמר לו "ערבוני יקון"</strong> <small>[יקנה]</small> <strong>אבל</strong> אם <strong>מכר לו בית או שדה באלף זוז, ופרע לו מהם חמש מאות זוז</strong> — <strong>קנה</strong> הכל, <strong>ומחזיר לו את השאר</strong> הכסף <strong>אפילו לאחר כמה שנים.</strong> ושואלים: <strong>מאי לאו</strong> <small>[האם לא]</small> <strong>הוא הדין למטלטלין,</strong> שגם שם <strong>בדסתמא קני להו לכולהו</strong> <small>[שבסתם</small> בלי לפרש <small>קנה את כולם]</small> ולא רק כנגד ערבונו!
  ודוחים:  <strong>לא, מטלטלין בדסתמא לא קני</strong> <small>[ב</small>דיבור <small>סתם אינו קונה].</small> ושואלים: <strong>ומאי שנא</strong> <small>[ומה שונה,</small> מה ההבדל<small>]</small> לענין זה בין קרקע למטלטלים? ומסבירים: <strong>קרקע דבכספא קני ליה</strong> <small>[שבכסף</small> וא <small>קונה אותה]</small> <strong>ממש</strong> אף במתן ערבון הרי <strong>קני ליה לכולה</strong> <small>[קונה</small> הוא <small>את כולה],</small> ואילו <strong>מטלטלי דלא קני</strong> <small>[מטלטלים שאין קונה]</small> בכסף קנין גמור <strong>אלא לקבולי</strong> <small>[לקבל</small> על עצמו<small>]</small> <strong>"מי שפרע"</strong> — <strong>לא קני ליה כוליה</strong> <small>[אינו קונה את כולו].</small>
 ומציעים: <strong>לימא כתנאי</strong> <small>[האם לומר</small> שכבר נשנה ענין זה <small>כ</small>מחלוקת <small>תנאים]</small> ששנינו: <strong>המלוה את חבירו על המשכון,</strong> ו<strong>נכנסה</strong> שנת <strong>שמיטה, אף על פי שאינו שוה אלא פלג</strong> (חצי) מן הכסף — <strong>אינו משמט</strong> הלוואה זו כלל, אלו <strong>דברי רבן שמעון בן גמליאל.</strong> ואילו <strong>ר' יהודה הנשיא אומר: אם היה</strong> ה<strong>משכון</strong> שווה <strong>כנגד הלואתו</strong> — <strong>אינו משמט, ואם לאו</strong> <small>[לא]</small>
 — משמט. ומעתה נברר; <strong>מאי</strong> <small>[מה]</small> פירוש <strong>"אינו משמט" דקאמר</strong> <small>[שאמר]</small> <strong>רבן שמעון בן גמליאל? אילימא</strong> <small>[אם תאמר]</small> שהכוונה היא ש<strong>כנגדו</strong> אינו משמט, ולא הכל, האם <strong>מכלל</strong> הדברים תאמר ש<strong>ר' יהודה הנשיא סבר</strong> <small>[סבור]:</small> <strong>להך פלגא נמי</strong> <small>[שאת החצי הזה גם כן]</small> <strong>משמט,</strong> כיצד אפשר לומר כך? והלא היה כאן משכון!
## דף מט.
 <strong>אלא משכון דנקיט</strong> <small>[שמחזיק]</small> <strong>למה ליה</strong> <small>[לו]?</small> ללא ספק לקח אותו כדי להיות בטוח שאכן יקבל את כספו. <strong>אלא לאו שמע מיניה</strong> <small>[האם לא תלמד מכאן]</small> כי <strong>מאי</strong> <small>[מה</small> פירוש<small>]</small> <strong>"אינו משמט" דקאמר</strong> <small>[שאמר]</small> <strong>רבן שמעון בן גמליאל</strong> — <strong>אינו משמט בכולו, ומאי</strong> <small>[ומה</small> פירוש<small>]</small> <strong>"משמט" דקאמר</strong> <small>[שאומר]</small> <strong>ר' יהודה הנשיא</strong> — <strong>להך פלגא</strong> <small>[לאותו חצי]</small> ש<strong>לא נקיט עליה</strong> <small>[מחזיק עליו]</small> <strong>משכון.</strong>
 <strong>ובהא קמיפלגי</strong> <small>[ו</small>בנושא <small>זה חלוקים הם],</small> ש<strong>רבן שמעון בן גמליאל סבר</strong> <small>[סבור]:</small> <strong>כנגד כולו הוא קונה, ור' יהודה הנשיא סבר</strong> <small>[סבור]:</small> <strong>כנגדו הוא קונה.</strong> ואם כן מחלוקת תנאים היא בשאלה זו.
  ודוחים:  <strong>לא, מאי</strong> <small>[מה</small> פירוש<small>]</small> <strong>"אינו משמט"</strong> ש<strong>אמר רבן שמעון בן גמליאל</strong> — כוונתו <strong>להך פלגא דנקיט עליה</strong> <small>[לאותו חצי שמחזיק עליו]</small> <strong>משכון,</strong> ואכן, <strong>מכלל</strong> הדברים אפשר ללמוד ש<strong>ר' יהודה הנשיא סבר</strong> <small>[סבור]:</small> <strong>להך פלגא דנקיט עליה</strong> <small>[לאותו חצי שמחזיק עליו]</small> <strong>משכון נמי</strong> <small>[גם כן]</small> <strong>משמט.</strong> ומה ששאלת <strong>אלא משכון</strong> ש<strong>נקיט</strong> <small>[ש</small>הוא <small>מחזיק</small> בו<small>]</small> <strong>למה</strong> <small>[לו]?</small> — התשובה היא כי הוא <strong>לזכרון דברים בעלמא</strong> <small>[בלבד],</small> כלומר, המשכון בא לחיזוק ההבטחה שאכן ישולם החוב, ואולם המשכון עצמו אינו עושה כל מעשה קנין.
 <big>א</big> מסופר: <strong>רב כהנא יהבי ליה זוזי אכיתנא, לסוף אייקר כיתנא</strong> <small>[נתנו לו כסף עבור פשתן ולבסוף התייקר הפשתן].</small> <strong>אתא לקמיה</strong> <small>[בא לפני]</small> <strong>רב</strong> לשאול מה יעשה. <strong>אמר ליה</strong> <small>[לו] :</small> <strong>במאי דנקיטת זוזי</strong> <small>[במה,</small> כמות <small>ש</small>כבר <small>קבלת זוזים,</small> כסף<small>]</small> — <strong>הב להו</strong> <small>[תן להם],</small> <strong>ואידך</strong> <small>[והשאר]</small> — הבטחה ב<strong>דברים</strong> בלבד <strong>נינהו</strong> <small>[הם],</small> ו<strong>דברים אין בהן משום מחוסרי אמנה.</strong> שמי שחוזר בו מדיבור בלבד שלא נעשה עמו מעשה קנין, אין בכך אפילו חסרון אמנה.
 <strong>דאיתמר</strong> <small>[שנאמר]</small> שנחלקו אמוראים בכך; <strong>דברים,</strong> כלומר, הבטחה בדברים בלבד, בלא קנין <strong>רב אמר: אין בהן משום מחוסרי אמנה</strong> אם חוזר בו. <strong>ור' יוחנן אמר: יש בהם משום מחוסרי אמנה.</strong>
 <strong>מיתיבי</strong> <small>[מקשים</small> על כך<small>]</small> ממה <strong>ששנינו ש</strong><strong>ר' יוסי בר' יהודה אומר: מה תלמוד לומר</strong> (מה מלמדנו) הכתוב <strong>"</strong>ו<strong>הין צדק</strong> יהיה לכם<strong>"</strong> (ויקרא יט, לו), <strong>והלא "הין" בכלל איפה היה,</strong> ומדוע יש לומר גם "איפת צדק" (שם) וגם "הין צדק"? <strong>אלא לומר לך</strong> ברמז: <strong>שיהא הן שלך צדק, ולאו שלך צדק.</strong> משמע, שמצוה היא שיקיים אדם מה שהבטיח! <strong>אמר אביי:</strong> הכתוב <strong>ההוא</strong> כוונתו <strong>שלא ידבר אחד בפה ואחד בלב.</strong> כלומר, שאסור לאדם שיבטיח ובאותה שעה יתכוון בלבו שלא לקיים. אבל אם באותה שעה בלבו לקיים, ואחר כך נשתנו התנאים וחזר בו — אין בכך משום חסרון יושר.
 <strong>מיתיבי</strong> <small>[מקשים]</small> ממה ששנינו ש<strong>ר' שמעון אומר: אף על פי שאמרו</strong> שה<strong>טלית קונה דינר זהב,</strong> שאם משך טלית נקנה הדינר, <strong>ואין דינר זהב קונה טלית, מכל מקום כך הלכה, אבל אמרו: מי שפרע מאנשי דור המבול ומאנשי דור הפלגה הוא עתיד ליפרע ממי שאינו עומד בדיבורו.</strong> משמע שבכל מקרה, החוזר בו עובר משום חסרון אמנה!
  ומסבירים:  <strong>תנאי היא</strong> <small>[</small>מחלוקת <small>תנאים היא]</small> בענין זה. שכן שנינו במשנה: <strong>מעשה בר' יוחנן בן מתיא שאמר לבנו: צא ושכור לנו פועלים. הלך</strong> הבן <strong>ופסק להם מזונות</strong> בתוך תנאי השכירות, ולא פירש איזה מזונות. <strong>וכשבא אצל אביו אמר לו</strong> האב: <strong>בני, אפילו אתה עושה להם כסעודת שלמה בשעתו לא יצאת ידי חובתך עמהם, שהן בני אברהם יצחק ויעקב</strong> ולפי כבודם ראויה להם כל סעודה שבעולם. <strong>אלא עד</strong> (כל עוד) <strong>שלא יתחילו במלאכה צא ואמור להם</strong> שמה שאמרת "מזונות", כוונתך: <strong>על מנת שאין לכם עלי אלא פת וקטנית בלבד,</strong> כנהוג.
  ויש לומר: <strong>ואי סלקא דעתך</strong> <small>[ואם עולה על דעתך]</small> לומר ששינוי ב<strong>דברים יש בהן משום מחוסרי אמנה, היכי</strong> <small>[איך]</small> <strong>אמר ליה</strong> <small>[לו]</small> <strong>זיל הדר</strong> <small>[לך חזור]</small> <strong>בך?</strong> ומשיבים: זו אינה קושיה, כי <strong>שאני התם</strong> <small>[שונה שם]</small> שה<strong>פועלים גופייהו</strong> <small>[עצמם]</small> <strong>לא סמכא דעתייהו</strong> <small>[דעתם]</small> עליו. <strong>מאי טעמא</strong> <small>[מה הטעם]</small> — <strong>מידע ידעי</strong> <small>[יודעים הם]</small> ש<strong>על אבוה</strong> <small>[אביו]</small> <strong>סמך.</strong>
 ומקשים: <strong>אי הכי</strong> <small>[אם כך]</small> <strong>אפילו התחילו במלאכה נמי</strong> <small>[גם כן]</small> אינם סומכים עליו, ומדוע אמר לו שיאמר להם לפני שהתחילו? ומשיבים: אם <strong>התחילו במלאכה ודאי סמכי דעתייהו</strong> <small>[סומכת דעתם],</small> <strong>אמרו</strong> <small>[אומרים הם]:</small> ודאי <strong>מימר אמר קמיה דאבוה וניחא ליה</strong> <small>[אומרים הם</small> ודאי <small>אמר לפני אביו ונוח בעיניו]</small> ולכן הוצרך להודיעם קודם.
  ושואלים:  <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שחזרה מדברים יש בה משום מחוסרי אמנה? <strong>והאמר</strong> <small>[והרי אמר]</small> <strong>רבה בר בר חנה אמר ר' יוחנן: האומר לחבירו מתנה אני נותן לך</strong> — <strong>יכול לחזור בו.</strong> ותחילה תוהים על הלשון <strong>"יכול"</strong> — <strong>פשיטא</strong> <small>[פשוט,</small> מובן מאליו<small>]</small> שאם הוא רוצה לחזור בו יכול הוא לחזור ואי אפשר לכפותו לתת. <strong>אלא</strong> כך צריך לומר: <strong>מותר לחזור בו.</strong> משמע שדברים אין בהם משום מחוסר אמנה! <strong>אמר רב פפא: ומודה ר' יוחנן במתנה מועטת דסמכא דעתייהו</strong> <small>[שסומכת דעתם]</small> של המקבלים, שוודאי יקיים דבריו, אבל במתנה מרובה יודעים שאדם עשוי להתחרט, ואין רואים בכך החלטה גמורה.
  ומעירים:  <strong>הכי נמי מסתברא</strong> <small>[כך גם כן מסתבר]</small> להסביר את דברי ר' יוחנן. ש<strong>אמר ר' אבהו אמר ר' יוחנן: ישראל שאמר לבן לוי: כור מעשר יש לך בידי</strong> שהפרשתי מתבואתי, והרי אני נותן אותו לך. <strong>בן לוי רשאי לעשותו</strong> את הכור הזה או חלקו ל<strong>תרומת מעשר על מקום אחר</strong> שקיבל בו מעשר, שיכול לסמוך על המבטיח שלא ישנה בדיבורו. ומעתה <strong>אי אמרת בשלמא לא מצי למיהדר ביה</strong> <small>[נניח אם אתה אומר שאינו יכול לחזור בו]</small> — <strong>משום הכי רשאי</strong> <small>[כך רשאי].</small> <strong>אלא אי אמרת מצי למיהדר ביה, אמאי</strong> <small>[אם אומר אתה שיכול לחזור בו, מדוע]</small> <strong>רשאי</strong> הוא לעשותו תרומה? שמא יחזור בו הנותן, ואז <strong>אישתכח דקא אכיל טבלים</strong> <small>[ימצא שהוא אוכל טבלים]!</small>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שנטלו ממנו</strong> הלוי <strong>וחזר והפקידו אצלו.</strong>
 ומקשים: <strong>אי הכי אימא סיפא</strong> <small>[אם כך אמור את סופה</small> של ההלכה<small>]:</small> <strong>נתנו לבן לוי אחר</strong> — <strong>אין לו עליו אלא תרעומת. ואי סלקא דעתך</strong> <small>[אם עולה על דעתך]</small> לומר שמדובר כאן <strong>כגון שנטלו ממנו וחזר והפקידו אצלו, אמאי</strong> <small>[מדוע]</small> <strong>אין לו עליו אלא תרעומת? כיון דמשכיה</strong> <small>[שמשכו]</small> נעשה כשלו, ואם כן חוב <strong>ממונא אית ליה גביה</strong> <small>[יש לו אצלו]!</small> <strong>אלא לאו שמע מינה</strong> <small>[האם לא תלמד מכן]</small> שמדובר כאן באופן ש<strong>לא נטלו.</strong> ומסבירים: אכן, <strong>שמע מינה</strong> <small>[למד מכאן]</small> שהיתה כאן הבטחה בלבד, ומכאן שאף הפרת הבטחה יש בה משום חסרון לאמונה.
  מסופר, <strong>ההוא גברא דיהיב זוזי אשומשמי</strong> <small>[אדם אחד נתן כספים עבור שומשמים].</small> <strong>לסוף אייקר שומשמי</strong> <small>[לבסוף התייקרו השומשמים]</small> <strong>הדרו בהו</strong> <small>[</small>ו<small>חזרו בהם]</small> האנשים <strong>ואמרו ליה</strong> <small>[לו]:</small> <strong>לית לן שומשמי, שקול זוזך</strong> <small>[אין לנו שומשמים קח את כספך].</small> <strong>לא שקיל זוזיה איגנוב</strong> <small>[לקח</small> אותו אדם <small>את כספו ונגנב</small> הכסף<small>].</small> <strong>אתו לקמיה</strong> <small>[באו לפני]</small> <strong>רבא</strong> לדון. <strong>אמר ליה</strong> <small>[לו]</small> רבא לקונה: <strong>כיון דאמרי</strong> <small>[שאמרו]</small> <strong>לך שקול זוזך</strong> <small>[קח את כספך]</small> <strong>ולא שקלית</strong> <small>[לקחת],</small> <strong>לא מבעיא</strong> <small>[נצרכה</small> לומר<small>]</small> שכ <strong>שומר שכר דלא הוי</strong> <small>[אינו</small> נחשב<small>],</small> <strong>אלא אפילו שומר חנם נמי לא הוי</strong> <small>[גם כן איננו</small> נחשב<small>].</small> <strong>אמרו ליה רבנן</strong> <small>[חכמים]</small> <strong>לרבא:</strong> <strong>והא בעי לקבולי עליה</strong> <small>[והרי צריך</small> זה שחזר בו <small>לקבל על עצמו]</small> <strong>"מי שפרע"? אמר להו הכי נמי</strong> <small>[כך הוא גם כן]</small> שיקבל "מי שפרע", — או ישלם.
 <strong>אמר רב פפי, אמר לי רבינא: לדידי</strong> <small>[לי,</small> עצמי<small>]</small> <strong>אמר לי ההוא מרבנן</strong> <small>[אחד החכמים]</small> <strong>ורב טבות שמיה</strong> <small>[שמו],</small> <strong>ואמרי לה</strong> <small>[ויש אומרים]</small> ש<strong>רב שמואל בר זוטרא שמיה</strong> <small>[שמו],</small> והוא היה אדם כזה <strong>דאי הוו יהבי ליה</strong> <small>[שאם היו נותנים לו]</small> <strong>כל חללא דעלמא</strong> <small>[חלל העולם]</small> <strong>לא הוי קא משני בדבוריה</strong> <small>[היה משנה בדיבורו].</small> וסיפר: <strong>בדידי הוה עובדא ההוא יומא אפניא דמעלי שבתא הוה</strong> <small>[בי היה מעשה, אותו יום ערב שבת בין השמשות היה],</small> <strong>והוה יתיבנא ואתא ההוא גברא וקאי אבבא</strong> <small>[הייתי יושב ובא אדם אחד ועמד בפתח].</small> <strong>אמר לי: אית לך שומשמי לזבוני</strong> <small>[יש לך שומשמין למכור]?</small>
## דף מט:
 <strong>אמרי ליה</strong> <small>[אמרתי לו]:</small> <strong>לא.</strong> <strong>אמר לי: ליהוו הנך זוזי</strong> <small>[יהיו זוזים אלה]</small> <strong>בפקדון גבך</strong> <small>[אצלך],</small> <strong>דהא חשכה</strong> <small>[שהרי</small> <strong>חשך]</strong> <strong>לי</strong> ולא אוכל להביאם הביתה עד שבת. <strong>אמרי ליה</strong> <small>[לו]:</small> <strong>הא ביתא קמך</strong> <small>[הרי הבית לפניך].</small> <strong>אותבינהו בביתא ואיגנוב</strong> <small>[הניחם בבית ונגנבו].</small> <strong>אתא לקמיה</strong> <small>[בא</small> אותו אדם <small>לפני]</small> <strong>רבא</strong> לתבוע שיחזירו לו את הכסף. <strong>אמר ליה</strong> <small>[לו]:</small> <strong>כל</strong> ביטוי כמו <strong>"הא ביתא קמך"</strong> <small>["הרי הבית לפניך"],</small> <strong>לא מיבעיא</strong> <small>[לא נצרכה]</small> לומר ש<strong>שומר שכר דלא הוי</strong> <small>[איננו],</small> <strong>אלא אפילו שומר חנם נמי לא הוי</strong> <small>[גם כן איננו].</small> אמר רבינא: <strong>אמרי ליה</strong> <small>[אמרתי לו]</small> לרב טבות: <strong>והא אמרו ליה רבנן</strong> <small>[לו חכמים]</small> <strong>לרבא: איבעי ליה לקבולי עליה</strong> <small>[היה</small> <strong>צריך לקבל עליו]</strong> <strong>"מי שפרע".</strong> <strong>ואמר לי</strong> רב טבות: <strong>לא היו דברים מעולם.</strong> כלומר, מעולם לא היה מעשה כזה.
 <big>א</big> שנינו במשנה ש<strong>ר' שמעון אומר: כל שהכסף בידו ידו על העליונה. תניא</strong> <small>[שנוייה</small> ברייתא<small>]:</small> <strong>אמר ר' שמעון: אימתי</strong> הדין כן — <strong>בזמן שהכסף והפירות ביד</strong> ה<strong>מוכר. אבל</strong> כאשר ה<strong>כסף ביד</strong> ה<strong>מוכר ופירות ביד</strong> ה<strong>לוקח</strong> — <strong>אינו יכול לחזור בו מפני שכספו בידו.</strong> ותוהים: <strong>"בידו"?!</strong> הלא <strong>ביד</strong> ה<strong>מוכר הוא. אלא</strong> יש לתקן ולומר: <strong>מפני שדמי כספו בידו.</strong>
 ושואלים: אם כך, <strong>פשיטא</strong> <small>[פשוט,</small> מובן מאליו<small>]</small> שהרי נעשתה כאן משיכה! <strong>אמר רבא: הכא במאי עסקינן</strong> <small>[כאן במה אנו עוסקים]</small> — במקרה מיוחד, <strong>כגון שהיתה עלייה</strong> (קומה עליונה של בית) <strong>של</strong> ה<strong>לוקח מושכרת ביד</strong> ה<strong>מוכר,</strong> ושם היו הפירות מאוחסנים. ומסבירים: <strong>טעמא מאי תקינו רבנן</strong> <small>[מה טעם תיקנו חכמים]</small> ענין זה ש<strong>משיכה</strong> קונה — <strong>גזירה שמא יאמר לו נשרפו חטיך בעלייה. הכא ברשותיה</strong> <small>[כאן</small> <strong>ברשותו]</strong> של ה<strong>לוקח נינהו</strong> <small>[הם],</small> <strong>אי נפלה</strong> <small>[אם תיפול]</small> <strong>דליקה באונס</strong> — <strong>איהו טרח ומייתי לה</strong> <small>[הוא יטרח ויביא אותה,</small> את תבואתו<small>].</small>
 מסופר: <strong>ההוא גברא דיהיב זוזי אחמרא</strong> <small>[אדם אחד נתן כסף עבור יין].</small> <strong>לסוף</strong> <small>[לבסוף]</small> <strong>שמע דקא בעי למנסביה דבי פרזק רופילא</strong> <small>[שרוצים לקחת אותו מבית פרזק שר הצבא].</small> <strong>אמר ליה</strong> <small>[לו]</small> לבעל היין: <strong>הב</strong> <small>[תן]</small> <strong>לי זוזי</strong> <small>[את כספי],</small> <strong>לא בעינא חמרא</strong> <small>[איננו רוצה יין].</small> <strong>אתא לקמיה</strong> <small>[בא</small> הדין <small>לפני]</small> <strong>רב חסדא, אמר ליה</strong> <small>[לו]:</small> <strong>כדרך שתיקנו משיכה במוכרין כך תיקנו משיכה בלקוחות,</strong> ולכן, כיון שהקונה עדיין לא משך את היין — רשאי הוא לחזור בו.
 <big>ב משנה</big> <strong>האונאה,</strong> מהו השיעור שאם טעה או הוטעה בו במקח יכול לטעון שרימו אותו? — הרי זה כשהיה ההבדל <strong>ארבעה כסף מעשרים וארבעה כסף לסלע,</strong> ולפי החשבון הוא <strong>שתות</strong> (ששית) <strong>למקח.</strong> וזה שרומה והוטעה <strong>עד מתי מותר</strong> לו <strong>להחזיר? עד כדי</strong> הזמן <strong>שיראה לתגר</strong> (סוחר) <strong>או לקרובו</strong> המבין יותר ממנו בטיב ובמחיר. אבל אינו יכול לחזור לאחר זמן זה, שמן הסתם אף שרומה מחל כבר.
  מסופר, <strong>הורה ר' טרפון בלוד: "האונאה שמונה כסף מעשרים וארבעה כסף לסלע, שליש למקח". ו</strong>מששמעו זאת <strong>שמחו תגרי לוד,</strong> שעל ידי כך נעשה ביטול המקח דבר פחות מצוי. <strong>אמר להם:</strong> ואולם לדעתי <strong>כל היום מותר לחזור</strong> ולא רק כדי שיראה. <strong>אמרו לו</strong> תגרי לוד: אם כן, <strong>יניח לנו ר' טרפון במקומינו</strong> כפי שהיינו עד כה <strong>וחזרו לדברי חכמים</strong> לפסוק לפי שיטתם בכל נושא.
 <big>ג גמרא</big> <strong>אתמר</strong> <small>[נאמר]</small> שנחלקו אמוראים בשאלה זו: <strong>רב אמר:</strong> בענין אונאה <strong>שתות מקח שנינו,</strong> שמחשבים את שיעור האונאה בשישית משווי החפץ, ולא מן הכסף ששולם. <strong>ושמואל אמר: שתות מעות נמי</strong> <small>[גם כן]</small> <strong>שנינו,</strong> שאם היה ההבדל כדי שישית מהכסף ששולם הרי זו אונאה. ומסבירים את המחלוקת: כיצד? <strong>שוי שיתא בחמשא</strong> <small>[</small>דבר שהיה <small>שוה ששה</small> שמכר <small>בחמישה],</small> או <strong>שוי שיתא</strong> <small>[</small>דבר ש<small>שווה ששה]</small> <strong>בשבעה</strong> — <strong>כולי עלמא לא פליגי</strong> <small>[הכל אינם חולקים]</small> ש<strong>בתר</strong> <small>[שאחר]</small> ה<strong>מקח אזלינן</strong> <small>[אנו]</small> <strong>ואונאה הויא</strong> <small>[היא זו].</small> <strong>כי פליגי</strong> <small>[כאשר נחלקו]</small> רב ושמואל היה זה כאשר מכר דבר <strong>שוי חמשא בשיתא</strong> <small>[</small>ה<small>שווה חמישה בששה]</small> <strong>ושוי</strong> <small>[ו</small><small>דבר ה</small><small>שווה]</small> <strong>שבעה בשיתא</strong> <small>[בששה].</small> והמחלוקת היא כיצד מחשבים.
 <strong>ל</strong>דעת <strong>שמואל</strong> ש<strong>אמר:</strong> כי גם <strong>בתר</strong> <small>[אחר]</small> ה<strong>מעות אזלינן</strong> <small>[אנו הולכים]</small> אם כן <strong>אידי ואידי</strong> <small>[זה וזה]</small> <strong>אונאה הוי</strong> <small>[הוא],</small> שיש כאן הבדל של שישית לפי חשבון הכסף ששולם. ואילו <strong>לרב</strong> ש<strong>אמר</strong> ש<strong>בתר</strong> <small>[אחר]</small> שווי ה<strong>מקח אזלינן</strong> <small>[אנחנו הולכים]</small> הרי <strong>שוי חמשא בשיתא</strong> <small>[שוה חמישה</small> שמכר <small>בששה]</small> <strong>ביטול מקח הויא</strong> <small>[הוא],</small> שהרי הוא יותר מכדי הונאה (חמישית הערך). ואילו <strong>שוי</strong> <small>[</small>דבר ה<small>שווה]</small> <strong>שבעה בשיתא</strong> <small>[בששה]</small> הריהו פחות משתות, ואינו הונאה ו<strong>מחילה הויא</strong> <small>[הוא].</small>
 <strong>ושמואל אמר: כי אמרינן</strong> <small>[כאשר אומרים אנו]</small> <strong>מחילה וביטול מקח</strong> הרי זה <strong>היכא דליכא</strong> <small>[במקום שאין]</small> <strong>שתות משני צדדים,</strong> לא מצד הכסף ששולם ולא מצד ערך החפץ. <strong>אבל היכא דאיכא</strong> <small>[במקום שיש]</small> <strong>שתות</strong> אפילו <strong>מצד אחד</strong> — <strong>אונאה הויא</strong> <small>[הוא].</small> ומעתה מנסים להביא ראיות לשיטות.
 <strong>תנן</strong> <small>[שנינו</small> במשנתנו<small>]:</small> <strong>האונאה ארבעה כסף מעשרים וארבעה כסף לסלע, שתות למקח. מאי לאו</strong> <small>[האם לא]</small> הכוונה <strong>דזבין</strong> <small>[שקנה]</small> דבר <strong>שוי</strong> <small>[</small>ה<small>שווה]</small> <strong>עשרים בעשרין וארבעה, ושמע מינה</strong> <small>[ולמד מכאן]:</small> כי <strong>שתות מעות נמי</strong> <small>[גם כן]</small> <strong>שנינו,</strong> וכשמואל! ודוחים: <strong>לא,</strong> הכוונה היא <strong>דזבין שוי</strong> <small>[שמכר</small> דבר ה<small>שווה]</small> <strong>עשרים וארבעה בעשרים.</strong>
 ושואלים: אם כן <strong>מי נתאנה</strong> <small>[רומה]</small> בעיסקה זו — ה<strong>מוכר. אימא סיפא</strong> <small>[אמור</small> אם כן <small>את סופה]</small> של המשנה: <strong>עד מתי מותר להחזיר</strong> — <strong>בכדי שיראה לתגר או לקרובו.</strong> ואם זה אינו ברור מעצמו, הרי <strong>אמר רב נחמן: לא שנו אלא לוקח,</strong> שכיון שהחפץ בידו יכול להראותו מיד, <strong>אבל מוכר</strong> — <strong>לעולם חוזר.</strong> שכיון שאין החפץ בידו אינו יכול להראותו, ורק כאשר יזדמן חפץ כעין זה יוכל לעמוד על מחירו. ולכן אם רומה — יכול לחזור לעולם.
 <strong>אלא</strong> יש לחזור מן הפירוש הקודם, ולומר שמדובר באופן <strong>דזבין</strong> <small>[שמכר]</small> <strong>שוי</strong> <small>[</small>דבר ה<small>שווה]</small> <strong>עשרים וארבעה בעשרין ותמניא</strong> <small>[בעשרים ושמונה].</small> <strong>תנן</strong> <small>[שנינו</small> במשנה<small>]:</small> <strong>הורה ר' טרפון בלוד: "האונאה שמונה כסף מעשרים וארבעה כסף לסלע, שליש למקח". מאי לאו</strong> <small>[האם לא]</small> הכוונה <strong>דזבין שוי שיתסרי</strong> <small>[שמכר</small> דבר <small>השווה שש עשרה]</small> <strong>בעשרים וארבעה? ושמע מינה</strong> <small>[ולמד מכאן]</small> כי <strong>שליש מעות נמי</strong> <small>[גם כן]</small> <strong>שנינו,</strong> כשמואל, ודוחים:
 <strong>לא,</strong> הכוונה היא <strong>דזבין שוי</strong> <small>[שמכר</small> דבר ה<small>שווה]</small> <strong>עשרים וארבעה בשיתסר</strong> <small>[בששה עשר].</small> ושואלים: אם כן <strong>מי נתאנה</strong> <small>[רומה]</small> בזה — ה<strong>מוכר, אימא סיפא</strong> <small>[אמור את סופה</small> של המשנה<small>]</small> <strong>אמר להם: כל היום מותר לחזור.</strong> והלא <strong>אמר רב נחמן: לא שנו אלא לוקח, אבל מוכר לעולם חוזר. אלא</strong> כך יש לפרש: <strong>דזבין</strong> <small>[שמכר]</small> שווה <strong>עשרים וארבעה בתלתין ותרין</strong> <small>[בשלושים ושתים].</small>
 ומעירים, <strong>תניא כוותיה</strong> <small>[שנויה</small> ברייתא <small>שיטתו]</small> של <strong>שמואל:</strong> <strong>מי שהוטל עליו</strong> (שרומה) <strong>ידו על העליונה. כיצד? מכר לו שוה חמשה בששה, מי נתאנה</strong> (רומה) כאן — <strong>לוקח,</strong> במקרה זה <strong>יד לוקח על העליונה, רצה</strong> הלוקח — <strong>אומר</strong> לו למוכר: <strong>תן לי מעותי</strong> שרצוני לבטל את המקח, <strong>או תן לי מה שאוניתני</strong> <small>[שרימית אותי</small> בו<small>].</small> ואולם אם <strong>מכר לו</strong>
## דף נ.
 <strong>שוה שש בחמש, מי נתאנה</strong> (מי רומה) בכך — ה<strong>מוכר,</strong> במקרה זה <strong>יד</strong> ה<strong>מוכר על העליונה. רצה</strong> המוכר — <strong>אומר לו</strong> לקונה: <strong>"תן לי מקחי", או "תן לי מה שאוניתני"</strong> <small>[שרימית אותי</small> בו<small>].</small>
 <big>א</big> <strong>איבעיא להו</strong> <small>[נשאלה להם</small> ללומדים שאלה זו<small>]:</small> אונאה <strong>ב</strong><strong>פחות משתות לרבנן</strong> <small>[מששית ל</small>דעת <small>חכמים],</small> האם <strong>לאלתר הויא</strong> <small>[מיד היא]</small> <strong>מחילה</strong> <small>[מחילה]</small> וחל המקח מיד בזמן המכירה, או גם זה הוא <strong>בכדי</strong> הזמן <strong>שיראה לתגר או לקרובו? ואם תמצי לומר</strong> <small>[ואם תמצא לומר]</small> ותחליט כי הכוונה היא שזמנו <strong>בכדי שיראה לתגר או לקרובו,</strong> אם כן <strong>מאי איכא</strong> <small>[מה יש,</small> מה ההבדל<small>]</small> <strong>בין שתות</strong> <small>[ששית]</small> <strong>לפחות משתות</strong> <small>[מששית]?</small>
 ומשיבים: <strong>איכא</strong> <small>[יש]</small> הבדל: ש<strong>אלו שתות</strong> — <strong>ידו על העליונה, רצה</strong> — <strong>חוזר, רצה</strong> — <strong>קונה ומחזיר אונאה.</strong> ואילו אם היתה ההונאה <strong>פחות משתות</strong> — <strong>קנה</strong> מקח ודאי, <strong>ומחזיר</strong> את סכום ה<strong>אונאה,</strong> אבל איננו יכול להחזיר את המקח.
  ואם כן, <strong>מאי</strong> <small>[מה]</small> התשובה לשאלה הראשונה בדבר זמן המחילה? ומציעים, <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו במשנתנו: <strong>חזרו לדברי חכמים.</strong>
 וכדי להבין כיצד הוכיחו מכאן, מסבירים: <strong>סברוה</strong> <small>[סברו]</small> הלומדים שאמרו זאת כי <strong>פחות משליש</strong> לדעת <strong>ר' טרפון</strong> הרי זה <strong>כפחות משתות לרבנן דמי</strong> <small>[מששית ל</small>דעת <small>חכמים נחשב].</small> ומעתה, <strong>אי אמרת בשלמא</strong> <small>[נניח אם אומר אתה]</small> כי <strong>פחות משתות לרבנן</strong> <small>[מששית ל</small>דעת <small>חכמים]</small> זמנו <strong>בכדי שיראה לתגר או לקרובו,</strong> ולדעת <strong>ר' טרפון</strong> זמנו <strong>כל היום, משום הכי</strong> <small>[כך]</small> <strong>חזרו,</strong> שהרי לפי זה אינם מרויחים דבר. <strong>אלא אי אמרת</strong> <small>[אם אומר אתה]</small> כי <strong>פחות משתות</strong> <small>[מששית]</small> <strong>לרבנן לאלתר הויא</strong> <small>[ל</small>דעת <small>חכמים מיד היא]</small> <strong>מחילה,</strong> 
## דף נ:
 <strong>ולר' טרפון נמי לאלתר הויא</strong> <small>[גם כן מיד היא]</small> <strong>מחילה</strong> <small>[מחילה],</small> <strong>אמאי</strong> <small>[משום מה]</small> <strong>חזרו?</strong> הלא <strong>ב</strong>אותה הוראה של <strong>ר' טרפון ניחא להו טפי</strong> <small>[נוח להם יותר],</small> <strong>דמאי דרבנן קא משוי להו</strong> <small>[ש</small>הרי <small>מה שחכמים מחשיבים]</small> <strong>אונאה ל</strong>דעת <strong>ר' טרפון הויא</strong> <small>[הרי זו]</small> <strong>מחילה,</strong> ונמצאו מרויחים לפי שיטה זו?
  ודוחים:  <strong>מי סברת</strong> <small>[האם סבור אתה]</small> ש<strong>פחות משליש ל</strong>דעת <strong>ר' טרפון כפחות משתות לרבנן דמי</strong> <small>[מששית ל</small>דעת <small>חכמים נחשב]?</small> <strong>לא, משתות</strong> <small>[ששית]</small> <strong>ועד שליש ל</strong>שיטת <strong>ר' טרפון</strong> — <strong>כשתות</strong> <small>[כששית]</small> <strong>עצמה לרבנן דמי</strong> <small>[ל</small>דעת <small>חכמים נחשב],</small> שמקבל בחזרה את דמי ההונאה. ושואלים: <strong>אי הכי, במאי</strong> <small>[אם כך, במה]</small> <strong>שמחו מעיקרא</strong> <small>[מתחילה],</small> הרי נמצא שלא הרוויחו מאומה?
  האם <strong>תפשוט</strong> <small>[תפתור]</small> מכאן את השאלה שנשאלת להלן, ותאמר ש<strong>בטול מקח לרבנן</strong> <small>[ל</small>דעת <small>חכמים]</small> <strong>לעולם חוזר</strong> ואז אפשר להבין את תגרי לוד, ש<strong>כיון</strong> ש<strong>אמר להו</strong> <small>[להם]</small> <strong>ר' טרפון הויא</strong> <small>[</small>ש<small>הוא]</small> <strong>אונאה</strong> <strong>שמחו</strong> התגרים, <strong>כי</strong> <small>[</small>ו<small>כאשר]</small> <strong>אמר להו</strong> <small>[להם]</small> שמותר לחזור <strong>כל היום</strong> — <strong>חזרו.</strong>
 <strong>דאי סלקא דעתך</strong> <small>[שאם עולה על דעתך</small> לומר<small>]</small> ש<strong>בטול מקח</strong> לדעת חכמים אף זמנו <strong>בכדי שיראה לתגר או לקרובו במאי</strong> <small>[במה]</small> אם כן <strong>שמחו</strong> בשיטת ר' טרפון? ומשיבים: <strong>שמחו בשתות</strong> <small>[בששית]</small> <strong>עצמה,</strong> שמחו לענין טעות בשתות בדיוק, שלשיטת <strong>ר' טרפון</strong> הרי זו <strong>מחילה</strong> ולדעת חכמים הרי זו <strong>אונאה.</strong> ומטעם זה רצו לקבל את שיטתו, אלא שלבסוף חזרו בהם.
 <big>א</big> ומעתה מבררים אותה שאלה שהוזכרה קודם בדרך אגב. <strong>איבעיא להו</strong> <small>[נשאלה להם]</small> ללומדים שאלה זו: <strong>בטול מקח לרבנן</strong> <small>[ל</small>שיטת <small>חכמים]</small> האם <strong>לעולם חוזר</strong> בו, <strong>או דלמא</strong> <small>[שמא]</small> זמנו רק <strong>בכדי שיראה לתגר או לקרובו? ואם תמצא</strong> <small>[תרצה]</small> <strong>לומר</strong> ותגיע למסקנה כי הכוונה היא <strong>בכדי שיראה לתגר או לקרובו,</strong> יש מקום לשאול: <strong>מה איכא</strong> <small>[מה יש,</small> הבדל<small>]</small> <strong>בין שתות</strong> <small>[ששית]</small> <strong>ליתר על שתות</strong> <small>[ששית]?</small> ומשיבים: <strong>איכא</strong> <small>[יש</small> הבדל<small>]:</small> ש<strong>אילו שתות</strong> <small>[ששית]</small> — <strong>מי שנתאנה</strong> (רומה) הוא בלבד <strong>חוזר, ואילו</strong> היה <strong>יתר על שתות</strong> <small>[ששית]</small> — <strong>שניהם חוזרין.</strong> ומכאן אין להוכיח.
  ואנו חוזרים לשאלה הראשונה, <strong>מאי</strong> <small>[מה</small> פתרונה<small>]?</small> ומציעים: <strong>תא שמע</strong> <small>[בוא</small> ו<small>שמע]</small> ממה ששנינו  שסוחרי לוד <strong>חזרו לדברי חכמים. אי אמרת בשלמא</strong> <small>[נניח אם אומר אתה]</small> ש<strong>בטול מקח לרבנן</strong> <small>[ל</small>דעת <small>חכמים]</small> זמנו <strong>בכדי שיראה לתגר או לקרובו, ו</strong>לדעת <strong>ר' טרפון כל היום</strong> — <strong>משום הכי</strong> <small>[כך]</small> <strong>חזרו. אלא אי אמרת</strong> <small>[אם אומר אתה]</small> ש<strong>בטול מקח לרבנן לעולם חוזר, אמאי</strong> <small>[מדוע]</small> אם כן <strong>חזרו</strong> בהם? הלא בסופו של דבר <strong>ב</strong>שיטת <strong>ר' טרפון ניחא להו טפי</strong> <small>[נוח להם יותר]</small> משום <strong>דקא משוי להו</strong> <small>[שעושה</small> <strong>זאת]</strong> <strong>אונאה כל היום ותו לא</strong> <small>[ולא עוד],</small> ולא כחכמים שהוא בטול מקח, ולעולם!
  ומשיבים:  <strong>בטול מקח לא שכיח</strong> <small>[אינו מצוי]</small> ולא הביאו בחשבון להעמיד את מסחרם בהתחשב בטעויות בלתי מצויות.
  ולסיכום הלכתי של השאלות הללו, <strong>אמר רבא: הלכתא</strong> <small>[הלכה]</small> היא אם היה ההבדל <strong>פחות משתות</strong> <small>[מששית]</small> — <strong>נקנה</strong> ה<strong>מקח</strong> מיד, ואם היה ההבדל <strong>יותר על שתות</strong> <small>[ששית]</small> — הרי יש בזה <strong>ביטול מקח, שתות</strong> <small>[ששית]</small> בדיוק — <strong>קנה ומחזיר אונאה, וזה וזה,</strong> מחילה, ביטול מקח, ואונאה — זמנו <strong>בכדי שיראה לתגר או לקרובו.</strong>
 ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא:</strong> אם היתה ה<strong>אונאה פחות משתות</strong> <small>[מששית]</small> — <strong>נקנה מקח, יתר על שתות</strong> <small>[ששית]</small> — <strong>בטל מקח, שתות</strong> <small>[ששית]</small> בדיוק — <strong>קנה ומחזיר אונאה,</strong> אלו דברי <strong>ר' נתן. ר' יהודה הנשיא אומר: יד</strong> ה<strong>מוכר על העליונה, רוצה</strong> — <strong>אומר לו</strong> המוכר ללוקח: <strong>"תן לי מקחי", או</strong> אומר <strong>"תן לי מה שאניתני"</strong> (רימיתני). ועל כל פנים שיעורם <strong>זה וזה בכדי שיראה לתגר או לקרובו.</strong>
 <big>ב</big> שנינו במשנה <strong>עד מתי מותר להחזיר</strong> — עד שיראה לתגר או לקרובו. <strong>אמר רב נחמן: לא שנו אלא</strong> ב<strong>לוקח</strong> שנתנו לו זמן מוגבל לבדיקה, <strong>אבל מוכר</strong> — <strong>לעולם חוזר.</strong> ומציעים: <strong>נימא מסייע ליה</strong> <small>[האם נאמר שמסייע לו]</small> ממה ששנינו על תגרי לוד אשר <strong>חזרו לדברי חכמים. אי אמרת בשלמא</strong> <small>[נניח אם אומר אתה]</small> ש<strong>מוכר לעולם חוזר</strong>
## דף נא.
 <strong>משום הכי</strong> <small>[כך]</small> <strong>חזרו,</strong> שהרי הם היו המוכרים ולהם מותר לחזור לעולם, ונמצא שר' טרפון הוסיף זמן רק לקונים.
 <strong>אלא אי אמרת</strong> <small>[אם אומר אתה]</small> שה<strong>מוכר נמי</strong> <small>[גם כן]</small> <strong>כלוקח דמי</strong> <small>[</small>הוא <small>נחשב],</small> אם כן <strong>מאי נפקא להו מינה</strong> <small>[מה יוצא להם מכך]?</small> הלא <strong>כי היכי דעבדי ליה רבנן תקנתא</strong> <small>[כפי שעשו לו חכמים תקנה]</small> <strong>ללוקח, הכי נמי עבדי ליה רבנן תקנתא</strong> <small>[כך גם כן עשו לו חכמים תקנה]</small> <strong>למוכר,</strong> וטוב היה להם בשיטת ר' טרפון, שיש להם זמן רב יותר למכור!
  ומשיבים:  <strong>תגרי לוד לא שכיח דטעו</strong> <small>[אינו מצוי ש</small>הם <small>טועים]</small> ולכן, גם אם יש רק זמן מוגבל לחזרה, עבור המוכר, אינם חוששים לכך.
  מסופר:  <strong>אושפזיכניה</strong> <small>[בעל</small> <strong>הבית]</strong> של <strong>רמי בר חמא זבין חמרא</strong> <small>[מכר חמור]</small> <strong>וטעה</strong> במחיר. <strong>אשכחיה דהוה עציב</strong> <small>[מצאו</small> רמי בר חמא <small>שהוא עצוב]</small> <strong>אמר ליה</strong> <small>[לו]:</small> <strong>אמאי עציבת</strong> <small>[מדוע אתה עצוב]?</small> <strong>אמר ליה</strong> <small>[לו]:</small> <strong>זביני חמרא וטעאי</strong> <small>[מכרתי חמור וטעיתי]</small> <strong>אמר ליה</strong> <small>[לו]:</small> <strong>זיל הדר</strong> <small>[לך חזור]</small> <strong>בך.</strong> <strong>אמר ליה</strong> <small>[לו]:</small> <strong>הא שהאי לי</strong> <small>[הרי שהיתי</small> כבר<small>]</small> <strong>יותר מכדי שאראה לתגר או לקרובי! שדריה לקמיה</strong> <small>[שלח אותו לפני]</small> <strong>רב נחמן,</strong> <strong>אמר ליה</strong> <small>[לו]</small> רב נחמן: <strong>לא שנו</strong> שנתנו לו שיעור זמן זה <strong>אלא</strong> לגבי ה<strong>לוקח</strong> <strong>אבל</strong> ה<strong>מוכר</strong> — <strong>לעולם חוזר.</strong>
 ושואלים: <strong>מאי טעמא</strong> <small>[מה טעם</small> הדבר<small>]?</small> ומסבירים: <strong>לוקח מקחו בידו, כל היכא דאזיל מחוי ליה</strong> <small>[מקום ש</small>הוא <small>הולך</small> הוא <small>מראה אותו]</small> <strong>ואמרי ליה אי</strong> <small>[ואומרים לו אם]</small> <strong>טעה, אי</strong> <small>[אם]</small> <strong>לא טעה.</strong> ה<strong>מוכר דלא נקט מקחיה בידיה</strong> <small>[שאינו מחזיק את מקחו בידו]</small> <strong>עד דמיתרמי ליה</strong> <small>[שמזדמנת לו]</small> — <strong>זבינתא כזבינתיה</strong> <small>[סחורה כסחורתו]</small> <strong>וידע אי</strong> <small>[ויודע</small> הוא <small>אם]</small> <strong>טעה ואי</strong> <small>[ואם]</small> <strong>לא טעה.</strong>
 <big>א</big> מסופר: <strong>ההוא גברא דהוה נקט ורשכי לזבוני</strong> <small>[אדם אחד שהיה מחזיק רצועות משי למכור].</small> <strong>קרי שיתא ושויא חמשא</strong> <small>[היה מכריז</small> שמוכרם <small>בששה</small> והיו <small>שוים חמישה],</small> <strong>ואי הוו יהבי ליה חמשא ופלגא הוה שקיל</strong> <small>[ואם היו נותנים לו חמשה וחצי היה לוקח].</small> <strong>אתא ההוא גברא</strong> <small>[בא אדם אחד]</small> <strong>ואמר</strong> בלבו: <strong>אי יהיבנא ליה חמשא ופלגא הויא</strong> <small>[אם אתן לו חמש וחצי</small> הרי <small>תהא]</small> זו <strong>מחילה</strong> ולא אוכל לקבל את ההבדל במחיר. <strong>אתן ליה שיתא ואתבעיה לדינא</strong> <small>[אתן לו ששה ו</small>אחר כך <small>אתבענו לדין]</small> ואקבל את כל דמי ההונאה בחזרה. ועשה כן. ואחר כך, <strong>אתא לקמיה</strong> <small>[בא</small> הדין <small>לפני]</small> <strong>רבא אמר ליה</strong> <small>[לו]:</small> <strong>לא שנו אלא בלוקח מן התגר</strong> יש דין זה בהונאה, <strong>אבל בלוקח מבעל הבית אין לו עליו אונאה.</strong>
 כיוצא בו מסופר: <strong>ההוא גברא דהוה נקיט כיפי לזבוני</strong> <small>[אדם אחד היה מחזיק תכשיטים למכור]</small> <strong>קרי שתין ושוי חמשין</strong> <small>[היה מכריז בששים והיו שוים</small> באמת <small>חמישים],</small> <strong>ואי הוו יהבי ליה חמשין וחמשא הוה שקיל</strong> <small>[ואם היו נותנים לו חמישים וחמישה</small> היה <small>לוקח].</small> <strong>אתא ההוא גברא ואמר</strong> <small>[בא אדם אחד ואמר</small> בלבו<small>]:</small> <strong>אי יהיבנא ליה חמשין וחמשא הויא</strong> <small>[אם אתן לו חמשים וחמשה תהא]</small> זו <strong>מחילה, אתן ליה שיתין ואתבעיה לדינא</strong> <small>[לו ששים ואתבענו לדין].</small> <strong>אתא לקמיה</strong> <small>[בא לפני]</small> <strong>רב חסדא</strong> לברר מה הדין בכגון זה. <strong>אמר ליה</strong> <small>[לו]:</small> <strong>לא שנו אלא בלוקח מן התגר, אבל בלוקח מבעל הבית</strong> — <strong>אין לו עליו אונאה.</strong>
 <strong>אמר ליה רב דימי: ישר,</strong> כלומר, יפה הדבר. <strong>וכן אמר ר' אלעזר: ישר.</strong> ושואלים: <strong>והא אנן תנן</strong> <small>[הרי אנו שנינו</small> במשנה<small>]:</small> <strong>כשם שאונאה להדיוט כך אונאה לתגר. מאן</strong> <small>[מי הוא]</small> <strong>הדיוט,</strong> <strong>לאו</strong> <small>[</small>האם <small>לא]</small> הכוונה  ל<strong>בעל הבית</strong> סתם, שאיננו תגר מומחה? <strong>אמר רב חסדא:</strong> שם מדובר <strong>בצדרייתא</strong> <small>[בגדי פשתן פשוטים]</small> שעושים אותם לשם מכירה. <strong>אבל מאני תשמישתיה דיקירי עליה</strong> <small>[חפצי תשמישו</small> של בעל הבית <small>שחשובים עליו]</small> <strong>לא מזבין להו אי לאו בדמי יתירי</strong> <small>[אינו מוכר אותם אם לא בדמים יתרים],</small> שקשה בעיניו למוכרם, וכל הקונה צריך להביא בחשבון שהמוכר מוכרם יותר מכדי שווים האמיתי.
 <big>ב משנה</big> <strong>אחד הלוקח</strong> (קונה) <strong>ואחד המוכר יש להן</strong> דין <strong>אונאה. כשם שאונאה להדיוט כך אונאה לתגר. ר' יהודה אומר: אין אונאה לתגר</strong> לפי שהוא בקי. <strong>מי שהוטל עליו</strong> (רומה)  — <strong>ידו על העליונה, רצה</strong> — <strong>אומר לו</strong> לצד השני: <strong>תן לי מעותי</strong> כולן ויתבטל המקח, <strong>או תן לי מה שאניתני</strong> (שרימיתני).
 <big>ג גמרא</big> שואלים: <strong>מנהני מילי</strong> <small>[מנין דברים אלה]</small> שאונאה גם לקונה וגם למוכר? <strong>דתנו רבנן</strong> <small>[ששנו חכמים]</small> על הכתוב <strong>"וכי תמכרו ממכר לעמיתך... אל תונו</strong> איש את אחיו<strong>"</strong> (ויקרא כה, יד). מתוך הפסוק <strong>אין לי אלא</strong> מקרה שבו <strong>נתאנה</strong> (רומה) <strong>לוקח, נתאנה מוכר מנין? תלמוד לומר: "או קנה</strong> מיד עמיתך <strong>אל תונו"</strong> (שם).
  ומעירים:  <strong>ואיצטריך למכתב</strong> <small>[וצריך לכתוב]</small> ב<strong>לוקח ואיצטריך למכתב</strong> <small>[וצריך לכתוב]</small> ב<strong>מוכר</strong> <small>[והוצרך לכתוב בלוקח והוצרך לכתוב במוכר]</small> ואי אפשר ללמוד זה מזה. <strong>דאי כתב רחמנא</strong> <small>[שאילו כתבה התורה]</small> רק ב<strong>מוכר</strong> שלא ירמה — <strong>משום דקים ליה בזבינתיה</strong> <small>[משום שהוא יודע בסחורתו],</small> אבל ה<strong>לוקח</strong> ש<strong>לא קים ליה בזבינתיה</strong> <small>[ברור לו בסחורתו]</small> <strong>אימא</strong> <small>[אמור]</small> שמא <strong>לא אזהריה רחמנא</strong> <small>[הזהירתו התורה]</small> <strong>ב"לא תונו".</strong>
 <strong>ו</strong>להיפך, <strong>אי כתב רחמנא</strong> <small>[אילו כתבה התורה]</small> איסור רמאות רק ב<strong>לוקח</strong> — <strong>משום דקא קני</strong> <small>[שהוא קונה]</small> ונהנה מכך, <strong>דאמרי אינשי:</strong> אם <strong>זבנית</strong> <small>[קנית]</small> — <strong>קנית</strong> לעצמך דבר. <strong>אבל מוכר דאבודי קא מוביד</strong> <small>[שמאבד</small> במכירתו<small>],</small> <strong>דאמרי אינשי: זבין אוביד</strong> <small>[</small>מי <small>שמכר איבד],</small> <strong>אימא</strong> <small>אמור</small> שמא <strong>לא אזהריה רחמנא</strong> <small>[הזהירתו התורה]</small> ב<strong>"לא תונו",</strong> על כן <strong>צריכא</strong> <small>[נצרכה]</small> לומר בשניהם.
 <big>ד</big> שנינו במשנה ש<strong>ר' יהודה אומר: אין אונאה לתגר.</strong> ושואלים: <strong>משום שהוא תגר אין לו אונאה?</strong> הלא גם הוא יכול לטעות!
 <strong>אמר רב נחמן אמר רב: בתגר ספסר</strong> <small>[סרסור]</small> <strong>שנו,</strong> שקונה סחורה וחוזר ומוכרה. <strong>מאי טעמא</strong> <small>[מה טעם]</small> הדבר — <strong>מידע ידע זבינתיה</strong> <small>[יודע</small> הוא <small>בקנייתו]</small> <strong>כמה שויא</strong> <small>[</small>היא <small>שווה]</small> <strong>ואחולי אחיל גביה</strong> <small>[ומחל לו].</small> <strong>והאי דזבנא הכי</strong> <small>[וזה שמכר אותה כך]</small> בפחות משוויה — <strong>משום דאתרמיא ליה זבינתא אחריתי</strong> <small>[שנזדמן לו מסחר אחר]</small> והיה זקוק לכסף.
  ושואלים:  <strong>והשתא מיהא קא הדר ביה</strong> <small>[ועכשיו</small> הרי <small>מכל מקום חוזר</small> הוא <small>בו]</small> והרי זו הוכחה שלא מחל! <strong>רב אשי אמר: מאי</strong> <small>[מה</small> פירוש<small>]</small> <strong>אין לתגר אונאה</strong> — <strong>אינו בתורת אונאה</strong> כלל, <strong>שאפילו</strong> ב<strong>פחות מכדי אונאה חוזר.</strong> שהרי כל רווחו הוא בהבדל הקטן שבין מה שהוא קונה ומוכר, ואם יפסיד ממנו, אינו יכול להתקיים. ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב נחמן,</strong> <strong>ר' יהודה אומר: תגר אין לו אונאה, מפני שהוא בקי.</strong>
 <big>ה</big> שנינו במשנה: <strong>מי שהוטל עליו ידו על העליונה.</strong> ושואלים: <strong>מני מתניתין</strong> <small>[כמי היא משנתנו]?</small> הרי איננה <strong>לא כ</strong>שיטת <strong>ר' נתן ולא כ</strong>שיטת <strong>ר' יהודה הנשיא.</strong>
 ומדוע, <strong>אי</strong> <small>[אם]</small> כשיטת <strong>ר' נתן</strong> — הלא <strong>במתניתין קתני</strong> <small>[במשנתנו שנה]</small> <strong>"רצה</strong> אומר לו כו' <strong>",</strong> <strong>ו</strong>ב<strong>ברייתא לא קתני</strong> <small>[שנה]</small> <strong>"רצה"</strong> ולכאורה משמע שבמקח נקנה, בבעל כורחו, אף כי יכול לקבל מה שהתאנה בו. <strong>אי</strong> <small>[אם]</small> כשיטת <strong>ר' יהודה הנשיא,</strong> הלא <strong>מתניתין קתני</strong> <small>[</small>ב<small>משנתנו שנה]</small> <strong>"לוקח",</strong> <strong>ו</strong>ב<strong>ברייתא קתני</strong> <small>[שנה]</small> <strong>"מוכר"</strong> ולא הזכיר לוקח כלל.
 <strong>(סימן ז"ב ר"ש</strong> לחכמים שנתנו תירוץ לקושיה זו: ר' אלע <strong>ז</strong> ר, ר <strong>ב</strong>ה, <strong>ר</strong> בא, רב א <strong>ש</strong>י
 <strong>). אמר ר' אלעזר:</strong> דין <strong>אונאה זו</strong> שבמשנתנו <strong>איני יודע מי שנאה,</strong> כלומר, הדבר סתום, שלכאורה אינו כשיטת שום חכם. ואלו <strong>רבה אמר: לעולם כ</strong>שיטת <strong>ר' נתן היא</strong> משנתנו, <strong>ותני נמי</strong> <small>[ושנה גם כן]</small> <strong>בברייתא</strong> ותקן: <strong>"רצה",</strong> כמו במשנתנו. <strong>רבא אמר: לעולם כ</strong>שיטת <strong>ר' יהודה הנשיא היא</strong> משנתנו, <strong>ומאי</strong> <small>[ומה]</small> ש<strong>שייר במתניתין</strong> <small>[במשנתנו]</small> <strong>קא מפריש</strong> <small>[מפרש]</small> <strong>בברייתא,</strong> שבמשנתנו לא השלים להסביר את כל שיטתו. <strong>אמר רב אשי: דיקא נמי</strong> <small>[מדוייק גם</small> כן הדבר<small>]</small> בלשון המשנה, <strong>דקתני</strong> <small>[ששנה]</small> <strong>"אחד הלוקח ואחד המוכר", ומפרש ליה</strong> <small>[ומפרש אותו]</small> את דינו של ה<strong>לוקח,</strong> <strong>שמע מינה</strong> <small>[למד מכאן]</small> כי אכן <strong>שיוריה שייריה</strong> <small>[שייר]</small> את דינו של ה<strong>מוכר</strong> ולא פירש את כל פרטיו. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ו</big> <strong>איתמר</strong> <small>[נאמר]</small> שנחלקו אמוראים בבעיה הבאה: <strong>האומר לחבירו</strong> הרי אנחנו עושים מסחר <strong>על מנת שאין לך עלי אונאה,</strong> שאם יתברר שרומית — לא תוכל לתבוע. <strong>רב אמר:</strong> אף על פי כן <strong>יש לו עליו אונאה. ושמואל אמר: אין לו עליו אונאה.</strong> ומציעים: <strong>לימא</strong> <small>[</small>האם <small>לומר]</small> כי <strong>רב</strong> אמר בענין זה <strong>כ</strong>שיטת <strong>ר' מאיר, ושמואל</strong> ש<strong>אמר כ</strong>שיטת <strong>ר' יהודה.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>האומר לאשה הרי את מקודשת לי על מנת שאין לך עלי</strong> ההתחייבויות החלות על כל אדם משעת הנישואין של <strong>שאר</strong> (אוכל), <strong>כסות</strong> (לבוש), <strong>ועונה</strong> (חיי אישות) — <strong>הרי זו מקודשת</strong> כפי שאמר, <strong>ותנאו בטל,</strong> כ<strong>דברי ר' מאיר.</strong> שלדעתו אי אפשר לקבוע תנאי המבטל חובה שאדם מצווה עליה מן התורה. <strong>ור' יהודה אומר: בדבר שבממון</strong> — <strong>תנאו קיים,</strong> אבל לא בהתחייבות אישית. ולכאורה מחלוקת זו אם בדבר שבממון אפשר להתנות על הכתוב בתורה, היא היא מחלוקת רב ושמואל!
  ודוחים:  <strong>אמר</strong> <small>[</small>יכול היה <small>לומר]</small> <strong>לך רב:</strong> <strong>אנא דאמרי</strong> <small>[אני שאמרתי]</small> דברי <strong>אפילו</strong> לדעת <strong>ר' יהודה</strong> אמרתי; ואולם, <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהודה התם</strong> <small>[שם]</small> שתנאי שבממון קיים אלא ש<strong>ידעה</strong> שהיא מוותרת <strong>וקא</strong> <small>[ו</small>ביודעין <small>היא]</small> <strong>מחלה,</strong> 
## דף נא:
 <strong>אבל הכא</strong> <small>[כאן]</small> כשאומר לו על מנת שאין לו אונאה <strong>מי ידע דמחיל</strong> <small>[האם יודע</small> הוא בבירור שתהא אונאה <small>שמוחל]?</small> שהרי הוא סבור שמא אין כאן הונאה.
 <strong>ושמואל אמר: אנא דאמרי</strong> <small>[אני שאמרתי]</small> את דברי <strong>אפילו ל</strong>שיטת <strong>ר' מאיר</strong> הם, שכן <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' מאיר התם</strong> <small>[שם],</small> <strong>אלא</strong> ש<strong>ודאי קא עקר</strong> <small>[הוא עוקר]</small> דבר מן התורה בתנאי מפורש, <strong>אבל הכא מי יימר דקא עקר מידי</strong> <small>[כאן מי יאמר שהוא עוקר דבר],</small> הלא יתכן שלא תהיה הונאה, ואם כן לא נעקר דבר.
 <strong>אמר רב ענן: לדידי מפרשא לי מיניה</strong> <small>[לי</small> עצמי <small>נתפרש הדבר ממנו]</small> מ<strong>מר שמואל</strong> עצמו: <strong>האומר לחבירו "על מנת שאין לך עלי אונאה"</strong> — <strong>אין לו עליו אונאה,</strong> שהוא יכול לוותר על האונאה שרימהו חבירו. ואולם אם אמר לשון כללית <strong>"על מנת שאין בו אונאה"</strong> — <strong>הרי יש בו אונאה</strong> לפי שאינו יכול לבטל את דין התורה.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>הנושא והנותן באמנה</strong> (הסכמי אמנה) שעושה מסחר עבור חבירו לפי הסכם מראש שיקבל אחוז מסויים כרווח, או <strong>האומר לחבירו "על מנת שאין לך עלי אונאה"</strong> — באלה <strong>אין לו עליו אונאה.</strong> ומעתה <strong>לרב</strong> ש<strong>אמר:</strong> <strong>אנא דאמרי</strong> <small>[אני שאמרתי]</small> את דברי <strong>אפילו</strong> <strong>ל</strong>דעת <strong>ר' יהודה, הא מני</strong> <small>[זו</small> כשיטת <small>מי היא]?</small>
 <strong>אמר אביי:</strong> מכאן <strong>מחוורתא</strong> <small>[מחוור,</small> ברור<small>]</small> כי <strong>רב אמר כ</strong>שיטת <strong>ר' מאיר, ושמואל אמר כ</strong>שיטת <strong>ר' יהודה.</strong> וברייתא זו כשיטת ר' יהודה.
 <strong>רבא אמר: לא קשיא</strong> <small>[אינו קשה];</small> <strong>כאן</strong> — <strong>בסתם, כאן</strong> — <strong>במפרש.</strong> שאם אומר סתם "אין לך עלי אונאה" — יש לו דין אחר, ואם מפרש שיש בדבר זה אונאה — יש בו דין אחר.
 <strong>דתניא</strong> <small>[ש</small>כן <small>שנינו</small> בברייתא<small>]</small> כעין זה: <strong>במה דברים אמורים</strong> — <strong>בסתם, אבל במפרש,</strong> כגון <strong>מוכר שאמר ללוקח</strong> (קונה) <strong>חפץ זה שאני מוכר לך במאתים</strong> דינרים <strong>יודע אני בו שאינו שוה אלא מנה</strong> (מאה דינרים), ובכל זאת אני מוכר לך אותו במאתים <strong>על מנת שאין לך עלי אונאה</strong> — במקרה זה <strong>אין לו עליו אונאה.</strong> וכן <strong>לוקח שאמר למוכר: חפץ זה שאני לוקח ממך במנה יודע אני בו ששוה מאתים</strong> דינרים <strong>על מנת שאין לך עלי אונאה</strong> — <strong>אין לו עליו אונאה.</strong> ואם כן כשהדבר מפורש — בזה מסכימים הכל.
 <strong>תנו רבנן</strong> <small>[שנו חכמים]:</small> <strong>הנושא והנותן באמנה, הרי זה לא יחשב את הרע באמנה ואת היפה בשוה</strong> (כדי שוויו). <strong>אלא, או זה וזה באמנה, או זה וזה בשוה.</strong>
 <strong>ונותן לו</strong> בעל הכספים לאיש שעובד עבורו <strong>שכר כתף</strong> (סבל), <strong>שכר גמל, שכר פונדק</strong> שהוציא תוך כדי קניית הסחורה. <strong>שכר עצמו</strong> עבור טרחתו של העוסק — <strong>אינו נוטל שכבר נתן לו שכרו משלם</strong> (מלא).
 ושואלים: <strong>שכרו משלם מהיכא קא יהיב ליה</strong> <small>[מהיכן נותן לו]</small> הלא עדיין לא שילם לו? ומשיבים: <strong>אמר רב פפא:</strong> כאן מדובר <strong>בצדרויי דיהבי</strong> <small>[במוכרי בגדים זולים]</small> שיש להם שכר קצוב של <strong>ארבע למאה</strong> עבור המכירה, ואחוז זה נחשב כשכר טרחתו של העוסק.
 <big>א משנה</big> <strong>כמה תהא</strong> המטבע של <strong>סלע חסירה</strong> על ידי שחיקה ושימוש <strong>ולא יהא בה אונאה</strong> אלא תיחשב כמטבע כשרה? <strong>ר' מאיר אומר: ארבע איסרות</strong> (איסרים) לסלע, פחת של <strong>איסר לדינר,</strong> שהוא אחד מעשרים וארבע בו. <strong>ור' יהודה אומר:</strong> הפחת המותר הוא <strong>ארבע פונדיונות</strong> (פונדיונים), <strong>פונדיון לדינר</strong> שהוא פחת של אחד משנים עשר בו. <strong>ור' שמעון אומר:</strong>
## דף נב.
 <strong>שמונה פונדיונות</strong> (פונדיונים), <strong>שני פונדיונות לדינר,</strong> והוא כדי ששית מן הערך.
 <strong>עד מתי מותר להחזיר</strong> מטבע שחוקה? <strong>בכרכים</strong> — <strong>עד כדי שיראה לשולחני</strong> (מחליף כספים) שהוא בקי בכך, ו<strong>בכפרים</strong> שאין בהם שולחני — <strong>עד ערבי שבתות,</strong> שאז כרגיל קונים אנשים צרכי שבת ואז יכול להיות שלא ירצו למכור לו במטבע זו. <strong>אם היה</strong> נותן המטבע <strong>מכירה,</strong> את המטבע — <strong>אפילו לאחר שנים עשר חדש מקבלה הימנו</strong> אם יתברר שהיא פחותה מעט, <strong>ואין לו עליו,</strong> על הלוקח, <strong>אלא תרעומת,</strong> על כך שהוא מטריד אותו להחליף לו מטבע הראויה למסחר.
 <strong>ונותנה</strong> את המטבע השחוקה לפדיון <strong>מעשר שני ואינו חושש,</strong> שכל המחזיר דבר כגון זה <strong>אינו אלא נפש רעה,</strong> ומטבע זו כשרה לכל שימוש.
 <big>א גמרא</big> במשנה שנינו עד כמה אין בה אונאה, <strong>ורמינהי</strong> <small>[משליכים,</small> מראים סתירה<small>]</small> לכך ממה ששנינו במקום אחר: <strong>"עד כמה תהא הסלע חסירה ויהיה בה אונאה",</strong> ומונה כמו במשנתנו, משמע שבשיעורים ששנינו יש אונאה, היפך דברי המשנה!
 <strong>אמר רב פפא: לא קשיא</strong> <small>[אינו קשה];</small> ה<strong>תנא דידן</strong> <small>[שלנו,</small> במשנתנו<small>]</small> <strong>קא חשיב</strong> <small>[מונה]</small> <strong>ממטה למעלה,</strong> ומונה עד היכן אין בו הונאה, ואילו ה<strong>תנא ברא קא חשיב</strong> <small>[החיצון,</small> של הברייתא, <small>מונה]</small> <strong>מלמעלה למטה</strong> עד היכן הוא גבול האונאה, אבל בגופו של דבר לא נחלקו.
  לעצם המחלוקת בדבר ההונאה בסלע שואלים: <strong>מאי שנא</strong> <small>[מה שונה]</small> <strong>ב</strong>ענין <strong>סלע דפליגי</strong> <small>[ש</small>הם <small>חלוקים]</small> כמה שיעור האונאה, <strong>ומאי שנא</strong> <small>[ומה שונה]</small> <strong>ב</strong>ענין <strong>טלית</strong> ש<strong>לא פליגי</strong> <small>[נחלקו]</small> אם האונאה היא שתות או פחות משתות?
 <strong>אמר רבא: מאן תנא</strong> <small>[מי הוא</small> החכם <small>ששנה]</small> <strong>טלית,</strong> כלומר, שנה את המשניות הקודמות — שיטת <strong>ר' שמעון היא,</strong> שלדעתו כל אונאה בשתות. ואילו <strong>אביי אמר</strong> יש הבדל בין הדברים: <strong>טלית</strong> — <strong>עד שתות</strong> <small>[ששית]</small> <strong>מחיל איניש</strong> <small>[אדם</small> עשוי <small>למחול],</small> <strong>דאמרי אינשי</strong> <small>[שאומרים אנשים]</small> בפתגם עממי: <strong>עשיק לגביך ושוי לכרסיך</strong> <small>[צמצם</small> וקמץ מרכושך <small>וקנה</small> דבר <small>עבור גבך</small> בגד להתכסות בו, וקנה רק במחיר <small>שווה עבור כרסך,</small> לאכול<small>],</small> וכיון שכדאי לאדם לקנות לעצמו בגדים הגונים, אין הטעות בענין זה נחשבת כל כך. ואילו <strong>סלע, כיון דלא סגי ליה</strong> <small>[שאינה מהלכת לה],</small> שאינה נסחרת — הריהו <strong>לא מחיל</strong> <small>[מוחל]</small> אף בשיעור פחות.
 <big>ב</big> <strong>גופא</strong> <small>[לגופה]</small> של ההלכה מביאים מן התוספתא: <strong>עד כמה תהא הסלע חסירה ויהא בה אונאה? ר' מאיר אומר: ארבעה איסרות</strong> (איסרים), <strong>איסר לדינר. ר' יהודה אומר: ארבעה פונדיונות, פונדיון לדינר. ר' שמעון אומר: שמונה פונדיונות, שני פונדיון לדינר.</strong> אם היתה חסרה <strong>יתר על כן</strong> — <strong>מוכרה בשויה,</strong> כשווי המתכת היקרה שבה, ולא לפי ערכה הנקוב.
 <strong>עד כמה תיפחת</strong> המטבע <strong>ויהא רשאי לקיימה</strong> כמטבע? <strong>בסלע</strong> אם פחת ערכה — <strong>עד שקל</strong> שהוא מחצית הסלע. <strong>בדינר</strong> — <strong>עד רובע,</strong> ואם פחתה יותר מחצי ערכה <strong>פחות מכן איסר</strong> — <strong>אסור להוציאה</strong> להשתמש בה למסחר. ו<strong>הרי זה לא ימכרנה לא לתגר ולא לחרם</strong> (אדם אלים) <strong>ולא להרג</strong> (לרוצח) — <strong>מפני שמרמין בה את אחרים</strong> או כופים אחרים לקבל מהם. <strong>אלא יקבנה</strong> (יעשה בה נקב) <strong>ויתלנה</strong> כתכשיט <strong>בצואר בנו או בצואר בתו.</strong>
 ובביאור הדברים, <strong>אמר מר</strong> <small>[החכם]:</small> <strong>בסלע</strong> — <strong>עד שקל, בדינר</strong> — <strong>עד רובע.</strong> ושואלים: <strong>מאי שנא</strong> <small>[מה</small> מדוע, <small>שונה]</small> הדין ש<strong>סלע עד שקל</strong> שהוא מחצית, <strong>ומאי שנא</strong> <small>[במה שונה]</small> שאומר <strong>בדינר עד רובע?</strong>
 <strong>אמר אביי: מאי</strong> <small>[מה הוא]</small> <strong>"רובע" דקתני</strong> <small>[ששנה]</small> — <strong>נמי</strong> <small>[גם כן]</small> <strong>רובע שקל</strong> שהוא מחצית הדינר ולא רבע ממנו. <strong>אמר רבא: דיקא נמי</strong> <small>[מדוייק גם כן]</small> דבר זה מן הלשון, <strong>דקא תני</strong> <small>[ששנה]</small> <strong>"רובע", ולא קתני</strong> <small>[שנה]</small> <strong>"רביע".</strong> ומעירים: אכן, <strong>שמע מינה</strong> <small>[למד מכאן]</small> שכן הוא.
  ושואלים:  <strong>למה ליה למתלייה</strong> <small>[לו לתלות]</small> את הדין של ה<strong>דינר</strong> שחסר בדין ה<strong>שקל,</strong> ולומר "עד רובע" שמשמעו רבע שקל, ומדוע אינו אומר בפשטות: חצי דינר? ומשיבים: <strong>מלתא אגב אורחיה קא משמע לן</strong> <small>[דבר בדרך אגב השמיע לנו],</small> <strong>דאיכא</strong> <small>[ש</small>פעמים <small>יש]</small> <strong>דינר דאתי</strong> <small>[ש</small>הוא <small>בא]</small> <strong>משקל,</strong> כלומר, שהיה דינר זה שקל, ופחת עד מחציתו ואינו אלא דינר.
  ומעירים:  <strong>מסייע</strong> לו הדבר <strong>לר' אמי.</strong> ש<strong>אמר ר' אמי: דינר הבא משקל</strong> — <strong>מותר לקיימו</strong> ולהשתמש בו כדינר, לפי שלא יבואו לטעות בו, שלפי גודלו וצורתו אין בו מקום לטעות. ואולם <strong>דינר הבא מסלע</strong> שפחת הסלע עד כדי רבע משקלו — <strong>אסור לקיימו</strong> כדינר, שלפי שהיה קודם מטבע בגודל של כסלע עלולים לטעות בו ולחשוב שהוא גדול מדינר.
 <big>ג</big> שנינו שאם היה <strong>פחות מכן איסר</strong> — <strong>אסור להוציאה.</strong> ושואלים: <strong>מאי קאמר</strong> <small>[מה אמר],</small> מה פירוש הדברים? <strong>אמר אביי, הכי קאמר</strong> <small>[כך אמר]:</small> <strong>פחתה סלע יותר מכדי אונאה</strong> כדי <strong>איסר</strong> — <strong>אסור. אמר</strong> לו <strong>רבא: אי הכי</strong> <small>[אם כך]</small> שהיה זה יותר מכדי אונאה — <strong>אפילו משהו נמי</strong> <small>[גם כן]</small> אסור, ולא רק איסר! <strong>אלא אמר רבא,</strong> כך יש להבין: <strong>פחתה סלע</strong> כדי שיעור של <strong>איסר לדינר</strong> — <strong>אסור, וסתמא</strong> <small>[סתם]</small> ברייתא זו היא <strong>כ</strong>דעת <strong>ר' מאיר</strong> שאונאה היא באיסר לדינר.
 <strong>תנן התם</strong> <small>[שנינו שם</small> במשנה<small>]:</small> <strong>סלע שנפסלה</strong> מלשמש כמטבע <strong>והתקינה שיהא שוקל בה משקלות</strong> — <strong>טמאה</strong> משום שהיא כלי כשאר המשקלות ומקבלת טומאה. <strong>עד כמה תיפחת ויהא רשאי לקיימה? לסלע</strong> — <strong>שני דינרים</strong> (מחצית מערכה), פחתה <strong>פחות מכן</strong> — <strong>יקוץ</strong> (יקצוץ) וישתמש במתכת, אבל לא במטבע.
  ושואלים: אם  <strong>פחתה</strong> <strong>יתר על כן מאי</strong> <small>[מה</small> יהא הדין<small>]?</small> <strong>אמר רב הונא: פחות מכן</strong> — <strong>יקוץ. יתר על כן</strong> — גם כן <strong>יקוץ. ר' אמי אמר: פחות מכן</strong> — <strong>יקוץ, יתר על כן</strong> — <strong>יקיים,</strong> מפני שאי אפשר לטעות עוד במטבע זו שהתקטנה עד כדי כך.
 <strong>מיתיבי</strong> <small>[מקשים]:</small>
## דף נב:
 <strong>יתר על כן מוכרה בשויה, מאי לאו</strong> <small>[האם לא]</small> הכוונה <strong>שפחתה יותר מכדי אונאתה?</strong> ודוחים: <strong>לא, "יתירה"</strong> כוונתו: יתרה בערכה, <strong>דאכתי</strong> <small>[שעדיין]</small> <strong>לא פחתה בכדי אונאתה,</strong> וזו היא ש<strong>מוכרה בשויה.</strong>
 <strong>מתיבי</strong> <small>[מקשים]:</small> <strong>עד כמה תיפחת</strong> מטבע, <strong>ויהא רשאי לקיימה? בסלע</strong> שנפחת — <strong>עד שקל</strong> (מחצית ערכו). <strong>מאי לאו</strong> <small>[האם לא]</small> הכוונה <strong>דפחית פורתא פורתא</strong> <small>[שפחת</small> הסלע <small>מעט מעט],</small> ונמצא שאף שפחת עד כדי חצי שוויו (שהוא הרבה יותר מכדי אונאה) יכול לקיימו, ואין חוששים לטעות! ודוחים: <strong>לא,</strong> מדובר שם <strong>דנפיל לנורא ואפחות בחדא זימנא</strong> <small>[שנפל לאש ונפחת בפעם אחת]</small> ולכן אין מקום לטעות.
 <strong>אמר מר</strong> <small>[החכם]</small> שמטבע שנפחתה הרבה, אם ירצה <strong>יקבנה ויתלנה בצואר בנו, או בצואר בתו. ורמינהו</strong> <small>[משליכים,</small> מראים סתירה<small>]</small> ממה ששנינו במקום אחר שמטבע שפחתה, <strong>לא יעשנה משקל בין משקלותיו, ולא יזרקנה בין גרוטותיו</strong> (שברי מתכת), <strong>ולא יקבנה ויתלנה בצואר בנו ובצואר בתו,</strong> שמא יבואו להשתמש בה בטעות. <strong>אלא, או ישחוק, או יתוך</strong> <small>[יתיך]</small> את המתכת לחתיכות, <strong>או יקוץ או יוליך</strong> ויזרוק אותה <strong>לים המלח!</strong>
 <strong>אמר ר' אלעזר, ואמרי לה</strong> <small>[ויש אומרים]</small> שאמר זאת <strong>רב הונא אמר ר' אלעזר: לא קשיא</strong> <small>[אין זה קשה];</small> <strong>כאן</strong> כשמותר — כשנקב את המטבע <strong>באמצע,</strong> שאז אין עוד מקום לטעות, <strong>כאן</strong> — <strong>מן הצד,</strong> שיש לחשוש שמא יבוא אדם ויחתוך את המטבע מסביב, וישתמש בה, ויטעה בה את הבריות.
 <big>א</big> שנינו במשנה: <strong>עד מתי מותר להחזיר</strong> מטבע פחותה? <strong>בכרכים</strong> — <strong>עד שיראה לשולחני, בכפרים</strong> — <strong>עד ערבי שבתות.</strong> ושואלים: <strong>מאי שנא</strong> <small>[מה שונה]</small> הדין <strong>ב</strong>ענין <strong>סלע דמפליג</strong> <small>[שמחלק]</small> בין כרך לכפר, <strong>ומאי שנא</strong> <small>[ומה שונה]</small> הדין <strong>ב</strong>ענין <strong>טלית דלא מפליג</strong> <small>[שאינו מחלק]?</small>
 <strong>אמר אביי: כי תנן נמי מתניתין</strong> <small>[כאשר שנינו גם כן במשנתנו]</small> <strong>ב</strong>ענין <strong>טלית</strong> — <strong>בכרכין תנן</strong> <small>[שנינו]</small> אבל בכפר יכול להחזיר לאחר זמן. <strong>רבא אמר:</strong> יש הבדל בין טלית ומטבע. <strong>טלית, כל איניש קים ליה בגוה</strong> <small>[אדם יודע בה]</small> בערכה ובשוויה, ומן הסתם יאמרו לו מיד שהוטעה. <strong>סלע, כיון דלאו</strong> <small>[שלא]</small> <strong>כל איניש קים ליה בגוה</strong> <small>[אדם יודע בה]</small> <strong>אלא</strong> ה<strong>שולחני,</strong> <strong>הלכך</strong> <small>[על כן]</small> <strong>בכרכים דאיכא</strong> <small>[שיש]</small> <strong>שולחני</strong> במקום — זמנו <strong>עד שיראה לשולחני. בכפרים דליכא</strong> <small>[שאין]</small> <strong>שולחני</strong> — זמנו <strong>עד ערבי שבתות דסלקין לשוקא</strong> <small>[שהולכים לשוק]</small> ואז מתברר שהסלע אינו שוה כפי ששילמו בעדו.
 <big>ב</big> שנינו במשנה: <strong>ואם היה מכירה</strong> — <strong>אפילו לאחר שנים עשר חדש</strong> מקבלה ממנו. ושואלים: <strong>היכא</strong> <small>[היכן]</small> היה הדבר? <strong>אי</strong> <small>[אם]</small> <strong>בכרכין</strong> — <strong>הא</strong> <small>[הרי]</small> <strong>אמרת</strong> שהזמן הוא <strong>עד שיראה לשולחני. אי</strong> <small>[אם]</small> <strong>בכפרים</strong> — <strong>הא</strong> <small>[הרי]</small> <strong>אמרת</strong> <strong>עד ערבי שבתות!</strong>
 <strong>אמר רב חסדא: מידת חסידות שנו כאן,</strong> שמקבל אפילו לאחר זמן מרובה. ומקשים: <strong>אי הכי, אימא סיפא</strong> <small>[אם כך, אמור את סופה]</small> של המשנה: <strong>אין לו עליו אלא תרעומת.</strong> ונברר: <strong>למאן</strong> <small>[למי]</small> יש תרעומת? <strong>אי</strong> <small>[אם]</small> <strong>לחסיד</strong> שקיבל אותה ממנו לפנים משורת הדין ש<strong>לא קבולי ליקבלה מיניה</strong> <small>[יקבל ממנו],</small> בחזרה <strong>ולא תרעומת תיהוי ליה</strong> <small>[ושלא תהיה לו תרעומת],</small> שאם רוצה אדם לנהוג בחסידות יעמוד על חובתו, ומה טעם יתרעם על כך? <strong>אלא</strong> הכוונה היא <strong>להאיך</strong> <small>[לזה]</small> ש<strong>קבלה,</strong> את המטבע, <strong>מיניה</strong> <small>[ממנו]</small> ומתרעם על שנתן לו אותה, הרי יש לשאול: <strong>ולבתר</strong> <small>[ולאחר]</small> ש<strong>מקבלה מיניה</strong> <small>[ממנו]</small> מה <strong>תרעומת תיהוי ליה</strong> <small>[תהיה לו]?</small>
 ומשיבים: <strong>הכי קאמר</strong> <small>[כך אמר],</small> כך יש להבין: <strong>הא</strong> <small>[הרי]</small> <strong>אחר</strong> שאינו חסיד, <strong>אף על פי שאין מקבלה הימנו</strong> — <strong>אין לו עליו אלא תרעומת.</strong> כלומר, אין לכפות על אחר לקבל מטבע זו, משום שאף שהמטבע היא בערכה, לא כל אדם רוצה להתעסק במטבע שיש בה חשש ופקפוק.
 <big>ב</big> שנינו במשנה שמטבע זו <strong>נותנה למעשר שני, ואינו חושש, שאינו אלא נפש רעה. אמר רב פפא: שמע מינה</strong> <small>[למד מכאן]</small> מלשון משנתנו: <strong>האי מאן דמוקים אזוזי</strong> <small>[זה שעומד על המטבעות],</small> כלומר, המקפיד שכל מטבע תהיה שלמה, ולא יהא בה פגם כלל, <strong>מיקרי</strong> <small>[נקרא]</small> <strong>נפש רעה.</strong> ומעירים: <strong>והני מילי הוא דסגי להו</strong> <small>[ודברים אלה</small> אמורים <small>כאשר</small> המטבע עדיין <small>מהלכת,</small> נסחרת<small>],</small> שאז העומד על קבלת מטבעות מושלמות אינו אלא נפש רעה.
  ומעירים:  <strong>מסייע ליה</strong> <small>[לו]</small> דבר זה לדעת <strong>חזקיה,</strong> ש<strong>אמר חזקיה: בא לפורטה,</strong> אם בא אדם לפרוט מטבע פגומה זו — <strong>פורטה בשויה,</strong> ומקבל בעדה מעט פחות פרוטות, לפי החסרון שחסרה. <strong>בא לחללה,</strong> להשתמש בה לחילול מעשר שני — <strong>מחללה ביפה,</strong> כאילו היתה מטבע יפה, שלמה.
  ומבררים:  <strong>מאי קאמר</strong> <small>[מה</small> בעצם <small>אמר]?</small> ומסבירים: <strong>הכי קאמר</strong> <small>[כך אמר]:</small> <strong>אף על פי</strong> ש<strong>כשבא לפורטה</strong> לפרוטות, <strong>פורטה בשויה,</strong> שהיא שווה אז פחות מן הערך הנקוב עליה, מכל מקום <strong>כשהוא מחללה</strong> על מעשר שני — הריהו <strong>מחללה ביפה.</strong>
 ושואלים: <strong>למימרא</strong> <small>[</small>האם <small>לומר]</small> מכאן ש<strong>סבר חזקיה דמזלזלינן</strong> <small>[שמזלזלים אנו]</small> <strong>במעשר שני,</strong> לפדותו שלא בדיוק בשוויו? <strong>והאמר</strong> <small>[והרי אמר]</small> <strong>חזקיה</strong> עצמו: <strong>מעשר שני שאין בו שוה פרוטה,</strong> וכיון שכך אי אפשר לחללו, שאין מחללים על פחות משווה פרוטה, <strong>אומר: הוא,</strong> מעשר זה עצמו, <strong>וחומשו,</strong> שיש להוסיף חומש בשעת חילול מעשר, <strong>מחולל על מעות הראשונות</strong> על כסף קודם שכבר חיללתי בו מעשר שני קודם לכן. וטעמו — <strong>לפי שאי אפשר לו לאדם לצמצם מעותיו,</strong> כלומר, לא יתכן שחילול המעשר היה מדוייק בתכלית, ומן הסתם הוסיף קצת על שווי המעשר, ולכן יכול לצרף לחשבון זה עוד כמות קטנה שהיא פחות משווה פרוטה. ומכאן למדים שחזקיה סבור שאין מזלזלים בחילול מעשר שני, שהרי לדעתו מוסיפים עוד עליו!
  ומסבירים:  <strong>מאי</strong> <small>[מה</small> פירוש<small>]</small> <strong>"ביפה",</strong> לא כפי שהבנו, אלא להיפך: <strong>בתורת יפה.</strong> כלומר, <strong>דתרי זילי לא מזלזלינן ביה</strong> <small>[ששני</small> אופנים של <small>זלזול אין מזלזלים בו].</small> שאם כי מותר להשתמש במטבע זו לפדיון מעשר, אבל אין מחשיבים את ערכה אלא בשוויה הממשי, ולא על פי הערך הנקוב.
 <big>ג</big> כיון שהוזכרו דברי חזקיה, דנים בהם לגופם. <strong>אמר חזקיה: מעשר שני שאין בו שוה פרוטה, אומר: "הוא וחומשו מחולל על מעות הראשונות", לפי שאי אפשר לו לאדם לצמצם מעותיו.</strong>
 <strong>מיתיבי</strong> <small>[מקשים]</small> על כך מן המשנה: <strong>התרומה והביכורים</strong> שאכלם זר (שאינו כהן) <strong>חייבין עליהן מיתה,</strong> אם אכלם במזיד. ומוסיף <strong>חומש</strong> אם אכלם בשוגג, שצריך להוסיף ולשלם עוד חמישית כקנס שקצבה התורה.
## דף נג.
 <strong>ואסורים</strong> באכילה <strong>לזרים. והן נכסי כהן,</strong> שהם נחשבים לכל דבר כרכושו, שרשאי למכור אותם לכהן אחר, או לקדש בהם אשה, <strong>ועולים</strong> (מתבטלים) אם נתערבו בפירות אחרים, ואינם בטלים ברוב בלבד אלא <strong>באחד ומאה, וטעונין</strong> לפני אכילתם <strong>רחיצת ידים.</strong> ואם היה טמא — טבילה <strong>והערב שמש,</strong> (שאסור בהם עד אחר שתשקע החמה), <strong>הרי</strong> דינים <strong>אלו בתרומה ובכורים, מה שאין כן במעשר.</strong>
 ונדייק: <strong>מאי</strong> <small>[מה</small> פירוש<small>]</small> <strong>"מה שאין כן במעשר"</strong> — <strong>לאו</strong> <small>[</small>האם <small>לא]</small> מלמד <strong>מכלל</strong> הדברים שה<strong>מעשר בטיל ברובא</strong> <small>[בטל ברוב]?</small> <strong>ו</strong>אולם <strong>אם איתא</strong> <small>[יש]</small> מקום לדברי <strong>חזקיה,</strong> אם כן מעשר <strong>הוה ליה</strong> <small>[הריהו]</small> <strong>דבר שיש לו מתירין.</strong> שהרי יכול להתיר כמות קטנה של מעשר אגב מעות אחרות, וכלל הוא: כל <strong>דבר שיש לו מתירין</strong> בכל אופן שהוא, <strong>אפילו באלף לא בטיל</strong> <small>[בטל]!</small>
 ודוחים: <strong>וממאי</strong> <small>[וממה,</small> מדוע<small>]</small> מסיק אתה שכוונת הדברים <strong>"מה שאין כן במעשר"</strong> כוונתו <strong>דבטיל ברובא</strong> <small>[שבטל ברוב]?</small> <strong>דלמא</strong> <small>[שמא]</small> הכוונה היא שהמעשר שונה מתרומה שהוא <strong>לא בטיל</strong> <small>[בטל]</small> <strong>כלל!</strong> ומשיבים: <strong>לא מצית אמרת הכי</strong> <small>[אין אתה יכול לומר כך],</small> שכן ברשימה זו ש<strong>לגבי תרומה, חומרי</strong> <small>[את החומרות]</small> שב<strong>תרומה</strong> – <strong>קתני</strong> <small>[שנה]</small> <strong>קולי</strong> <small>[את הקולות]</small> שב<strong>תרומה לא קתני</strong> <small>[שנה],</small> ומן הסתם כוונת ברייתא זו להדגיש צדדים חמורים שיש בתרומה, לעומת ההקלה שיש במעשר, ולא להיפך. ומקשים: <strong>והא קתני</strong> <small>[והרי שנה]</small> שם: <strong>והן נכסי כהן,</strong> הרי שמנה לא רק חומרות של תרומה, אלא גם קולי תרומה!
  ודוחים: מעיקר הענין  <strong>לא סלקא דעתך</strong> <small>[</small>יכול <small>לעלות על דעתך],</small> <strong>דתניא בהדיא</strong> <small>[ש</small>כן <small>שנינו</small> בברייתא <small>מפורשת]:</small> <strong>מעשר שני בטיל ברובא</strong> <small>[בטל ברוב].</small> <strong>ובאיזה מעשר שני אמרו</strong> — <strong>במעשר</strong> שני <strong>שאין בו שוה פרוטה, ושנכנס לירושלים ויצא.</strong> ומעתה נשאל שוב: <strong>ואם איתא</strong> <small>[יש]</small> מקום לדברי <strong>חזקיה,</strong> אם כן, <strong>וניחל ליה</strong> <small>[ושיחלל אותו]</small> <strong>על מעות הראשונות!</strong> ומשיבים: מדובר כאן באופן שעדיין <strong>לא פריק</strong> <small>[פדה]</small> אותו אדם את מעשרו, ולכן אין בידו מעות מעשר לצרף להן. ושואלים: <strong>וניתי</strong>
 <strong>מעשר דאית ליה ונצטרפינהו</strong> <small>[ויביא מעשר</small> אחר <small>שיש לו ויצטרפנו]!</small> ומשיבים: <strong>דאורייתא ודרבנן לא מצטרפי</strong> <small>[</small>דבר <small>מן התורה ומדברי חכמים אינם מצטרפים]</small> יחד. שמן התורה אף מעשר בטל ברוב, ואין לכך עוד קדושה מן התורה, ומעשר גמור שחילל — מן התורה הוא.
  ושואלים:  <strong>וניתי</strong> <small>[ושיביא]</small> לשם כך מעשר שני <strong>דמאי,</strong> שהוא מעיקרו מדברי חכמים, ויצטרפו! ומשיבים: אין עושים כן לכתחילה, <strong>דלמא אתי לאתויי</strong> <small>[שמא יבוא להביא]</small> מעשר <strong>ודאי.</strong> לפי שבכל ענין כמעט, נוהגים בדמאי כפי שנוהגים בוודאי.
  ושואלים:  <strong>וניתי</strong> <small>[ושיביא]</small> <strong>שתי פרוטות, ונחלל עלייהו</strong> <small>[ויחלל עליהן]</small> <strong>מעשר</strong> ששוויו <strong>פרוטה ומחצה,</strong> <strong>ונחלל</strong> מעט המעשר <strong>האי</strong> <small>[הזה]</small> <strong>על</strong> חצי <strong>הפרוטה</strong> <strong>היאך יתירא</strong> <small>[הזו היתירה].</small> ודוחים: <strong>מי סברת</strong> <small>[האם סבור אתה]</small> כי מעשר ששוויו <strong>פרוטה ומחצה, תפסה</strong> <small>[תופס],</small> ומתחלל על <strong>שתי פרוטות? לא.</strong> כך הוא הדבר להלכה: שווה <strong>פרוטה</strong> אחת <strong>תפסה</strong> <small>[תופסת]</small> קדושה רק כדי <strong>פרוטה,</strong> <strong>וחצי פרוטה לא תפסה</strong> <small>[אינה תופסת]</small> כלל. ואם כן <strong>הדר הויא ליה</strong> <small>[חוזר</small> הדבר <small>ונעשה]</small> הבדל בין <strong>דאורייתא ודרבנן</strong> <small>[</small>דבר <small>שמן התורה ושמדברי חכמים].</small> <strong>ודאורייתא ודרבנן לא מצטרפי</strong> <small>[</small>ודבר <small>מן התורה ו</small>של <small>דברי חכמים אינם מצטרפים].</small>
 ושואלים: אם כן <strong>וניתי</strong> <small>[ושיביא]</small> <strong>איסר</strong> שהוא מטבע אחד גדול (בן שמונה פרוטות), ויפדה בו מעשר שני קרוב לערכו, והכל יתחלל יחד! ומשיבים: חוששים אנו <strong>דלמא אתי לאתויי</strong> <small>[שמא יבוא להביא]</small> <strong>פרוטות,</strong> ואז לא תתחלל קדושת המעשר על מחצית פרוטה, ונמצא שלא הועיל כלום.
 בברייתא שהבאנו נאמר כי מדובר במעשר שני <strong>ושנכנס לירושלים ויצא.</strong> ויש לשאול: <strong>ואמאי</strong> <small>[ומדוע]</small> בכלל צריך לדבר על ביטולו ברוב, <strong>וליהדר ונעייליה</strong> <small>[ושיחזור ויכניסנו]</small> לירושלים, ויאכלנו שם! ומשיבים: מדובר ב<strong>שנטמא</strong> מעשר זה חוץ לירושלים. ושואלים: ואם כן <strong>ונפרקיה</strong> <small>[ושיפדנו],</small> שהרי <strong>אמר ר' אלעזר: מנין למעשר שני שנטמא, שפודין אותו</strong>
## דף נג:
 <strong>אפילו בירושלים</strong> עצמה שאין מעשר טהור נפדה שם — <strong>שנאמר: "כי לא תוכל שאתו...</strong> ונתת בכסף, וצרת הכסף בידך<strong>"</strong> (דברים יד, כד–כה). <strong>ואין</strong> משמעות לשון <strong>"שאת" אלא אכילה, שנאמר: "וישא משאת מאת פניו"</strong> (בראשית מג, לד).
 <strong>אלא</strong> לא זה ההסבר, ויש לומר ששם מדובר <strong>בלקוח</strong> (קנוי) <strong>בכסף מעשר שני,</strong> שלא היה פרי זה עצמו מעשר, אלא נקנה בכספי מעשר, ושמא אין קדושתו מרובה דייה שתוכל להתחלל שנית. ומקשים: <strong>לקוח בכסף מעשר נמי ליפרקיה</strong> <small>[גם כן שיפדנו],</small> <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>הלקוח בכסף מעשר שני שנטמא</strong> — <strong>יפדה!</strong> ומשיבים: השיטה בברייתא שלנו היא <strong>כ</strong>שיטת <strong>ר' יהודה</strong> ש<strong>אמר</strong> שהלקוח בכסף מעשר אם נטמא <strong>יקבר,</strong> שאין יכולים לפדותו.
  ומקשים:  <strong>אי</strong> <small>[אם]</small> כשיטת <strong>ר' יהודה, מאי איריא</strong> <small>[מה שייך,</small> מדוע למד דווקא<small>]</small> ב<strong>"יצא"? אפילו לא יצא נמי</strong> <small>[גם כן]</small> זה דינו, שהרי לדעתו מיד כשנטמא, כבר אין לו תקנה, <strong>אלא, לעולם</strong> יש לומר שהמדובר במעשר שני <strong>טהור, ומאי</strong> <small>[ומה</small> פירוש<small>]</small> <strong>"יצא"</strong> — אין משמעו שיצא ממש, אלא <strong>דנפול</strong> <small>[שנפלו]</small> <strong>מחיצות</strong> העיר שנהרסה בינתיים חומת ירושלים, שהיא המחיצה שבתוכה אפשר לאכול מעשר. ולפיכך דינו כיוצא.
  ושואלים:  <strong>והאמר</strong> <small>[והרי אמר]</small> <strong>רבא:</strong> דין זה שצריך <strong>מחיצה לאכול</strong> בתוכה הריהו <strong>דאורייתא</strong> <small>[מן התורה],</small> אולם <strong>מחיצות לקלוט</strong> לענין זה שיחשב דבר מסויים כקלוט בתוך התחום, הן רק <strong>דרבנן</strong> <small>[מדברי חכמים],</small> <strong>וכי גזרו רבנן</strong> <small>[וכאשר גזרו חכמים]</small> בענין מחיצות הקולטות את המעשר, לענין יציאה מן התחום, וכשהייה בתוכו הרי זה <strong>כי איתנהו</strong> <small>[כאשר ישנן,</small> מצויות<small>]</small> ה<strong>מחיצות.</strong> אבל <strong>כי ליתנהו</strong> <small>[כאשר אין]</small> <strong>למחיצות</strong> — <strong>לא גזרו רבנן</strong> <small>[חכמים]!</small> ומשיבים: <strong>לא פלוג רבנן</strong> <small>[חלקו חכמים]</small> בדינם, <strong>בין איתנהו</strong> <small>[שיש]</small> <strong>למחיצות, בין ליתנהו</strong> <small>[שאין]</small> <strong>למחיצות,</strong> שכיון שקבעו חכמים דין מחיצה וקליטה — שוב לא חלקו בפרטים, וגזרו בכל מקרה, זו היתה שיטה אחת של הסבר, ואילו
 <strong>רב הונא בר יהודה אמר רב ששת: חדא קתני</strong> <small>[</small>דבר <small>אחד שנינו]</small> בברייתא, שאין שם שני פרטים נבדלים, אלא הלכה אחת היא, וכך יש להבינה: <strong>מעשר שני שאין בו שוה פרוטה שנכנס לירושלים ויצא</strong> שכיון שהוא פחות משוה פרוטה אין בו דרך פדיון. ושואלים: <strong>אמאי</strong> <small>[מדוע]?</small> <strong>וניהדר ונעייליה וניכליה</strong> <small>[שיחזירנו ויכניסנו ויאכלנו]!</small> ומשיבים: <strong>דנפול</strong> <small>[שנפלו]</small> ה<strong>מחיצות.</strong>
 ושואלים: <strong>ונפרקיה</strong> <small>[ושיפדהו]?</small> <strong>האמר</strong> <small>[הרי אמר]</small> <strong>רבא: מחיצה לאכול דאורייתא</strong> <small>[מן התורה],</small> <strong>מחיצה לקלוט דרבנן</strong> <small>[מדברי חכמים],</small> <strong>וכי</strong> <small>[וכאשר]</small> <strong>גזרו רבנן</strong> <small>[חכמים]</small> — <strong>כי איתנהו</strong> <small>[כאשר ישנן]</small> <strong>למחיצות; כי ליתנהו</strong> <small>[</small>ו<small>כאשר אין]</small> <strong>למחיצות</strong> — <strong>לא גזרו רבנן</strong> <small>[חכמים].</small> ומשיבים: <strong>לא פלוג רבנן</strong> <small>[חלקו חכמים].</small>
 ומעירים: <strong>אי הכי</strong> <small>[אם כך]</small> אתה מפרש ענין זה, אם כן <strong>מאי איריא</strong> <small>[מה שייך,</small> מדוע דווקא<small>]</small> מדובר כאשר <strong>אין בו שוה פרוטה? אפילו יש בו נמי</strong> <small>[גם כן]</small> יהיה זה דינו! ומשיבים: בסגנון <strong>"לא מיבעיא</strong> <small>[נצרכה]</small> <strong>" קאמר</strong> <small>[אמר],</small> וכך יש להבין: <strong>לא מיבעיא</strong> <small>[נצרכה]</small> לומר בש <strong>יש בו</strong> שווה פרוטה שדינו <strong>דקלטן ליה</strong> <small>[שקולטות אותו]</small> ה<strong>מחיצות</strong> ואינו ניתן להפדות שנית. <strong>אבל אין בו</strong> שווה פרוטה, <strong>אימא</strong> <small>[אמור]</small> ש<strong>לא קלטו ליה</strong> <small>[יקלטו אותו]</small> ה<strong>מחיצות,</strong> על כן <strong>קא משמע לן</strong> <small>[השמיע לנו]</small> שאף זה המחיצות קלטוהו, ואין לו תקנה.
 <big>א</big> <strong>תנו רבנן</strong> <small>[שנו חכמים]:</small> נאמר <strong>"אם גאל יגאל איש ממעשרו</strong> חמישיתו יוסף עליו<strong>"</strong> (ויקרא כז, לא), ודיוק הלשון: <strong>"ממעשרו"</strong> — <strong>ולא כל מעשרו.</strong> שלשון זו באה למעט דברים מסויימים; פרט <strong>למעשר שני שאין בו שוה פרוטה,</strong> שאין לו גאולה (פדיון). <strong>איתמר</strong> <small>[נאמר],</small> שנחלקו אמוראים בפירוש הלכה זו. <strong>רב אמי אמר:</strong> הכוונה היא ש<strong>אין בו,</strong> שהמעשר עצמו אינו <strong>שוה פרוטה.</strong> ואילו <strong>רב אסי אמר: אין בחומשו.</strong> שאף אם המעשר עצמו שווה פרוטה, אם החומש שצריך להוסיף עליו אינו שווה פרוטה, אין בו דין פדיון. וכיוצא בזה נחלקו גם חכמים אחרים בבעיה זו. <strong>ר' יוחנן אמר: אין בו. ר' שמעון בן לקיש אמר: אין בחומשו.</strong>
 <strong>מיתיבי</strong> <small>[מקשים]</small> על כך ממה ששנינו בברייתא: <strong>מעשר שני שאין בו שוה פרוטה</strong> — <strong>דיו שיאמר "הוא וחומשו מחולל על מעות ראשונות".</strong>
 <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>אין בחומשו</strong> — <strong>היינו דקתני</strong> <small>[זהו</small> הטעם <small>ששנה]</small> <strong>"דיו",</strong> ששינה בלשון, ואמר שלמרות הכל דיו בכך, להשמיענו <strong>דאף על גב דבדידיה אית ביה</strong> <small>[שאף על פי שהוא בעצמו יש בו]</small> שווה פרוטה, <strong>כיון דבחומשיה ליכא</strong> <small>[שבחומשו אין]</small> — <strong>שפיר</strong> <small>[יפה,</small> טוב עשה<small>].</small> ודי לו אם יחללנו בתוך מעות מעשר אחרות, או יבליענו בצורה דומה. <strong>אלא למאן דאמר</strong> <small>[ל</small>שיטת <small>מי שאומר]</small> <strong>"אין בו"</strong> עצמו, <strong>מאי</strong> <small>[מה]</small> לשון <strong>"דיו"?</strong> הרי מתחילה אין בו ערך חשוב שיהא צד פדיון כלל! ומעירים: אכן <strong>קשיא</strong> <small>[קשה]</small> הדבר, שאין הלשון מדוקדקת על פי שיטה זו.
 <big>ב</big> לגופה של ההלכה בדבר תוספת החומש במעשר ובדינים אחרים, <strong>איבעיא להו</strong> <small>[נשאלה להם]</small> ללומדים שאלה זו: האם <strong>חומשא מלגיו</strong> <small>[החומש מבפנים],</small> שמחשבים ומוסיפים חמישית ערכו של הדבר הנפדה, <strong>או חומשא מלבר</strong> <small>[חומש מבחוץ]</small> שהוא רבע ערכו של הדבר הנפדה, אבל הוא חומש של הסכום הכולל ערך הדבר הנפדה והתוספת יחד? <strong>אמר רבינא: תא שמע</strong> <small>[בוא</small> ו<small>שמע],</small> פתרון לדבר ממה ששנינו בברייתא: <strong>הבעלים אומרים בעשרים,</strong> שהם עצמם מוכנים לקנות או לפדות את ההקדש בעשרים דינר <strong>וכל אדם</strong> המוכן לקנות, מוכן גם הוא לקנותו <strong>בעשרים</strong> — <strong>הבעלים קודמין מפני שמוסיפים חומש,</strong> ונמצא שההקדש מקבל מידם יותר משהציע כל אדם אחר. <strong>אמר אחד: הרי עלי</strong> סחורה זו <strong>בעשרים ואחד.</strong>
## דף נד.
 <strong>הבעלים נותנין עשרים ושש</strong> בעל כורחם. כי אם ימכרו לאותו אדם בעשרים ואחת, נמצא ההקדש מפסיד. שהרי הבעלים נותנים בסך הכל יותר כשמצרפים קרן וחומש כאחד. ואם יתן בעל הנכסים רק עשרים ויוסיף חומש, נמצא שקיבל דבר בפחות משוויו, שהרי יש המעריך אותו בעשרים ואחד, על כן נותנים הבעלים כפי שהעריך אותו אדם, ומוסיף על כך את החומש שהוא עצמו היה צריך להוסיף לפי הצעתו שלו (חמשה דינרים), ונמצא שהבעלים נותנים עשרים ושש. וכן אם אמר אחר <strong>עשרים ושנים</strong> — <strong>הבעלים נותנין</strong> בעל כורחם <strong>עשרים ושבע.</strong> שנותנים כמו שנותן אותו אדם, ומוסיפים מה שאמרו לתת בחומש, וכן <strong>עשרים ושלש</strong> — <strong>הבעלים נותנין עשרים ושמונה.</strong> אמר <strong>בעשרים וארבע</strong> — <strong>הבעלים נותנין עשרים ותשע.</strong>
 אמר <strong>עשרים וחמש</strong> — <strong>הבעלים נותנין שלשים</strong> עד שיגדל הסכום שיציע אחר יותר מקרן וחומש של הבעלים. והכלל הוא <strong>לפי שאין מוסיפין</strong> הבעלים <strong>חומש על עילוי</strong> (תוספת המחיר) <strong>של זה,</strong> אלא מוסיפים חומש רק על מה שהם עצמם הציעו. על כל פנים ברור מחשבונות אלה, כי חומש של עשרים הוא עשרים וחמש, ו<strong>שמע מינה</strong> <small>[למד מכאן]</small> כי הכוונה היא <strong>חומשא מלבר</strong> <small>[חומש מבחוץ],</small> שהוא רבע מן הסכום הראשוני (הקרן), וחומש מהסכום הכולל. ומסכמים: אכן, <strong>שמע מינה.</strong>
 ומעירים: בעיה זו היא <strong>כתנאי</strong> <small>[כתנאים]</small> שנחלקו בדבר. שכן שנינו ברייתא: מה שנאמר <strong>"ויסף חמשתו עליו"</strong> (ויקרא כז, כז) כוונתו: <strong>שיהא הוא וחומשו</strong> יחד <strong>חמשה</strong> (והוא חומש מלבר), אלו <strong>דברי ר' יאשיה. ר' יונתן אומר: חמישיתו</strong> כוונתו <strong>חומשו של קרן</strong> (חומש מלגו) ולא חמישית מן הסכום הכולל.
 <big>א</big> <strong>איבעיא להו</strong> <small>[נשאלה להם]</small> ללומדים שאלה זו בדיני חומש: האם <strong>חומש מעכב,</strong> שאם פדה מעשר שני ולא הוסיף את החומש, האם מעכב בדבר את האכילה, עד שיתן, <strong>או אינו מעכב?</strong> ותוכן הבעיה: האם נאמר כי דבר השווה <strong>ארבעה, בארבעה פריק</strong> <small>[פודה],</small> <strong>ואכנפשיה</strong> <small>[ומעצמו]</small> <strong>מוסיף חומש,</strong> שהוא תוספת המוטלת על הפודה, <strong>אלמא</strong> <small>[מכאן]</small> ש<strong>חומש לא מעכב,</strong> שהרי החומש הוא כתוספת בלבד. <strong>או דלמא</strong> <small>[שמא]</small> דבר השווה <strong>ארבעה</strong> של מעשר, <strong>בחמשה פריק</strong> <small>[פודה</small> דווקא<small>],</small> ואין הפדיון נתפס בפחות מכן, ולכן <strong>חומש מעכב.</strong>
 <strong>אמר רבינא: תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו: מעשר שני של <strong>הדמאי,</strong> שתיקנו חכמים שינהג מספק, כאילו אינו מתוקן — <strong>אין לו חומש,</strong> שאף שפודהו, אינו חייב בתוספת חומש, <strong>ואין לו ביעור,</strong> שאין צריך לבערו בסוף שלוש שנים כמעשר שני גמור.
  ונלמד מכאן: <strong>הא</strong> <small>[הרי]</small> <strong>קרן יש לו,</strong> שבכל זאת חייבים לפדות מעשר שני של דמאי, אף שאין חייבים בחומש. ומעתה נברר: <strong>מאי טעמא</strong> <small>[מה טעם]</small> הדבר? מסתבר לומר כי חכמים תקנו תקנה זו משום שפדיון <strong>קרן</strong> עצמה ש<strong>מעכב</strong> אכילה <strong>בדאורייתא</strong> <small>[מן התורה]</small> — <strong>איתא בדרבנן</strong> <small>[</small><small>ישנו</small> גם בדמאי <small>מדברי חכמים].</small> <strong>חומש דלא</strong> <small>[שאינו]</small> <strong>מעכב</strong> אף <strong>ב</strong>טבל <strong>דאורייתא</strong> <small>[מן התורה]</small> — <strong>ליתא בדרבנן</strong> <small>[איננו</small> בדמאי, <small>ש</small>הוא <small>מדברי חכמים].</small>
 ומציעים: <strong>לימא כתנאי</strong> <small>[</small>האם <small>לומר</small> שהיא <small>כ</small>מחלוקת <small>תנאים],</small> שכבר דנו בנושא זה? ששנינו: <strong>נתן את הקרן</strong> כפדיון מעשר, <strong>ו</strong>אולם עדיין <strong>לא נתן את החומש, ר' אליעזר אומר: יאכל. ר' יהושע אומר: לא יאכל. אמר רבי: נראין דברי ר' אליעזר בשבת,</strong> שמפני כבוד השבת התירו לו לאכול מיד, <strong>ודברי ר' יהושע ב</strong>יומות ה<strong>חול.</strong>
 ונדייק מכאן: <strong>מדאמר</strong> <small>[ממה שאמר]</small> רבי, <strong>נראין דברי ר' אליעזר בשבת מכלל דפליגי</strong> <small>[מכאן ש</small>הם <small>חלוקים]</small> <strong>אפילו בחול.</strong> ומצד שני <strong>מדאמר</strong> <small>[מ</small>כיון <small>שאמר],</small> <strong>נראין דברי ר' יהושע בחול, מכלל</strong> הדבר אתה למד <strong>דפליגי</strong> <small>[ש</small>הם <small>חלוקים]</small> <strong>אפילו בשבת.</strong> ואם כן מחלוקת עקרונית היא זו.
 <strong>מאי לאו בהא סברא קמיפלגי</strong> <small>[האם לא בסברה זו הם חולקים]:</small> ש<strong>ר' אליעזר סבר</strong> <small>[סבור]:</small> <strong>חומש לא מעכב,</strong> ולדעתו עיקר הפדיון הוא בקרן, <strong>ו</strong>אילו <strong>ר' יהושע סבר</strong> <small>[סבור]</small> ש<strong>חומש מעכב</strong> את הפדיון.
 <strong>אמר רב פפא</strong> בדחיית ראיה זו: <strong>לא,</strong> אפשר לומר <strong>דכולי עלמא</strong> <small>[לדעת הכל]</small> <strong>חומש לא מעכב</strong> את הפדיון מן התורה. <strong>והכא</strong> <small>[וכאן]</small> בשאלה אם <strong>חיישינן לפשיעותא קמיפלגי</strong> <small>[חוששים אנו לרשלנות</small> ולהזנחה <small>חולקים הם].</small> <strong>מר סבר</strong> <small>[חכם זה,</small> ר' יהושע <small>סבור]</small> <strong>חיישינן לפשיעותא</strong> <small>[חוששים אנו לרשלנות</small> ולהזנחה<small>],</small> שמא יתרשל ולא יתן את החומש, ולכן אסרו עליו לאכול עד שישלם. <strong>ומר סבר לא חיישינן לפשיעותא</strong> <small>[וחכם זה,</small> ר' אליעזר, <small>סבור</small> ש<small>אין אנו חוששים להזנחה],</small> ומן הסתם ישלם אחר כך.
 <strong>אמר ר' יוחנן:</strong> אף שנחלקו במעשר שני, <strong>הכל מודים בהקדש,</strong> שאם נתן את ערכו בלא להוסיף חומש כפדיונו — <strong>שחילל</strong> וחל הפדיון. והטעם: <strong>הואיל וגזברין</strong> של ההקדש <strong>תובעין אותו בשוק</strong> שישלם את החומש, וכיון שיש לחומש תובעים, אין אנו צריכים לחשוש לרשלנות בענין זה, ויכול להשתמש בו מיד.
  ותוהים:  <strong>ו</strong>כי <strong>בהקדש לא פליגי</strong> <small>[נחלקו]?</small> <strong>והתניא</strong> <small>[והרי שנינו</small> בברייתא<small>]</small> בדין הקדש: <strong>נתן את הקרן</strong> בפדיון, <strong>ולא נתן לו את החומש, ר' אליעזר אומר: חילל, וחכמים אומרים: לא חילל. אמר רבי: נראין דברי ר' אליעזר בהקדש, ודברי חכמים במעשר.</strong>
 ונדייק: <strong>מדאמר</strong> <small>[מ</small>כיון <small>שאמר]</small> <strong>נראין דברי ר' אליעזר בהקדש</strong> — <strong>מכלל</strong> הדבר אתה למד <strong>דפליג</strong> <small>[ש</small>הוא <small>חלק]</small> <strong>אפילו במעשר.</strong> וכן <strong>מדקאמר</strong> <small>[ממה שאמר]</small> <strong>נראין דברי חכמים במעשר</strong> — <strong>מכלל דאינהו פליגי</strong> <small>[מכאן שהם חלוקים]</small> <strong>אפילו בהקדש.</strong> ואם כן בטלו דברי ר' יוחנן!
 <strong>אלא אי אתמר, הכי אתמר</strong> <small>[אם נאמר, כך נאמר]:</small> <strong>אמר ר' יוחנן: הכל מודים בשבת בהקדש שחילל. חדא</strong> <small>[</small>טעם <small>אחד]</small> — <strong>דכתיב</strong> <small>[שנאמר]</small> <strong>"וקראת לשבת ענג"</strong> (ישעיה נח, יג) ומשום מצות עונג שבת, הקילו עליו. <strong>ועוד, הואיל וגזברין תובעין אותו בשוק.</strong>
 <big>ב</big> ועוד בענין חומש. <strong>אמר רמי בר חמא: הרי אמרו</strong> כי <strong>הקדש אינו מתחלל על הקרקע, דרחמנא אמר</strong> <small>[שהתורה אמרה]</small> בגאולת שדה הקדש <strong>"ונתן הכסף וקם לו"</strong> (ראה ויקרא כז, יט). משמע: כסף ממש ולא קרקע. אבל יש לשאול: <strong>חומשו</strong> של הקדש <strong>מהו שיתחלל על הקרקע?</strong>
 וכן יודעים אנו כי <strong>תרומה אינה משתלמת אלא מן החולין.</strong> שאם אכל זר תרומה בשוגג, משלם תמורתה לכהן, לא תרומה אחרת, אלא דווקא חולין. <strong>דרחמנא אמר</strong> <small>[שהתורה אמרה]:</small> <strong>"</strong>ואיש כי יאכל קודש בשגגה ויסף חמישיתו עליו <strong>ונתן לכהן את הקדש"</strong> (ויקרא כב, יד). לומר: <strong>דבר הראוי להיות קדש,</strong> כלומר — דבר של חולין, לפי שתרומה אינה ראויה להיעשות קודש. ויש לשאול: <strong>חומשה מהו שישתלם שלא מן החולין</strong> אלא מתרומה?
  ועוד שאלה: <strong>מעשר</strong> שני <strong>אין מתחלל על האסימון</strong> (עיגול מתכת דמוי מטבע, שלא טבעו בו צורה), <strong>דרחמנא אמר</strong> <small>[שהתורה אמרה]</small> <strong>"וצרת הכסף בידך"</strong> (דברים יד, כה), ודרשו חכמינו: <strong>לרבות כל דבר שיש עליו צורה</strong> של מטבע. ובכסף בלא צורה אין פודין מעשר. <strong>חומשו מהו שיתחלל על האסימון?</strong>
 שאלות אלה לא פתרן רמי בר חמא, אך <strong>אתגלגל מלתא ומטא לקמיה</strong> <small>[התגלגל הדבר,</small> השאלה, <small>והגיע לפני]</small> <strong>רבא.</strong> <strong>אמר להו</strong> <small>[להם]</small> למוסרי השמועה פתרון לשאלה: <strong>אמר קרא</strong> <small>[אמר הכתוב]</small> <strong>"עליו"</strong> ("ויסף חמשתו עליו"), ולשון זו בא ללמד <strong>לרבות חומשו כמותו,</strong> שדין החומש כדין הקרן, ואין מחלקים בין זה לזה.
 <strong>אמר רבינא: אף אנן נמי תנינא</strong> <small>[אנחנו גם כן שנינו]</small> מעין זה, שלמדנו במשנה: <strong>הגונב תרומה ולא אכלה</strong> — <strong>משלם תשלומי כפל דמי תרומה,</strong> ככל גנב שמשלם כפל גניבתו, ומשלם רק דמי תרומה, שהתרומה (לפי שנאכלת רק לכהנים בלבד) זולה מן החולין, ואינו צריך לשלם חולין. אך אם <strong>אכלה</strong> הגנב — <strong>משלם שני קרנים</strong> (פעמים קרן) כדין גנב, ומשלם גם <strong>חומש.</strong> וכך מחלקים את התשלום הזה: <strong>קרן וחומש</strong> אחד — משלם <strong>מן החולין,</strong> שמשלם דבר זה ככל זר שאכל תרומה, <strong>והקרן</strong> הנוספת שחייב הגנב לשלם, משלם <strong>דמי תרומה.</strong>
## דף נד:
 <strong>שמע מינה</strong> <small>[למד מכאן],</small> כי <strong>חומשו כמותו.</strong> ומסכמים: אכן, <strong>שמע מינה</strong> <small>[למד מכאן].</small>
 <big>א</big> <strong>אמר רבא: גבי</strong> <small>[אצל]</small> <strong>גזל כתיב</strong> <small>[נאמר]</small> <strong>"</strong>והשיב את הגזילה אשר גזל<strong>...וחמשתיו יסף עליו"</strong> (ויקרא ה, כג–כד). <strong>ותנן</strong> <small>[ושנינו</small> במשנה<small>]:</small> <strong>נתן לו</strong> לנגזל <strong>את הקרן, ונשבע לו</strong> במרמה <strong>על החומש,</strong> שטען שכבר נתן לו, והתברר שלא נתן — <strong>הרי זה מוסיף חומש על</strong> ה<strong>חומש</strong> כדין מי שנפטר מחובו על ידי שבועת שקר. וכן אם כפר בחומש זה ונשבע, מוסיף עליו <strong>עד שיתמעט הקרן פחות משוה פרוטה,</strong> ששוב אין כאן דבר שיש בו מקום לתביעה בבית דין.
  וכן <strong>גבי</strong> <small>[אצל]</small> <strong>תרומה כתיב</strong> <small>[נאמר]:</small> <strong>"</strong>ו<strong>איש כי יאכל קדש בשגגה ויסף חמשיתו עליו"</strong> (שם כב, יד). <strong>ותנן</strong> <small>[ושנינו</small> במשנה<small>]:</small> <strong>האוכל תרומה בשוגג משלם קרן וחומש; אחד האוכל ואחד השותה ואחד הסך</strong> שמן של תרומה על בשרו, <strong>אחד תרומה טהורה, ואחד תרומה טמאה</strong> — <strong>משלם חומשה וחומשא דחומשא</strong> <small>[וחומש של חומש].</small> שאם חזר ואכל אותו חומש, משלם אותו ומוסיף עליו חומש, נמצא שאף בתרומה, החומש נעשה כקרן לענין תוספת חומש עליו. <strong>ואילו גבי</strong> <small>[אצל]</small> <strong>מעשר</strong> שני <strong>לא מכתב כתיב</strong> <small>[נאמר]</small> הדבר בתורה, <strong>ולא מיתנא תנא</strong> <small>[שנוי]</small> במשנה <strong>ולא איבעויי איבעיא לן</strong> <small>[נשאל לנו]</small> על ידי האמוראים<small>].</small>
 ועוד בעיה: <strong>גבי</strong> <small>[אצל]</small> <strong>הקדש כתיב</strong> <small>[נאמר]:</small> <strong>"ואם המקדיש יגאל את ביתו, ויסף חמישית כסף ערכך</strong> עליו<strong>"</strong> (שם כז, טו). <strong>ותנן</strong> <small>[ושנינו</small> במשנה<small>]:</small> <strong>הפודה את הקדשו</strong> שהוא עצמו הקדיש — <strong>מוסיף חומש.</strong> הרי <strong>חומשא תנן</strong> <small>[חומש</small> עצמו <small>שנינו],</small> <strong>חומשא דחומשא</strong> <small>[חומש על חומש]</small> <strong>לא תנן</strong> <small>[שנינו].</small> <strong>מאי</strong> <small>[מה</small> דינו <small>]?</small> וצדדי השאלה: <strong>גבי</strong> <small>[אצל]</small> <strong>תרומה כתיב</strong> <small>[נאמר]</small> <strong>"ויסף", גבי</strong> <small>[אצל]</small> <strong>קדש נמי</strong> <small>[גם כן]</small> <strong>הא כתיב</strong> <small>[הרי נאמר]</small> <strong>"ויסף",</strong> ואם כן צריך להוסיף גם בהקדש חומש על חומש,
 <strong>או דלמא</strong> <small>[שמא]</small> <strong>גבי</strong> <small>[אצל]</small> <strong>תרומה כתיב</strong> <small>[נאמר]</small> <strong>"ויסף",</strong> ואת ההלכה בענין חומש לחומש למדים כך: <strong>אי שקלת ליה</strong> <small>[אם לוקח אתה את]</small> ה<strong>וי"ו</strong> של המלה <strong>"ויסף",</strong> <strong>ושדית ליה</strong> <small>[ואתה מטיל,</small> מוסיף <small>אותו]</small> <strong>על</strong> המלה <strong>"חמשיתו",</strong> <strong>הוה ליה</strong> <small>[הרי הוא]</small> נקרא כאילו היה כתוב <strong>"חמישיתיו"</strong> (בעצם "חמישיתוו" והו"ו הכפולה נקראת איפוא כסימן ריבוי) כמו בגזל, ואולם <strong>גבי</strong> <small>[אצל]</small> <strong>הקדש כתיב</strong> <small>[נאמר]</small> רק <strong>"ויסף חמישית".</strong> ואם כן <strong>אף על גב דכי שקלת ליה</strong> <small>[אף על פי שאם תיקח]</small> את ה<strong>וי"ו</strong> של ה<strong>"ויסף", ושדית ליה</strong> <small>[ותטיל אותו]</small> <strong>על</strong> המלה <strong>חמישית,</strong> <strong>סוף סוף הוה ליה</strong> <small>[הרי הוא]</small> נקרא רק <strong>"חמשתו"</strong> בלשון יחיד, ולא "חמישיתיו", ואם כן מה הדין?
  ומציעים:  <strong>ותיפוק ליה</strong> <small>[ותצא לו,</small> תיפתר הבעיה<small>]</small> מטעם אחר: <strong>דהוה ליה</strong> <small>[שהריהו</small> נעשה<small>]</small> כ<strong>הקדש שני.</strong> שכן בכל מקום, אם היה לו דבר של הקדש, וחילל אותו על דבר אחר, אף שהשני נתפס כקדושה, הריהו הקדש שני, ואין בו כל דיני הקדש. <strong>ואמר ר' יהושע בן לוי:</strong> על <strong>הקדש ראשון מוסיף חומש, על הקדש שני אין מוסיף חומש! אמר ליה</strong> <small>[לו]</small> <strong>רב פפי לרבינא: הכי</strong> <small>[כך]</small> <strong>אמר רבא:</strong> <strong>חומש כתחילת הקדש דמי</strong> <small>[נחשב],</small> ולא כהקדש שני.
  ושואלים: אם כן  <strong>מאי הוה עלה</strong> <small>[מה היה עליה],</small> על שאלה זו? <strong>אמר רב טביומי משמיה</strong> <small>[משמו]</small> של <strong>אביי: אמר קרא</strong> <small>[הכתוב]</small> <strong>"ויסף חמישית כסף ערכך"</strong> (שם), <strong>מקיש</strong> (משווה) הכתוב את <strong>חומשו לכסף ערכו. מה</strong> על <strong>כסף ערכו</strong> שהוא ממיני ההקדש, <strong>מוסיף חומש</strong> — <strong>אף</strong> על <strong>כסף חומשו נמי</strong> <small>[גם כן]</small> <strong>מוסיף חומש.</strong> ונפתרה איפוא שאלתו של רבא.
 <big>ב</big> <strong>גופא</strong> <small>[לגופו]</small> של דבר שהזכרנו, <strong>אמר ר' יהושע בן לוי: על הקדש ראשון</strong> — <strong>מוסיף חומש, ועל הקדש שני אין מוסיף חומש. אמר רבא: מאי טעמא</strong> <small>[מה הטעם]</small> של <strong>ר' יהושע בן לוי</strong> — לפי ש<strong>אמר קרא</strong> <small>[הכתוב]</small> <strong>"ואם המקדיש יגאל את ביתו,</strong> ויסף חמישית כסף ערכך<strong>"</strong> (שם), יש לדייק בלשון: <strong>המקדיש, ולא המתפיס.</strong> שרק בהקדש הראשון קיים דין זה, אבל לא כשמתפיס בהקדש זה דבר אחר.
  מסופר:  <strong>תני תנא קמיה</strong> <small>[שנה</small> חוזר <small>המשניות לפני]</small> <strong>ר' אלעזר,</strong> נאמר: <strong>"ואם בבהמה הטמאה, ופדה בערכך"</strong> (שם כז), <strong>מה בהמה טמאה מיוחדת, שתחילתה הקדש, וכולה לשמים,</strong> שהרי לאחר שהוקדשה, אין בה כל הנאה עוד לבעלים או לאחרים, <strong>ומועלין בה, אף כל שתחילתה הקדש, וכולה לשמים</strong> — <strong>מועלין בה.</strong>
 <strong>אמר ליה</strong> <small>[אמר לו]</small> <strong>ר' אלעזר לתנא</strong> <small>[לחוזר המשניות]:</small> <strong>בשלמא</strong> <small>[נניח]</small> מה שנאמר שם בברייתא: <strong>כולה לשמים</strong> — הרי זה בא <strong>למעוטי</strong> <small>[למעט]</small> <strong>קדשים קלים</strong> (כגון שלמים), <strong>כיון דאית להו</strong> <small>[שיש להם]</small> <strong>לבעלים</strong> חלק <strong>בגוייהו</strong> <small>[בהם]</small> שהרי הם אוכלים מהם, לכן <strong>לית בהו</strong> <small>[אין בהם]</small> <strong>מעילה.</strong> <strong>אלא</strong> מה שאמר <strong>"תחילת הקדש" למעוטי מאי</strong> <small>[למעט את מה]?</small> וכי <strong>תחילת הקדש הוא דאית ביה</strong> <small>[שיש בו]</small> <strong>מעילה,</strong> ואילו <strong>סוף הקדש לית ביה</strong> <small>[אין בו]</small> <strong>מעילה?!</strong> והרי הקדש גמור הוא! <strong>דלמא</strong> <small>[שמא]</small> <strong>לענין חומש קאמרת</strong> <small>[אומר אתה],</small> וכדברי <strong>ר' יהושע בן לוי,</strong> שהכוונה איננה לענין מעילה ממש, אלא לגבי דין החומש, אם חייבים להוסיף בפדיונו? <strong>אמר ליה</strong> <small>[לו]:</small> <strong>אין, הכי קאמינא</strong> <small>[כן, כך אמרתי],</small> כלומר, זו היא באמת כוונת הדברים.
 <strong>אמר ליה</strong> <small>[לו]</small> <strong>רב אשי לרבינא,</strong> לגבי אותה ברייתא: וכי <strong>בהמה טמאה בתחילת הקדש איתא</strong> <small>[ישנה],</small>
## דף נה.
 <strong>באמצע הקדש,</strong> כלומר, בהקדש שני, שמשתמש בה כדי לחלל עליה הקדש אחר, <strong>ליתא</strong> <small>[איננה]?</small> <strong>אמר ליה</strong> <small>[לו]:</small> הטעם הוא <strong>לפי שאינה בסוף הקדש.</strong> שהרי בהמה טמאה בסופו של דבר איננה נשארת בקדושה, שכן כשלעצמה אינה ראויה לא לקרבן, ולא לבנין המקדש, אלא פודים אותה, ומשתמשים בדמיה.
 <strong>אמר ליה</strong> <small>[לו]</small> <strong>רב אחא מדיפתי לרבינא: באמצע הקדש מיהא איתא</strong> <small>[על כל פנים ישנה],</small> אם כן, <strong>ולוסיף נמי</strong> <small>[ושיוסיף</small> עליה <small>גם כן]</small> <strong>חומש!</strong> <strong>אמר ליה</strong> <small>[לו]:</small> <strong>הרי הוא כסוף הקדש, מה סוף הקדש אינו מוסיף</strong> עליו <strong>חומש</strong> (שהרי אין סוף הקדש בבהמה טמאה), <strong>אף אמצע הקדש אינו מוסיף</strong> עליו <strong>חומש.</strong>
 <strong>אמר ליה</strong> <small>[לו]</small> <strong>רב זוטרא בריה</strong> <small>[בנו]</small> של <strong>רב מרי לרבינא: מאי חזית דמדמית ליה</strong> <small>[מה ראיתי שאתה מדמה זאת]</small> <strong>לסוף הקדש?</strong> <strong>נדמייה</strong> <small>[נדמה זאת]</small> <strong>לתחילת הקדש! אמר ליה</strong> <small>[לו]:</small> <strong>מסתברא</strong> <small>[מסתבר]</small> ש<strong>לסוף הקדש הוה ליה לדמויי</strong> <small>[היה לו לדמות],</small> <strong>שכן</strong> הוא לומד דבר <strong>נתפס</strong> בקדושה מדבר <strong>נתפס</strong> בקדושה, ולא קדושה ראשונה. ומקשים: <strong>אדרבה</strong> <small>[להיפך],</small> <strong>לתחילת הקדש הוה ליה לדמויי</strong> <small>[היה לו לדמות]</small> <strong>שכן</strong> ילמד <strong>דבר שיש אחריו קדושה</strong> (באמצע הקדש) <strong>מדבר שיש אחריו קדושה!</strong>
 ומשיבים: יש להסביר זאת <strong>כדאמר</strong> <small>[כפי שאמר]</small> <strong>רבא</strong> לענין אחר, שמה שנאמר <strong>"העלה"</strong> (ויקרא ו, ב), ה' הידיעה באה ללמד כי הכוונה היא: <strong>עולה ראשונה. הכי נמי</strong> <small>[כך גם כן]</small> שנאמר כאן <strong>"הטמאה"</strong> (שם כז, כז) כוונתו <strong>טמאה ראשונה,</strong> שהיתה תחילת הקדש, ולא באמצע הקדש.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יהושע בן לוי,</strong> אמר: <strong>"פרה זו תחת פרה</strong> זו <strong>של הקדש",</strong> או שאמר <strong>"טלית זו תחת טלית</strong> זו <strong>של הקדש"</strong> — הרי <strong>הקדשו פדוי, ויד הקדש על העליונה,</strong> שאם הדבר שמחלל בהקדש שווה כנגד ההקדש או יותר — הרי הוא להקדש. ואם שווה פחות — יצטרך להוסיף ולהשלים דמי ההקדש.
  אם אמר: <strong>"פרה זו בחמש סלעים תחת פרה של הקדש",</strong> או שאמר <strong>"טלית זו בחמש סלעים תחת טלית של הקדש"</strong> — <strong>הקדשו פדוי,</strong> גם אם ערך ההקדש גדול יותר, אף כי יצטרך אז להשלים. <strong>על הקדש ראשון מוסיף חומש, על הקדש שני אין מוסיף חומש.</strong> הרי ששנינו במפורש כדברי ר' יהושע בן לוי.
 <big>א משנה</big> שיעורה של <strong>האונאה</strong> הוא <strong>ארבעה כסף,</strong> כלומר, ארבע מעות לכל סלע (שיש בו ארבעה דינרים, עשרים וארבע מעות). <strong>והטענה</strong> בבית דין, כלומר, הסכום הקטן ביותר שיכול אדם לטעון עליו, כדי לחייב את הנתבע בשבועה היא: <strong>שתי כסף. ו</strong>אולם <strong>ההודאה,</strong> כשהודה הנתבע במקצת הטענה, אפילו ב<strong>שוה</strong> <strong>פרוטה.</strong>
 וכיון שהזכרנו פרוטה זו, אומרים: <strong>חמש פרוטות הן</strong> בהלכה: <strong>ההודאה שוה פרוטה, והאשה מתקדשת בשוה פרוטה, והנהנה בשוה פרוטה מן ההקדש</strong> — <strong>מעל</strong> וחייב להביא קרבן, <strong>והמוצא שוה פרוטה חייב להכריז, והגוזל את חבירו שוה פרוטה ונשבע לו</strong> שלא גזל ממנו, כאשר חוזר בתשובה ומחזיר את הגזילה, <strong>יוליכנו אחריו</strong> להחזיר את הגזילה <strong>אפילו למדי</strong> הרחוקה, שבאופן זה אינו יכול להחזיר על ידי שליח, אלא לנגזל עצמו.
 <big>ב גמרא</big> שואלים: הלא כבר <strong>תנינא חדא זימנא</strong> <small>[שנינו</small> דבר זה <small>פעם אחת]:</small> <strong>האונאה ארבעה כסף מעשרים וארבעה</strong> דינר <strong>כסף לסלע, שתות</strong> <small>[ששית]</small> <strong>למקח!</strong> ומשיבים: <strong>הטענה שתי כסף וההודאה שוה פרוטה אצטריכא ליה</strong> <small>[הוצרך לו</small> לומר<small>],</small> שדבר זה לא שנינו, ובדרך אגב הוזכרה גם ההונאה.
  ושואלים:  <strong>הא נמי תנינא</strong> <small>[הרי גם</small> את <small>זו שנינו]</small> במקום אחר: <strong>שבועת הדיינים</strong> באופן זה היא נעשית: <strong>הטענה שתי כסף וההודאה שוה פרוטה!</strong> ומשיבים: אכן, גם את זה שנינו, ואולם <strong>סיפא אצטריכא ליה</strong> <small>[הסוף</small> של המשנה <small>הוצרך לו]</small> שיש בו דבר חדש <strong>דקתני</strong> <small>[ששנה]:</small> <strong>חמש פרוטות הן.</strong>
 <big>ג</big> שנינו במשנה: <strong>חמש פרוטות הן,</strong> ומנינו פרוטות שמוזכרות בענייני הלכה שונים. ושואלים: <strong>וליתני נמי</strong> <small>[ושישנה גם כן]</small> <strong>האונאה פרוטה,</strong> כלומר, שאין הונאה עצמה אלא בפרוטה. <strong>אמר רב כהנא: זאת אומרת אין אונאה לפרוטות,</strong> שאם לא היה סכום ההונאה מטבע כסף (שהקטן שבהם הוא איסר בן שמונה פרוטות) אין בכך משום הונאה.
 <strong>ולוי אמר: יש אונאה</strong> אפילו <strong>לפרוטות. וכן תני</strong> <small>[שנה]</small> <strong>לוי במתניתיה</strong> <small>[במשניות שלו]</small> שלוי סידר בעצמו קובץ משניות במקביל למשנה (כעין התוספתא) ושם שנה: <strong>חמש פרוטות הן: האונאה פרוטה, וההודאה פרוטה, וקדושי אשה בפרוטה, וגזל בפרוטה, וישיבת הדיינין בפרוטה,</strong> שמי שיש לו טענה על חבירו בדין ממונות בפרוטה יכול להביאו לפני הדיינים והם צריכים לדון בנושא זה.
  ושואלים:  <strong>ו</strong>ה<strong>תנא דידן</strong> <small>[שלנו,</small> במשנתנו<small>]</small> <strong>מאי טעמא</strong> <small>[מה טעם]</small> <strong>לא קתני</strong> <small>[שנה]</small> <strong>ישיבת הדיינים?</strong> ומשיבים: כבר <strong>תנא ליה</strong> <small>[שנה לו]</small> <strong>גזל</strong> בפרוטה, וכל טענות שטוען על חבירו ממיני הגזל הם.
  ומקשים:  <strong>ומי</strong> <small>[והאם]</small> <strong>לא תני</strong> <small>[שנה]</small> <strong>גזל וקתני</strong> <small>[ושנה]</small> גם <strong>אבידה,</strong> הרי שחוזר ומפרט את הדין הכללי, שיש דיני ממונות של שווה פרוטה! ומשיבים: <strong>הנך אצטריכא ליה</strong> <small>[</small>דברים <small>אלה היו צריכים לו]</small> לשנות כל אחד לחוד לפי שיש בהם חידוש, מה ששנה <strong>גזל</strong> מלמדנו לא רק שהוא בשווה פרוטה אלא ש<strong>הגוזל מחבירו שוה פרוטה ונשבע לו יוליכנו אחריו ואפילו</strong> למקום רחוק, <strong>למדי.</strong> וכן החידוש לענין <strong>אבידה</strong> — ש<strong>המוצא אבידה שוה פרוטה חייב להכריז, ואף על גב דזל</strong> <small>[ואף על פי שהוזל]</small> אחר כך ערך האבידה ושוב אינה שווה פרוטה. ומשום חידושים אלה פירט את שני אלה.
  ושואלים:  <strong>ולוי, מאי טעמא</strong> <small>[מה טעם]</small> <strong>לא תני</strong> <small>[שנה]</small> <strong>אבידה בפרוטה?</strong> ומשיבים: הלא <strong>תנא ליה</strong> <small>[שנה]</small> כבר <strong>גזל,</strong> ואבידה שאין משיבים דינה כגזל.
  ומקשים:  <strong>ומי</strong> <small>[והאם]</small> <strong>לא קתני</strong> <small>[שנה]</small> <strong>גזל וקתני</strong> <small>[ושנה]</small> גם כן <strong>ישיבת הדיינין,</strong> נמצא שאינו נמנע מפירוט יתר, אף שאינו צריך כל כך! ומשיבים: <strong>ישיבת הדיינין אצטריכא ליה</strong> <small>[הוצרכה לו]</small> במיוחד לשנותה, <strong>לאפוקי</strong> <small>[להוציא]</small> מדברי <strong>רב קטינא,</strong> ש<strong>אמר רב קטינא: בית דין נזקקין</strong> לטענות <strong>אפילו לפחות משוה פרוטה,</strong> שכל הטוען על חבירו שעשה לו עוול יכול להתדיין על כך בפני הדיינים.
  ושואלים:  <strong>ולוי מאי טעמא</strong> <small>[מה טעם]</small> <strong>לא קתני</strong> <small>[שנה]</small> <strong>הקדש</strong> שאף בו יש דין מעילה החל בשווה פרוטה? ומשיבים: <strong>ב</strong>דיני <strong>חולין קמיירי</strong> <small>[הוא עוסק]</small> ואילו <strong>ב</strong>דיני <strong>קדשים לא קמיירי</strong> <small>[אינו עוסק]</small> ולכן לא הביא כל דבר השייך לקדשים.
  ושואלים מצד אחר: <strong>אלא</strong> ה<strong>תנא דידן</strong> <small>[שלנו],</small> במשנתנו <strong>דקא מיירי</strong> <small>[שעוסק]</small> <strong>בקדשים</strong> <strong>נתני</strong> <small>[שישנה]</small> גם <strong>מעשר בפרוטה!</strong> ומשיבים: סבר תנא זה <strong>כמאן דאמר</strong> <small>[</small>כדעת <small>מי שאומר]</small> <strong>אין בחומשו פרוטה.</strong> כלומר, שאין חיוב במעשר עד שיהיה שווה לפחות ארבע פרוטות. ושואלים: אם כן <strong>וליתני</strong> <small>[ושישנה]</small> <strong>חומש מעשר בפרוטה!</strong> ומשיבים: <strong>בקרנא קא מיירי</strong> <small>[בקרן</small> עצמה <small>הוא עוסק],</small> <strong>ב</strong>דיני <strong>חומש לא קא מיירי</strong> <small>[איננו עוסק].</small>
 <big>ד</big> <strong>גופא,</strong> לגופם של דברים שהזכרנו. <strong>אמר רב קטינא: בית דין נזקקין אפילו ל</strong>טענה של <strong>פחות משוה פרוטה. מתיב</strong> <small>[מקשה]</small> <strong>רבא:</strong> הלא שנינו, על הכתוב <strong>"ואת אשר חטא מן הקדש ישלם"</strong> (ויקרא ה, טז),
## דף נה:
 <strong>לרבות פחות משוה פרוטה להישבון</strong> (להשבה) שיש להחזיר לקודש, אפילו אם מעל ולקח כל שהוא. ונדון מכאן: <strong>לקדש</strong> — <strong>אין</strong> <small>[כן],</small> <strong>אבל להדיוט</strong> (סתם אדם) — <strong>לא,</strong> משמע שאין חובת השבה חלה על פחות משווה פרוטה!
 <strong>אלא, אי אתמר הכי אתמר</strong> <small>[אם נאמר, כך נאמר</small> הדבר<small>],</small> <strong>אמר רב קטינא: אם הוזקקו בית דין ל</strong>דין של <strong>שוה פרוטה</strong> — גומרין ופוסקים בסוף <strong>אפילו</strong> אם בינתים נתמעט הערך והוא <strong>פחות משוה פרוטה.</strong> כי <strong>תחילת הדין בעינן</strong> <small>[צריכים אנו]</small> שיהא זה <strong>פרוטה,</strong> ואילו <strong>גמר הדין לא בעינן</strong> <small>[אין אנו צריכים]</small> שיהא שווה <strong>פרוטה.</strong> 
 <big>א משנה</big> כיון שבמשנה הקודמת הובאה מחרוזת דינים בנושאים שונים שיש להם צד משותף אחד, מביאים גם במשנה זו הלכות אחרות שיש להן דינים דומים. <strong>חמשה חומשין הן,</strong> שבחמשה דברים יש להוסיף חומש על ערך החפץ עצמו <strong>אלו הן</strong>: זר <strong>האוכל תרומה</strong> גדולה, או <strong>תרומת מעשר</strong> שנותנים הלויים (מעשר מן המעשר) לכהן, או <strong>תרומת מעשר של דמאי,</strong> או <strong>את</strong> <strong>החלה</strong> או את <strong>הבכורים</strong> — <strong>מוסיף חומש.</strong> <strong>והפודה נטע רבעי</strong>, פירות אילנות בשנה הרביעית לנטיעתם, או את ה<strong>מעשר שני שלו</strong> עצמו — <strong>מוסיף חומש. הפודה את הקדשו</strong> שהוא עצמו הקדיש — <strong>מוסיף חומש, הנהנה שוה פרוטה מן ההקדש</strong> — <strong>מוסיף חומש, והגוזל את חבירו שוה פרוטה ונשבע לו</strong> לשקר — <strong>מוסיף חומש.</strong>  
 <big>ב גמרא</big> <strong>אמר רבא: קשיא ליה</strong> <small>[היה קשה לו]</small> <strong>לר' אלעזר,</strong> על ששנו פה <strong>תרומת מעשר של דמאי,</strong> כיון שכל הפרשת מעשר מן הדמאי אינה אלא מתקנת חכמים <strong>וכי עשו חכמים חיזוק לדבריהם כשל תורה</strong> שיוסיף גם חומש?
 <strong>אמר רב נחמן אמר שמואל: הא מני</strong> <small>[זו</small> שיטת <small>מי היא]</small> — כשיטת <strong>ר' מאיר היא,</strong> ש<strong>אמר</strong> ש<strong>עשו חכמים חיזוק לדבריהם כשל תורה. דתניא</strong> <small>[ש</small>כן <small>שנינו</small> בברייתא<small>]:</small> שליח <strong>המביא גט ממדינת הים, נתנו לה</strong> לאשה <strong>ולא אמר לה</strong> כתקנת חכמים <strong>"בפני נכתב ובפני נחתם"</strong> הגט — מי שנשא גרושה זו <strong>יוציא</strong> (יגרש) את האשה בגט, <strong>והולד</strong> שנולד מנישואין אלו <strong>ממזר,</strong> אלו <strong>דברי ר' מאיר. וחכמים אומרים:</strong> אף על פי שלא עשה כדין מכל מקום <strong>אין הולד ממזר.</strong> אלא <strong>כיצד יעשה? יטלנו</strong> את הגט <strong>ממנה</strong> (מהאשה) <strong>ויחזור ויתננו לה בפני שנים, ויאמר לה: "בפני נכתב ובפני נחתם".</strong>
 ותוהים: <strong>ו</strong>לדעת <strong>ר' מאיר, משום</strong> ש<strong>לא</strong> <strong>אמר לה "בפני נכתב ובפני נחתם",</strong> למרות שהיה הגט כשר ונעשה כתיקונו, <strong>יוציא והולד ממזר?!</strong> ומשיבים: <strong>אין</strong> <small>[כן],</small> <strong>ר' מאיר לטעמיה</strong> <small>[לטעמו,</small> לשיטתו<small>]</small> ש<strong>אמר רב המנונא משמיה</strong> <small>[משמו</small> של <strong>עולא, אומר היה ר' מאיר: כל המשנה ממטבע שטבעו חכמים בגיטין</strong> בלשון או בנוסח, אם נשא אשה בגט כזה <strong>יוציא והולד ממזר.</strong> ולענייננו למדנו שר' מאיר עשה חיזוק לתקנות חכמים כאילו היו דברי תורה.
  על כלל זה <strong>מתיב</strong> <small>[מקשה]</small> <strong>רב ששת,</strong> שנינו: <strong>מחללין אותו,</strong> את המעשר השני של דמאי, <strong>כסף על כסף, נחושת על נחושת, כסף על נחושת ונחושת על הפירות, ויחזור ויפדה את הפירות</strong> הללו בכסף, אלו <strong>דברי ר' מאיר. וחכמים אומרים:</strong> כיון שפדה בפירות — <strong>יעלו</strong> ה<strong>פירות ויאכלו בירושלים</strong> ואי אפשר לפדותם שנית.
  וממשיך רב ששת להסביר <strong>ומי מחללינן</strong> <small>[האם מחללים אנו]</small> <strong>כסף על נחושת? והא תנן</strong> <small>[והרי שנינו</small> במשנה<small>]:</small> <strong>סלע</strong> (מטבע כסף) <strong>של מעשר שני ושל חולין שנתערבו</strong> זה בזה, <strong>מביא</strong> בשווי של <strong>סלע מעות</strong> נחושת, <strong>ואומר: כל מקום שישנה סלע של מעשר שני</strong> בתוך תערובת כספים זו <strong>מחוללת על מעות הללו, ובורר את היפה שבהן</strong> (בין המעות) <strong>ומחללו עליה,</strong> ואז נתפסות המעות השניות בקדושת מעשר, וכל התערובת הראשונה נעשית חולין.
## דף נו.
 <strong>מפני שאמרו: מחללין אותו,</strong> את המעשר, <strong>כסף על נחשת מדוחק, לא שיקיים כן</strong> שיהיו מעות מעשר מנחושת <strong>אלא שחוזר ומחללן על הכסף. קתני מיהת</strong> <small>[שנה על כל פנים]:</small> <strong>מחללין מדוחק,</strong> משמע: <strong>מדוחק</strong> — <strong>אין</strong> <small>[כן],</small> <strong>שלא מדוחק</strong> — <strong>לא.</strong> זה הדין בפדיון מעשר שני מן התורה, ואילו לגבי דמאי שהוא מדברי חכמים, מתיר ר' מאיר לעשות כן לכתחילה!
 <strong>אמר רב יוסף: אף על פי שמיקל ר' מאיר בפדיונו,</strong> מכל מקום <strong>מחמיר הוא באכילתו, דתניא</strong> <small>[ש</small>כן <small>שנינו</small> בברייתא<small>]:</small> <strong>לא התירו למכור דמאי</strong> בלא לעשרו תחילה, <strong>אלא לסיטון בלבד,</strong> לפי שקונה מאנשים רבים ומוכר בכמויות גדולות, ויצא נפסד אם יפריש. <strong>ובעל הבית</strong> שקנה מעם הארץ, <strong>בין כך ובין כך,</strong> בין שמוכר כמויות גדולות או קטנות, בכל מקרה הוא <strong>צריך לעשר,</strong> אלו <strong>דברי ר' מאיר.</strong>
 <strong>וחכמים אומרים: אחד הסיטון ואחד בעל הבית</strong> — <strong>מוכר, ושולח לחבירו ונותן לו במתנה ואינו חושש,</strong> והאיש שירצה לאכול — הוא יעשר.
 <strong>מתיב</strong> <small>[מקשה]</small> <strong>רבינא</strong> מצד אחר; שנינו: <strong>הלוקח</strong> (קונה) <strong>מן הנחתום</strong> (אופה), <strong>מעשר מן</strong> הפת <strong>החמה על הצוננת, ומן הצוננת על החמה, ואפילו מדפוסים הרבה,</strong> אלו <strong>דברי ר' מאיר.</strong>
 ומעתה, <strong>בשלמא</strong> <small>[נניח]</small> מה שמעשר <strong>מן הצוננת על החמה</strong> — אפשר לומר שעושה זאת כשיטת <strong>ר' אילעאי,</strong> ש<strong>אמר ר' אילעאי: מנין לתורם מן הרעה על היפה שתרומתו תרומה</strong> — <strong>שנאמר: "ולא תשאו עליו חטא בהרימכם את חלבו ממנו"</strong> (במדבר יח, לב), כלומר, מזהיר הכתוב את הלויים שלא יפרישו מן הגרוע, אבל מכאן אפשר לדייק ש<strong>אם אינו</strong> נעשה <strong>קדש</strong> — <strong>נשיאת חטא למה?</strong> שהרי לא עשה דבר. <strong>מכאן לתורם מן הרעה על היפה, שתרומתו תרומה,</strong> אף שלא עשה כראוי.
 <strong>אלא</strong> מה שיפריש <strong>אפילו מדפוסים הרבה, ליחוש דלמא אתי לאפרושי</strong> <small>[שיחשוש שמא יבוא</small> אותו אדם <small>להפריש]</small> <strong>מן החיוב על הפטור, ומן הפטור על החיוב!</strong> שהרי יתכן שדפוס אחר הוא של אדם שעישר ודפוס אחר של דמאי! ואם כן רואים שרבי מאיר מקל בדמאי שמדברי חכמים.
 <strong>אמר אביי: ר' אלעזר שפיר קא קשיא ליה</strong> <small>[יפה היה קשה לו],</small> <strong>ו</strong>אילו <strong>שמואל לא שפיר קא משני ליה</strong> <small>[יפה עונה לו],</small> שאין תשובתו של שמואל מספקת. <strong>דקשיא ליה</strong> <small>[שקשה</small> היה <small>לו]</small> <strong>לר' אלעזר:</strong> כיצד מחמיר ר' מאיר וגוזר כל כך בדין מעשר, שעונשו אף מדברי תורה רק <strong>מיתה</strong> ש<strong>בידי שמים. ומשני ליה</strong> <small>[ומתרץ לו]</small> <strong>שמואל</strong> ומוכיח, שהחמיר ר' מאיר בנושא של גט, שקשור באיסור אשת איש, שיש בו <strong>מיתת בית דין,</strong> והרי <strong>דלמא שאני</strong> <small>[שמא שונה]</small> ענין של <strong>מיתת בית דין דחמירא</strong> <small>[ש</small>היא <small>חמורה</small> יותר<small>]</small> ושמא רק בזה מחמיר ר' מאיר בדברי סופרים כדברי תורה, ואף
 <strong>רב ששת לא שפיר קא מותיב ליה</strong> <small>[יפה הוא מקשה לו],</small> <strong>דקאמרי אינהו</strong> <small>[ש</small>הרי <small>אמרו הם]</small> ר' אלעזר ושמואל בדבר שיש בו עונש <strong>מיתה</strong> כלשהו. <strong>ומותיב</strong> <small>[ומקשה]</small> <strong>רב ששת</strong> מדבר שיש בו רק איסור <strong>לאו</strong> ("לא תעשה"), <strong>דכתיב</strong> <small>[שנאמר]</small> במעשר שני <strong>"לא תוכל לאכל בשעריך</strong> מעשר דגנך ותירושך<strong>"</strong> (דברים יב, יז), הרי שיש בכך רק איסור "לא תעשה". <strong>ולמאי דמותיב</strong> <small>[ולפי מה שמקשה]</small> <strong>רב ששת</strong> — <strong>רב יוסף שפיר קא משני ליה</strong> <small>[יפה מתרץ לו</small> מעין דבריו<small>].</small>
 <strong>אלא</strong> יש לשאול, <strong>רבינא, עד דמותיב</strong> <small>[ש</small>הוא <small>מקשה לו]</small> <strong>מ</strong>דין זה של <strong>נחתום</strong> להראות שלכאורה מיקל ר' מאיר <strong>לסייע ליה</strong> <small>[שיסייע לו]</small> <strong>מ</strong>דין <strong>פלטר!</strong> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הלוקח מן הפלטר,</strong> (שהוא נחתום המוכר כמויות גדולות), <strong>מעשר מן כל דפוס ודפוס,</strong> אלו <strong>דברי ר' מאיר!</strong>
 <strong>אלא מאי אית</strong> <small>[מה יש]</small> <strong>לך למימר</strong> <small>[לומר],</small> להסביר את הבדל הדין בין פלטר לנחתום, כי <strong>פלטר מתרי תלתא גברא זבין</strong> <small>[משנים שלשה אנשים</small> הוא <small>קונה],</small> <strong>נחתום נמי מחד גברא</strong> <small>[גם כן מאדם אחד]</small> <strong>הוא זבין</strong> <small>[קונה]</small> בדרך כלל, ולכן אין לחשוש שמא מפריש מן הפטור על החיוב.
 <strong>רבא אמר</strong> שלא כדברי אביי, ולדעתו <strong>שמואל שפיר קא משני ליה</strong> <small>[יפה הוא מתרץ לו],</small> שהרי בשני הנושאים יש <strong>שם מיתה בעולם,</strong> מושג מיתה בכלל, שישנו גם במיתה בידי שמים, וגם במיתה בידי אדם. ולכן יפה הוכיח מדברי ר' מאיר עצמם מענין לענין.
 <big>א משנה</big> <strong>אלו דברים שאין להם אונאה,</strong> שגם אם היה הבדל שתות ויותר בין הערך האמיתי והמחיר ששולם, אין בכך משום אונאה. והם: <strong>העבדים, והשטרות, והקרקעות, וההקדשות.</strong> ובאלה יש דינים מיוחדים נוספים: <strong>אין להן תשלומי כפל,</strong> שהגונב אותם אינו חייב לשלם כפל, <strong>ולא תשלומי ארבעה וחמשה</strong> אם טבחם או מכרם הגנב. <strong>שומר חנם אינו נשבע</strong> עליהם, <strong>ונושא שכר</strong> (שומר המקבל שכר עבור שמירתו) <strong>אינו משלם</strong> אם נגנבו או אבדו ממנו. <strong>ר' שמעון אומר:</strong>
## דף נו:
 <strong>קדשים שהוא חייב באחריותן,</strong> שהקדיש באופן כזה שחלה עליו התחייבות אישית, ואם אבדו אלה, צריך להביא אחרים תמורתם, יש לו בהם בעלות מסויימת, ולכן <strong>יש להן אונאה, ושאינו חייב באחריותן</strong> — <strong>אין להן אונאה. ר' יהודה אומר: אף המוכר ספר תורה, בהמה ומרגלית</strong> — <strong>אין להם אונאה,</strong> שאין להם בעצם מחירים קבועים. <strong>אמרו לו</strong> חכמים: <strong>לא אמרו</strong> חכמים הראשונים <strong>אלא את אלו</strong> שמנינו בלבד.
 <big>א גמרא</big> שואלים: <strong>מנהני מילי</strong> <small>[מנין דברים אלה]</small> שבאותם דברים שמנה במשנה, אין בהם אונאה? <strong>דתנו רבנן</strong> <small>[ששנו חכמים]</small> הכתוב <strong>"וכי תמכרו ממכר לעמיתך או קנה מיד עמיתך</strong> אל תונו איש את אחיו<strong>"</strong> (ויקרא כה, יד) מדבר מענין <strong>דבר הנקנה</strong> ועובר <strong>מיד ליד, יצאו קרקעות שאינן מטלטלים</strong> מיד ליד, <strong>יצאו עבדים שהוקשו</strong> <small>[שהושוו]</small> בכמה מקומות <strong>לקרקעות</strong> ונדונים כקרקע לעניינים שונים. ו<strong>יצאו שטרות, דכתיב</strong> <small>[שנאמר]:</small> <strong>"וכי תמכרו ממכר",</strong> כלומר דבר ש<strong>גופו</strong> (הוא עצמו) <strong>מכור וגופו קנוי, יצאו שטרות שאין גופן מכור ואין גופן קנוי,</strong> שהרי השטר עצמו איננו בעל ערך, <strong>ואינן עומדין אלא לראיה שבהם.</strong>
 <strong>מכאן אמרו: המוכר שטרותיו</strong> הישנים שכבר נפרעו <strong>לבשם,</strong> שישתמש בהם כנייר לצרור בו, <strong>יש להם אונאה,</strong> שהרי אז מוכר לא את שטר הראיה, אלא את הנייר שבו. על כך שואלים: <strong>פשיטא</strong> <small>[פשוט,</small> מובן מאליו<small>]</small> שהרי מוכר נייר בלבד, ונייר יש בו אונאה כשאר מטלטלים! ומשיבים: <strong>לאפוקי</strong> <small>[להוציא]</small> <strong>מד</strong>ברי <strong>רב כהנא,</strong> שאמר ש<strong>אין אונאה לפרוטות,</strong> ועל כן <strong>קא משמע לן</strong> <small>[השמיע לנו]</small> ש<strong>יש אונאה לפרוטות</strong>. שהרי ודאי שמוכר את הנייר הזה בפרוטות בלבד. ולענין <strong>הקדשות</strong> שאין בהם אונאה <strong>אמר קרא</strong> <small>[הכתוב]</small> <strong>"אחיו"</strong> (שם), לומר: דווקא <strong>אחיו</strong> — <strong>ולא הקדש.</strong>
 <strong>מתקיף לה</strong> <small>[מקשה עליה]</small> על ראיה זו <strong>רבה בר ממל: כל היכא דכתיב</strong> <small>[מקום שנאמר]</small> <strong>"ידו"</strong> האם <strong>ידו ממש הוא,</strong> ולא בדרך השאלה? <strong>אלא מעתה דכתיב</strong> <small>[ש</small>מצאנו <small>כתוב]</small> <strong>"ויקח את כל ארצו מידו"</strong> (במדבר כא, כו), <strong>הכי נמי</strong> <small>[כך גם כן]</small> תפרש ש<strong>כל ארעא בידיה הוה נקיט לה</strong> <small>[הארץ בידו היה מחזיק אותה]?</small> <strong>אלא</strong> ודאי מפרש "מידו" — <strong>מרשותו, הכא נמי</strong> <small>[כאן גם כן]</small> תפרש <strong>מרשותו.</strong> ואם כן, ההוכחה שהוכחנו אין בה ממש!
  ומקשים לצד שני: <strong>וכל היכא דכתיב</strong> <small>[ובכל מקום שנאמר]</small> <strong>"ידו"</strong> האם <strong>לאו</strong> <small>[לא]</small> <strong>ידו ממש הוא? והתניא</strong> <small>[והרי שנינו</small> בברייתא<small>]</small> אחרת: ממה שנאמר <strong>"אם המצא תמצא בידו</strong> הגניבה<strong>"</strong> (שמות כב, ג) <strong>אין לי</strong> שהגנב משלם כפל <strong>אלא</strong> כשנמצאה הגניבה ב<strong>ידו ממש,</strong> ואולם אם נמצאה ב<strong>גגו,</strong> או <strong>חצירו,</strong> או <strong>קרפיפו</strong> (חצר אחורית) <strong>מנין</strong> שאף הוא משלם כפל? — <strong>תלמוד לומר: "אם המצא תמצא",</strong> שכפילות הלשון מלמדת <strong>תמצא מכל מקום.</strong>
 ונדייק מכאן: <strong>טעמא</strong> <small>[הטעם,</small> דווקא<small>]</small> <strong>דכתב רחמנא</strong> <small>[שכתבה התורה]</small> <strong>"אם המצא תמצא", הא לאו הכי הוה אמינא</strong> <small>[הרי לולא זאת הייתי אומר]:</small> <strong>כל היכא דכתב</strong> <small>[מקום שנאמר]</small> <strong>"ידו"</strong> הכוונה ל<strong>ידו ממש! ותו, תניא</strong> <small>[ועוד, שנויה</small> ברייתא<small>]</small> כעין זו: ממה שנאמר לגבי גט <strong>"ונתן בידה"</strong> (דברים כד, א) <strong>אין לי אלא ידה, גגה חצירה וקרפיפה מנין? תלמוד לומר "ונתן"</strong> — <strong>מכל מקום.</strong> ואף כאן נדייק: <strong>טעמא דכתב רחמנא</strong> <small>[הטעם,</small> דווקא, <small>שכתבה התורה]</small> <strong>"ונתן", הא לאו הכי הוה אמינא</strong> <small>[הרי לולא זאת הייתי אומר]:</small> <strong>כל היכא דכתב</strong> <small>[מקום שנאמר]</small> <strong>"ידו",</strong> הכוונה ל<strong>ידו ממש.</strong>
 ומשום כך יש לדחות את קושיית רבה בר ממל, ולומר: אכן <strong>כל "ידו"</strong> שבכתוב, יש לפרשו כי <strong>ידו ממש הוא, ושאני התם</strong> <small>[ושונה שם]</small> בכתוב "ויקח כל ארצו מידו" <strong>דליכא למימר הכי</strong> <small>[שאין</small> אפשרות <small>לומר כך]</small> <strong>אלא</strong> עלינו להבין שמשמעה: <strong>ברשותו.</strong>
 <big>ב</big> <strong>בעי</strong> <small>[שאל]</small> <strong>ר' זירא: שכירות יש לו אונאה, או אין</strong> בה <strong>אונאה?</strong> שאם נשכר אדם לעבודה בפחות או יותר מן המחיר המקובל, האם יש בכך משום אונאה? וצדדי השאלה: האם נאמר כי <strong>"ממכר" אמר רחמנא</strong> <small>[אמרה תורה]</small> — <strong>אבל לא שכירות, או דלמא לא שנא</strong> <small>[שמא אינו שונה]?</small> <strong>אמר ליה</strong> <small>[לו]</small> <strong>אביי: מי כתיב</strong> <small>[האם נאמר]</small> בתורה <strong>"ממכר לעולם"? "ממכר" סתמא כתיב</strong> <small>[סתם כתוב].</small> <strong>והאי נמי</strong> <small>[וזו,</small> השכירות, <small>גם כן]</small> <strong>ביומיה</strong> <small>[ביומה]</small> הרי כ<strong>מכירה היא,</strong> שהרי השכירות היא מכירת דבר (חפץ או אדם) לזמן מוגבל, ויש בה אונאה כבכל מכירה.
 <strong>בעי</strong> <small>[שאל]</small> <strong>רבא: חטין וזרען בקרקע, מהו</strong> דינן? <strong>יש להן אונאה, או אין להן אונאה?</strong> וצדדי השאלה: <strong>האם</strong> <strong>כמאן דשדיין בכדא דמיין</strong> <small>[כמוטלות בכד</small> הן <small>נחשבות]</small> <strong>ויש להן אונאה.</strong> שהרי הן עצמן מטלטלים, <strong>או דלמא בטלינהו על גב ארעא</strong> <small>[שמא בטלן לגבי הקרקע]</small> ודינן כקרקע?
  ומבררים:  <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> ש<strong>אמר איהו</strong> <small>[הוא],</small> האריס, או הפועל: <strong>שדאי</strong> <small>[הטלתי,</small> זרעתי<small>],</small> <strong>בה שיתא</strong> <small>[ששה</small> קבים<small>],</small> <strong>ואתו סהדי ואמרי</strong> <small>[ובאו עדים ואמרו]</small> ש<strong>לא שדא</strong> <small>[הטיל,</small> זרע<small>]</small> <strong>בה אלא חמשה</strong> קבים, <strong>ו</strong>אולם במקרה כזה <strong>האמר</strong> <small>[הרי</small> <strong>אמר]</strong> <strong>רבא</strong> עצמו: <strong>כל דבר</strong> שיש בו אונאה <strong>שבמדה, ושבמשקל ושבמנין, אפילו פחות מכדי אונאה</strong> — <strong>חוזר.</strong> שדין אונאה ששיעורו בשתות, וכן שאר הפרטים שבו, הם רק כשיש טעות בערכם של דברים, אבל כאשר יש הבדל במידות, שהן מוגדרות וברורות, אין הגבלות דיני אונאה חלות שם, ולכן בקרקעות אם היתה טעות במדה — חוזר.
 <strong>אלא</strong> המקרה היה ש<strong>אמר איהו</strong> <small>[הוא],</small> האריס: <strong>שדאי</strong> <small>[הטלתי,</small> זרעתי<small>]</small> <strong>בה כדאבעי</strong> <small>[כמה שהיה נחוץ]</small> <strong>לה,</strong> ולא נקב במדה מסויימת, <strong>ואיגלאי מילתא</strong> <small>[והתברר הדבר]</small> ש<strong>לא שדא</strong> <small>[הטיל,</small> זרע<small>]</small> <strong>בה כדאבעי</strong> <small>[כראוי]</small> <strong>לה,</strong> האם <strong>יש להם אונאה או אין להם אונאה?</strong> ואז אפשר לשאול האם <strong>כמאן דשדי בכדא דמיין</strong> <small>[כמוטלות בכד</small> הן <small>נחשבות]</small> <strong>ויש להם אונאה, או דלמא בטלינהו</strong> <small>[שמא בטלן]</small> <strong>אגב ארעא</strong> <small>[הקרקע]?</small>
 ובאותו מקרה: אם היתה הודאה במקצת, האם <strong>נשבעין עליהן, או אין נשבעין עליהן?</strong> ואף כאן השאלה: האם <strong>כמאן דשדיין בכדא דמיין</strong> <small>[כמוטלות בכד</small> הן <small>נחשבות]</small> ודינן כמטלטלין <strong>ונשבעין עליהן, או דלמא בטלינהו</strong> <small>[שמא בטלן]</small> <strong>אגב ארעא</strong> <small>[הקרקע]</small> <strong>ואין נשבעין עליהן,</strong> כפי שאין נשבעים בכלל על תביעות שבקרקעות!
  ושאלה אחרת בנושא זה: האם הקרבת <strong>עומר, מתירן</strong> באכילה, שכן כל תבואה שצמחה לפני העומר (ט"ז בניסן) הקרבת העומר מתירה אותה באכילה. וזו שלא צמחה עוד, אסורה עד להבאת העומר בשנה הבאה, <strong>או אין עומר מתירן?</strong> על כך שואלים: <strong>היכי דמי</strong> <small>[כיצד בדיוק היה הדבר]?</small> <strong>אי דאשרוש</strong> <small>[אם</small> מדובר פה בחטים <small>שכבר השרישו]</small> — הלא כבר <strong>תנינא</strong> <small>[שנינו]</small> הלכה בענין זה! <strong>אי</strong> <small>[אם]</small> ש<strong>לא אשרוש</strong> <small>[השרישו]</small> הלא גם כן <strong>תנינא</strong> <small>[שנינו].</small> <strong>דתנן</strong> <small>[ש</small>כן <small>שנינו</small> במשנה<small>]:</small> כל התבואות, <strong>אם השרישו קודם</strong> לזמן ה<strong>עומר</strong> — <strong>עומר מתירן</strong> באכילה כאשר יבוא לקצרן, <strong>ואם לאו</strong> <small>[לא],</small> שהשרישו אחרי הנפת העומר — <strong>אסורין</strong> (משום "חדש"), <strong>עד שיבא עומר הבא!</strong> ואם כן מה מקום לשאלה זו של רבא?
  ומשיבים:  <strong>לא צריכא</strong> <small>[נצרכה]</small> אלא באופן כזה: <strong>דחצדינהו וזרעינהו</strong> <small>[שקצר אותם, וזרע אותם]</small> <strong>קודם לעומר, ואתא ליה</strong> <small>[ובא לו]</small> ה<strong>עומר, וחליף עילוייהו</strong> <small>[וחלף,</small> עבר <small>עליהם],</small> <strong>ולא אשרוש</strong> <small>[השרישו]</small> <strong>קודם לעומר,</strong> 
## דף נז.
 והשאלה היא: <strong>מהו</strong> הדין מותר <strong>למינקט ומיכל מינייהו</strong> <small>[לקחת</small> מחיטין אלו עצמן <small>ולאכול מהן],</small> האם נאמר כי <strong>כמאן דשדיין בכדא דמי ושרינהו</strong> <small>[כמי שהן מוטלות בכד נחשבות, והתירן]</small> ה<strong>עומר,</strong> שהרי הונף העומר לאחר שנקצרו, <strong>או דלמא בטלינהו</strong> <small>[שמא בטלן]</small> <strong>אגב ארעא</strong> <small>[קרקע],</small> והן כזרועות שלא השרישו ונאסרו. לשאלות אלה לא נמצאה תשובה ולכן <strong>תיקו</strong> <small>[תעמוד]</small> השאלה במקומה.
 <big>א</big> <strong>אמר רבא אמר רב חסא, בעי</strong> <small>[שאל]</small> <strong>ר' אמי:</strong> אותם דברים שאמרנו שאין להם אונאה, האם <strong>אונאה</strong> בשיעור שתות דווקא <strong>אין להם,</strong> אבל <strong>ביטול מקח</strong> בטעות גדולה יותר <strong>יש להן,</strong> או <strong>אין להן? אמר רב נחמן: הדר</strong> <small>[חזר]</small> ו<strong>אמר</strong> <strong>רב חסא,</strong> כי <strong>פשיט</strong> <small>[פתר]</small> <strong>ר' אמי</strong> עצמו ואמר: <strong>אונאה אין להם, ביטול מקח יש להם. ר' יונה אמר</strong> דבר זה על <strong>הקדשות, ר' ירמיה אמר</strong> על <strong>קרקעות, ותרוייהו משמיה</strong> <small>[ושניהם משמו]</small> של <strong>ר' יוחנן אמרו: אונאה אין להם, ביטול מקח יש להן.</strong>
 ומעירים: <strong>מאן דאמר</strong> <small>[מי שאומר]</small> דין זה על <strong>הקדשות,</strong> <strong>כל שכן</strong> שהוא הדין על <strong>קרקעות,</strong> אבל <strong>מאן דאמר</strong> <small>[מי שאומר]</small> על <strong>קרקעות, אבל</strong> על <strong>הקדשות לא</strong> אמר. וכדברי <strong>שמואל,</strong> ש<strong>אמר שמואל: הקדש</strong> ה<strong>שוה מנה, שחיללו על שוה פרוטה</strong> — <strong>מחולל.</strong> משום שבעצם אין כלל בהקדש דין אונאה, ולכן מתחלל אפילו בכל שהוא.
 <strong>תנן התם</strong> <small>[שנינו שם</small> במשנה<small>]:</small> <strong>אם היה קודש בעל מום,</strong> שהחליף בו בהמה אחרת, הרי הוא עצמו <strong>יצא לחולין,</strong> שנפדה על ידי כך, <strong>וצריך לעשות לו דמים.</strong> כלומר, לחשב את מחירו, ולהוסיף כדי דמיו להקדש. ועל כך <strong>אמר ר' יוחנן: יצא לחולין</strong> — <strong>דבר תורה, וצריך לעשות לו דמים</strong> — <strong>מדבריהם</strong> שחכמים תיקנו שצריך להוסיף לו דמים עד כדי ערכו. <strong>וריש לקיש אמר: אף צריך לעשות לו דמים מן התורה.</strong>
 ומעתה נברר, <strong>במאי עסקינן</strong> <small>[במה</small> בדיוק <small>עוסקים אנו]?</small> <strong>אילימא</strong> <small>[אם תאמר]</small> שההבדל בין הערך הממשי, ובין הבהמה שנתנה כתמורה ופדיון, היה <strong>בכדי אונאה</strong> ולא יותר — <strong>בהא לימא</strong> <small>[בכך יאמר]</small> <strong>ריש לקיש</strong> כי <strong>צריך לעשות לו דמים דבר תורה? והתנן</strong> <small>[והרי</small> במשנתנו <small>שנינו]:</small> <strong>אלו דברים שאין להם אונאה: הקרקעות והעבדים והשטרות וההקדשות!</strong>
 <strong>אלא</strong> ודאי הכוונה שהיה הפרש ביניהם כדי <strong>ביטול מקח,</strong> האם <strong>בהא לימא</strong> <small>[בכך יאמר]</small> <strong>ר' יוחנן</strong> ש<strong>צריך לעשות לו דמים</strong> רק <strong>מדבריהם?</strong> <strong>והאמר</strong> <small>[והרי אמר]</small> <strong>ר' יונה</strong> דבר זה על <strong>הקדשות ור' ירמיה אמר</strong> על <strong>קרקעות,</strong> <strong>ותרוייהו משמיה</strong> <small>[ושניהם משמו]</small> של <strong>ר' יוחנן אמרי</strong> <small>[אומרים]:</small> <strong>אונאה אין להם,</strong> אבל <strong>ביטול מקח יש להם!</strong> ומשיבים: <strong>לעולם</strong> תפרש שכאן היה הבדל בכדי <strong>ביטול מקח, ואיפוך</strong> <small>[והפוך]</small> את השיטות, שמה שייחסו ל<strong>ר' יוחנן,</strong> אמרו <strong>ריש לקיש, ו</strong>מה שייחסו ל<strong>ריש לקיש</strong> באמת דברי <strong>ר' יוחנן</strong> הם.
 <strong>במאי קמיפלגי</strong> <small>[במה הם חולקים],</small> מה יסוד מחלוקתם? <strong>ב</strong>הלכ  שקבע <strong>שמואל,</strong> ש<strong>אמר שמואל: הקדש שוה מנה, שחיללו על שוה פרוטה</strong> — <strong>מחולל. מר אית ליה</strong> <small>[חכם זה,</small> ריש לקיש, <small>יש לו,</small> מקבל<small>]</small> את דברי <strong>שמואל,</strong> ולכן אמר שההקדש כבר נפדה מדין תורה, <strong>ומר לית ליה</strong> <small>[חכם זה,</small> רבי יוחנן, <small>אין לו,</small> אינו מקבל<small>]</small> את דברי <strong>שמואל.</strong>
 <strong>איבעית אימא</strong> <small>[אם תרצה אמור]</small> הסבר אחר: <strong>דכולי עלמא אית להו</strong> <small>[הכל יש להם,</small> מקבלים<small>]</small> את דברי <strong>שמואל,</strong> <strong>והכא בהא קמיפלגי</strong> <small>[וכאן בזה הם חלוקים],</small> <strong>מר סבר</strong> <small>[חכם זה סבור],</small> שמה שאמר שמואל הקדש <strong>שחיללו</strong> כוונתו: בדיעבד <strong>אין</strong> <small>[כן],</small> אבל <strong>לכתחילה</strong> — <strong>לא</strong> יעשה כן. <strong>ומר סבר</strong> <small>[וחכם זה סבור]</small> שלאו דווקא חיללו בדיעבד, אלא <strong>אפילו לכתחלה.</strong>
 <strong>איבעית אימא</strong> <small>[אם תרצה אמור]</small> והסבר את הקושי באופן אחר: <strong>לעולם</strong> מדובר כאן שהיה ההבדל בהקדש <strong>בכדי אונאה</strong> ולא יותר <strong>ולא תיפוך</strong> <small>[תהפוך]</small> את שיטות ר' יוחנן וריש לקיש, אלא בשיטת <strong>רב חסדא קמיפלגי</strong> <small>[חלוקים הם].</small> ש<strong>אמר</strong> רב חסדא: <strong>מאי</strong> <small>[מה</small> פירוש<small>]</small> שהקדשות <strong>אין להם אונאה</strong> — כוונתו: <strong>אינן בתורת אונאה,</strong> שאין חלים עליהם דיני האונאה הרגילים, אלא דינים חמורים יותר.
## דף נז:
 <strong>אפילו פחות מכדי אונאה חוזר.</strong>
 <strong>מיתיבי</strong> <small>[מקשים]</small> על כך ממה ששנינו בברייתא: יש <strong>רבית ואונאה להדיוט, ואין רבית ואונאה להקדש!</strong> ודוחים: <strong>מי אלימא ממתניתין</strong> <small>[האם</small> ברייתא זו <small>חזקה יותר ממשנתנו]</small> <strong>דאוקימנא</strong> <small>[שהעמדנוה</small> והסברנוה<small>]</small> שמדובר <strong>בתורת אונאה,</strong> כלומר, בפרטי דין אונאה ולא בעקרון. <strong>הכי נמי</strong> <small>[כך גם כן]</small> נסביר את הברייתא: יש <strong>רבית ודין אונאה להדיוט, ואין רבית ודין אונאה להקדש.</strong>
 ומקשים: <strong>אי הכי</strong> <small>[אם כך]</small> אתה מפרש <strong>היינו דקתני סיפא</strong> <small>[זה ששנוי בסופה]</small> של אותה ברייתא: <strong>זה חומר בהדיוט מבהקדש?!</strong> והרי לפי הסבר זה הדבר להיפך, חומר בהקדש מבהדיוט! ומשיבים: ביטוי זה נוגע רק על <strong>ארבית,</strong> שמותר לגבות רבית מן ההקדש. ושואלים עוד: <strong>ליתני נמי</strong> <small>[שישנה גם כן]:</small> <strong>זה חומר בהקדש מבהדיוט</strong> —על <strong>אונאה</strong> אם מונה את ההבדלים בין הקדש והדיוט!
  ודוחים:  <strong>הכי השתא</strong> <small>[כיצד אתה משווה]?</small> <strong>בשלמא</strong> <small>[נניח]</small> כשהוא אומר <strong>זה חומר בהדיוט מבהקדש</strong> יש בכך חידוש. ועוד, שזה <strong>ותו לא</strong> <small>[ולא עוד].</small> <strong>אלא הקדש,</strong> וכי יכול אתה לומר <strong>"זה חומר" ותו לא</strong> <small>[ולא יותר]?</small> והרי הקדש חמור מחולין בהרבה דברים!
 <big>א</big> כיון שהוזכר הדבר בברייתא, שואלים: <strong>רבית</strong> של <strong>הקדש היכי דמי</strong> <small>[איך היא בדיוק]?</small> <strong>אילימא</strong> <strong>דאוזפיה</strong> <small>[אם תאמר שהלווהו]</small> הגזבר לאדם פרטי כסף הקדש <strong>מאה במאה ועשרים</strong> — <strong>והלא</strong> אסור להשתמש בהקדש לצרכי חולין, ונמצא כי <strong>מעל הגזבר, וכיון שמעל הגזבר</strong> עם נתינת הכסף, הרי מיד <strong>יצאו מעותיו לחולין</strong> על ידי המעילה, <strong>והוו להו</strong> <small>[והרי נעשו]</small> של <strong>הדיוט,</strong> ויש בהם דין רבית כשאר הדיוטות!
 <strong>אמר רב הושעיא: הכא במאי עסקינן</strong> <small>[כאן במה אנו עוסקים]</small> — <strong>כגון שקיבל עליו</strong> אדם <strong>לספק</strong> למקדש <strong>סלתות מארבע</strong> סאין בסלע, ועלה המחיר, <strong>ועמדו</strong> מחירי הסלתות <strong>משלש</strong> בסלע. ו<strong>כדתניא</strong> <small>[וכפי ששנויה</small> ברייתא<small>]:</small> <strong>המקבל עליו לספק סלתות מארבע, ועמדו משלש,</strong> בכל זאת <strong>מספק מארבע,</strong> שהרי כך קיבל עליו. ואולם אם אירע להיפך, שקיבל עליו <strong>משלש,</strong> וירד המחיר, <strong>ועמדו מארבע</strong> — <strong>מספק מארבע.</strong> ונמצא איפוא שיש בכך כעין רבית, <strong>שיד הקדש על העליונה,</strong> ואף שבכגון זה אסור להדיוט — מותר להקדש.
 <strong>רב פפא אמר:</strong> יכול שיהא דין רבית בהקדש גם באופן פשוט: <strong>הכא</strong> <small>[כאן]</small> <strong>באבני בנין המסורות לגזבר עסקינן</strong> <small>[עוסקים אנו]</small> וכדברי <strong>שמואל.</strong> ש<strong>אמר שמואל: בונין</strong> את בנייני המקדש <strong>בחול,</strong> כדי לא לבוא לידי מעילה בקודש בתהליכי הבנין, <strong>ואחר כך מקדישים.</strong> ולכן יש לפי שעה לגזבר בידו רכוש שסופו להיעשות רכוש של קודש, אך בינתיים הוא חול, וכספים אלה השייכים להקדש, רשות לגזבר לעשות בהם כראות עיניו ואפילו להלוותם לאחרים.
 <big>ב</big> שנינו במשנה שארבעה דברים שנמנו בה <strong>אין בהן תשלומי כפל.</strong> ושואלים: <strong>מנהני מילי</strong> <small>[מנין דברים אלה]?</small> ומשיבים: <strong>דתנו רבנן</strong> <small>[ששנו חכמים]</small> על הכתוב "על כל דבר פשע, על שור, על חמור, על שה, על שלמה, על כל אבדה... אשר ירשיעון אלהים, ישלם שנים לרעהו" (שמות כב, ח). ודרשו: <strong>"על כל דבר פשע"</strong> הרי זה <strong>כלל: "על שור, על חמור, על שה, על שלמה"</strong> — <strong>פרט, "על כל אבדה אשר יאמר</strong> כי הוא זה <strong>"</strong>— <strong>חזר וכלל.</strong>
 ואם כך, יש בפסוק <strong>כלל ופרט וכלל.</strong> ולפי כללי מדרש ההלכה, <strong>אי</strong> <small>[אין]</small> <strong>אתה דן</strong> עניינו של פסוק זה, <strong>אלא כעין הפרט; מה הפרט מפורש</strong> — <strong>דבר המטלטל וגופו</strong> (הוא עצמו) <strong>ממון</strong> — <strong>אף כל דבר המטלטל וגופו ממון</strong> בכלל זה.
  ולכן <strong>יצאו קרקעות</strong> — <strong>שאינן מטלטלין, יצאו עבדים שהוקשו</strong> (הושוו) <strong>לקרקעות</strong> לענייני הלכה רבים. <strong>יצאו שטרות, שאף על פי שמטלטלין</strong> — <strong>אין גופן ממון,</strong> ואין הם אלא ראיה להתחייבות ממקרא, ואילו לענין <strong>הקדשות, אמר קרא</strong> <small>[הכתוב]</small> שם <strong>"רעהו"</strong> (שם), ונלמד מכך: <strong>רעהו ולא</strong> <strong>הקדש.</strong> 
 <big>ג</big> שנינו שאין בדברים אלה <strong>תשלומי ארבעה וחמשה.</strong> ושואלים: <strong>מאי טעמא</strong> <small>[מה טעמו</small> של דבר<small>]?</small> ומסבירים: <strong>תשלומי ארבעה וחמשה אמר רחמנא</strong> <small>[אמרה תורה]</small> <strong>ולא תשלומי שלשה וארבעה.</strong> וכיון שכבר הוכחנו מן הכתוב שאין בהם כפל, לא חל עליהם דין ארבעה וחמשה.
 <big>ד</big> שנינו במשנה כי <strong>שומר חנם אינו נשבע</strong> על דברים אלה. ושואלים: <strong>מנהני מילי</strong> <small>[מנין דברים אלה]?</small> ומשיבים: <strong>דתנו רבנן</strong> <small>[ששנו חכמים],</small> נאמר "כי יתן איש אל רעהו כסף או כלים לשמור, וגונב מבית האיש, אם ימצא הגנב ישלם שנים. אם לא ימצא הגנב, ונקרב בעל הבית אל האלהים..." (שמות כב, ו–ז). ודרשו: <strong>"כי יתן איש אל רעהו"</strong> הרי זה <strong>כלל, "כסף או כלים"</strong> — <strong>פרט, "וגנב מבית האיש"</strong> — <strong>חזר וכלל.</strong>
 ואם כן הרי זה <strong>כלל ופרט וכלל,</strong> ופסוק זה <strong>אי אתה דן אלא כעין הפרט: מה הפרט מפורש</strong> — <strong>דבר המטלטל וגופו ממון</strong> — <strong>אף כל דבר המטלטל וגופו ממון</strong> דינו כך,
 <strong>יצאו קרקעות</strong> — <strong>שאינן מטלטלין, יצאו עבדים שהוקשו לקרקעות, יצאו שטרות שאף על פי שמטלטלין אין גופן ממון.</strong> ולגבי <strong>הקדשות</strong> הלא <strong>אמר קרא</strong> <small>[הכתוב]</small> <strong>"רעהו"</strong> (שם), לומר: <strong>רעהו ולא של הקדש.</strong>
 <big>ה</big> עוד שנינו במשנה כי <strong>נושא שכר אינו משלם,</strong> אם נגנבו דברים אלה או אבדו מרשותו. ושואלים: <strong>מנהני מילי</strong> <small>[מנין דברים אלה]?</small> ומסבירים: <strong>תנו רבנן</strong> <small>[ששנו חכמים]</small> על הכתוב: "כי יתן איש אל רעהו חמור או שור, או שה, וכל בהמה לשמור, ומת או נשבר או נשבה אין רואה... ואם גנוב ייגנב מעמו ישלם לבעליו" (שמות כב, ט–יא). ודרשו: <strong>"כי יתן איש אל רעהו"</strong> הרי זה <strong>כלל, "חמור או שור או שה"</strong> — <strong>פרט, "וכל בהמה לשמר"</strong> — <strong>חזר וכלל.</strong>
 הרי זה <strong>כלל ופרט וכלל,</strong> ו<strong>אי</strong> <small>[אין]</small> <strong>אתה דן אלא כעין הפרט: מה הפרט מפורש</strong> — <strong>דבר המטלטל וגופו ממון</strong> — <strong>אף כל דבר המטלטל וגופו ממון.</strong>
 הרי <strong>יצאו קרקעות</strong> — <strong>שאינן מטלטלין, יצאו עבדים שהוקשו לקרקעות, יצאו שטרות שאף על פי שמטלטלין אין גופן ממון.</strong> ולגבי <strong>הקדשות</strong> הלא <strong>אמר קרא</strong> <small>[הכתוב]</small> <strong>"רעהו"</strong> (שם), לומר: <strong>רעהו ולא של הקדש.</strong> 
 <big>ו</big> למדנו איפוא את המקור בתורה להלכות אלה שנזכרו במשנה, ועתה באים לבררן לגופן. נאמר במשנה זו ש<strong>שומר חנם אינו נשבע</strong> על גניבה ואבידה. <strong>ורמינהו</strong> <small>[ואנו משליכים,</small> מראים סתירה<small>]</small> ממה ששנינו: <strong>בני העיר ששלחו את שקליהן</strong> שנותנים בחודש אדר לצורך המקדש, לירושלים, <strong>ונגנבו</strong> השקלים <strong>או שאבדו,</strong>
 <strong>אם משנתרמה התרומה</strong> של הכסף במקדש, לפי שהיו מכניסים את כל השקלים שהגיעו לחדר מיוחד, ששם היו תורמים (מרימים ומקדישים) מהם חלק עבור צרכי הקרבנות של החודשים הבאים, ותרומה זו היתה כדי לשתף את כל ישראל בקרבנות הציבור,
## דף נח.
 ומשעת תרומה נחשב כל כסף השקלים, בין זה שהגיע כבר לתעודתו, ובין זה שלא הגיע, כשייך למקדש, הרי השליחים <strong>נשבעין לגזברין</strong> שלא שלחו ידם בהם. <strong>ואם לאו</strong> <small>[לא]</small> שעדיין לא נתרמה תרומה, <strong>נשבעין</strong> השליחים <strong>לבני העיר, ובני העיר שוקלין</strong> שקלים <strong>אחרים תחתיהן. נמצאו</strong> השקלים שאבדו, <strong>או שהחזירום הגנבים</strong> — <strong>אלו ואלו</strong>, גם השקלים הקודמים וגם אלה שחזרו ונתנו, <strong>שקלים הם</strong> ויש בהם קדושת כספי קודש, <strong>ואין עולין להם לשנה הבאה.</strong> שאין נתינה כפולה זו של השקלים בשנה זו, פוטרת את בני העיר מלתת שקליהם לשנה הבאה. ולעניננו הרי מוכח מכאן כי נשבעים על ההקדשות!
 <strong>אמר שמואל: הכא בנושא שכר עסקינן</strong> <small>[כאן ב</small>שליח <small>מקבל שכר עוסקים אנו].</small> ושבועה זו אינה באה כדי לפטרם מאחריות עבור הגניבה, אלא <strong>נשבעין ליטול שכרן,</strong> שהרי הם רוצים לקבל את השכר שנקצב להם, ולכן נשבעים שהם מצידם עשו את עבודתם בשלימות. ומקשים: <strong>אי הכי</strong> <small>[אם כך]</small> מדוע <strong>נשבעין לגזברין? לבני העיר מבעי ליה</strong> <small>[צריך להם]</small> שישבעו, שהרי מבני העיר הם התובעים! <strong>אמר רבה:</strong> הכוונה היא <strong>נשבעין לבני העיר במעמד גזברין, כי היכי</strong> <small>כדי</small> ש<strong>לא נחשדינהו</strong> <small>[יחשדו בהם]</small> הגזברין בבני אותה עיר שלא תרמו שקליהם כלל. <strong>ואי נמי</strong> <small>[או גם כן]</small> <strong>כי היכי</strong> <small>[כדי]</small> ש<strong>לא לקרו להו</strong> <small>[יקראו להם]</small> <strong>"פושעים"</strong> <small>["רשלנים"],</small> על כן נשבעים השליחים שהם עשו מצידם את כל הראוי להיעשות.
  ושואלים:  <strong>והא</strong> <small>[והרי]</small> <strong>נגנבו או שאבדו קתני</strong> <small>[שנה],</small> <strong>ושומר שכר בגניבה ואבידה חיובי מיחייב</strong> <small>[חייב</small> הוא<small>]!</small> <strong>והכא נמי</strong> <small>[וכאן גם כן],</small> שהם שומרים על הקדש, <strong>נהי דשלומי לא משלמי</strong> <small>[ואם אמנם שלשלם אינם משלמים]</small> על הגניבה, <strong>אגרייהו מיהא לפסיד</strong> <small>[שכרם לפחות יפסדו],</small> שהרי אחריותם על השמירה כוללת גניבה ואבידה!
 <strong>אמר רבה:</strong> מה שנאמר כאן <strong>נגנבו</strong> — כוונתו <strong>בלסטים מזויין,</strong> שאינו גנב רגיל אלא שודד, והרי זה אונס, ששומר שכר אינו חייב עליו. וכן <strong>אבדו</strong> כוונתו <strong>שטבעה ספינתו בים,</strong> שאבידה כזו היא אונס, ושומר שכר אינו חייב בה.
 <strong>ר' יוחנן אמר</strong> הסבר אחר: <strong>הא מני</strong> <small>[</small>משנה <small>זו</small> כשיטת <small>מי היא]</small> — כשיטת <strong>ר' שמעון היא,</strong> ש<strong>אמר: קדשים שחייב באחריותן יש להן אונאה, ו</strong>לכן גם <strong>נשבעין עליהם.</strong>
 ושואלים: <strong>התינח</strong> <small>[נניח]</small> על פי תירוץ זה, <strong>עד שלא נתרמה התרומה,</strong> שאז אחריות השקלים היא על בני העיר, ולכן לר' שמעון נשבעים עליהם, ואולם <strong>משנתרמה התרומה קדשים שאינו חייב באחריותן נינהו</strong> שוב אין אחריותם על בני העיר כלל, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>תורמין</strong> מן השקלים בלשכה במקדש, ומכוונים בזה להוציא ידי חובה <strong>על האבוד</strong> בדרך, <strong>ועל הגבוי</strong> כבר שלא הגיע, <strong>ועל העתיד לגבות.</strong> ואם כן משעה זו אין עוד אחריות בני העיר על הכספים!
 <strong>אלא אמר ר' אלעזר:</strong> יש לדחות מה שאמרנו, ו<strong>שבועה זו</strong> שנשבעין השליחים <strong>תקנת חכמים היא, שלא יהו בני אדם מזלזלים בהקדשות,</strong> שאם ידעו שאין נשבעים עליהם, יחשבו שאין ההקדש חשוב, ואפשר לזלזל בשמירתו.
 <big>א</big> שנינו במשנה כי <strong>נושא שכר אינו משלם</strong> אם היה שומר את ההקדשות. <strong>רמי ליה</strong> <small>[הטיל לו,</small> הראה סתירה<small>]</small> <strong>רב יוסף בר חמא לרבה; תנן</strong> <small>[שנינו</small> במשנה<small>]:</small> <strong>נושא שכר אינו משלם, ורמינהו</strong> <small>[ומשליכים,</small> מראים סתירה<small>]</small> ממה ששנינו: גזבר של הקדש <strong>השוכר את הפועל לשמור את הפרה</strong> אדומה שלא תפסל, או <strong>לשמור את התינוק</strong> שהיה נשמר בטהרה מיום הולדתו כדי למלא את המים לאפר הפרה, או <strong>לשמור את הזרעים</strong> של תבואה שמייעדים אותה להקרבת העומר, <strong>אין נותנין לו שכר שבת,</strong> אם היה שכיר יום, <strong>לפיכך אין אחריות שבת עליו</strong> אם אירע קלקול באחד מאלה ביום השבת, כיון שאינו מקבל שכר על שמירתו בשבת.
 <strong>היה שכיר שבת</strong> (שבוע), שנשכר לשבוע שלם, או <strong>שכיר חדש, שכיר שנה, שכיר שבוע</strong> (שבע שנים) — <strong>נותנין לו</strong> וכוללים בשכרו גם <strong>שכר שבת, לפיכך אחריות שבת עליו.</strong> ולענייננו למדים אנו ששומר שכר של ההקדש חייב באחריותו. <strong>מאי לאו</strong> <small>[האם לא]</small> הכוונה <strong>לשלם</strong> מה שהפסיד?
  ודוחים:  <strong>לא,</strong> הכוונה היא רק לענין <strong>להפסיד שכרו</strong> על שהתרשל בשמירה. והקשה לו: <strong>אי הכי</strong> <small>[אם כך],</small> <strong>רישא דקתני</strong> <small>[ראש</small> הברייתא <small>ששנה</small> בה<small>]</small> <strong>אין אחריות שבת עליו</strong> — <strong>הכי נמי</strong> <small>[כך גם כן]</small> תפרש שהכוונה היא לענין <strong>להפסיד שכרו?!</strong> <strong>ומי אית ליה</strong> <small>[והאם יש לו]</small> <strong>שכר שבת?</strong> <strong>והא קתני</strong> <small>[והרי שנה]</small> ש<strong>אין נותנין לו שכר שבת,</strong> ובהכרח שמדובר באחריות לשמירת הדברים עצמם! <strong>אשתיק</strong> <small>[שתק]</small> רבה ולא מצא תשובה.
 <strong>אמר ליה</strong> <small>[לו]</small> רבה לרב יוסף בר חמא: <strong>מידי שמיע לך בהא</strong> <small>[וכי שמעת דבר ב</small>ענין <small>זה]?</small> <strong>אמר ליה</strong> <small>[לו]</small> <strong>הכי</strong> <small>[כך]</small> <strong>אמר רב ששת:</strong> שם מדובר <strong>בשקנו מידו,</strong> שעשו בענין זה הסכם מיוחד ועשו קנין, שיתחייב השומר באחריות. <strong>וכן אמר ר' יוחנן:</strong> מדובר שם <strong>בשקנו מידו.</strong>
 <big>ב</big> שנינו במשנה ש<strong>ר' שמעון אומר: קדשים שחייב באחריותן</strong> — <strong>יש להן אונאה, ושאינו חייב באחריותן</strong> — <strong>אין להם אונאה. תני תנא קמיה</strong> <small>[שנה חוזר המשניות לפני]</small> <strong>ר' יצחק בר אבא</strong> ברייתא זו: דברי ר' שמעון נדרשים מן הכתוב "נפש כי תחטא ומעלה מעל בה' וכחש בעמיתו בפקדון או בתשומת יד ...
 " (ויקרא ה, כא) וכך הוא דורש: <strong>קדשים שחייב באחריותן</strong> — <strong>חייב</strong> להשבע עליהם, לפי <strong>שאני קורא בהן: "בה' וכחש"</strong> ועל ידי צירוף המילים באופן זה, משמע שאף ש"כחש בה'", נשבע. <strong>ושאינו חייב באחריותן</strong> — <strong>פטור, שאני קורא בהן: "בעמיתו וכחש".</strong>
 <strong>אמר ליה</strong> <small>[לו]</small> ר' יצחק: <strong>כלפי לייא</strong> <small>[לאן,</small> אתה פונה<small>]?!</small> כלומר, דברים אלה מוזרים שהראיה היא כמעט היפך הענין.
## דף נח:
 <strong>איפכא מסתברא</strong> <small>[ההיפך</small> הוא <small>מסתבר]</small> לומר, שמה שחייב באחריותו הרי הוא כשלו, ולכן נכלל בכלל "רעהו", ומה שאינו חייב באחריותו הלא שייך לה'! <strong>אמר ליה</strong> <small>[לו]</small> חוזר המשניות: <strong>איסמיה</strong> <small>[האם אמחוק אותה]</small> את הברייתא הזו מגירסתי משום שהיא משובשת?
 <strong>אמר ליה</strong> <small>[לו]:</small> <strong>לא.</strong> אלא <strong>הכי קאמר</strong> <small>[כך אמר],</small> כך יש להבין את הדרשה, בשינוי בהדגשה: <strong>קדשים שחייב באחריותן, חייב</strong> בשבועה עליהם, <strong>דאיתרבו</strong> <small>[שהתרבו]</small> ונלמדו מן התוספת <strong>"בה' וכחש",</strong> שאפילו דבר שיש בו כאילו חלק שמים, כיון ששלו הוא — חייב עליו. <strong>ושאינו חייב באחריותן פטור</strong> בשבועה עליהם, <strong>דאמעיט</strong> <small>[שהתמעטו]</small> ממה שנאמר <strong>"בעמיתו וכחש".</strong> לומר: רק דבר השייך להדיוט, ל"עמיתו" הוא שנשבעים עליו, ולא אחר.
 <big>א</big> שנינו במשנה כי <strong>ר' יהודה אומר: אף המוכר ספר תורה, מרגלית ובהמה, אין להם אונאה. תניא</strong> <small>[שנויה</small> ברייתא<small>]</small> שיש בה הסבר לדברים. <strong>ר' יהודה אומר: אף המוכר ספר תורה אין לה אונאה</strong> — <strong>לפי שאין קץ לדמיה.</strong> שהרי תורת ה' היא, וכל חפצים לא ישוו בה. <strong>בהמה ומרגלית אין להם אונאה</strong> — <strong>מפני שאדם רוצה לזווגן.</strong> שלעיתים רוצה אדם לצרף בהמה לצמד תואם, או מרגלית להשלים צמד או מחרוזת, ולכן אינו מקפיד על מחירם, לפי שעל ידי קנייתם מרויח הרבה.
 <strong>אמרו לו: והלא הכל אדם רוצה לזווגן,</strong> שהרי גם דברים אחרים, יתכן שירצה אדם לצרפם זה לזה, כדי שתהיה לו מערכת שלמה, ואם כן לא תהיה אונאה בשום דבר. ושואלים: <strong>ור' יהודה</strong> מה עונה הוא על כך? ומשיבים: לדעתו, <strong>הני חשיבי ליה, והני לא חשיבי ליה</strong> <small>[אלה חשובים בעיניו, ואלה אינם חשובים בעיניו].</small> ולבירור שיטת ר' יהודה שואלים: ודברים שאין בהם אונאה, <strong>עד כמה</strong> השיעור? שוודאי אין הכוונה בכל מחיר שבעולם. <strong>אמר אמימר: עד כדי דמיהם.</strong> כלומר, אפשר לומר שאדם מוכן לשלם עד כפליים מן המחיר הקצוב.
  באותה שיטה <strong>תניא</strong> <small>[שנויה</small> ברייתא<small>],</small> <strong>ר' יהודה בן בתירא אומר: אף המוכר סוס וסייף וחטיטום</strong> (מגן) <strong>במלחמה</strong> — <strong>אין להם אונאה, מפני שיש בהם חיי נפש</strong> בשעה זו, ואדם מוכן לשלם כל סכום עבורם.
 <big>ב משנה</big> <strong>כשם ש</strong>יש איסור <strong>אונאה במקח וממכר, כך</strong> יש איסור <strong>אונאה</strong> (מרמה וצער) <strong>בדברים</strong> בלבד שאין בהם קנין ומכירה. כגון: <strong>לא יאמר לו</strong> למוכר <strong>"בכמה חפץ זה"? והוא אינו רוצה ליקח</strong> (לקנות) ונמצא המוכר סבור שעומד לקנות ממנו, ולבסוף מצטער שלא קנה. וסוג אחר של אונאה — <strong>אם היה</strong> אדם <strong>בעל תשובה, לא יאמר לו "זכור מעשיך הראשונים". אם הוא בן גרים, לא יאמר לו "זכור מעשה אבותיך", שנאמר: "וגר לא תונה, ולא תלחצנו"</strong> (שמות כב, כ).
 <big>ג גמרא</big> <strong>תנו רבנן</strong> <small>[שנו חכמים]:</small> נאמר "ו <strong>לא תונו איש את עמיתו</strong> ויראת מאלהיך כי אני ה' אלהיכם" (ויקרא כה, יז). ומפרשים: <strong>באונאת דברים הכתוב מדבר.</strong> ודנים בדבר: <strong>אתה אומר באונאת דברים, או אינו אלא באונאת ממון? כשהוא אומר</strong> קודם <strong>"וכי תמכרו ממכר לעמיתך, או קנה מיד עמיתך,</strong> אל תונו איש את אחיו<strong>"</strong> (שם יד) <strong>הרי אונאת ממון אמור</strong> שם במפורש, <strong>הא</strong> <small>[הרי]</small> <strong>מה אני מקיים</strong> ומפרש <strong>"</strong>ו<strong>לא תונו איש את עמיתו"</strong> — <strong>באונאת דברים.</strong>
 <strong>הא</strong> <small>[הרי]</small> <strong>כיצד?</strong> — <strong>אם היה בעל תשובה</strong> אל יזכיר לו מעשיו הרעים, <strong>אל יאמר לו "זכור מעשיך הראשונים". אם היה בן גרים אל יאמר לו "זכור מעשה אבותיך". אם היה גר ובא ללמוד תורה, אל יאמר לו "פה שאכל נבילות וטריפות, שקצים ורמשים, בא ללמוד תורה שנאמרה מפי הגבורה"?</strong>
 וכן, <strong>אם היו יסורין באין עליו,</strong> או <strong>אם היו חלאים</strong> (מחלות) <strong>באין עליו, או שהיה מקבר את בניו, אל יאמר לו כדרך שאמרו לו חביריו לאיוב "הלא יראתך כסלתך תקותך ותם דרכיך. זכר נא מי הוא נקי אבד"</strong> (איוב ד' ו–ז), כלומר, בוודאי חטאת, שלולא כן לא היה קורה לך כך. שכל אלה בגדר אונאת דברים הם.
  ועוד:  <strong>אם היו חמרים מבקשין תבואה</strong> ממנו ואין לו, <strong>לא יאמר להם "לכו אצל פלוני שהוא מוכר תבואה", ויודע בו שלא מכר מעולם,</strong> ונמצא מצער את החמרים ואותו האיש לחינם. <strong>ר' יהודה אומר: אף לא יתלה עיניו על המקח</strong> ויתבונן בו כקונה <strong>בשעה שאין לו דמים</strong> לקנותו. וכל ענייני אונאת דברים הרי אינם גלויים, ולא תמיד אפשר להוכיח שעשה אדם בזדון, <strong>שהרי הדבר מסור ללב</strong> פעמים רבות, ואי אפשר לדעת אם נתכוון לכך, <strong>וכל דבר המסור ללב נאמר בו,</strong> כפי שנאמר בכתוב שהובא למעלה <strong>"ויראת מאלהיך",</strong> שהרי ה' בוודאי יודע מה היה בלבו של אדם.
 <strong>אמר ר' יוחנן משום</strong> <small>[בשם]</small> <strong>ר' שמעון בן יוחאי: גדול</strong> עוון <strong>אונאת דברים, מאונאת ממון, שזה נאמר בו "ויראת מאלהיך", וזה לא נאמר בו "ויראת מאלהיך". ור' אלעזר אומר</strong> טעם אחר: <strong>זה</strong> שבדברים, הרי הוא חוטא ופוגע <strong>בגופו, וזה</strong> רק <strong>בממונו. ר' שמואל בר' נחמני אמר: זה,</strong> אונאת ממון, <strong>ניתן להישבון,</strong> שהרי יכול להחזיר לו את הממון שנטל שלא כדין, <strong>וזה לא ניתן להישבון.</strong>
 <strong>תני תנא קמיה</strong> <small>[שנה חוזר המשניות לפני]</small> <strong>רב נחמן בר יצחק: כל המלבין פני חבירו ברבים כאילו שופך דמים. אמר ליה</strong> <small>[לו]</small> רב נחמן בר יצחק: <strong>שפיר קא אמרת</strong> <small>[יפה אמרת],</small> <strong>דחזינא ליה דאזיל סומקא ואתי חוורא</strong> <small>[שהרי אנו רואים אותו</small> את המתבייש שלאחר שהוא מאדים מבושה, <small>שהולך האודם</small> מפניו, <small>ובא החיורון]</small> והרי זה כשופך את דמו. <strong>אמר ליה</strong> <small>[לו]</small> <strong>אביי לרב דימי: במערבא במאי זהירי</strong> <small>[בארץ ישראל, במה,</small> באיזו מצוה, <small>נזהרים]</small> ביותר? <strong>אמר ליה</strong> <small>[לו]:</small> <strong>באחוורי אפי</strong> <small>[בהלבנת פנים],</small> ש<strong>אמר ר' חנינא: הכל יורדין לגיהנם חוץ משלשה.</strong>
 ולפני שנגמר הדבר שואלים: <strong>הכל סלקא דעתך</strong> <small>[עולה על דעתך]</small> לומר, וכי אין אנשים שאינם יורדים לגיהנם? <strong>אלא אימא</strong> <small>[אמור]</small> כך: <strong>כל היורדין לגיהנם עולים, חוץ משלשה שיורדין ואין עולין</strong> מפני רוע מעשיהם. <strong>ואלו הן: הבא על אשת איש,</strong> שחוטא גם לשמים וגם לבריות חטא חמור מאד, <strong>והמלבין פני חבירו ברבים, והמכנה שם רע לחבירו.</strong> ושואלים: <strong>מכנה היינו</strong> <small>[הריהו]</small> <strong>מלבין,</strong> ומה ההבדל ביניהם, שהרי גם הוא ממלביני הפנים! ומשיבים: <strong>אף על גב דדש ביה בשמיה</strong> <small>[אף על פי שהוא רגיל בו בשמו]</small> והכל רגילים לקרוא לו כך, מכל מקום כיון שמתכון לכנותו בשם רע, עונשו גדול מאד.
 <strong>אמר רבה בר בר חנה אמר ר' יוחנן:</strong>
## דף נט.
 <strong>נוח לו לאדם שיבוא על ספק אשת איש ואל ילבין פני חבירו ברבים.</strong> ושואלים: <strong>מנא לן</strong> <small>[מנין לנו</small> דבר זה<small>]?</small> ומשיבים: <strong>מדדרש</strong> <small>[ממה שדרש]</small> <strong>רבא, דדרש רבא</strong> שדרש: <strong>מאי דכתיב</strong> <small>[מהו שנאמר]</small> <strong>"ובצלעי שמחו ונאספו... קרעו ולא דמו"</strong> (תהילים לה, טו) — <strong>אמר דוד לפני הקדוש ברוך הוא: רבונו של עולם! גלוי וידוע לפניך שאם היו מקרעים בשרי לא היה דמי שותת לארץ</strong> ("קרעו ולא דמו") שמפני רוב התעניות כחש בשרו עליו,
 <strong>ולא עוד אלא,</strong> כמה מציקים לי שונאי, <strong>אפילו בשעה שעוסקין</strong> בזמן הלימוד בציבור <strong>בנגעים ואהלות,</strong> שהם מהלכות טומאה וטהרה, <strong>אומרים לי</strong> בשאלה שאיננה כלל מן הענין: <strong>דוד, הבא על אשת איש מיתתו במה?</strong> כדי להזכיר לו שחטא באשת איש, באשת אוריה החתי. <strong>ואני אומר להם:</strong> הבא על אשת איש <strong>מיתתו בחנק</strong> (אם היו עדים והתראה) אבל <strong>יש לו חלק לעולם הבא, אבל המלבין את פני חבירו ברבים אין לו חלק לעולם הבא.</strong> ומכאן שגדול עונש מביישי דוד, מחטאו של דוד עצמו.
 <strong>אמר מר זוטרא בר טוביה אמר רב, ואמרי לה</strong> <small>[ויש אומרים]</small> ש<strong>אמר</strong> זאת <strong>רב חנא בר ביזנא אמר ר' שמעון חסידא,</strong> <strong>ואמרי לה</strong> <small>[ויש אומרים]</small> ש<strong>אמר ר' יוחנן משום</strong> <small>[בשם]</small> <strong>ר' שמעון בן יוחאי: נוח לו לאדם שיפיל עצמו לכבשן האש</strong> וישרף בו, <strong>ואל ילבין פני חבירו ברבים. מנא לן</strong> <small>[מנין לנו</small> דברים אלה<small>]</small> — <strong>מתמר, דכתיב</strong> <small>[שנאמר]:</small> "ויאמר יהודה הוציאוה ותשרף <strong>היא מוצאת והיא שלחה אל חמיה</strong> לאמור לאיש אשר אלה לו אנכי הרה" (בראשית לח, כד–כה), שגם כאשר הוליכוה להישרף לא הודיעה לרבים שיהודה הוא שבא עליה, אלא רק רמזה לו שהוא עצמו יחליט בדבר, הרי שהיתה מוכנה ללכת לכבשן האש ולא להלבין את פניו.
 <big>א</big> ועוד בהלכות אונאה, <strong>אמר רב חננא בריה</strong> <small>[בנו]</small> של <strong>רב אידי: מאי דכתיב</strong> <small>[מהו שנאמר]</small> <strong>"ולא תונו איש את עמיתו"</strong> (ויקרא כה, יז) לשון זו, "עמיתו", משמעה עם שאתו, <strong>עם שאתך בתורה ובמצוות, אל תוניהו</strong> אדם השומר תורה ומצוותיה אל תצער אותו. <strong>אמר רב: לעולם יהא אדם זהיר באונאת אשתו</strong> ואל תצער אותה, <strong>שמתוך שדמעתה מצויה</strong> והיא בוכה מיד, <strong>אונאתה</strong> (עונש על אונאתה) <strong>קרובה.</strong>
 <strong>אמר ר' אלעזר: מיום שנחרב בית המקדש ננעלו שערי תפילה,</strong> ואין תפילתו של אדם נשמעת עוד כמקודם, <strong>שנאמר: "גם כי אזעק ואשוע שתם תפילתי"</strong> (איכה ג, ח). ואולם <strong>אף על פי ששערי תפילה ננעלו</strong> — <strong>שערי דמעות לא ננעלו</strong>, <strong>שנאמר: "שמעה תפלתי ה' ושועתי האזינה אל דמעתי אל תחרש"</strong> (תהלים לט, יג) — אינו מבקש שה' ישמע לדמעותיו, אלא מובטח לו שכן יהא.
 <strong>ואמר רב</strong> כעין השלמה למה שאמר קודם: ומכל מקום <strong>כל ההולך בעצת אשתו נופל בגיהנם שנאמר: "רק לא היה כאחאב</strong> אשר התמכר לעשות הרע בעיני ה' אשר הסתה אותו איזבל אשתו (מלכים א' כא, כה). <strong>אמר ליה</strong> <small>[לו]</small> <strong>רב פפא לאביי: והא אמרי אינשי</strong> <small>[והרי אומרים אנשים]</small> כפתגם מקובל: אם <strong>איתתך גוצא</strong> <small>[אשתך נמוכה]</small> <strong>— גחין ותלחוש</strong> <small>[גחון ולחש]</small> <strong>לה</strong> והתייעץ עמה, משמע שראוי ללכת בעצת אשתו! ומשיבים: <strong>לא קשיא</strong> <small>[אינו קשה]</small> — <strong>הא במילי דעלמא</strong> <small>[זה בענייני העולם]</small> אין ראוי לשמוע בעצתה, <strong>והא במילי דביתא</strong> <small>[וזה בענייני הבית]</small> כדאי להתייעץ עמה. <strong>לישנא אחרינא</strong> <small>[לשון אחרת]:</small> <strong>הא במילי דשמיא</strong> <small>[זה בענייני שמים]</small> אין ללכת בעצתה, <strong>והא במילי דעלמא</strong> <small>[וזה בענייני העולם]</small> ראוי להתייעץ איתה.
 <strong>אמר רב חסדא: כל השערים</strong> של שמים עשויים להיות <strong>ננעלים, חוץ משערי אונאה,</strong> שמי שציערוהו שערי שמים פתוחים לצעקתו, <strong>שנאמר: "</strong>ו<strong>הנה ה' נצב על חומת אנך ובידו אנך"</strong> (עמוס ז, ז), כלומר, כלי המידה, האנך, הוא הכלי שכביכול מצוי תמיד בידי ה', לראות אם לא נעשה עוול. ו<strong>אמר ר' אלעזר: הכל,</strong> כל עבירות שנעשות, <strong>נפרע</strong> ה' <strong>בידי שליח, חוץ מאונאה, שנאמר: "ובידו אנך",</strong> שה' בעצמו נפרע ממנה.
 <strong>אמר ר' אבהו: שלשה</strong> חטאים <strong>אין הפרגוד</strong> שבין העולם לשכינה <strong>ננעל בפניהם</strong> ותמיד מגיעה התלונה על כך, והם: <strong>אונאה, וגזל, ועבודה זרה.</strong> וראיה לדבר: <strong>אונאה דכתיב</strong> <small>[שנאמר]:</small> <strong>"ובידו אנך". גזל דכתיב</strong> <small>[שנאמר]:</small> <strong>"חמס ושד ישמע בה על פני תמיד"</strong> (ירמיהו ו, ז), שתמיד ללא הפסק באה התלונה על חטא זה לפני ה', וכן <strong>עבודה זרה דכתיב</strong> <small>[שנאמר]:</small> <strong>"העם המכעסים אתי על פני תמיד</strong> זובחים בגנות ומקטרים על הלבנים
 <strong>"</strong>(ישעיה סה, ג). ואגב הדברים שנאמרו ביחסים בין אדם וביתו מביאים מה ש<strong>אמר רב יהודה: לעולם יהא אדם זהיר בתבואה בתוך ביתו,</strong> שתמיד תהיה תבואה בבית, לפי <strong>שאין מריבה מצויה בתוך ביתו של אדם אלא על עסקי תבואה, שנאמר "השם גבולך שלום חלב חטים ישביעך"</strong> (תהילים קמז, יד), שאם חלב חטים בבית — שלום בו. <strong>אמר רב פפא: היינו דאמרי אינשי</strong> <small>[הוא שאומרים אנשים]</small> כפתגם מקובל: <strong>כמשלם שערי מכדא נקיש ואתי תגרא בביתא</strong> <small>[כאשר נגמרים השעורים מן הכד מקישה ובאה התיגרה בבית].</small>
 <strong>ואמר רב חיננא בר פפא: לעולם יהא אדם זהיר</strong> שתהא <strong>תבואה בתוך ביתו, שלא נקראו ישראל "דלים" אלא על עסקי תבואה</strong> שנלקחה מהם, <strong>שנאמר: "והיה אם זרע ישראל</strong> ועלה מדין ועמלק ובני קדם<strong>"</strong> (שופטים ו, ג) <strong>וכתיב</strong> <small>[ונאמר]:</small> <strong>"ויחנו עליהם</strong> וישחיתו את יבול הארץ<strong>"</strong> (שם ד). ונאמר <strong>"וידל ישראל מאד מפני מדין"</strong> (שם ו). <strong>אמר</strong>
 <strong>ר' חלבו: לעולם יהא אדם זהיר בכבוד אשתו, שאין ברכה מצויה בתוך ביתו של אדם אלא בשביל אשתו,</strong> ורמז לדבר, <strong>שנאמר "ולאברם הטיב בעבורה</strong> ויהי לו צאן ובקר<strong>"</strong> (בראשית יב, טז). <strong>והיינו</strong> <small>[וזהו]</small> ש<strong>אמר להו</strong> <small>[להם]</small> <strong>רבא לבני מחוזא</strong> עירו: <strong>אוקירו לנשייכו, כי היכי דתתעתרו</strong> <small>[כבדו את נשיכם כדי שתתעשרו</small> בזכות זאת<small>].</small>
 <big>ב</big> עוד מעשה שהיה קשור בענייני אונאת דברים. <strong>תנן התם</strong> <small>[שנינו שם</small> במשנה<small>]:</small> תנור של חרס ש<strong>חתכו חוליות</strong> חוליות לרוחבו, <strong>ונתן חול בין חוליא לחוליא, ר' אליעזר מטהר,</strong> שלדעתו כיון שיש הפסק חול בין החוליות אין זה נחשב ככלי שלם, ואיננו מקבל טומאה. <strong>וחכמים מטמאין,</strong> שהרי בפועל תנור שלם הוא וראוי למלאכה.
## דף נט:
 <strong>וזה הוא</strong> הקרוי <strong>תנור של עכנאי.</strong> ושואלים: <strong>מאי</strong> <small>[מה</small> פירוש<small>],</small> ומדוע קוראים לו <strong>עכנאי</strong> (נחש)? <strong>אמר רב יהודה אמר שמואל: שהקיפו</strong> עליו חכמים <strong>דברים כעכנא זו,</strong> כנחש זה השוכב בעיגול, <strong>וטמאוהו. תנא</strong> <small>[שנה</small> החכם<small>]:</small> ב<strong>אותו היום</strong> שדנו בדבר, <strong>השיב ר' אליעזר כל תשובות שבעולם</strong> להוכיח דעתו <strong>ולא קיבלו</strong> חכמים <strong>הימנו</strong> (ממנו), ולא הודו לדבריו.
 לבסוף כשלא יכול להוכיח בטענותיו <strong>אמר להם</strong> לחכמים: <strong>אם הלכה כמותי</strong> — <strong>חרוב זה יוכיח. נעקר חרוב ממקומו מאה אמה, ואמרי לה</strong> <small>[ויש אומרים]</small> <strong>ארבע מאות אמה. אמרו לו</strong> חכמים: <strong>אין מביאין ראיה מן החרוב</strong> לענין הלכה. <strong>חזר ואמר להם: אם הלכה כמותי</strong> — <strong>אמת המים</strong> והמים שבתוכה <strong>יוכיחו. חזרו</strong> המים אשר ב<strong>אמת המים לאחוריהם</strong> וזרמו בכיוון ההפוך. <strong>אמרו לו: אין מביאין ראיה מאמת המים.</strong>
 <strong>חזר ואמר להם: אם הלכה כמותי</strong> — <strong>כותלי בית המדרש יוכיחו.</strong> ואכן <strong>הטו כותלי בית המדרש ליפול. גער בהם ר' יהושע</strong> בכתלים, <strong>אמר להם: אם תלמידי חכמים מנצחים זה את זה</strong> (מתווכחים) <strong>בהלכה, אתם מה טיבכם</strong> בריב זה? מספרים: <strong>לא נפלו</strong> הכתלים <strong>מפני כבודו של ר' יהושע, ולא זקפו</strong> לגמרי <strong>מפני כבודו של ר' אליעזר, ועדין מטין ועומדין.</strong>
 <strong>חזר</strong> ר' אליעזר <strong>ואמר להם: אם הלכה כמותי</strong> — <strong>מן השמים יוכיחו. יצאתה</strong> (יצאה) <strong>בת קול</strong> משמים <strong>ואמרה</strong> להם: <strong>מה לכם אצל ר' אליעזר שהלכה כמותו בכל מקום.</strong>
 <strong>עמד ר' יהושע על רגליו ואמר:</strong> כבר נאמר בתורה: <strong>"לא בשמים היא"</strong> (דברים ל, יב). ושואלים: <strong>מאי</strong> <small>[מה]</small> משמעותו של פסוק זה <strong>"לא בשמים היא"</strong> לענייננו? <strong>אמר ר' ירמיה: שכבר נתנה תורה מהר סיני,</strong> ועל כן <strong>אין אנו משגיחין בבת קול, שכבר כתבת בהר סיני בתורה "אחרי רבים להטת"</strong> (שמות כג, ב), וכיון שדעת הרבים בניגוד לר' אליעזר, אין הלכה כמותו. מסופר: שנים רבות לאחר אותו מעשה, <strong>אשכחיה</strong> <small>[מצאו]</small> <strong>ר' נתן לאליהו</strong> הנביא, <strong>אמר ליה</strong> <small>[לו]:</small> <strong>מאי עביד קודשא בריך הוא בההיא שעתא</strong> <small>[מה עשה הקדוש ברוך הוא באותה שעה]</small> שאמר ר' יהושע מה שאמר? <strong>אמר ליה</strong> <small>[לו]:</small> <strong>קא חייך</strong> <small>[חייך]</small> <strong>ואמר: "נצחוני בני, נצחוני בני",</strong> שהרי הביאו ראיה מן התורה.
 <strong>אמרו: אותו היום הביאו כל טהרות שטיהר ר' אליעזר</strong> על ידי תנור זה, <strong>ושרפום באש. ונמנו עליו</strong> בהצבעה <strong>וברכוהו</strong> (בלשון נקיה: נידו אותו). <strong>ואמרו: מי ילך ויודיעו</strong> שהוא מנודה? <strong>אמר להם ר' עקיבא</strong> שהיה תלמידו ואוהבו: <strong>אני אלך, שמא ילך אדם שאינו הגון</strong> ויודיעו בדרך מכאיבה ומעליבה, <strong>ונמצא מחריב את כל העולם כולו.</strong>
 <strong>מה עשה ר' עקיבא?</strong> — <strong>לבש</strong> בגדים <strong>שחורים ונתעטף שחורים</strong> כביטוי של אבל וצער, <strong>וישב לפניו בריחוק ארבע אמות</strong> כדרך שמרחיקין מן המנודה. <strong>אמר לו ר' אליעזר: עקיבא מה יום מיומים</strong> שאתה לבוש ויושב כך? <strong>אמר לו: רבי, כמדומה לי שחבירים בדילים ממך,</strong> כלומר, אמר בלשון עדינה: שהבדילוך מהם. <strong>אף הוא,</strong> ר' אליעזר, <strong>קרע בגדיו וחלץ מנעליו</strong> כדרך שנוהג המנודה, <strong>ונשמט</strong> מכסאו, <strong>וישב על גבי קרקע.</strong>
 מספרים: <strong>זלגו עיניו דמעות, לקה העולם</strong> כולו: <strong>שליש בזיתים, ושליש בחטים ושליש בשעורים. ויש אומרים: אף בצק שבידי אשה טפח,</strong> והתקלקל. <strong>תנא</strong> <small>[שנה</small> החכם<small>]:</small> חרון <strong>אף גדול היה באותו היום, שבכל מקום שנתן בו עיניו ר' אליעזר</strong> היה <strong>נשרף.</strong>
 <strong>ואף רבן גמליאל,</strong> שעמד בראש החכמים ביבנה, ועל פיו עשו מה שעשו, <strong>היה בא בספינה</strong> באותה שעה, <strong>עמד עליו נחשול</strong> שבים <strong>לטבעו. אמר: כמדומה לי שאין זה אלא בשביל ר' אליעזר בן הורקנוס,</strong> שמפני צערו וכאבו מענישים כל מי שפגע בו. <strong>עמד על רגליו ואמר: רבונו של עולם! גלוי וידוע לפניך שלא לכבודי עשיתי</strong> לנדותו, <strong>ולא לכבוד בית אבא עשיתי, אלא לכבודך, שלא ירבו מחלוקות בישראל.</strong> ואז <strong>נח הים מזעפו.</strong>
 מסופר: <strong>אימא שלום דביתהו</strong> <small>[אשתו]</small> של <strong>ר' אליעזר אחתיה</strong> <small>[אחותו]</small> של <strong>רבן גמליאל הואי</strong> <small>[היתה].</small> <strong>מההוא</strong> <small>[מאותו]</small> <strong>מעשה ואילך, לא הוה שבקה ליה</strong> <small>[לא הניחה לו]</small> <strong>לר' אליעזר למיפל על אפיה</strong> <small>[ליפול על פניו],</small> שבשעת תפילת נפילת אפיים אדם מתחנן תחנונים מיוחדים, ופחדה שאז יתחנן ויבכה על צערו, וייענש אחיה בשל כך. <strong>ההוא יומא ריש ירחא הוה ואיחלף</strong> <small>[אותו יום ראש חדש היה, והתחלף]</small> <strong>לה בין מלא לחסר,</strong> שהיא חשבה שיום זה ראש חודש הוא, ואין בו נפילת אפיים, וטעתה, שלא היה זה ראש חדש, <strong>איכא דאמרי</strong> <small>[יש שאומרים]:</small> <strong>אתא עניא וקאי אבבא, אפיקא ליה ריפתא</strong> <small>[שבא עני ועמד על הדלת,</small> והיא <small>הוציאה לו פת],</small> מכל מקום, באותה שעה לא השגיחה עליו,
 <strong>אשכחתיה דנפל על אנפיה</strong> <small>[מצאתו שהוא נופל על פניו</small> בתפילה<small>].</small> <strong>אמרה ליה</strong> <small>[לו]:</small> <strong>קום,</strong> כבר <strong>קטלית לאחי</strong> <small>[הרגת את אחי].</small> <strong>אדהכי נפק שיפורא</strong> <small>[בינתיים יצא</small> קול <small>שופר]</small> <strong>מבית רבן גמליאל</strong> להורות לרבים <strong>דשכיב</strong> <small>[שמת]</small> הנשיא. <strong>אמר לה: מנא</strong> <small>[מנין]</small> <strong>ידעת</strong> שימות? <strong>אמרה לו: כך מקובלני מבית אבי אבא: כל השערים ננעלים חוץ משערי אונאה.</strong> ואדם שמצערים אותו, כך קורה למצריו.
 <big>א</big> <strong>תנו רבנן</strong> <small>[שנו חכמים]:</small> <strong>המאנה</strong> (המצער) <strong>את הגר, עובר בשלשה לאוין</strong> (מצוות "לא תעשה"), <strong>והלוחצו</strong> (דוחקו) בענייני ממונות, ובדברים אחרים <strong>עובר בשנים.</strong>
 ושואלים: <strong>מאי שנא</strong> <small>[במה שונה]</small> דין ה<strong>מאנה, דכתיבי</strong> <small>[שנאמרו]</small> <strong>שלשה לאוין</strong> בו: <strong>"וגר לא תונה"</strong> (שמות כב, כ), <strong>"וכי יגור אתך גר בארצכם לא תונו אתו"</strong> (ויקרא יט, לג), <strong>"ולא תונו איש את עמיתו"</strong> (ויקרא כה, יז), <strong>וגר בכלל "עמיתו" הוא.</strong> אם כן שלשה איסורים הם. ואולם <strong>לוחצו נמי</strong> <small>[גם כן]</small> <strong>שלשה כתיבי</strong> <small>[נאמרו]:</small> <strong>"</strong>וגר לא תונה <strong>ולא תלחצנו"</strong> (שמות כב, ב), <strong>"וגר לא תלחץ"</strong> (שמות כג, ט), <strong>"לא תהיה לו כנשה"</strong> (שמות כב, כד). ופסוק זה כללי הוא, והרי גר בכלל הוא! <strong>אלא</strong> כך יש לומר: <strong>אחד זה,</strong> המאנה את הגר, <strong>ואחד זה,</strong> הלוחץ אותו, עובר <strong>בשלשה</strong> לאווין. <strong>תניא</strong> <small>[שנויה</small> ברייתא<small>]:</small>
 <strong>ר' אליעזר הגדול אומר: מפני מה הזהירה תורה בשלשים וששה מקומות, ואמרי לה</strong> <small>[ויש אומרים]</small> <strong>בארבעים וששה מקומות בגר</strong> שלא לצער אותו — <strong>מפני שסורו רע,</strong> שעלול הדבר להחזירו לדרך רעה.
 <strong>מאי דכתיב</strong> <small>[מהו שנאמר]</small> <strong>"וגר לא תונה ולא תלחצנו, כי גרים הייתם בארץ מצרים"</strong> (שמות כב, כ), <strong>תנינא</strong> <small>[שנויה</small> ברייתא<small>],</small> <strong>ר' נתן אומר:</strong> פירוש הכתוב הוא: <strong>מום שבך אל תאמר לחברך,</strong> שהרי ישראל עצמם גרים היו, וכיצד יכולים הם להעליב גר אחר? <strong>והיינו דאמרי אינשי</strong> <small>[והוא שאומרים בני אדם]</small> כפתגם מקובל: <strong>דזקיף ליה זקיפא בדיותקיה</strong> <small>[מי שיש לו תלוי במשפחתו]</small> <strong>לא נימא ליה לחבריה זקיף ביניתא</strong> <small>[יאמר לו לחבירו תלה לי דג].</small> שעצם לשון "תליה" גנאי הוא לאותה משפחה, ואין הם מזכירים לשון זו מפני הבושה.
 <big>ב משנה</big> <strong>אין מערבין פירות בפירות,</strong> שאם מוכר אדם פירות ממקום מסויים אינו רשאי לערב בהם פירות אחרים, ו<strong>אפילו</strong> פירות <strong>חדשים בחדשים,</strong> שאין בכך לכאורה כל הפסד לקונה.
## דף ס.
 <strong>ואין צריך לומר</strong> שאסור לערב <strong>חדשים בישנים</strong> לפי שהישנים מעולים, ונמצא שהוא מוריד מן הערך.
 <strong>באמת אמרו: ביין התירו לערב קשה</strong> (חזק) <strong>ברך</strong> (רפה), <strong>מפני שהוא משביחו</strong> בתערובת זו. ו<strong>אין מערבין שמרי יין ביין</strong> בכוונה, <strong>אבל נותן לו את שמריו</strong> של אותו יין ואינו צריך לסנן.
 <strong>מי שנתערב מים ביינו,</strong> במקרה, <strong>לא ימכרנו בחנות</strong> כיין, <strong>אלא אם כן הודיעו</strong> לקונה שיידע שיש בו מים. <strong>ולא</strong> ימכרנו כלל <strong>לתגר</strong> (סוחר), <strong>אף על פי שהודיעו.</strong> שאף שהתגר יודע, יש לחשוש <strong>שאינו אלא לרמות בו,</strong> שמא ימכרנו התגר בתור יין טהור. ואולם <strong>מקום שנהגו להטיל מים ביין,</strong> והכל יודעים שביין יש מעט מים — <strong>יטילו.</strong>
 איסור זה בתערובת פירות נאמר רק בבעל הבית המוכר פירות שדהו, אבל <strong>התגר נוטל מחמש גרנות</strong> של אנשים שונים, <strong>ונותן לתוך מגורה</strong> (מחסן) <strong>אחת.</strong> וכן נוטל <strong>מחמש גתות</strong> של יין, <strong>ונותן לתוך פיטום</strong> (כד גדול) <strong>אחד, ובלבד שלא יהא מתכוין לערב</strong> דבר פחות ערך במשובח.
 <big>א גמרא</big> <strong>תנו רבנן</strong> <small>[שנו חכמים]:</small> <strong>אין צריך לומר</strong> שאם היו <strong>חדשות מארבע</strong> סאין בסלע, <strong>וישנות משלש</strong> סאין, ש<strong>אין מערבין,</strong> שהרי זו מרמה ממש שמוכר לו דבר זול במחיר דבר יקר. <strong>אלא אפילו חדשות</strong> הם <strong>משלש, וישנות מארבע, אין מערבין,</strong> למרות שמחירן גבוה יותר. <strong>מפני שאדם רוצה לישנן</strong> את החדשות, כי אולי רוצה אותו אדם לשמור את החיטים לזמן ממושך, ולכן חשוב לו שתהיינה חדשות, כדי שיוכל להשאירן למשך זמן רב.
  ולכן שנינו במשנה: <strong>באמת אמרו ביין התירו לערב קשה ברך, מפני שהוא משביחו.</strong> על כן <strong>אמר ר' אלעזר: עדא אמרה</strong> (זאת אומרת) <strong>כל "באמת אמרו" הלכה היא.</strong> שבביטוי זה מציגים הלכה קבועה ופסוקה, שאין לפקפק בה.
 <strong>אמר רב נחמן: ובין הגיתות שנו,</strong> שתערובת זו של יינות עולה יפה רק כשמערבין יין חדש שעדיין לא תסס כל צרכו, והם מתערבים יפה ותוססים יחד, וטעמם משביח. אבל לאחר מכן אין התערובת עולה תמיד יפה.
  ושואלים:  <strong>והאידנא דקא מערבי</strong> <small>[ועכשיו</small> בימינו <small>שמערבים]</small> יין <strong>שלא בין הגיתות,</strong> על סמך מה עושים כן? <strong>אמר רב פפא: דידעי וקא מחלי</strong> <small>[ש</small>הכל <small>יודעים ומוחלים]</small> על ההפסד שעלול להיגרם. <strong>רב אחא בריה</strong> <small>[בנו]</small> של <strong>רב איקא אמר: הא מני</strong> <small>[</small>משנה <small>זו</small> כשיטת <small>מי היא]</small> — כשיטת <strong>רב אחא היא. דתניא</strong> <small>[ש</small>כן <small>שנינו</small> בברייתא<small>].</small> <strong>ר' אחא מתיר</strong> לערב <strong>בדבר הנטעם.</strong> שאם אפשר להבחין מיד בטעם שיש כאן תערובת, אין איסור בדבר, שהרי אין כאן מרמה.
 <big>ב</big> שנינו במשנה: <strong>אין מערבין שמרי יין ביין, אבל נותן לו את שמריו.</strong> ותוהים על המשנה: <strong>והא</strong> <small>[והרי]</small> <strong>אמרת רישא</strong> <small>[בראשה]</small> ש<strong>אין מערבין כלל! וכי תימא</strong> <small>[ואם תאמר]</small> <strong>מאי</strong> <small>[מה</small> פירוש<small>]</small> <strong>"נותן לו את שמריו"</strong> — <strong>דקא מודע ליה</strong> <small>[שמודיע לו]</small> שיש ביין שמרים, <strong>הא מדקתני סיפא</strong> <small>[הרי ממה ששנה בסוף],</small> <strong>לא ימכרנו בחנות, אלא אם כן מודיעו, ולא לתגר אף על פי שמודיעו. מכלל</strong> הדברים אתה למד <strong>דרישא</strong> <small>[שבראשה]</small> אין הדבר תלוי בהודעה, אלא <strong>אף על גב דלא מודע ליה</strong> <small>[אף על פי שאינו מודיע לו],</small> מותר לערב שמריו!
 <strong>אמר רב יהודה: הכי קאמר</strong> <small>[כך אמר],</small> כך יש להבין <small>:</small> <strong>אין מערבין שמרים של אמש,</strong> מיין שמזג אמש ונשארו בו שמרים, <strong>בשל יום. ולא של יום בשל אמש, אבל נותן לו את שמריו</strong> של אותו יין עצמו. <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>ר' יהודה אומר: השופה יין לחבירו </strong> (המוזג משקה ומשתדל שישארו החלקים המוצקים בתוך הכלי הראשון, ומוזג רק משקה צלול) — <strong>הרי זה לא יערב של אמש בשל יום, ולא של יום בשל אמש. אבל מערב</strong> שמרים <strong>של אמש בשל אמש, ושל יום בשל יום.</strong>
 <big>ג</big> עוד שנינו במשנה כי <strong>מי שנתערב מים ביינו, הרי זה לא ימכרנו בחנות, אלא אם כן מודיעו</strong> לקונה על כך. מסופר: <strong>רבא אייתו ליה חמרא מחנותא</strong> <small>[הביאו לו יין מהחנות]</small> <strong>מזגיה, טעמיה,</strong> <small>[מזג אותו</small> במים, <small>טעם ממנו]</small> ו<strong>לא הוה בסים</strong> <small>[היה טעים],</small> <strong>שדריה לחנותא</strong> <small>[שלח אותו</small> בחזרה <small>לחנות]</small> שימכרוהו שם. <strong>אמר ליה</strong> <small>[לו]</small> <strong>אביי: והא אנן תנן</strong> <small>[והרי אנו שנינו</small> במשנה<small>]:</small> <strong>ולא לתגר, אף על פי שהודיעו.</strong> ואתה הרי שלחת יין מזוג לתגר! <strong>אמר ליה</strong> <small>[לו]:</small> <strong>מזגא דידי מידע ידיע</strong> <small>[מזיגת היין שלי ניכרת]</small> לכל, כיון שאני מוסיף הרבה מים, יותר מן הרגיל. <strong>וכי תימא דטפי, ומחייליה, ומזבין ליה</strong> <small>[ואם תאמר ש</small>הוא <small>מוסיף</small> יין, <small>וממתיק אותו</small> ושוב <small>מוכר אותו],</small> ושוב אין מזיגתו ניכרת, <strong>אם כן</strong> אתה חושש, הרי <strong>אין לדבר סוף.</strong> שאסור יהיה למכור לו כל יין, שמא יזייפנו.
 <big>ד</big> שנינו במשנה: <strong>מקום שנהגו להטיל מים ביין</strong> — <strong>יטילו. תנא</strong> <small>[שנה</small> החכם<small>]:</small> יטילו <strong>למחצה לשליש ולרביע,</strong> הכל לפי מנהג המקום. <strong>אמר רב: ובין הגיתות שנו,</strong> כלומר, לפני שתסס היין. אבל לאחר הגת יש לחשוש שמא תקלקל המהילה את היין כולו.
 <big>ה משנה</big> <strong>ר' יהודה אומר: לא יחלק החנוני קליות</strong> (חיטין קלויות, שהיו מעדן) <strong>ואגוזין</strong> במתנה <strong>לתינוקות</strong> הבאים לקנות, <strong>מפני שהוא מרגילן לבא אצלו,</strong> והוא מקפח על ידי כך את החנוונים האחרים. <strong>וחכמים מתירין. ולא יפחות את השער</strong> למכור בפחות מן המחיר המקובל, <strong>וחכמים אומרים:</strong> אם רצונו לפחות מן המחיר אותו גובים אחרים, הריהו <strong>זכור לטוב.</strong>
 ו<strong>לא יבור את הגריסין</strong> (פול נגרס בריחיים) להוציא מהם את הפסולת, ואחר כך יגבה מחיר גבוה יותר, אלו <strong>דברי אבא שאול</strong> — שחושש שמא יקח בעד הגריסים הנקיים יותר מכפי ערכם. <strong>וחכמים מתירין. ומודים</strong> חכמים, <strong>שלא יבור מעל פי מגורה.</strong> כלומר, רק מן הפירות המצויים בפתחה של המגורה, <strong>שאינו אלא כגונב את העין.</strong> שהרי נדמה לאנשים שהכל נקי ומבורר, ולבסוף מתברר שהרוב אינו מבורר. <strong>אין מפרכסין</strong> (מקשטים) <strong>לא את האדם</strong> — העבד — שמוכרים אותו, <strong>ולא את הבהמה, ולא את הכלים,</strong> אלא מוכרים אותם כמות שהם, כדי שלא לגרום שיוטעה הקונה.
 <big>ו גמרא</big> שואלים: <strong>מאי טעמייהו דרבנן</strong> <small>[מה טעמם של חכמים],</small> שמתירים לחלק קליות ואגוזים? ומשיבים: <strong>דאמר ליה</strong> <small>[שאומר לו]</small> חנווני זה לחבירו הטוען כנגדו על תחרות בלתי הוגנת, <strong>אנא מפליגנא אמגוזי, ואת פליג שיסקי</strong> <small>[אני מחלק אגוזים, ואתה חלק שזיפים],</small> שהרי גם אתה יכול לעשות דברים למשוך אליך את הקונים.
 <big>ז</big> שנינו במשנה: <strong>ולא יפחות את השער, וחכמים אומרים: זכור לטוב.</strong> ושואלים: <strong>מאי טעמא דרבנן</strong> <small>[מה טעמם של חכמים]?</small> לא זו בלבד שאמרו שהדבר מותר, אלא אף הוסיפו לו ברכה: "זכור לטוב"?
## דף ס:
 <strong>משום דקא מרווח לתרעא</strong> <small>[שהוא מרוויח את השער],</small> כלומר, שהוא עשוי לגרום להוריד במקצת את שער הפירות בכל האיזור.
 <big>א</big> שנינו במשנה: <strong>ולא יבור את הגריסין,</strong> אלו <strong>דברי אבא שאול. וחכמים מתירין.</strong> ומעירים: <strong>מאן</strong> <small>[מי</small> הם<small>]</small> <strong>חכמים</strong> כאן — <strong>ר' אחא</strong> הוא. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' אחא מתיר</strong> לערב ולברר וכיוצא באלה, <strong>בדבר הנראה.</strong> וגם כאן אנשים יכולים לראות כמה נברר, וכמה כדאי להם להוסיף על המחיר.
 <big>ב</big> שנינו במשנה: <strong>אין מפרכסין, לא את האדם, ולא את הבהמה, ולא את הכלים. תנו רבנן</strong> <small>[שנו חכמים]:</small> <strong>אין משרבטין</strong> <strong>את הבהמה, ואין נופחים בקרביים</strong> (במעיים) הנמכרים כבשר, שיראו גדולים יותר, <strong>ואין שורין את הבשר במים</strong> שישתנה צבעו ויהא נראה כמובחר יותר. ושואלים: <strong>מאי</strong> <small>[מה</small> פירוש<small>]</small> <strong>"אין משרבטין"? הכא תרגמו</strong> <small>[כאן,</small> בבבל, <small>הסבירו],</small> שמשקים אותה <strong>מיא דחיזרא</strong> <small>[מי חיזרן],</small> והם גורמים לה שתתנפח, וניראית שמנה יותר. <strong>זעירי אמר</strong> בשם <strong>רב כהנא: מזקפתא,</strong> שמקרצפים ומנקים אותה, והיא נראית יפה יותר.
  מסופר:  <strong>שמואל שרא למרמא תומי לסרבלא</strong> <small>[התיר להטיל גדילים בסרבל].</small> <strong>רב יהודה שרא לכסכוסי קרמי</strong> <small>[התיר לנקות</small> ולקשט <small>בגדים מצוירים].</small> <strong>רבה שרא למידק צרדי</strong> <small>[התיר להדק בגדי פשתן]</small> שייראו דקים יותר. <strong>רבא שרא לצלומי גירי</strong> <small>[התיר לצייר חצים].</small> <strong>רב פפא בר שמואל שרא לצלומי דיקולי</strong> <small>[לצייר סלים].</small> ושואלים: <strong>והא אנן תנן</strong> <small>[והרי אנו שנינו</small> במשנה<small>],</small> <strong>אין מפרכסין לא את האדם, ולא את הבהמה, ולא את הכלים!</strong> ומשיבים: <strong>לא קשיא</strong> <small>[אין זה קשה]:</small> <strong>הא בחדתי</strong> <small>[זה בחדשים],</small> מותר לקשטם, שאינו אלא מיפה אותם. ו<strong>הא בעתיקי</strong> <small>[זה בישנים],</small> שהקישוט גורם שלא יבחינו במומים ובפגמים שבהם.
  ושואלים:  <strong>פרכוס</strong> של <strong>אדם מאי היא</strong> <small>[מה הוא]?</small> ומספרים: <strong>כי הא דההוא עבדא סבא דאזל צבעיה לרישיה ולדיקניה</strong> <small>[כמו זה</small> שאירע <small>בעבד אחד שהלך וצבע את ראשו וזקנו]</small> בצבע שחור שיראה צעיר. <strong>אתא לקמיה</strong> <small>[בא לפני]</small> <strong>רבא, אמר ליה</strong> <small>[לו]:</small> <strong>זיבנן</strong> <small>[קנה אותי]</small> כעבד! <strong>אמר ליה</strong> <small>[לו],</small> אמרו חכמים: <strong>"יהיו עניים בני ביתך"</strong> וכך אני נוהג. ולמה לי לקנות עבד, כאשר מתהלכים בביתי עניים, שאם אני נזקק לשרות — הם עושים אותו.
 <strong>אתא לקמיה</strong> <small>[בא לפני]</small> <strong>רב פפא בר שמואל, זבניה</strong> <small>[קנה אותו].</small> <strong>יומא חד</strong> <small>[יום אחד]</small> <strong>אמר ליה</strong> <small>[לו]</small> לעבד: <strong>אשקיין מיא</strong> <small>[השקני מים],</small> <strong>אזל חווריה לרישיה ולדיקניה</strong> <small>[הלך והלבין,</small> הוריד את הצבע, <small>מראשו ומזקנו].</small> <strong>אמר ליה</strong> העבד לאדוניו: <strong>חזי דאנא קשיש מאבוך</strong> <small>[ראה שאני זקן מאביך],</small> ואין אני יכול לעשות מלאכה. <strong>קרי אנפשיה</strong> <small>[קרא</small> רב פפא בר שמואל <small>על עצמו],</small> בשינוי מה, את דברי הכתוב: <strong>"צדיק מצרה נחלץ, ויבא אחר תחתיו"</strong> (משלי יא, ח). שבמקרא נאמר: "ויבוא רשע תחתיו", והוא התאים פסוק זה לעניין רבא (שהוא "צדיק") נחלץ מצרה זו, ו"אחר" — הוא עצמו, נכנס תחתיו.
 
 <big>א משנה</big> <strong>איזהו נשך ואיזהו תרבית</strong> שנאסרו בתורה?
 <strong>איזהו נשך</strong> — <strong>המלוה סלע,</strong> שערכו הוא ארבעה דינרים, כדי לקבל <strong>חמשה דינרים.</strong> או מלוה <strong>סאתים חטין</strong> כדי לקבל <strong>שלש,</strong> זה <strong>אסור מפני שהוא נושך,</strong> שלוקח במפורש סכום גדול יותר ממה שנתן.
 <strong>ואיזהו תרבית</strong> — <strong>המרבה בפירות,</strong> כלומר, עושה עיסקה ועל ידה מרבה לעצמו פירות יתר על מה שהשקיע. עיסקות אלה של ריבית עשויות להיערך בלא שהריבית שבהן מפורשת. <strong>כיצד? לקח הימנו</strong> (קנה אצלו) <strong>חטין בדינר זהב</strong> (שהוא עשרים וחמישה דינרי כסף) <strong>הכור, וכן השער</strong> של החיטים באותה שעה. אחר כך <strong>עמדו חטין בשלשים דינרים,</strong> חמישה דינרים יותר.
 <strong>אמר לו</strong> הקונה: <strong>תן לי</strong> עכשיו את <strong>חטיי, שאני רוצה למוכרן וליקח</strong> (לקנות) <strong>בהן יין. אמר לו</strong> המוכר: כיון שאינך נזקק לחיטים אלא לכסף, <strong>הרי חטיך עשויות עלי</strong> (נחשבות אצלי) במחירן עכשיו <strong>בשלשים</strong> דינר, <strong>והרי לך אצלי בהן יין</strong> במחיר זה <strong>ויין אין לו.</strong> ואם יעלה מחיר היין נמצא שבסופו של דבר היתה כאן עיסקה של ריבית — שמוסיף על מה שהיה חייב לו מתחילה.
 <big>ב גמרא</big> תחילה דנים בגמרא על עיקרי ההגדרות האמורות במשנתנו, ואומרים: <strong>מדשביק</strong> <small>[מ</small>כיון <small>שהניח]</small> דין <strong>ריבית דאורייתא</strong> <small>[שמן התורה],</small> ולא הביא במשנה עצמה דוגמא ברורה לריבית, <strong>וקא מפרש</strong> <small>[ומפרש]</small> במשנה לא מקרה של הלוואה, שיש בה תנאי של אחוזי ריבית, והדוגמא שמביא היא מקרה מסובך יותר, שאינו אסור אלא <strong>דרבנן</strong> <small>[מדברי סופרים],</small> <strong>מכלל</strong> דברים אלה אתה למד כי <strong>דאורייתא</strong> <small>[מן התורה],</small> <strong>נשך ותרבית</strong> — <strong>חדא מלתא היא</strong> <small>[דבר אחד הוא],</small> ואין הבדל ביניהם להלכה. ומקשים: <strong>והא קראי כתיבי</strong> <small>[והרי נאמרו כתובים]</small> שמדובר בהם על <strong>נשך כסף וריבית אוכל,</strong> ומדוע איננו מפרש כך?
  ודוחים:  <strong>ותיסברא</strong> <small>[וכי יכול אתה לסבור,</small> להבין כך<small>],</small> <strong>דאיכא</strong> <small>[שיש]</small> <strong>נשך בלא תרבית, ותרבית בלא נשך?</strong> ומפרטים: <strong>נשך בלא תרבית היכי דמי</strong> <small>[כיצד יכול להיות],</small> שהרי בהכרח בכל הלוואת ריבית יש גם נשך — שלוקח מן הלווה משהו, וגם תרבית — שמוסיף לעצמו על מה שהלוה.
  שכן, <strong>אי דאוזפיה</strong> <small>[אם שהלוה לו]</small> <strong>מאה</strong> פרוטות <strong>ב</strong>עד <strong>מאה ועשרים,</strong> הלא <strong>מעיקרא קיימי</strong> <small>[מתחילה</small> היו <small>עומדות]</small> <strong>מאה</strong> פרוטות <strong>בדנקא</strong> <small>[במעה</small> כסף<small>],</small> <strong>לבסוף קיימי</strong> <small>[עומדות]</small> <strong>מאה ועשרים</strong> <strong>בדנקא</strong> <small>[במעה</small> כסף<small>],</small> שירד ערך הפרוטות, והן שוות רק מאה ועשרים במעה, ואז לכאורה <strong>נשך איכא</strong> <small>[יש</small> כאן<small>]</small> — <strong>דקא נכית ליה, דקא שקיל מיניה מידי</strong> <small>[שהוא נושך אותו, שהוא לוקח ממנו דבר]</small> ש<strong>לא יהיב</strong> <small>[נתן]</small> <strong>ותרבית,</strong> תוספת, <strong>ליכא, דלית ליה רווחא</strong> <small>[אין כאן, שאין לו רווח],</small> <strong>דדנקא אוזפיה ודנקא קא שקיל מיניה</strong> <small>[שמעה הלווה לו, ומעה לקח ממנו].</small>
 ואולם דבר זה הוא רק לכאורה כי <strong>סוף סוף, אי בתר מעיקרא אזלת</strong> <small>[אם אחר,</small> לפי, <small>ההתחלה אתה הולך],</small> <strong>הרי נשך והרי תרבית, אי בתר</strong> <small>[אם אחר]</small> ה<strong>סוף אזלת</strong> <small>[אתה הולך]</small> <strong>לא נשך איכא</strong> <small>[יש],</small> <strong>ולא תרבית איכא</strong> <small>[יש],</small> שהרי מתברר כי לא שילם ולא קיבל יותר מן הערך עכשיו.
 <strong>ותו</strong> <small>[ועוד],</small> <strong>תרבית בלא נשך היכי דמי</strong> <small>[כיצד יכול להיות]?</small> <strong>אי דאוזיף</strong> <small>[אם שהלוה]</small> לו <strong>מאה ב</strong>עד ה<strong>מאה,</strong> אבל <strong>מעיקרא קיימי</strong> <small>[מתחילה עמדו,</small> היו שוות<small>]</small> <strong>מאה</strong> פרוטות <strong>בדנקא</strong> <small>[במעה],</small> <strong>ולבסוף מאה בחומשא</strong> <small>[בחמישית</small> דינר<small>],</small> בעשרים פרוטות יותר.
  אף כאן, <strong>אי בתר מעיקרא אזלת</strong> <small>[אם אחר ההתחלה אתה הולך]</small> — <strong>לא נשך איכא</strong> <small>[יש]</small> <strong>ולא תרבית איכא</strong> <small>[יש],</small> שהרי לא התכוון כלל לריבית. <strong>אי בתר</strong> <small>[אם אחר]</small> ה<strong>סוף אזלת</strong> <small>[אתה הולך]</small> <strong>הרי נשך והרי תרבית!</strong>
 <strong>אלא אמר רבא: אי</strong> (אין) <strong>אתה מוצא לא נשך בלא תרבית, ולא תרבית בלא נשך. ולא חלקן הכתוב</strong> לשני איסורים <strong>אלא</strong> כדי <strong>לעבור עליו בשני לאוין,</strong> שבכל פעם שמלוה בריבית עובר משום שני איסורים.
 בדומה לדברים אלה <strong>תנו רבנן</strong> <small>[שנו חכמים],</small> מדיוק לשון הכתוב <strong>"את כספך לא תתן לו בנשך ובמרבית לא תתן אכלך"</strong> (ויקרא כה, לז), <strong>אין לי</strong> שקיים איסור <strong>אלא נשך בכסף, ורבית באוכל. נשך באוכל מנין? תלמוד לומר: "נשך אכל"</strong> (דברים כג, כ). <strong>רבית בכסף מנין? תלמוד לומר: "נשך כסף"</strong> (שם),
## דף סא.
 <strong>אם אינו ענין לנשך כסף</strong> במובן המצומצם של המונח, <strong>שהרי כבר נאמר "לא תשיך לאחיך</strong> נשך כסף נשך אוכל נשך כל דבר אשר ישך<strong>"</strong> (דברים כג, כ) — <strong>תנהו ענין לרבית כסף</strong> שהיא קרובה בעניינה לנשך.
 <strong>אין לי</strong> ראיה מן הכתוב לאיסור זה <strong>אלא בלוה</strong> שאסור לו לשלם ריבית ("תשיך" — תתן לאחר לנשוך), <strong>במלוה מנין</strong> ראיה לאיסור?
  ומשיבים: ש<strong>נאמר</strong> איסור <strong>"נשך" בלוה, ונאמר "נשך" במלוה,</strong> והם למדים זה מזה לגבי תוכנם. <strong>מה "נשך" האמור בלוה</strong> — כבר הוכחנו כי <strong>לא חלקת בו בין בכסף בין באוכל, בין בנשך בין ברבית,</strong> שהכל אסור. <strong>אף "נשך" האמור במלוה לא תחלוק בו בין בכסף בין באוכל, בין בנשך בין ברבית. מנין לרבות כל דבר</strong> שיש בו מעין ריבית שהוא אסור — <strong>תלמוד לומר: "נשך כל דבר אשר ישך"</strong> (שם).
 <strong>רבינא אמר: לא נשך באוכל ולא רבית בכסף צריכי קרא</strong> <small>[צריכים כתוב</small> מפורש<small>],</small> <strong>דאי כתיב</strong> <small>[שאילו נאמר]:</small> <strong>"את כספך לא תתן לו בנשך ואכלך במרבית"</strong> — שמחלק הפסוק בין נשך ומרבית, היה הפירוש <strong>כדקאמרת</strong> <small>[כפי שאתה אומר],</small> ו<strong>השתא דכתיב</strong> <small>[ועכשיו שנאמר]:</small> <strong>"את כספך לא תתן לו בנשך ובמרבית לא תתן אכלך"</strong> — משמע שאין נשך ומרבית חלוקים, <strong>קרי ביה הכי</strong> <small>[קרא בו,</small> את הפסוק, <small>כך]:</small> <strong>"את כספך לא תתן לו בנשך ובמרבית",</strong> וכן <strong>"ובנשך ובמרבית לא תתן אכלך".</strong>
 על הסברו של רבינא מקשים: <strong>והא</strong> <small>[והרי]</small> ה<strong>תנא</strong> <strong>"נאמר" "נאמר" קאמר</strong> <small>[אמר],</small> שנראה שהוא לומד בדרך של גזירה שווה, וכיצד יכול רבינא לפרש בצורה שונה!
  ומשיבים:  <strong>הכי קאמר</strong> <small>[כך אמר,</small> כך הכוונה<small>]:</small> <strong>אילו לא</strong> היה <strong>נאמר קרא</strong> <small>[הכתוב]</small> בסגנון מיוחד זה, <strong>הייתי אומר גזירה שוה, עכשיו שנאמר קרא</strong> <small>[הכתוב]</small> כך — <strong>גזירה שוה לא צריך.</strong> ושואלים: אם כן, <strong>אלא גזירה שוה</strong> זו שבאה להשוות את שני הפסוקים <strong>למה לי?</strong> ומשיבים: <strong>ל"נשך כל דבר אשר ישך"</strong> (שם) ש<strong>לא כתב</strong> <small>[נאמר]</small> המקרא בפסוק הנזכר <strong>במלוה</strong> אלא בלווה בלבד, והגזירה־שווה מלמדתנו שגם במלוה קיים איסור זה.
 <big>א</big> <strong>אמר רבא: למה לי דכתב רחמנא</strong> <small>[שכתבה התורה]</small> <strong>לאו</strong> (איסור "לא תעשה") גם <strong>ב</strong>איסור <strong>ריבית</strong> וגם <strong>לאו</strong> <strong>בגזל</strong> וגם <strong>לאו</strong> <strong>באונאה?</strong>
 והלא לכאורה כולם הם פרטים של איסור אחד <strong>—</strong> להזהיר שלא יקח אדם ממון שאינו שייך לו! ומשיבים: <strong>צריכי</strong> <small>[צריכים</small> הם<small>]</small> להיאמר, <strong>דאי כתב רחמנא</strong> <small>[שאילו היתה כותבת התורה]</small> רק <strong>לאו ברבית,</strong> הייתי אומר שאין ללמוד ממנו <strong>משום</strong> ש<strong>חידוש הוא,</strong> שיש בדין זה צד חריג משאר דיני התורה — ש<strong>אפילו בלוה אסרה רחמנא</strong> <small>[התורה].</small> שהרי איסור גזל וגניבה חלים רק על הגזלן, ואילו בריבית חל האיסור גם על הלווה.
 <strong>ואי כתב רחמנא</strong> <small>[ואילו כתבה התורה]</small> רק <strong>לאו בגזל</strong> לא הייתי לומד מכאן, שהייתי סבור שהוא חמור יותר, משום שהוא לוקח ממון מהנגזל <strong>בעל כרחיה</strong> <small>[כרחו]</small> <strong>אבל אונאה</strong> שעיקר העיסקה נעשתה ברצון — <strong>אימא</strong> <small>[אמור]</small> ש<strong>לא</strong> יהא בכך איסור.
 <strong>ו</strong>להיפך, <strong>אי כתב רחמנא</strong> <small>[אילו היתה כותבת התורה]</small> רק <strong>לאו באונאה,</strong> הייתי אומר שהוא חמור <strong>משום דלא ידע דמחיל</strong> <small>[שאינו יודע</small> שרימוהו ולכן אינו <small>מוחל],</small> ואילו בריבית, למשל, שיודע ומוחל, אינו כן.
  ומעירים:  <strong>חדא מחדא לא אתיא</strong> <small>[אחת מאחת אינה באה,</small> אינה נלמדת<small>]</small> שאין אפשרות ללמוד איסור אחד מחבירו, ואולם, <strong>תיתי חדא מתרתי</strong> <small>[שתבוא,</small> תלמד, <small>אחת משתים</small> אחרות<small>].</small> ושואלים: <strong>הי תיתי</strong> <small>[איך תבוא]?</small> נניח כי <strong>לא לכתוב רחמנא</strong> <small>[תכתוב התורה]</small> <strong>לאו ברבית ותיתי מהנך</strong> <small>[ותלמד מאלה]</small> מגזל ואונאה, ואולם אפשר לדחות: <strong>מה להנך</strong> <small>[לאלה]</small> <strong>שכן שלא מדעת,</strong> שהרי הם נלקחים שלא מדעת ולא מרצון, <strong>תאמר ברבית דמדעתיה</strong> <small>[שמדעתו]</small> הוא נותן.
  ומצד אחר ש<strong>לא לכתוב רחמנא</strong> <small>[תכתוב התורה]</small> <strong>לאו באונאה ותיתי מהנך</strong> <small>[ותלמד מאלה],</small> מגזל וריבית, אפשר להקשות: <strong>מה להנך</strong> <small>[לאלה]</small> <strong>שכן אין דרך מקח וממכר בכך,</strong> אבל אונאה הרי היא נעשית בדרך המסחר הרגילה.
 <strong>אלא</strong> נאמר ש<strong>לא לכתוב רחמנא</strong> <small>[תכתוב התורה]</small> <strong>לאו בגזל ותיתי מהנך</strong> <small>[ותלמד מאלה];</small> <strong>דמאי פרכת</strong> <small>[ש</small>כן <small>מה תקשה]?</small> אם תקשה: <strong>מה לרבית שכן חידוש</strong> — אפשר לטעון כנגד זה: <strong>אונאה תוכיח</strong> שאין בה חידוש.
  ואם תטען <strong>מה לאונאה שכן לא ידע ומחיל</strong> <small>[אינו יודע</small> כדי <small>שימחל]</small> — אם כן <strong>רבית תוכיח,</strong> שהרי יודע ומוחל!
 <strong>וחזר הדין,</strong> כלומר, הטיעון סובב וחוזר מצד זה לצד זה, ועיקרו של דבר אפשר לסכם: <strong>לא ראי זה כראי זה,</strong> אין דבר זה נראה ודומה לדבר זה, <strong>ולא ראי זה כראי זה, הצד השוה שבהן שכן גוזלו,</strong> שלוקח מאדם ממון שלא כדין, <strong>אף אני אביא גזל!</strong>
 <strong>אמרי</strong> <small>[אומרים]:</small> <strong>הכי נמי</strong> <small>[אכן, כך הוא גם כן],</small> שבאמת לאו זה אינו נחוץ, וניתן היה ללמדו מאחרים. ושואלים: <strong>אלא</strong> אם כן <strong>לאו בגזל למה לי?</strong> ומשיבים: איסור זה נצרך לא לגזילה ממש אלא <strong>לכובש שכר שכיר,</strong> למי שאיננו משלם לשכיר את שכרו, שהוא שונה מגזל אחר שהרי אינו לוקח ממנו בפועל ממש, אף כי אינו משלם לו את חובו.
  ומקשים:  <strong>כובש שכר שכיר בהדיא כתיב ביה</strong> <small>[במפורש כתוב בו]</small> <strong>"לא תעשק שכיר עני ואביון"</strong> (שם כד, יד)! ומשיבים: אף על פי כן נצרך גם הלאו שנאמר בגזל כדי <strong>לעבור עליו בשני לאוין,</strong> שהעושה כך עובר גם משום "לא תגזול".
  ושואלים: אם כן,  <strong>ולוקמה</strong> <small>[ושיעמיד,</small> שייחס<small>]</small> את הלאו הזה לענין <strong>רבית ואונאה, ולעבור עליו בשני לאוין,</strong> שהלוקח ריבית או מאנה את רעהו עובר גם משום גזל! ומשיבים: הרי זה <strong>דבר הלמד מעניינו,</strong> מהקשר הכתובים, שאיסור גזל נוגע ושייך לענין עושק השכיר,
## דף סא:
 <strong>ובעניינא</strong> <small>[ובענין]</small> ה<strong>שכיר כתיב</strong> <small>[נאמר],</small> שבסמיכות לדין שכיר נאמר גם דין גזל.
  ושואלים עוד: <strong>"לא תגנבו"</strong> (ויקרא יט, יא) <strong>דכתב רחמנא</strong> <small>[שתכה התורה]</small> <strong>למה לי?</strong> שהרי זה איסור נוסף על נטילת ממון שלא כדין! ומשיבים: <strong>לכדתניא</strong> <small>[לכפי ששנינו</small> בברייתא<small>]:</small> מה שנאמר <strong>"לא תגנב"</strong> — הרי זה בא ללמד שהדבר אסור אפילו אם עושה כן <strong>על מנת למיקט</strong> (לצער), שרוצה רק להקניט את חבירו וגונב ממנו על דעת שיחזיר לו, <strong>"לא תגנבו"</strong> — אפילו <strong>על מנת לשלם תשלומי כפל,</strong> שרוצה לתת כסף לחבירו במתנה בדרך זו.
  ובאותו נושא <strong>אמר ליה</strong> <small>[לו]</small> <strong>רב יימר לרב אשי: לאו</strong> (איסור "לא תעשה") <strong>דכתב רחמנא</strong> <small>[שכתבה התורה]</small> <strong>במשקלות</strong> ("לא תעשו עוול במשפט במידה...". שם לה) <strong>למה לי?</strong> הרי אף זה סוג של גזל! <strong>אמר ליה</strong> <small>[לו]:</small> <strong>לטומן משקלותיו במלח</strong> כדי שאבני המשקל יקלו במשקלן. אמר לו: הלא <strong>היינו</strong> <small>[זהו]</small> <strong>גזל מעליא הוא</strong> ובמה שונה הוא משאר גזל? והשיב לו: <strong>לעבור עליו משעת עשייה,</strong> שאף לפני שמשתמש באבני המשקל המזוייפות, כיון שעושה מעשה הזיוף, כבר עובר.
 <strong>תנו רבנן</strong> <small>[שנו חכמים],</small> נאמר: <strong>"לא תעשו עול במשפט במדה במשקל ובמשורה"</strong> (שם). <strong>"במדה"</strong> — <strong>זו מדידת קרקע,</strong> כגון <strong>שלא ימדוד לאחד בימות החמה ולאחד בימות הגשמים,</strong> מפני שחבל המדידה משתנה באורכו בעונות השנה השונות. <strong>"במשקל"</strong> — <strong>שלא יטמין משקלותיו במלח</strong> כד להקל משקלן. <strong>"ובמשורה"</strong> — <strong>שלא ירתיח,</strong> שלא ימזוג באופן שיעלו הנוזלים קצף ונמצאת המדה מלאה בפחות משיעורה.
  ומוסיפים:  <strong>והלא דברים קל וחומר: ומה משורה שהיא</strong> מדה קטנה ששעורה <strong>אחד משלשים ושלשה בלוג הקפידה עליו תורה</strong> שלא ירמה בה, <strong>קל וחומר להין</strong> (שנים עשר לוג), <strong>וחצי הין, ושלישית ההין, ורביעית ההין, ולוג, וחצי לוג, ורביעית הלוג</strong> שכל אלה גדולים הרבה מן המשורה, שלא ירמו בהם.
 <big>א</big> <strong>אמר רבא: למה לי דכתב רחמנא</strong> <small>[שכתבה תורה]</small> והזכירה <strong>יציאת מצרים</strong> בדיני <strong>רבית</strong> ("את כספך לא תתן לו בנשך... אני ה'... אשר הוצאתי אתכם". ויקרא כה, לז-לח), הזכרת <strong>יציאת מצרים</strong> ל<strong>גבי ציצית</strong> ("ועשו להם ציצית... אני ה'... אשר הוצאתי אתכם..." במדבר טו, לז-מא), <strong>יציאת מצרים במשקלות</strong> ("לא תעשו עוול ... במידה... אני ה' אשר הוצאתי אתכם...
 " ויקרא יט, לה-לו) — כך יש לדרוש, <strong>אמר הקדוש ברוך הוא: אני הוא שהבחנתי במצרים בין טפה</strong> של זרע <strong>של בכור לטפה שאינה של בכור</strong> והכיתי רק את הבכורים, <strong>אני הוא שעתיד ליפרע ממי שתולה מעותיו בגוי,</strong> שאומר שהכסף שהוא מלוה אינו שלו, אלא של גוי, <strong>ומלוה אותו לישראל בריבית.</strong> שגם אם יוכל להטעות את בית דין, הקדוש ברוך הוא ודאי יודע. <strong>ו</strong>כן <strong>ממי שטומן משקלותיו במלח</strong> ואיש אינו יכול להוכיח זאת, או <strong>ממי שתולה קלא אילן</strong> (צמר צבוע בצבע כחול) <strong>בבגדו ואומר תכלת הוא,</strong> ולכן הוזכרה יציאת מצרים בכל אלה לומר שיזהר העבריין מפני הקדוש ברוך הוא היכול להבחין בעבירות אלה.
  מסופר:  <strong>רבינא איקלע</strong> <small>[הזדמן]</small> <strong>לסורא דפרת. אמר</strong> לו <strong>רב חנינא מסורא דפרת לרבינא: יציאת מצרים דכתב רחמנא</strong> <small>[שכתבה התורה]</small> <strong>גבי שרצים</strong> ("אל תשקצו את נפשותיכם בכל השרץ השורץ... כי אני ה' המעלה אתכם מארץ מצרים". ויקרא יא, מג. שם מה) <strong>למה לי? אמר</strong> לו: <strong>אמר הקדוש ברוך הוא: אני הוא שהבחנתי בין טפה של בכור לטפה שאינה של בכור</strong> ביציאתכם ממצרים, <strong>אני עתיד ליפרע ממי שמערב קרבי דגים טמאין בקרבי דגים טהורין ומוכרן לישראל,</strong> והם אינם יכולים להבחין בדבר.
 <strong>אמר</strong> <strong>ליה</strong> <small>[לו]:</small> אין בעייתי ביחס להזכרת יציאת מצרים, אלא <strong>אנא</strong> <small>[אני]</small> לשון הכתוב <strong>"המעלה" קא קשיא</strong> <small>[קשה]</small> <strong>לי;</strong> <strong>מאי שנא הכא</strong> <small>[מה,</small> מדוע <small>שונה כאן]</small> <strong>"המעלה</strong> אתכם מארץ מצרים <strong>" דכתב רחמנא</strong> <small>[שכתבה תורה]</small> ולא כרגיל "המוציא אתכם"?
 <strong>אמר ליה</strong> <small>[לו]:</small> <strong>לכדתנא דבי</strong> <small>[כמו ששנה</small> החכם <small>מבית</small> מדרשו<small>]</small> של <strong>ר' ישמעאל, דתנא דבי רבי ישמעאל :</strong> <strong>אמר הקדוש ברוך הוא: אילמלא</strong> (אילו לא) <strong>(לא) העליתי את ישראל ממצרים אלא בשביל דבר זה, שאין מטמאין בשרצים</strong> — <strong>דיי.</strong>
 <strong>אמר ליה</strong> <small>[לו]:</small> <strong>ומי נפיש אגרייהו טפי</strong> <small>[והאם גדול שכרם</small> של המקפידים על כך <small>יותר]</small> <strong>מ</strong>המקפידים ב<strong>רבית ומציצית וממשקלות?</strong> ומדוע לא נאמר בהן "העליתי"? <strong>אמר ליה</strong> <small>[לו]:</small> <strong>אף על גב דלא נפיש אגרייהו טפי</strong> <small>[אף על פי שאין שכרם מרובה יותר],</small> מכל מקום <strong>מאיסי למכלינהו</strong> <small>[מאוסים</small> הם על ישראל יותר <small>לאכול מהם]</small> ולכן שבחם ומעלתם ("המעלה") של ישראל הוא שמתרחקים מדברים אלה.
 <big>ב</big> שנינו במשנה: <strong>ואיזהו תרבית המרבה בפירות, כיצד לקח הימנו חטים בדינר זהב</strong> וכו' והוא מחליף מידי פעם ומעלה את המחיר, שעל ידי הדחייה משלם יותר. ושואלים: <strong>אטו</strong> <small>[וכי]</small> <strong>כל הני דאמרינן</strong> <small>[אלה שאמרנו]</small> <strong>עד השתא</strong> <small>[עכשיו]</small> <strong>לאו</strong> <small>[לא]</small> <strong>רבית הוא</strong> <small>[הם]</small> ורק מקרה זה הוא הריבית?!
 <strong>אמר ר' אבהו:</strong> להיפך, <strong>עד כאן</strong> דובר במשנה על ריבית <strong>של תורה, מכאן ואילך</strong> ריבית <strong>של דבריהם</strong> (מדברי חכמים). שאם איננו מוסיף במפורש כסף על מה שהוא חייב אינו ריבית מן התורה, אף כי אסרו חכמים לעשות כן. <strong>וכן אמר רבא: עד כאן</strong> — <strong>של תורה, מכאן ואילך</strong> — <strong>של דבריהם.</strong>
 ועוד: <strong>עד כאן</strong> מתקיים <strong>"יכין רשע וילבש צדיק"</strong> (ראה איוב כז, יז) המתפרש שאם האב הרשע לקח ריבית — אין הבן, אף שהוא צדיק, חייב להחזיר לבעלי החובות. ותוהים: <strong>עד כאן ותו לא</strong> <small>[ולא עוד],</small> הלא הסברה היא הפוכה: שאם בריבית האסורה מן התורה — כך, בריבית של דברי סופרים לא כל שכן! <strong>אלא</strong> יש לשנות את הלשון ולומר: <strong>אפילו עד כאן "יכין רשע וילבש צדיק".</strong>
 ועוד: <strong>עד כאן</strong> מדובר ב<strong>רבית קצוצה</strong> (קצובה) האסורה מן התורה, <strong>מכאן ואילך</strong> מדובר ב<strong>אבק רבית,</strong> שאין כאן סכום קצוב וברור המשולם בריבית.
 <strong>אמר ר' אלעזר: רבית קצוצה</strong> — <strong>יוצאה בדיינין.</strong> כלומר, מי שנתן ריבית יכול לתבוע בבית הדין ולקבל בחזרה את הריבית ששילם. <strong>אבק רבית</strong> שאיסורה רק מדברי חכמים — <strong>אינה יוצאה בדיינין,</strong> ואילו <strong>ר' יוחנן אמר: אפילו רבית קצוצה נמי</strong> <small>[גם כן]</small> <strong>אינה יוצאה בדיינין.</strong>
 <strong>אמר ר' יצחק: מאי טעמא</strong> <small>[מה הטעם]</small> של <strong>ר' יוחנן</strong> — ש<strong>אמר קרא</strong> <small>[הכתוב]:</small> <strong>"בנשך נתן ותרבית לקח וחי לא יחיה את כל התועבות האלה עשה</strong> מות יומת דמיו בו יהיה<strong>"</strong> (יחזקאל יח, יג), ומלמדנו הכתוב: <strong>למיתה ניתן,</strong> שכן הוא נענש בידי שמים, אבל <strong>לא להשבון,</strong> שאין בית דין יכולים לחייבו להשיב הכסף. <strong>רב אדא בר אהבה אמר</strong> ראיה אחרת, <strong>אמר קרא</strong> <small>[הכתוב]:</small> <strong>"אל תקח מאתו נשך ותרבית ויראת מאלהיך</strong> וחי אחיך עמך<strong>"</strong> (ויקרא כה, לו), ללמדנו: <strong>למורא ניתן,</strong> שהעובר על כך פרק מעליו מורא שמים, <strong>ולא להשבון</strong> בידי אדם.
 <strong>רבא אמר: מגופיה דקרא שמיע ליה</strong> <small>[מגופו של הכתוב</small> ביחזקאל <small>נלמד לו]</small> ולא רק מדיוק הלשון, שהרי נאמר בו <strong>"מות יומת דמיו בו יהיה"</strong> (יחזקאל שם) — <strong>הוקשו</strong> (הושוו) בפסוק <strong>מלוי רבית לשופכי דמים</strong> וכשם שלמדים לענין חומרת העבירה כך נלמד כי <strong>מה שופכי דמים לא ניתנו</strong> אותם דמים <strong>להשבון</strong> — <strong>אף מלוי רבית לא נתנו</strong> מעות הריבית <strong>להשבון.</strong>
 <strong>אמר רב נחמן בר יצחק: מאי טעמא</strong> <small>[מה הטעם]</small> של <strong>ר' אלעזר</strong> שאומר שריבית מן התורה יוצאה בדיינים וניתנת איפוא להשבון — ש<strong>אמר קרא</strong> <small>[הכתוב]</small>
## דף סב.
 <strong>"וחי אחיך עמך"</strong> (ויקרא כה, לו), והוא מלמדנו: <strong>אהדר ליה כי היכי דניחי</strong> <small>[החזר לו כדי שיחיה].</small>
 ושואלים: <strong>ור' יוחנן, האי</strong> <small>[זה]</small> הכתוב <strong>"וחי אחיך עמך" מאי עביד ליה</strong> <small>[מה</small> הוא <small>עושה בו],</small> כיצד מפרש הוא אותו לשיטתו? ומשיבים: <strong>מבעי ליה לכדתניא</strong> <small>[צריך הוא אותו לכפי ששנינו</small> בברייתא<small>]:</small> <strong>שנים שהיו מהלכין בדרך</strong> במקום שומם <strong>וביד אחד מהן קיתון של מים, אם שותין שניהם</strong> — <strong>מתים,</strong> שאין המים מספיקים לשניהם. <strong>ואם שותה אחד מהן</strong> בלבד — <strong>מגיע לישוב. דרש בן פטורא: מוטב שישתו שניהם וימותו, ואל יראה אחד מהם במיתתו של חבירו. עד שבא ר' עקיבא ולימד:</strong> מה שנאמר <strong>"וחי אחיך עמך",</strong> משמעו: <strong>חייך קודמים לחיי חבירך.</strong>
 על דעה זו שריבית שניטלה איננה חייבת בהשבה <strong>מיתיבי</strong> <small>[מקשים]</small> ממה ששנינו: <strong>הניח להם אביהם מעות של רבית, אף על פי שיודעים</strong> הבנים <strong>שהן של רבית</strong> — <strong>אינן חייבין להחזירן.</strong> ונדייק מן הלשון: <strong>הא</strong> <small>[הרי]</small> <strong>אביהן</strong> עצמו <strong>חייב להחזיר!</strong>
 ודוחים: <strong>בדין</strong> <small>[הדין]</small> <strong>הוא</strong> <strong>דאבוהון נמי לא מיחייב</strong> <small>[שאביהם גם כן איננו חייב]</small> <strong>להחזיר,</strong> <strong>ואיידי דקא בעי למתני סיפא</strong> <small>[ומתוך שרוצה לשנות בסוף]:</small> <strong>הניח להן אביהן פרה וטלית וכל דבר המסוים</strong> (דבר מוגדר, שמכירים אותו), אם היה זה חפץ גזול <strong>חייבין להחזיר</strong> לבעליו <strong>מפני כבוד אביהם,</strong> שאם לא כן, בכל פעם שיראו אנשים את הפרה או הטלית ייזכרו שהאב גזל אותם, ועל כן <strong>תני נמי רישא בדידהו</strong> <small>[שנה גם כן בתחילה בהם]</small> ולא באב.
  ושואלים לגוף הענין האחרון: <strong>והני</strong> <small>[ואלה],</small> <strong>מפני כבוד אביהם מי מיחייבי</strong> <small>[האם הם חייבים]</small> לעשות לכבודו? <strong>קרי</strong> <small>[קרא]</small> <strong>כאן</strong> במקרה זה את הכתוב: <strong>"ונשיא בעמך לא תאר"</strong> (שמות כב, כז), ודייקו מן הכתוב "בעמך" לומר: <strong>בעושה מעשה עמך.</strong> שאיסור זה חל רק אם הנשיא נוהג ככשרים בישראל, וכאן במקרה זה שהאב היה רשע ומלוה בריבית — מדוע חייבים הבנים בכבודו?
  ומשיבים: צריכים להבין זאת  <strong>כדאמר</strong> <small>[כפי שאמר]</small> <strong>ר' פנחס משמיה</strong> <small>[משמו]</small> של <strong>רבא</strong> לענין אחר: מדובר <strong>ב</strong>אופן <strong>שעשה תשובה, הכא נמי</strong> <small>[כאן גם כן]</small> מדובר <strong>בשעשה</strong> האב <strong>תשובה,</strong> ולכן צדיק הוא וראוי לכבוד. ושואלים: <strong>אי</strong> <small>[אם]</small> <strong>עשה תשובה, מאי בעי גביה</strong> <small>[מה עושה אצלו]</small> חפץ גזול? ומשיבים: מדובר באופן <strong>שלא הספיק להחזיר עד שמת.</strong>
 <strong>מיתיבי</strong> <small>[מקשים]:</small> <strong>הגזלנין ומלוי רבית, אף על פי שגבו</strong> כספם — <strong>מחזירין.</strong> ותחילה מבררים את לשון הברייתא: <strong>גזלנין, מאי</strong> <small>[מה</small> פירוש<small>]</small> <strong>אף על פי שגבו איכא</strong> <small>[יש</small> בהם<small>]?</small> מה שייך בהם לשון "גביה"? <strong>אי גזול</strong> <small>[אם גזלו]</small> — <strong>גזול</strong> <small>[גזלו],</small> <strong>אי</strong> <small>[אם]</small> <strong>לא גזול</strong> <small>[גזלו]</small> — <strong>גזלנין קרית להו</strong> <small>[אתה קורא אותם]?!</small> <strong>אלא אימא</strong> <small>[אמור]</small> ופרש כך: <strong>גזלנין, מאי ניהו</strong> <small>[מה הם]</small> — <strong>מלוי רבית, אף על פי שגבו</strong> — <strong>מחזירין.</strong> ומכאן שיש להחזיר את הריבית!
  ומשיבים: בעיקרו של דבר נושא זה כולו  <strong>תנאי</strong> <small>[</small>מחלוקת <small>תנאים]</small> <strong>היא</strong> זו, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' נחמיה ור' אליעזר בן יעקב פוטרין את המלוה ואת הערב</strong> מעונש מלקות על מצות "לא תעשה" של ריבית, <strong>מפני שיש בהן "קום עשה"</strong> וכלל הוא שכל עבירה שיש לה תיקון על ידי מעשה — אין לוקים עליה. ומעתה נברר <strong>מאי</strong> <small>[מה</small> הוא<small>]</small> <strong>"קום עשה"</strong> זה? <strong>לאו</strong> <small>[האם</small> <strong>לא]</strong> <strong>משום דאמרינן להו קומו אהדורו</strong> <small>[עמדו והחזירו]?</small>
 ואם זו דעת חכמים אלה, אם כן <strong>מכלל</strong> דבריהם אתה למד שה<strong>תנא קמא סבר</strong> <small>[הראשון סבור]</small> כי <strong>לאו</strong> <small>[לא]</small> <strong>בני אהדורי נינהו</strong> <small>[החזרה הם]</small> ואין בזה "קום עשה"! את הפירוש הזה דוחים: <strong>לא, מאי</strong> <small>[מה</small> פירוש<small>]</small> <strong>"קום עשה"</strong> — <strong>לקרוע שטרא</strong> <small>[את השטר]</small> שכתובה בו הריבית<small>.</small> ושואלים: מה מועיל הדבר?
 <strong>מאי קסבר</strong> <small>[מה סבור]</small> אותו חכם? <strong>אי קסבר</strong> <small>[אם סבור</small> הוא<small>]</small> כי <strong>שטר העומד לגבות כגבוי דמי</strong> <small>[</small>הוא <small>נחשב],</small> אם כן <strong>הא עבדו איסורייהו</strong> <small>[הרי</small> כבר <small>עשו את האיסור שלהם]</small> בכתיבת השטר, ולא יועיל להם כשיקרעוהו. <strong>ואי לאו</strong> <small>[ואם לא]</small> <strong>כגבוי דמי</strong> <small>[</small>הוא <small>נחשב]</small> <strong>הא</strong> <small>[הרי]</small> <strong>לא עבוד</strong> <small>[עשו]</small> <strong>ולא כלום</strong> כל עוד לא גבו את הריבית. ובכל אופן אין תיקון בקריעת השטר!
  ומשיבים:  <strong>לעולם קסבר</strong> <small>[סבור הוא]</small> ש<strong>שטר העומד לגבות</strong> — <strong>לאו כגבוי דמי</strong> <small>[נחשב],</small> <strong>והא קא משמע לן</strong> <small>[ו</small>דבר <small>זה השמיע לנו]</small> כאן <strong>דשומא מילתא היא</strong> <small>[שהשומה,</small> ההערכה, היא עצמה <small>דבר</small> חשוב <small>הוא],</small> כלומר, שכיון שנכתב שטר, ועשו שומא = הערכה של נכסי החייב — הרי זה נחשב למעשה.
  ומעירים:  <strong>הכי נמי מסתברא</strong> <small>[כך גם כן מסתבר]</small> לפרש לפי הענין, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ואלו עוברים ב</strong>איסור <strong>"לא תעשה"</strong> של ריבית: <strong>המלוה והלווה, הערב והעדים.</strong> ויש לשאול: <strong>בשלמא כולהו</strong> <small>[נניח כולם]</small> עוברים — שהרי <strong>עבוד</strong> <small>[עשו]</small> <strong>מעשה</strong> ועליו הם נענשים. <strong>אלא עדים מאי עבוד</strong> <small>[מה עשו]</small> שיתחייבו? <strong>אלא לאו שמע מינה</strong> <small>[האם לא נלמד מכאן]</small> <strong>דשומא מילתא היא</strong> <small>[שהשומה,</small> ההערכה, היא עצמה <small>דבר</small> חשוב <small>הוא]</small> ובענין זה עדים נעשים שותפים לעבירה, שלולא עדותם אין כאן שומא. ומסכמים: אכן, <strong>שמע מינה</strong> <small>[למד ממנה]</small> שכן הוא.
 <big>א</big> <strong>אמר רב ספרא</strong> לפי השיטה שכופים להחזיר ריבית, יש בדבר כמה כללים. <strong>כל</strong> דבר שהוא חוזה ברור כזה, <strong>שאילו</strong> היתה בו התחייבות של הלווה לתוספת ריבית על הקרן הרי <strong>בדיניהם</strong> של אומות העולם (שאינן מוזהרות על הריבית) היו <strong>מוציאים</strong> אותה בהכרח <strong>מ</strong>ן ה<strong>לוה למלוה</strong> כפי שהתחייב, — <strong>בדינינו</strong> ריבית כזו <strong>מחזירין מ</strong>יד ה<strong>מלוה ללוה. כל שאילו בדיניהם אין מוציאין מלוה למלוה,</strong> שאינו הסכם ברור וחד משמעי, <strong>בדינינו אין מחזירין ממלוה ללוה.</strong>
 <strong>אמר ליה</strong> <small>[לו]</small> <strong>אביי לרב יוסף: וכללא</strong> <small>[ו</small>כי <small>כלל]</small> <strong>הוא</strong> זה, כלומר, וכי כלל זה קיים תמיד? <strong>והרי</strong> אם הלווה <strong>סאה בסאה</strong> ובינתיים עלה מחיר הסאה — ש<strong>בדיניהם מוציאין מלוה למלוה, ובדינינו אין מחזירין ממלוה ללוה</strong> שהרי אין זו ריבית מן התורה! <strong>אמר ליה</strong> <small>[לו]:</small> <strong>אינהו</strong> <small>[הם</small> הגויים<small>]</small> אינם רואים עיסקה כזו כהלוואה אלא <strong>בתורת פקדון אתא לידיה</strong> <small>[בא לידו]</small> ובדיניהם אין בכך ענין של החזרת הלוואה, אלא של השבת פקדון.
 <strong>אמר ליה</strong> <small>[לו]</small> <strong>רבינא לרב אשי: והרי משכנתא בלא נכייתא</strong> <small>[ניכוי],</small> שממשכנים את שדה הלווה אצל המלוה, וכל עוד לא הוחזר החוב הוא אוכל מפירות השדה אבל אינו מנכה את הפירות הללו מן החוב, ונמצא שמקבל תוספת ריבית על הלוואתו (על ידי פירות אלה) ש<strong>בדיניהם מוציאין מלוה למלוה</strong>
## דף סב:
 <strong>ובדינינו אין מחזירין ממלוה ללוה,</strong> שכיון שלא קבע ריבית קצובה מראש, ואף אין בטחון שיהיו לו פירות, נחשב הדבר כאבק ריבית. <strong>אמר ליה</strong> <small>[לו]:</small> <strong>אינהו</strong> <small>[הם,</small> הגויים<small>]</small> אינם רואים זאת כהלוואה, ולדעתם <strong>בתורת זביני אתא לידייהו</strong> <small>[ממכר בא לידיהם]</small> שהשדה כאילו נמכר לזמן קצר למלוה, והוא חוזר ומוכרו ללווה כשיקבל את הכסף.
  ושואלים:  <strong>אלא</strong> אם כן <strong>כל שאילו בדיניהן דקאמר</strong> <small>[שאמר]</small> <strong>רב ספרא</strong> — <strong>מאי אתא לאשמועינן</strong> <small>[מה בא להשמיענו],</small> הרי מתברר שלא חידש דבר בדברים אלה! ומשיבים: <strong>הכי אתא לאשמועינן</strong> <small>[כך בא להשמיענו]:</small> <strong>כל שאילו בדיניהן מוציאין מלוה למלוה</strong> — <strong>בדינינו מחזירין ממלוה ללוה, ומאי ניהו</strong> <small>[ומה הוא]</small> — <strong>ברבית קצוצה, וכ</strong>שיטת <strong>ר' אלעזר.</strong>
 <strong>כל שאילו בדיניהם אין מוציאין בדינינו אין מחזירין</strong> — והוא <strong>רבית מוקדמת,</strong> שנותן משהו כדי שיקבל הלוואה ו<strong>רבית מאוחרת</strong> שנותן לו מתנה כגמול על ההלוואה, שדברים אלה אין נחשבים כהסכם מחייב ואף אנו איננו מוציאים.
 <big>א</big> ועוד בפירוש המשנה. שנינו בה: <strong>כיצד, לקח הימנו</strong> (קנה ממנו) <strong>חטים בדינר זהב הכור וכן השער וכו'.</strong> ושואלים: <strong>וכי</strong> <small>[וכאשר]</small> <strong>אין לו יין מאי הוי</strong> <small>[מה יהיה],</small> מה ההבדל להלכה?
 <strong>והתניא</strong> <small>[והרי שנינו</small> בברייתא<small>]:</small> <strong>אין פוסקין</strong> להבטיח מחיר <strong>על הפירות</strong> שאדם קונה בשעת הגורן ומקבל לאחר זמן <strong>עד שיצא</strong> וייקבע <strong>השער,</strong> המחיר היציב לאותה תבואה, <strong>יצא השער</strong> — <strong>פוסקין,</strong> אף שאין ביד המוכר תבואה זו, כי <strong>אף על פי שאין לזה יש לזה</strong> ויכול הקונה לקבל במחיר זה. ואם כן כיון שיש שער לדבר, וגם אם אינו מקבלו מיד — אין זה נחשב עוד כהלוואה בריבית!
 <strong>אמר רבה: מתניתין</strong> <small>[משנתנו]</small> <strong>בבא לחוב</strong> את <strong>דמיהן עסקינן</strong> <small>[עוסקים אנו],</small> שאילו היה ללווה יין באותה שעה, היה אכן נעשה קנין באותו יין בשעה שהסכימו ביניהם, והיה כאן מכר אמיתי. אבל כשאין לו יין — נתברר שלא היתה כאן עיסקת קניה כלל. וכאשר המלוה תובע את כספו כדי לקנות יין מבטיח לו הלווה כמות יין במחיר גבוה יותר, אף כי אין לו לעצמו כל יין.
 <strong>וכדתניא</strong> <small>[וכפי ששנינו</small> בברייתא<small>]:</small> <strong>הרי שהיה נושה בחבירו מנה, והלך ועמד על גורנו</strong> של החבר, <strong>ואומר</strong> לו: <strong>"תן לי מעותי, שאני רוצה ליקח</strong> (לקנות) <strong>בהם חטים. אמר לו: חטים יש לי</strong> בגורן <strong>שאני נותן לך</strong> מהן, <strong>צא ועשה</strong> (חשב) <strong>עלי</strong> את הכמות המגיעה לך <strong>כשער של עכשיו, ואני אעלה</strong> (אספק) <strong>לך כל שנים עשר חדש</strong> מן החיטים הללו לפי השער של עכשיו. דבר זה <strong>אסור</strong> משום ריבית, <strong>דלאו</strong> <small>[שלא]</small> <strong>כאיסרו הבא לידו דמי</strong> <small>[</small>הוא <small>נחשב].</small> שכיון שאין הלווה הלוקח נותן למלוה אפילו איסר אחד בשעה זו, אין כאן מכר ממש, אלא ריבית היא.
 <strong>אמר ליה</strong> <small>[לו]</small> <strong>אביי: אי</strong> <small>[אם]</small> הנימוק הוא שפעולה זו היא ש<strong>לא כאיסרו הבא לידו, מאי איריא</strong> <small>[מה שייך,</small> מדוע דווקא שנה<small>]</small> באופן ש<strong>אין לו? אפילו יש לו</strong> יין <strong>נמי</strong> <small>[גם כן]</small> היה חייב כך משום ריבית, לפי שלא נתן כל כסף בשעת הקניה! <strong>אלא,</strong> יש לדחות פירוש זה. ו<strong>אמר אביי: מתניתין</strong> <small>[משנתנו]</small> צריך להבינה <strong>כדתני</strong> <small>[כפי ששנה]</small> <strong>רב ספרא</strong> ברייתא <strong>ב</strong>הלכות <strong>רבית,</strong> שנשנתה <strong>דבי</strong> <small>[</small>ב<small>בית</small> מדרשו<small>]</small> של <strong>ר' חייא,</strong>
 ושם שנינו: <strong>יש דברים שהם מותרין</strong> בעצם מדין תורה, אבל <strong>אסורין מפני הערמת רבית. כיצד? אמר לו: הלויני מנה</strong> (מאה דינרים)! <strong>אמר לו: מנה אין לי, חטין במנה יש לי שאני נותן לך. נתן לו חטין במנה, וחזר ולקחן הימנו</strong> (קנה אותם ממנו) <strong>בעשרים וארבע סלע</strong> שהן תשעים וששה דינרים — הרי זה <strong>מותר,</strong> שהרי היתה פה קניה כפולה, אבל <strong>אסור לעשות כן מפני הערמת רבית.</strong> וכיון שלא קנה קניה אמיתית, הרי היתה כאן רק הערמה על דיני ריבית.
 <strong>הכא נמי</strong> <small>[כאן גם כן]</small> במשנה מדובר <strong>כגון</strong> ש<strong>אמר</strong> לו: <strong>הלויני שלשים דינרים אמר לו</strong> חבירו: <strong>שלשים דינרים אין לי, חטין בשלשים דינרים יש לי שאני נותן לך.</strong> אחר כך <strong>נתן לו חטין בשלשים דינרים, וחזר ולקחם הימנו בדינר זהב</strong> (עשרים וחמשה דינרים). ומעתה, <strong>אי אית ליה חמרא</strong> <small>[אם יש לו יין]</small> <strong>ללוה</strong> <strong>דיהיב ליה</strong> <small>[שנותן לו]</small> <strong>בשלשים דינר,</strong> אם כן <strong>פירא הוא דקא שקיל מיניה, ולית לן</strong> <small>[פירות הוא שלוקח ממנו, ואין לנו</small> <strong>בה</strong> איסור ריבית. <strong>ואי</strong> <small>[ואם]</small> <strong>לא,</strong> <strong>כיון דלית ליה חמרא</strong> <small>[שאין לו יין]</small> — <strong>ודאי משקל זוזי מיניה, מחזי</strong> <small>[לקיחת כסף ממנו נראית],</small> על כל פנים <strong>כרבית.</strong>
 <strong>אמר ליה</strong> <small>[אמר לו]</small> <strong>רבא: אי הכי</strong> <small>[אם כך]</small> אתה מפרש, אין דבר זה מדוייק בלשון המשנה, שהרי במשנה נאמר <strong>"תן לי חיטי",</strong> ולפי פירושך <strong>"</strong>תן לי <strong>דמי חיטי" מבעי ליה</strong> <small>[צריך היה</small> לומר<small>]!</small> ומשיבים: <strong>תני</strong> <small>[שנה,</small> תקן הגירסה<small>]</small> <strong>"דמי חיטי".</strong> ועוד הקשה: הלשון <strong>"שאני מוכרן"</strong> אינה מדוייקת, <strong>"שמכרתים לך" מבעיא ליה</strong> <small>[צריך היה לו</small> לומר<small>]!</small> ומתקנים: <strong>תני</strong> <small>[שנה]</small> <strong>"שמכרתים לך".</strong> ועוד יש להקשות על הלשון נאמר שם: <strong>"הרי חטיך עשויות עלי בשלשים דינרין",</strong> הלא <strong>מעיקרא נמי הכי אוקמינהו עילויה</strong> <small>[מתחילה גם כן כך העמיד,</small> קצב, <small>עליו את</small> המחיר<small>]!</small> ומשיבים: <strong>הכי קאמר ליה</strong> <small>[כך אמר לו]:</small> <strong>בדמי חטיך שעשית עלי בשלשים דינר.</strong>
 ומקשים שוב: לשון המשנה הוא <strong>"הרי לך אצלי בהן יין ויין אין לו", והא</strong> <small>[והרי]</small> <strong>"בדינר זהב הכור וכן השער" קתני</strong> <small>[שנה]!</small> <strong>אלא אמר רבא:</strong> פירוש זה שאמר אביי איננו הולם את המשנה, אלא יש לתרץ באופן אחר, והעיר: <strong>כי שכיבנא</strong> <small>[כאשר אמות]</small> <strong>ר' אושעיא נפק לוותי</strong> <small>[ייצא לקראתי</small> בגן עדן<small>]</small>
## דף סג.
 <strong>דמתרצנא מתניתין כוותיה</strong> <small>[שאני מתרץ את משנתנו לפי שיטתו]</small> לפי הברייתות שהוא ערך.
 <strong>דתני</strong> <small>[ששנה]</small> <strong>ר' אושעיא: הרי שהיה נושה בחבירו מנה, והלך ועמד על גורנו</strong> של החבר <strong>ואמר</strong> לו: <strong>תן לי מעותי, שאני רוצה ליקח</strong> (לקנות) <strong>בהן חטין. ואמר</strong> לו הלווה: <strong>חטין יש לי שאני נותן לך, צא ועשאן</strong> (חשב אותן) <strong>עלי כשער</strong> החטים <strong>של עכשיו. הגיע זמן חטין למכור, אמר לו</strong> המלוה: <strong>תן לי חטין,</strong> כיון <strong>שאני רוצה למוכרן וליקח בהן יין. אמר לו</strong> הלווה: <strong>יש לי יין שאני נותן לך, צא ועשאן עלי</strong> (חשב את היין הזה) <strong>כשער של עכשיו.</strong>
 <strong>הגיע זמן יין למכור, ואמר לו: תן לי ייני שאני רוצה למוכרו וליקח בו שמן. אמר לו: שמן יש לי שאני נותן ל</strong><strong>ך, צא ועשהו עלי כשער של עכשיו.</strong> בכל הדברים הללו <strong>כולם, אם יש לו</strong> ללווה באמת יין ושמן — <strong>מותר,</strong> לפי שהיתה זו מכירה ממש. אבל אם <strong>אין לו</strong> — <strong>אסור,</strong> כיון שאינו יכול עכשיו לתת לו סחורה — הרי אם היא בינתיים תתייקר יהיה בזה משום תשלום נוסף עבור דחיית פרעון החוב. <strong>ומאי</strong> <small>[ומה</small> פירוש<small>]</small> <strong>"לקח"</strong> שבמשנה — הכוונה <strong>לקח בהלואתו.</strong>
 <strong>אמר רבא: שמע מינה</strong> <small>[למד ממנה]</small> מהלכה זו שאמר <strong>ר' אושעיא תלת</strong> <small>[שלושה</small> דברים<small>]:</small> <strong>שמע מינה</strong> <small>[למד ממנה]</small> ש<strong>מעמידין מלוה</strong> (הלוואה) <strong>על גבי פירות,</strong> כלומר, לווה יכול להבטיח לשלם למלוה דמי חובו מן הפירות במשך השנה לפי השער שנקבע בתחילת השנה, <strong>ולא אמרינן</strong> <small>[ואין אנו אומרים]</small> שדבר זה הוא ש<strong>לא כאיסרו הבא לידו</strong> כעת, אלא כיון שיש פירות — הרי זה כאילו מסר לו עתה. <strong>ושמע מינה</strong> <small>[ולמד מכאן]</small> הלכה נוספת; שדבר זה מותר ו<strong>הוא</strong> ש<strong>יש לו</strong> פירות אצלו. <strong>ושמע מינה</strong> <small>[ולמד מכאן]:</small> כי <strong>איתא</strong> <small>[יש]</small> בסיס <strong>ל</strong>דברי <strong>ר' ינאי.</strong>
 ש<strong>אמר ר' ינאי: מה לי הן מה לי דמיהן,</strong> שאם פסק עם חבירו לקבל תבואה לפי שער מסויים, יכול אחר כך לקחת לא את התבואה עצמה אלא אף את מחירה (דמיה), ואין בכך משום ריבית.
 <strong>דאתמר</strong> <small>[שנאמר]</small> שנחלקו אמוראים בבעיה זו, <strong>רב אמר: עושין אמנה בפירות</strong> שאדם יכול לעשות הסכם עם חבירו שימסור לו פירות לאחר זמן לפי השער שבשעת ההסכם. <strong>ואין עושין אמנה</strong> כעין זו כשאינו לוקח ממנו פירות אלא ב<strong>דמים. ור' ינאי אמר: מה לי הן, ומה לי דמיהן.</strong> וכשם שיכול לקבל הפירות ולמכרם בעצמו, כן יכול לקבל דמיהן במישרים.
 <strong>מיתיבי</strong> <small>[מקשים]</small> על רב ממה ששנינו: <strong>כולם, אם יש לו</strong> — <strong>מותר,</strong> משמע שכשיש לו אינו חייב לשלם בפירות עצמם! <strong>אמר רב הונא אמר רב:</strong> שם מדובר <strong>בשמשך</strong> ועשה קנין ממש באותם פירות. ותוהים: <strong>אי</strong> <small>[אם]</small> מדובר <strong>ב</strong>אופן <strong>שמשך צריכא למימר</strong> <small>[נצרכה לומר]?</small> הרי היה כאן קנין ממש! <strong>אלא כגון שיחד לו קרן זוית</strong> לפירות שפסק, ודי בכך לענין זה.
 <strong>ושמואל אמר:</strong> זו שאמרו אם יש לו מותר <strong>הא מני</strong> <small>[זו</small> כשיטת <small>מי היא]</small> — כשיטת <strong>ר' יהודה היא,</strong> ש<strong>אמר: צד אחד ברבית מותר,</strong> שאם נעשתה עיסקה שבה אמנם עשוי המלוה לקבל תוספת על מה שהלוה, אלא שבשעת ההסכם אין ודאות שאכן יגיעו הדברים לידי ריבית — מותר.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיה נושה בחבירו מנה, ועשה לו</strong> הלווה את <strong>שדהו מכר</strong> עבור מנה זה. <strong>בזמן שהמוכר אוכל פירות</strong> במשך כל הזמן עד שיפרע חובו — <strong>מותר</strong> בוודאי. אבל אם ה<strong>לוקח</strong> (הקונה) <strong>אוכל פירות</strong> — <strong>אסור,</strong> שהרי הלוקח (המלוה) מקבל ריבית (את פירות השדה) כל עוד לא ישולם החוב. <strong>ר' יהודה אומר: אף בזמן שהלוקח אוכל פירות מותר.</strong>
 ומסופר, <strong>אמר להם ר' יהודה</strong> לחכמים: <strong>מעשה בביתוס בן זונין שעשה שדהו מכר על פי</strong> הוראתו של <strong>ר' אלעזר בן עזריה</strong> ובאותו מקרה <strong>לוקח אוכל פירות היה! אמרו לו:</strong> וכי <strong>משם</strong> מביא אתה <strong>ראיה?!</strong> להיפך היה מעשה: <strong>מוכר אוכל פרות היה, ולא לוקח.</strong>
 ושאלו: <strong>מאי בינייהו</strong> <small>[מה</small> ההבדל <small>ביניהם],</small> כלומר, באיזה עקרון נחלקו? <strong>אמר אביי: צד אחד ברבית איכא בינייהו</strong> <small>[יש ביניהם]</small> שלדעת ר' יהודה אם יש רק צד אחד בריבית — מותר. <strong>רבא אמר: רבית על מנת להחזיר איכא בינייהו</strong> <small>[יש ביניהם],</small> שלדעתו גם ר' יהודה לא התכוון שהלוקח־המלוה יכול ליהנות ולאכול את הפירות ללא כל תמורה, אלא שאם יפרע הלווה את החוב אכן ישלם המלוה תמורת הפירות שאכל, ואילו חכמים סבורים שכיון שלא נגמר המכר יש באכילת הפירות בינתיים משום ריבית.
 <strong>אמר רבא: השתא</strong> <small>[עכשיו]</small> ש<strong>אמר ר' ינאי:</strong>
## דף סג:
 <strong>מה לי הן ומה לי דמיהן אמרינן</strong> <small>[אומרים אנו]</small> ואיננו דורשים שיהא התשלום בפירות ממש, כמו כן <strong>מה לי דמיהן ומה לי הן</strong> — <strong>נמי אמרינן</strong> <small>[גם כן אומרים אנו]</small> <strong>ופוסקין על שער שבשוק;</strong> שאפשר לקבל פירות תמורת כסף, גם אם אין העיסקה נגמרת מיד. ולכן, כשקובע עם חבירו שיתן לו פירות בעתיד לפי השער הקיים עתה בשוק <strong>ואף על פי שאין לו</strong> פירות
 בשעה זו, מכל מקום סומכים על כך, שאם יכול לקנותם — הריהם כאילו היו בידו. <strong>איתיביה</strong> <small>[הקשו לו]</small> <strong>רב פפא ורב הונא בריה</strong> <small>[בנו]</small> של <strong>רב יהושע לרבא:</strong> הרי במפורש שנינו, <strong>כולם, אם יש לו</strong> — <strong>מותר, אם אין לו – אסור! אמר להו</strong> <small>[להם]:</small> <strong>התם</strong> <small>[שם]</small> מדובר ב<strong>הלואה</strong> והעיסקה נעשתה לאחר ההלוואה כדי לפרוע חוב, <strong>הכא זביני</strong> <small>[כאן</small> יש <small>מכר]</small> ממשי בלא הלוואה כלל, ואין צד ריבית בכך.
  ואילו <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>מאי טעמא</strong> <small>[מה טעם]</small> <strong>אמרו רבנן</strong> <small>[חכמים]</small> ש<strong>פוסקין על שער שבשוק ואף על פי שאין לו</strong> — <strong>דאמר ליה</strong> <small>[שאומר לו]</small> הקונה למוכר: <strong>שקילא טיבותיך ושדייא אחיזרי</strong> <small>[נטולה טובתך ומוטלת על הקוצים],</small> כלומר, אין אתה עושה לי כל טובה. שכן <strong>מאי אהנית</strong> <small>[מה הועלת]</small> <strong>לי?</strong> <strong>אי הוו</strong> <small>[אם היו]</small> <strong>לי זוזי</strong> <small>[זוזים,</small> כסף<small>]</small> <strong>בידי הוה מזבנינא</strong> <small>[הייתי קונה]</small> <strong>ב</strong>עיירה <strong>היני וב</strong>עיירה <strong>שילי בזולא</strong> <small>[בזול],</small> ואם כן מה שאני מקבל לפי השער של השוק היום — איננו רווח עבורי.
 <strong>אמר ליה</strong> <small>[לו]</small> <strong>אביי לרב יוסף: אלא מעתה,</strong> אם משתמשים בנימוק זה, יהא <strong>מותר ללות סאה בסאה, משום דמצי אמר ליה</strong> <small>[שיכול לומר לו</small> המלוה ללווה<small>]:</small> <strong>שקילא טיבותיך ושדייא אחיזרי</strong> <small>[נטולה טובתך ומוטלת על הקוצים],</small> שאין אני מרוויח דבר על ידי הסאה שנתת לי לאחר זמן, שהרי אם היו החיטים בגורן, בידי — גם אז היה מחירן עולה, ולא הרווחתי דבר על ידי ההלוואה, <strong>דאמר ליה</strong> <small>[ש</small>הוא <small>אומר לו]:</small> וכי <strong>חטי דקדחי באכלבאי</strong> <small>[החיטים נשרפות במחסן שלי]?!</small> <strong>אמר ליה</strong> <small>[לו]</small> רב יוסף: יש להבדיל בין הדברים, <strong>התם</strong> <small>[שם]</small> מדובר ב<strong>הלואה</strong> ויש לחשוש לריבית, <strong>הכא</strong> <small>[כאן]</small> — <strong>זביני</strong> <small>[מכר].</small>
 <strong>אמר ליה</strong> <small>[לו]</small> <strong>אדא בר אבא לרבא:</strong> מה שאמר בענין פוסק על שער שבשוק, הרי בכל זאת מרוויח הקונה מן הפסיקה, שאילו היה הולך לקנות במקום אחר <strong>והא בעי למיתב זוזי לספסירא</strong> <small>[והרי</small> הוא <small>צריך לתת דינר לסרסור</small> המתווך<small>]</small> ונמצא שמרוויח דינר זה על ידי הקדמת התשלום! <strong>אמר ליה</strong> <small>[לו]</small> רבא: <strong>דקא יהיב ליה נמי</strong> <small>[ש</small>אכן <small>נותן לו גם כן],</small> שצריך הקונה להוסיף עוד דמי תיווך. <strong>רב אשי אמר:</strong> אין צריך להוסיף דמי תיווך כי <strong>זוזי דאינשי אינהו עבדי ליה ספסירותיה</strong> <small>[דינריו של אדם הם עושים לו את התיווך],</small> וכאשר יש לאדם כסף מזומן בידו אין לו צורך בתיווך.
 <big>א</big> ועוד הלכה בנושא קרוב, <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>האי מאן דיהיב זוזי אתרעא חריפא</strong> <small>[מי שנותן זוזים,</small> כסף, <small>בשער החריף],</small> כלומר, נותן את הכסף בהקדם, והוא יכול משום כך לקנות בזול יותר לפני שייקבע השער הרגיל, <strong>צריך לאיתחזויי לבי דרי</strong> <small>[צריך להראות עצמו בגורן]</small> בשעה שהמוכר דש את התבואה.
  ושואלים:  <strong>למאי</strong> <small>[למה,</small> לאיזה צורך<small>]</small> הוא בא? <strong>אי למקנא</strong> <small>[אם לקנות]</small> — <strong>הא</strong> <small>[הרי]</small> <strong>לא קני</strong> <small>[קנה],</small> שהרי בראיה בלבד אין הקנין נעשה, <strong>אי לקבולי עליה</strong> <small>[אם</small> לעשות שהמוכר <small>יקבל על עצמו]</small> קללת <strong>"מי שפרע"</strong> אם יחזור בו מן העיסקה, <strong>כי לא מיתחזי נמי</strong> <small>[כאשר אינו מראה עצמו גם כן]</small> הריהו <strong>מקבל עליה</strong> <small>[עליו]</small> קללת <strong>"מי שפרע"</strong> <small>[עליו]!</small>
 ומסבירים: <strong>לעולם</strong> תפרש שהוא בא <strong>לקבולי עליה</strong> <small>[לקבל עליו]</small> <strong>"מי שפרע",</strong> <strong>ו</strong>אולם יש טעם בדבר: <strong>מאן דיהיב זוזי אתרעא חריפא</strong> <small>[מי שנותן כסף בשער החריף]</small> <strong>לבי תרי תלתא יהיב</strong> <small>[לשנים</small> או <small>שלושה</small> אנשים <small>הוא נותן],</small> שהרי רצונו להבטיח את עצמו ברווח, <strong>אי מיתחזי ליה</strong> <small>[אם</small> הוא <small>מתראה לו]</small> לבעל התבואה — <strong>סמכא דעתיה</strong> <small>[סומכת דעתו]</small> של המוכר, והוא יודע שהמקח גמור ומוחלט, <strong>ואי</strong> <small>[ואם]</small> <strong>לא</strong> יבוא הקונה, <strong>אמר ליה</strong> <small>[אומר,</small> יכול המוכר לומר <small>לו</small><small>]:</small> <strong>אמינא דאשכחת פירי דשפירי מדידי ושקלת</strong> <small>[אמרתי</small> בלבי <small>שמצאת פירות יפים משלי ולקחת]</small> ובטלת את ההסכם אתי, ולכן אם אין המוכר בטוח בקנין, רשאי הוא לחזור בו.
 <strong>אמר רב אשי: השתא דאמרת</strong> <small>[עכשיו שאת אומר]</small> שהטעם הוא <strong>משום מסמך דעתא</strong> <small>[סמיכת הדעת],</small> כדי שיהא המוכר בטוח שהקונה אכן עומד בקניינו — אינו צריך ללכת דווקא לגורן, <strong>אלא</strong> <strong>אפילו</strong> אם <strong>אשכחיה בשוקא</strong> <small>[מצאו בשוק]</small> <strong>ואמר ליה</strong> <small>[לו]</small> שעומד בדברו — גם כן <strong>סמכא דעתיה</strong> <small>[</small><small>סומכת דעתו].</small> 
 <big>ב</big> <strong>אמר רב נחמן; כללא דריביתא</strong> <small>[כלל</small> בדיני <small>ריבית]</small> הוא: <strong>כל אגר נטר ליה</strong> <small>[שכר</small> עבור <small>המתנה],</small> שמוסיף תשלום על שאין המלוה גובה את הכסף עכשיו — <strong>אסור. ואמר רב נחמן: האי מאן דיהיב זוזי לקיראה</strong> <small>[מי שנותן כסף למוכר</small> חלות <small>שעוה]</small> <strong>וקא אזלי</strong> <small>[והם הולכים,</small> השער הוא<small>]</small> <strong>ארבע ארבע</strong> חלות בזוז, <strong>ואמר ליה</strong> <small>[לו]</small> המוכר: <strong>יהיבנא</strong> <small>[אני נותן]</small> <strong>לך חמש חמש</strong> אם תשלם לי עכשיו, הרבה לפני זמן נתינת השעוה, אם <strong>איתנהו גביה</strong> <small>[ישנן אצלו]</small> חלות שעוה בשעה זו — <strong>שרי</strong> <small>[מותר],</small> שהוא מוכר בזול משום שהוא זקוק עתה לכסף מזומן. אבל אם <strong>ליתנהו גביה</strong> <small>[אינן אצלו]</small> — <strong>אסור,</strong> שהרי הוא משלם חלה נוספת בריבית.
  ושואלים:  <strong>פשיטא</strong> <small>[פשוט,</small> מובן מאליו<small>],</small> והרי זו ריבית ברורה! ודוחים: <strong>לא צריכא</strong> <small>[נצרכה]</small> אלא למקרה <strong>דאית ליה</strong> <small>[שיש לו,</small> למוכר<small>]</small> <strong>אשראי במתא</strong> <small>[בעיר]</small> ויכול לקבל שעוה מאנשים אחרים שמהם קנה. <strong>מהו דתימא</strong> <small>[שתאמר]:</small> <strong>כיון דאית ליה</strong> <small>[שיש לו]</small> <strong>אשראי במתא</strong> <small>[בעיר]</small> ויכול לקבל את השעוה הרי זה כמו האומר <strong>"</strong>הלויני <strong>עד שיבא בני" או "עד שאמצא מפתח" דמי</strong> <small>[נחשב],</small> שמותר לתת לו כסף, שאין אנחנו רואים בכך הלוואה, ועל כן <strong>קא משמע לן</strong> <small>[השמיע לנו]</small> רב נחמן כי <strong>כיון דמחסרי גוביינא</strong> <small>[ש</small>עדיין <small>חסרים גבייה]</small> — <strong>כמאן דליתנהו דמי</strong> <small>[כמי שאינם הם נחשבים],</small> ויש בהוזלת המחיר משום ריבית.
 <big>ג</big> <strong>ו</strong>עוד <strong>אמר רב נחמן: האי מאן דאוזיף פשיטי מחבריה</strong> <small>[מי שלווה מטבעות מחבירו]</small> ואחר כך כשספר <strong>אשכח ביה טופיינא</strong> <small>[מצא בהן תוספת]</small> שנתן לו יותר ממה שאמר <strong>אי</strong> <small>[אם]</small> התוספת היתה <strong>ב</strong>שיעור <strong>כדי שהדעת</strong> יכולה להיות <strong>טועה,</strong> ויש לשער שהמלוה טעה בחשבון — <strong>מיחייב לאהדוריה ליה</strong> <small>[חייב להחזיר לו],</small> <strong>ואי לאו</strong> <small>[ואם לא],</small> שהיה ההבדל גדול יותר, עד שברור שלא היתה כאן טעות — <strong>מתנה בעלמא</strong> <small>[סתם]</small> <strong>הוא דיהיב ליה</strong> <small>[שנתן לו].</small>
 ומבררים: <strong>היכי דמי</strong> <small>[כיצד בדיוק]</small> הוא המקרה שאנו אומרים <strong>"בכדי שהדעת טועה"? אמר רב אחא בריה</strong> <small>[בנו]</small> של <strong>רב יוסף:</strong>
## דף סד.
 <strong>בעישורייתא וחומשייתא</strong> <small>[בעשרות וחמישיות],</small> שיש לשער שבעל הכסף מנה עשר עשר או חמש חמש וטעה בספירה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: ואי</strong> <small>[ואם]</small> הנותן <strong>איניש תקיפא</strong> <small>[אדם תקיף]</small> <strong>הוא דלא יהיב</strong> <small>[שאיננו</small> נוהג <small>לתת]</small> בדרך כלל <strong>מתנה מאי</strong> <small>[מה</small> נאמר<small>]?</small> האם נניח שהיתה זאת טעות? <strong>אמר ליה</strong> <small>[לו]:</small> <strong>דלמא מיגזל גזליה ואבלע ליה</strong> <small>[שמא</small> פעם <small>גזל ממנו ו</small>עכשיו <small>הבליע לו]</small> <strong>בחשבון</strong> את דמי הגזילה בלא לפרש שהוא משיב לו את גזילו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הגוזל את חבירו והבליע לו</strong> את סכום הגזילה <strong>בחשבון</strong> של סכום אחר שחייב לו, והחזיר לו בדרך זו — <strong>יצא</strong> ידי חובת השבת הגזילה.
  ושואלים:  <strong>ואי איניש דאתי מעלמא,</strong> <small>[אם</small> היה הנותן <small>אדם שבא מבחוץ]</small> ש<strong>לא שקיל וטרי בהדיה, מאי</strong> <small>[נשא ונתן אתו, מה]?</small> האין זו הוכחה שהיתה זו טעות? <strong>אמר ליה</strong> <small>[לו]:</small> <strong>דלמא איניש אחרינא גזליה,</strong> <small>[שמא אדם אחר,</small> ממכריו <small>גזלו]</small> <strong>ואמר ליה</strong> <small>[לו]</small> לאיש הזה: <strong>כי יזיף</strong> <small>[כאשר ילוה]</small> <strong>פלוני פשיטי מינך</strong> <small>[מטבעות</small> כסף <small>ממך]</small> — <strong>אבלע ליה</strong> <small>[הבלע לו]</small> <strong>בחשבון,</strong> שיתכן שנקט בדרך זו של השבת הגזילה כדי שלא להתבייש בכך.
 <big>א</big> <strong>אמר רב כהנא: הוה יתיבנא בשילהי פרקי</strong> <small>[הייתי יושב בקצה</small> בית <small>המדרש]</small> של <strong>רב, ושמעית דקאמר "קרי קרי"</strong> <small>[ושמעתי שאמר "דלעות דלעות"]</small> <strong>ולא ידענא מאי קאמר</strong> <small>[ידעתי מהו אומר],</small> שלא שמע במה היה מדובר. <strong>בתר דקם</strong> <small>[אחר שעמד]</small> <strong>רב</strong> ממקומו ויצא, <strong>אמרי להו</strong> <small>[אמרתי להם]</small> לתלמידים: <strong>מאי "קרי קרי" דקאמר</strong> <small>[מה הן "דלעות דלעות" שאמר]</small> <strong>רב?</strong>
 <strong>אמרו לי: הכי קאמר</strong> <small>[כך אמר]</small> <strong>רב: האי מאן דיהיב זוזי לגינאה אקרי</strong> <small>[מי שנתן כסף לגנן</small> עבור <small>דלעות],</small> <strong>וקא אזלי עשרה קרי בני זרתא</strong> <small>[והולכות,</small> המחיר הרגיל שמשלמים הוא, <small>עשר דלעות בנות</small> אורך של <small>זרת]</small> בדינר <strong>ואמר ליה</strong> <small>[לו]</small> הגנן לקונה: אם תיתן לי עכשיו את הכסף <strong>יהבינא לך בני גרמידא</strong> <small>[אתן לך</small> דלעות באורך <small>אמה]</small> לאחר זמן באותו מחיר, במקרה זה, אם <strong>איתנהו</strong> <small>[ישנן</small> בידו<small>]</small> — <strong>שרי</strong> <small>[מותר],</small> ואם <strong>ליתנהו</strong> <small>[אינן</small> בידו<small>]</small> — <strong>אסור,</strong> שאם יתן לו דלעות גדולות לאחר זמן במחיר של דלעות קטנות יש בכך משום ריבית.
  ושואלים:  <strong>פשיטא</strong> <small>[פשוט,</small> מובן מאליו<small>]</small> שכן הוא, ומה חידש רב? ומשיבים: <strong>מהו דתימא</strong> <small>[שתאמר]:</small> <strong>כיון דממילא קא רבו</strong> <small>[שמעצמן הן גדלות]</small> — <strong>שפיר דמי</strong> <small>[יפה הדבר],</small> שאין הגנן בא ומוסיף דבר חדש אלא רק ממתין לגידול הדלעות מעצמן ואינו עושה מעשה, ועל כן <strong>קא משמע לן</strong> <small>[השמיע לנו]</small> רב שאף זה נקרא ריבית.
  ושואלים:  <strong>כמאן</strong> <small>[כ</small>שיטת <small>מי]</small> היא הלכה זו שאמר רב בענין הדלעות — <strong>כי האי תנא</strong> <small>[כ</small>שיטת <small>תנא זה].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ההולך לחלוב את עזיו, ולגזוז את רחליו, ולרדות את כוורתו, מצאו חבירו ואמר לו</strong> החקלאי לחבר: <strong>מה שעזי חולבות מכור לך, מה שרחלי גוזזות מכור לך, מה שכוורתי רודה מכור לך,</strong> וכל זאת בעד סכום מסויים, בלא לדעת בדיוק כמה יקבל הקונה — הרי זה <strong>מותר.</strong>
 <strong>אבל אם אמר לו: מה שעזי חולבות, כך וכך מכור לך, מה שרחלי גוזזות כך וכך מכור לך, מה שכוורתי רודה כך וכך מכור לך</strong> — <strong>אסור,</strong> שכן הוא מוסיף על הכמות בשל הקדמת התשלום. <strong>ואף על גב דממילא קא רבו</strong> <small>[ואף על פי שמעצמם הם גדלים],</small> <strong>כיון דליתנהו בההיא שעתא</strong> <small>[שאנם</small> נמצאים <small>באותה שעה]</small> — <strong>אסור.</strong>
 <strong>איכא דאמרי</strong> <small>[יש שאומרים]</small> ש<strong>אמר רבא:</strong> ההלכה היא <strong>כיון דממילא קא רבו</strong> <small>[שמעצמם הם גדלים]</small> — <strong>שפיר דמי</strong> <small>[יפה הדבר,</small> מותר<small>]</small> ואין בכך משום ריבית. ומקשים: <strong>והתניא</strong> <small>[והרי שנינו</small> בברייתא<small>]</small> שאם אמר לו <strong>"</strong>מה שעיזי חולבות... <strong>כך וכך"</strong> — <strong>אסור!</strong>
 ומשיבים: יש לחלק, <strong>התם לאו מיניה קא רבו</strong> <small>[שם</small> בחלב ובצמר <small>לא ממנו</small> עצמו <small>הוא גדל],</small> שאינו נותן לו בעתיד מן החלב הנמצא כעת, <strong>דשקלי ליה להאי ואתי אחרינא בדוכתיה</strong> <small>[ש</small>הרי <small>לוקחים</small> חלב <small>זה ובא אחר במקומו].</small> <strong>הכא מיניה קא רבו</strong> <small>[כאן,</small> כגון בדלעות, <small>ממנו</small> עצמו <small>הן גדלות],</small> <strong>דכי שקלי ליה להאי</strong> <small>[ש</small>הרי <small>כאשר</small> <strong>לוקחים מזה]</strong> <strong>לא אתי אחרינא בדוכתיה</strong> <small>[בא אחר במקומו],</small> ולכן כשמוכר לו את הפרי עכשיו הרי כל שמוסיף וגדל פרי זה — כאילו היה כל הזמן ברשות הקונה.
 <big>ב</big> <strong>אמר אביי: שרי ליה לאיניש למימר ליה לחבריה</strong> <small>[מותר לו לאדם לומר לו לחבירו]:</small> <strong>הילך ארבעה זוזי אחביתא דחמרא</strong> <small>[זוזים</small> עבור <small>חבית יין],</small> <strong>אי תקפה</strong> <small>[אם תחמיץ]</small> — הרי היא <strong>ברשותך</strong> ואחריותך עליה, <strong>אי יקרא אי זילא</strong> <small>[אם תתייקר או תוזל]</small> — הרי היא <strong>ברשותי,</strong> שאני מקבל עלי את אחריות ההפסד אם יוזל המחיר. <strong>אמר ליה</strong> <small>[לו]</small> <strong>רב שרביא לאביי:</strong>
## דף סד:
 <strong>האי</strong> <small>[זה]</small> עסק <strong>קרוב לשכר ורחוק להפסד הוא,</strong> שהרי את חשש ההחמצה מקבל המוכר על עצמו וכבר אמרנו שכל עיסקה כזו אינה אלא ריבית! <strong>אמר ליה</strong> <small>[לו]</small> אביי: <strong>כיון</strong> ש<strong>מקבל עליה זולא</strong> <small>[עליו</small> הקונה את ההפסד אם <small>יוזל</small> המחיר<small>],</small> אם כן <strong>קרוב לזה ולזה הוא,</strong> שיש כאן גם סיכוי של רווח וגם הפסד, ויש לראות בכך עיסקה הוגנת.
 <big>א משנה</big> <strong>המלוה את חבירו לא ידור בחצרו</strong> של הלווה <strong>חנם, ולא ישכור ממנו</strong> לדור בחצר <strong>בפחות</strong> מן השכר הרגיל — <strong>מפני שהוא רבית,</strong> שהרי נמצא שהוא מקבל ממנו בצורה זו ריבית. 
 <big>ב גמרא</big> <strong>אמר רב יוסף בר מניומי אמר רב נחמן: אף על פי שאמרו</strong> חכמים ש<strong>הדר בחצר חבירו שלא מדעתו</strong>, בלא שבעל החצר יודע — <strong>אינו צריך להעלות לו שכר</strong> (לשלם) אם ההוא אינו מפסיד דבר על ידי כך, מכל מקום אם <strong>הלוהו ודר בחצירו</strong> — <strong>צריך להעלות לו שכר.</strong> ושואלים: <strong>מאי קא משמע לן</strong> <small>[מה השמיע לנו</small> בכך<small>]?</small> הלא <strong>תנינא</strong> <small>[שנינו]</small> זאת במפורש במשנה: <strong>המלוה את חבירו לא ידור בחצירו חנם, ולא ישכור ממנו בפחות, מפני שהוא רבית!</strong>
 ודוחים: משם אין ראיה, <strong>אי ממתניתין הוה אמינא</strong> <small>[אם ממשנתנו הייתי אומר</small> ומפרש<small>]</small> כי <strong>הני מילי</strong> <small>[דברים אלה]</small> אמורים דווקא <strong>בחצר דקיימא לאגרא</strong> <small>[העומדת להשכרה],</small> <strong>וגברא דעביד למיגר</strong> <small>[ובאדם העומד לשכור],</small> שאם לא ימצא דירה שם — ישכור במקום אחר, ואז ברור שהוא חייב לשלם. <strong>אבל חצר דלא קיימא לאגרא, וגברא דלא עביד למיגר</strong> <small>[חצר שאינה עומדת להשכרה, ואדם שאינו עומד לשכור]</small> כרגיל, שאז לכאורה לא הפסיד בעל החצר דבר, והדייר אינו מרוויח דבר — <strong>אימא</strong> <small>[אמור]</small> ש<strong>לא</strong> ישלם כלל, על כן <strong>קא משמע לן</strong> <small>[השמיע לנו]</small> שבמקרה זה עליו לשלם שלא ייראה כריבית.
 <strong>איכא דאמרי</strong> <small>[יש אומרים]</small> בנוסח אחר: <strong>אמר רב יוסף בר מניומי אמר רב נחמן: אף על פי שאמרו</strong> כי <strong>הדר בחצר חבירו שלא מדעתו</strong> — <strong>אינו צריך להעלות לו שכר,</strong> אם אמר לו <strong>"הלויני ודור בחצרי"</strong> — <strong>צריך להעלות לו שכר.</strong>
 ומסבירים את ההבדל בין שתי הנוסחות: <strong>מאן</strong> <small>[מי]</small> ש<strong>אמר</strong> שחייב בתשלום אם <strong>הלוהו</strong> — <strong>כל שכן</strong> כאשר אמר במפורש <strong>"הלויני",</strong> שעשה זאת כתנאי וכעין ריבית. אבל ל<strong>מאן</strong> <small>[מי]</small> ש<strong>אמר</strong> על הנוסח <strong>"הלויני",</strong> הרי דווקא כזה אמר, <strong>אבל אם הלוהו</strong> ולא פירש לו — <strong>לא. מאי טעמא</strong> <small>[מה טעם]?</small> — <strong>כיון דמעיקרא לאו אדעתא דהכי אוזפיה</strong> <small>[שמתחילה לא על דעת זה הלווהו]</small> — <strong>לית לן בה</strong> <small>[אין לנו בו</small> איסור<small>]</small> ואפשר לומר שאין קשר בין ההלוואה ובין הדירה בחצרו.
  מסופר:  <strong>רב יוסף בר חמא</strong> אביו של רבא <strong>תקיף עבדי דאינשי דמסיק בהו זוזי, ועביד בהו עבידתא</strong> <small>[היה תופס עבדיהם של אנשים ש</small>הוא <small>נושה בהם כסף ו</small>היה <small>עובד בהם עבודה],</small> שכאשר ראה שהם הולכים בטל היה כופה אותם לעבוד עבורו. <strong>אמר ליה</strong> <small>[לו]</small> <strong>רבא בריה</strong> <small>[בנו]:</small> <strong>מאי טעמא עביד מר הכי</strong> <small>[מה טעם עושה אדוני כך]?</small> <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>כרב נחמן סבירא לי</strong> <small>[סובר אני],</small> ש<strong>אמר רב נחמן: עבדא, נהום כריסיה לא שוי</strong> <small>[העבד, את הלחם</small> שהולך <small>לכרסו איננו שווה],</small> שעבודת עבדים אינה משתלמת כלל. משום כך, אם אני לוקח עבד ומעבידו ומפרנס אותו — אינני מרוויח רווח ממשי בדבר, ולכן יכול אני לעשות כן.
 <strong>אמר ליה</strong> <small>[לו]</small> רבא: <strong>אימור</strong> <small>[אמור]</small> ש<strong>אמר רב נחמן</strong> דבר זה — <strong>כגון דארי עבדיה דמרקיד בי כובי</strong> <small>[עבדו שהיה רוקד בבית מרזח]</small> ובאמת לא היה שווה לאדוניו, אבל בענין <strong>עבדי אחריני מי</strong> <small>[עבדים אחרים האם]</small> <strong>אמר</strong> כן? <strong>אמר ליה</strong> <small>[לו]</small> אביו: <strong>אנא, כי הא</strong> <small>[אני, כזו]</small> שאמר <strong>רב דניאל בר רב קטינא</strong> ש<strong>אמר</strong> בשם <strong>רב סבירא לי</strong> <small>[אני סובר].</small> ש<strong>אמר: התוקף</strong> (האוחז) <strong>עבדו של חבירו ועשה בו מלאכה</strong> — <strong>פטור.</strong> ואין לראות בכך משום גזילה, משום
## דף סה.
 <strong>דניחא ליה</strong> <small>[שנוח לו,</small> לבעל העבד<small>]</small> בכך כדי ש<strong>לא נסתרי עבדיה</strong> <small>[יתקלקל עבדו],</small> שיתרגל ללכת בטל בלא עבודה.
 <strong>אמר ליה</strong> <small>[לו]</small> רבא: <strong>הני מילי</strong> <small>[דברים אלה]</small> אמורים דווקא <strong>היכא דלא מסיק ביה זוזי</strong> <small>[שאינו נושה בו כספים],</small> אבל <strong>מר</strong> <small>[אדוני]</small> <strong>כיון דמסיק בהו זוזי מחזי</strong> <small>[ש</small>הוא <small>נושה בהם כספים, נראה</small> הדבר<small>]</small> <strong>כרבית.</strong> שהרי <strong>אמר רב יוסף בר מניומי אמר רב נחמן: אף על פי שאמרו</strong> ש<strong>הדר בחצר חבירו שלא מדעתו</strong> — <strong>אינו צריך להעלות לו שכר,</strong> בכל זאת אם <strong>הלוהו ודר בחצירו</strong> — <strong>צריך להעלות לו שכר.</strong> משמע, שאפילו דבר המותר באופן אחר, במקרה של הלוואה, אסור מפני חשש ריבית. <strong>אמר ליה</strong> <small>[לו]:</small> <strong>הדרי בי</strong> <small>[חוזר אני בי]</small> ולא אעשה כן עוד.
 <big>א</big> <strong>אמר אביי: האי מאן דמסיק זוזי דריביתא בחבריה</strong> <small>[מי שנושה כספים של ריבית בחבירו],</small> <strong>וקא אזלי חטי</strong> <small>[והולכים,</small> נמכרים, <small>חיטים]</small> ב<strong>ארבעה גריוי בזוזא בשוקא</strong> <small>[סאים בזוז בשוק],</small> <strong>ויהיב ליה איהו</strong> <small>[ונותן לו הוא,</small> הלווה<small>]</small> <strong>חמשה</strong> סאים בסלע כתשלום הריבית, <strong>כי מפקינן מיניה</strong> <small>[כאשר מוציאים אנו</small> בבית דין <small>ממנו]</small> את הריבית שלקח — <strong>ארבעה</strong> סאים <strong>מפקינן מיניה</strong> — <small>[אנחנו מוציאים,</small> לוקחים <small>ממנו]</small> כי <strong>אידך</strong> <small>[השאר],</small> הסאה הנוספת — <strong>אוזולי</strong> <small>[הוזלה]</small> <strong>הוא דקא מוזיל גביה</strong> <small>[שהוזיל לו]</small> ואם כי עשה לו טובה, אין לראות בזה חלק מן הריבית. ואילו <strong>רבא אמר: חמשה</strong> סאים<small>]</small> <strong>מפקינן מיניה</strong> <small>[</small><small>מוציאים אנו ממנו],</small> <strong>דמעיקרא בתורת ריביתא אתאי לידיה</strong> <small>[שמתחילה בתורת ריבית בא</small> הדבר <small>לידו]</small> ואם כן הכל ריבית.
 <strong>ו</strong>עוד <strong>אמר אביי: האי מאן דמסיק</strong> <small>[מי שנושא]</small> <strong>ארבעה זוזי דריביתא בחבריה</strong> <small>[זוזים של ריבית בחבירו]</small> <strong>ויהיב ליה</strong> <small>[ונותן לו]</small> <strong>גלימא בגוייהו</strong> <small>[יחד אתם],</small> <strong>כי מפקינן מיניה</strong> <small>[כאשר מוציאים אנו ממנו]</small> את הריבית שקיבל שלא כדין — <strong>ארבעה</strong> זוזים <strong>מפקינן מיניה</strong> <small>[מוציאים אנו ממנו],</small> את ה<strong>גלימא לא מפקינן מיניה</strong> <small>[אין אנו מוציאים ממנו],</small> ורואים זאת כעיסקה של מכירה. <strong>רבא אמר:</strong> את ה<strong>גלימא מפקינן מיניה</strong> <small>[מוציאים אנו ממנו].</small> <strong>מאי טעמא</strong> <small>[מה טעם]</small> — <strong>כי היכי</strong> <small>[כדי]</small> ש<strong>לא לימרו</strong> <small>[יאמרו]</small> שה<strong>גלימא דמכסי וקאי</strong> <small>[ש</small>פלוני <small>מתכסה והולך]</small> בה <strong>גלימא דריביתא הוא</strong> <small>[של ריבית היא].</small>
 <strong>אמר רבא: האי מאן דמסיק תריסר זוזי דריביתא בחבריה</strong> <small>[מי שנושה שנים עשר זוזים של ריבית בחבירו]</small> <strong>ואגר ליה</strong> <small>[והשכיר לו]</small> הלווה <strong>חצר דמתגרא</strong> <small>[שנשכרת</small> כרגיל<small>]</small> <strong>בעשרה</strong> זוזים <strong>ואוגריה נהליה בתריסר</strong> <small>[והשכירה לו בתריסר]</small> וסכום זה היווה את תשלום הריבית, <strong>כי מפקינן מיניה</strong> <small>[כאשר מוציאים אנו ממנו,</small> מן המלווה<small>]</small> את הריבית — <strong>תריסר מפקינן מיניה</strong> <small>[שנים עשר זוזים מוציאים אנו ממנו],</small> שהרי זה היה סכום הריבית שנתחייב לו.
 <strong>אמר ליה</strong> <small>[לו]</small> <strong>רב אחא מדפתי לרבינא: ולימא ליה</strong> <small>[ושיאמר לו]</small> המלווה ללווה: אם הייתי שוכר אותה עכשיו הייתי מוכן לוותר לו, <strong>כי אגרא הכי</strong> <small>[כששכרתי כך]</small> במחיר גבוה יותר כיון <strong>דהוה קא משתרשי לי</strong> <small>[שהיה לי רווח</small> בה<small>]</small> משום הריבית, <strong>השתא דלא משתרשי לי כדאגרי כולי עלמא הוא דאגרנא</strong> <small>[</small><small>עכשיו שאינני</small> מרוויח בריבית, <small>כמו ששוכרים כל העולם הוא שאני שוכר],</small> והרי הכל שוכרים בעשרה! ודוחים: <strong>משום</strong> ש<strong>אמר ליה</strong> <small>[</small><small>שאומרים לו]</small> ללוה <small>:</small> הרי <strong>סברת וקבלת</strong> <small>[משום שאומרים לו</small> ללווה: <small>הרי סברת וקבלת]</small> על עצמך, ומדעתך, להחשיב זאת בתריסר.
 <big>ב משנה</big> <strong>מרבין על השכר</strong> ומוסיפים כסף אם משלמים את דמי השכירות במאוחר <strong>ואין מרבין על המכר. כיצד? השכיר לו את חצרו, ואמר לו</strong> המשכיר: <strong>"אם מעכשיו אתה נותן לי</strong> את דמי השכירות — <strong>הרי הוא לך בעשר סלעים לשנה, ואם של חודש בחודש</strong> אתה משלם לי <strong>סלע לחודש",</strong> שנמצא מקבל במשך השנה שנים עשר סלעים הרי זה <strong>מותר,</strong> אף שהוא מקבל יותר בשל איחור בתשלום. ואולם אם <strong>מכר לו את שדהו, ואמר לו: "אם מעכשיו אתה נותן לי</strong> — <strong>הרי היא שלך באלף זוז,</strong> ו<strong>אם ל</strong>שעת ה<strong>גורן</strong> אתה נותן לי הרי היא <strong>בשנים עשר מנה</strong> (אלף ומאתיים זוז) <strong>"</strong>— <strong>אסור</strong> משום ריבית.
 <big>ג גמרא</big> שואלים: <strong>מאי שנא רישא ומאי שנא סיפא</strong> <small>[במה שונה ההתחלה ובמה שונה הסוף],</small> מדוע בשכירות הדבר מותר, ובמכר נחשב הדבר לריבית? ומשיבים: <strong>רבה ורב יוסף, דאמרי תרוייהו</strong> <small>[שאמרו שניהם]:</small> כלל הוא ש<strong>שכירות אינה משתלמת אלא בסוף,</strong> שמעיקר הדין זמן תשלום עבור שכירות הוא בסוף לאחר שגומרים את השכירות, <strong>והאי</strong> <small>[וזה]</small> <strong>כיון</strong> ש<strong>לא מטא זמניה למיגבא</strong> <small>[הגיע זמנו לגבות]</small> בתחילה ההשכרה — <strong>לאו אגר נטר ליה</strong> <small>[לא שכר של המתנה לו]</small> הוא שמקבל, אלא להיפך, <strong>משווא הוא דהכי שויא</strong> <small>[זה הוא השווי שהוא שווה]</small> כפי המחיר הגבוה יותר, <strong>והאי דקאמר ליה</strong> <small>[וזה שאומר לו]</small> <strong>"אם מעכשיו אתה נותן לי</strong> — <strong>הרי הוא לך בעשר סלעים לשנה"</strong> — <strong>אוזולי</strong> <small>[הוזלה]</small> <strong>הוא דקא מוזיל גביה</strong> <small>[שמוזיל אצלו],</small> משום שמקבל כסף הרבה לפני הזמן, ואין זו ריבית.
  ואילו <strong>סיפא</strong> <small>[בסוף],</small> <strong>כיון דזביני נינהו</strong> <small>[שמכר הוא]</small> <strong>ובעי למשקל דמי</strong> <small>[וצריך לקחת כסף]</small> <strong>מעכשיו</strong> אם משלם לו יותר לאחר זמן, <strong>הלכך אגר נטר ליה</strong> <small>[שכר</small> המתנה לו] <strong>הוא, ואסור.</strong> <strong>אמר רבא: דקו בה רבנן בהא מילתא ואוקמוה אקרא</strong> <small>[דקדקו חכמים בדבר זה והעמידוהו,</small> למדוהו, <small>מן הכתוב],</small> שנאמר: <strong>"כשכיר שנה בשנה"</strong> (ויקרא כה, נג), ללמד: <strong>שכירות של שנה זו אינה משתלמת אלא בשנה אחרת,</strong> הרי שיש בכתוב ראיה למה שאמרנו קודם.
 <big>ד</big> שנינו במשנה שאם ימתין וישלם לו בשעת ה<strong>גורן בשנים עשר מנה</strong> — <strong>אסור. אמר רב נחמן: טרשא שרי</strong> <small>[הסכם מכירה מותר].</small> כלומר, מותר לעשות חוזה מכירה שתהיה בו תוספת מחיר עבור תשלום מאוחר, אם איננו מפרש שבשכר המתנת הכסף הוא מקבל יותר, אלא קוצב סתם מחיר וזמן פרעון.
 <strong>איתיביה</strong> <small>[הקשה לו]</small> <strong>רמי בר חמא לרב נחמן, ואמרי לה</strong> <small>[ויש אומרים]</small> שהיה זה <strong>רב עוקבא בר חמא</strong> שהקשה <strong>לרב נחמן,</strong> שנינו: <strong>ואם לגורן בשנים עשר מנה</strong> — <strong>אסור! אמר ליה</strong> <small>[לו]:</small> יש להבדיל; <strong>התם</strong> <small>[שם]</small> — <strong>קץ ליה</strong> <small>[קצץ לו],</small> שהרי פירש ואמר שלאחר זמן יהא מחיר גבוה יותר, והרי זו ריבית, <strong>הכא</strong> <small>[כאן]</small> — <strong>לא קץ ליה</strong> <small>[קצץ לו]</small> ויש בכך תוספת בלא ריבית ברורה.
 <strong>אמר רב פפא: טרשא דידי שרי</strong> <small>[הסכם מחירה שלי</small> שאני עושה בשיכר בוודאי <small>מותר],</small> <strong>מאי טעמא</strong> <small>[מה טעם]</small> הדבר — <strong>שכראי לא פסיד</strong> <small>[השיכר שלי איננו נפסד]</small> אם הייתי משאיר אותו ברשותי למשך זמן ומוכר אותו אז ביוקר, <strong>זוזי לא צריכנא</strong> <small>[כסף אין אני צריך]</small> כעת, אלא <strong>אנא</strong> <small>[אני]</small> <strong>הוא דקא עבידנא מילתא גבי לוקח</strong> <small>[שעושה דבר,</small> טובה, <small>לקונה]</small> שאני מוכר לו בלא לקבל כסף מיד. ואם כן, בעצם אין כאן רווח של ריבית.
 <strong>אמר ליה</strong> <small>[לו]</small> <strong>רב ששת בריה</strong> <small>[בנו]</small> של <strong>רב אידי לרב פפא: מאי חזי מר דקא אזלת בתר דידך</strong> <small>[מה רואה אדוני שאתה הולך אחרי עצמך]</small> אחרי הצד שלך בנושא, שמבחינתך אין בכך רווח של ריבית?! <strong>זיל בתר דידהו</strong> <small>[לך אחר הצד שלהם]</small> של הקונים ממך, ש<strong>אילו הוו להו זוזי</strong> <small>[היו להם זוזים,</small> כסף<small>]</small> — <strong>הוו שקלי כי השתא</strong> <small>[היו לוקחים כפי</small> המחיר של <small>עכשיו],</small> <strong>השתא דלית להו זוזי</strong> <small>[עכשיו שאין להם זוזי,</small> כסף<small>]</small> — <strong>שקלי כיוקרא דלקמיה</strong> <small>[הם לוקחים לפי היוקר</small> שיהיה <small>בעתיד</small><small>],</small> ונמצא שהם משלמים ריבית עבור ההמתנה בפרעון הכסף!
 <strong>אמר רב חמא: טרשא דידי</strong> <small>[הסכם המכירה שלי]</small> <strong>ודאי שרי</strong> <small>[מותר],</small> שהיה עושה הסכמי מכירה במקום שבו הסחורה בזול, והיה מוכר אותה לפי השער של מקום שהיא עולה ביוקר, והקונים היו מביאים את סחורתם למקום בו היא עולה ביוקר ומוכרים אותה שם במחיר הגבוה ביותר, והוא היה מקבל עליו אחריות מסויימת עבור הסיכונים שבדרך, ומשום כך יש בכך משום עיסקת שותפות מכירה ולא ריבית.
 <strong>מאי טעמא</strong> <small>[מה טעם]</small> הדבר — <strong>ניחא להו דליקו ברשותי</strong> <small>[נוח להם</small> שתהא הסחורה נחשבת <small>כעומדת ברשותי],</small> שב<strong>כל היכא דקא אזלי</strong> <small>[מקום שהם הולכים]</small> — <strong>שבקי להו מכסא ונקוט להו שוקא</strong> <small>[מניחים להם</small> מן <small>המכס ומחזיקים להם את השוק],</small> שנותנים להם זכות קדימה במכירה, לפי שהיה רב חמא מחכמי בית ראש הגולה, והיו הכל מסייעים בידו. ונמצא שהם מרוויחים בעיסקה זו, ואף שהם משלמים יותר — הרי הם משלמים עבור הרווח שיש להם על ידי העיסקה אתו.
## דף סה:
 <strong>והלכתא</strong> <small>[והלכה]</small> <strong>כרב חמא</strong> שטרשא שעשה מותרת, <strong>והלכתא</strong> <small>[והלכה]</small> <strong>כר' אלעזר</strong> שריבית קצוצה מוציאים מן המלוה אף בבית דין, <strong>והלכתא</strong> <small>[והלכה]</small> <strong>כר' ינאי,</strong> ש<strong>אמר מה לי הן ומה לי דמיהן,</strong> שאם מוסר לחבירו חפץ או כסף עבור מה שהלווהו יש בכך משום מכר ולא ריבית.
 <big>א משנה</big> <strong>מכר לו את השדה, ונתן לו</strong> הקונה <strong>מקצת דמים, ואמר לו</strong> המוכר לקונה: <strong>אימתי שתרצה הבא מעות</strong> שאתה חייב לגמור התשלום <strong>וטול את שלך</strong> — <strong>אסור,</strong> כי בינתיים משתמש המוכר בשדה, ויש כאן כעין ריבית. אם <strong>הלוהו</strong> כסף <strong>על שדהו, ואמר לו: אם אי</strong> (אין) <strong>אתה נותן לי מכאן ועד שלש שנים</strong> את פרעון החוב — <strong>הרי היא,</strong> השדה, <strong>שלי</strong> — <strong>הרי היא,</strong> השדה, <strong>שלו. וכך היה ביתוס בן זונין עושה</strong> בהלוואותיו <strong>על פי</strong> דעת <strong>חכמים.</strong> 
 <big>ב גמרא</big> הלכה זו במשנה אינה ברורה למדי, כי יש כאן מקום לשאלה עיקרית: במכר זה, שהקונה שילם רק מקצת דמים <strong>מי אוכל פירות</strong> השדה הזה בזמן הביניים עד לביצועו של התשלום כולו? <strong>רב הונא אמר: מוכר אוכל פירות</strong> עד שיקבל את כל דמי השדה. <strong>רב ענן אמר:</strong> בינתיים <strong>משלשין</strong> (מפקידים) <strong>את הפירות.</strong> ומעירים: <strong>ולא פליגי</strong> <small>[נחלקו]</small> רב הונא ורב ענן, <strong>הא דאמר</strong> <small>[זה</small> מדובר <small>כשאומר</small> המוכר<small>]:</small> <strong>לכי מייתית קני</strong> <small>[כאשר תביא</small> הכל <small>תקנה</small> את השדה<small>],</small> ולכן כל עוד לא הביא את יתרת הסכום עדיין שייכת השדה למוכר ורשאי הוא לאכול מפירותיה. <strong>הא דאמר</strong> <small>[</small>ו<small>זה כשאומר]:</small> <strong>לכי מייתית קני</strong> <small>[כאשר תביא</small> את הכסף <small>קנה]</small> לך <strong>מעכשיו.</strong>
 ומספרים: <strong>תני</strong> <small>[שנה]</small> <strong>רב ספרא ב</strong>הלכות <strong>רבית</strong> שנשנו בברייתא <strong>דבי</strong> <small>[בבית</small> מדרשו<small>]</small> של <strong>ר' חייא</strong> סיכום זה: <strong>פעמים ששניהם מותרין,</strong> שאין בכך כל איסור ריבית, <strong>פעמים ששניהם אסורין, ופעמים שהמוכר מותר ולוקח אסור, ופעמים שהלוקח מותר ומוכר אסור.</strong>
 כאשר שנה רב ספרא ברייתא זו, <strong>עני</strong> <small>[ענה]</small> <strong>רבא בתריה</strong> <small>[אחריו]</small> והסביר את הדברים: <strong>פעמים ששניהם מותרין</strong> — כשעשו הסכם כגון <strong>דאמר ליה</strong> <small>[שאומר לו]</small> המוכר: <strong>קני</strong> <small>[קנה]</small> לך מהשדה <strong>כשיעור זוזך</strong> <small>[כספך],</small> שאז למעשה הוא קונה חלקים קטנים של השדה מעט מעט, ובזה ודאי שאין איסור. <strong>פעמים ששניהם אסורין</strong> — <strong>דאמר ליה</strong> <small>[שאומר לו]</small> המוכר: <strong>לכי מייתית קני</strong> <small>[כאשר תביא</small> את הכסף <small>תקנה]</small> את הכל <strong>מעכשיו,</strong> שאם המוכר ממשיך לאכול פירות ברור שיש כאן ריבית.
 <strong>פעמים</strong> ש<strong>מוכר מותר ולוקח אסור,</strong> שמצד המוכר אין כאן ריבית אבל מבחינת הלוקח יש, כגון <strong>דאמר ליה</strong> <small>[שאומר לו]</small> המוכר: <strong>לכי מייתית קני</strong> <small>[כאשר תביא</small> את הכסף <small>תקנה]</small> את השדה. <strong>ופעמים שהלוקח מותר ומוכר אסור</strong> — כגון <strong>דאמר ליה</strong> <small>[שאומר לו]</small> המוכר: <strong>קני</strong> <small>[קנה]</small> <strong>מעכשיו וזוזאי להוו</strong> <small>[והכסף שלי</small> שאתה עוד חייב <small>יהא]</small> בתורת <strong>הלואה גבך</strong> <small>[אצלך],</small> שנמצא המוכר האוכל פירות נהנה מן ההלוואה.
  ושואלים:  <strong>מאן</strong> <small>[מיהו]</small> ה<strong>תנא</strong> הסבור שיש כאן אופן ש<strong>שניהם אסורין? אמר רב הונא בריה</strong> <small>[בנו]</small> של <strong>רב יהושע</strong> זהו ש<strong>לא</strong> <strong>כ</strong>שיטת <strong>ר' יהודה. דאי</strong> <small>[שאם]</small> כשיטת <strong>ר' יהודה, הא</strong> <small>[הרי]</small> <strong>אמר</strong> ר' יהודה: <strong>צד אחד ברבית מותר.</strong> כלומר, שאם היה הסכם שלפיו אמנם צד אחד מקבל רווח מן ההלוואה שנטל ואולם האחר איננו מפסיד דבר — זה איננו קרוי  ריבית.
 עוד שנינו בברייתא: <strong>משכן לו בית</strong> או <strong>משכן לו שדה</strong> לחבירו עבור הלוואה שלוה ממנו, <strong>ואמר לו "לכשתרצה למוכרם</strong> — <strong>לא תמכרם אלא לי בדמים הללו</strong> שאנחנו קוצבים עכשיו <strong>"</strong>— הרי זה <strong>אסור,</strong> שיש מקום לחשוב שמחיר השדה גדול משווי ההלוואה, ונמצא משלם ריבית. אבל אם אמר לו <strong>"</strong>לא תמכרם אלא לי, אבל <strong>בשוייהן</strong> <strong>"</strong>— אז <strong>מותר.</strong>
 ושואלים: <strong>מאן</strong> <small>[מיהו]</small> ה<strong>תנא</strong> הסבור שכשאומר <strong>"בדמים הללו" אסור? אמר רב הונא בריה</strong> <small>[בנו]</small> של <strong>רב יהושע:</strong> זהו ש<strong>לא כ</strong>שיטת <strong>ר' יהודה, דאי</strong> <small>[שאם]</small> תאמר שזהו כשיטת <strong>ר' יהודה, האמר</strong> <small>[הרי אמר]</small> <strong>צד אחד ברבית</strong> — <strong>מותר,</strong> כי לא ברור שיגיעו הדברים לידי מכירה של ממש.
 עוד שנינו בברייתא: <strong>מכר לו בית</strong> או <strong>מכר לו שדה</strong> ונתן <strong>לו הקונה את דמי כל השדה,</strong> <strong>ואמר לו</strong> המוכר: <strong>"לכשיהיו לי מעות החזירם לי</strong> וטול בחזרה את מעותיך <strong>"</strong>— הרי זה <strong>אסור,</strong> שהרי בינתיים הקונה־המלווה אוכל את פירות השדה. ואם אמר לו הקונה מעצמו <strong>"לכשיהיו לך מעות אחזירם לך"</strong> — <strong>מותר.</strong> ושואלים: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רב הונא בריה</strong> <small>[בנו]</small> של <strong>רב יהושע:</strong> זהו ש<strong>לא</strong> כשיטת <strong>ר' יהודה. דאי</strong> <small>[שאם]</small> <strong>כ</strong>שיטת <strong>ר' יהודה, האמר</strong> <small>[הרי אמר]</small> <strong>צד אחד ברבית</strong> — <strong>מותר.</strong>
 ושואלים: <strong>מאי שנא רישא ומאי שנא סיפא</strong> <small>[מה שונה בראש,</small> במקרה הראשון, <small>ומה שונה בסוף]</small> שגרם לשינוי ההבדל בהלכה? <strong>אמר רבא: רישא</strong> <small>[בתחילה]</small> מדובר באופן ש<strong>לא אמר ליה מדעתיה</strong> <small>[לו</small> שיחזיר לו <small>מדעתו],</small> שנמצא שיכול תמיד לבטל את המכר, ונמצא שהיתה זו מעיקרה רק הלוואה. <strong>סיפא</strong> <small>[בסוף]</small> מדובר כש<strong>אמר ליה</strong> <small>[לו]</small> שיחזיר לו <strong>מדעתיה</strong> <small>[מדעתו</small> ומרצונו<small>],</small> שכיון שיתכן שלא ירצה ולא יחזיר — היה כאן מכר גמור. 
 <big>ג</big> מסופר: <strong>ההוא גברא דזבין ליה ארעא לחבריה</strong> <small>[אדם אחד מכר קרקע לחבירו]</small> <strong>שלא באחריות,</strong> <strong>חזייה דהוה קא עציב</strong> <small>[ראה אותו,</small> את הקונה, <small>שהוא עצוב]</small> וחושש שמא השדה ממושכן כבר ויילקח ממנו, ונמצא מפסיד את כספו. <strong>אמר ליה</strong> <small>[לו]:</small> <strong>אמאי עציבת</strong> <small>[מדוע אתה עצוב]?</small> <strong>אי טרפו לה מינך,</strong> <strong>מגבינא</strong> <small>[אם יטרפו</small> יקחו בעלי המשכון <small>אותה,</small> את השדה <small>ממך אשלם]</small> <strong>לך שופרא, שבחא, ופירי</strong> <small>[ממיטב</small> ואת מה שהוצאת <small>בהשבחה ו</small>את <small>הפירות</small> שיטרפו ממך<small>].</small> לאחר זמן נתעוררה הבעיה מה תוקפה של הבטחה כזאת.
 <strong>אמר אמימר:</strong>
## דף סו.
 <strong>פטומי מילי בעלמא</strong> <small>[פיטום דברים בלבד]</small> <strong>הוא,</strong> כלומר, דברים אלה נועדו רק ל"פטם" ולפתות את הקונה ואין בהם משום התחייבות. <strong>אמר ליה</strong> <small>[לו]</small> <strong>רב אשי לאמימר: טעמא מאי</strong> <small>[מה הטעם]</small> — <strong>כיון</strong> שה<strong>לוקח</strong> (הקונה) <strong>בעי לאתנויי</strong> <small>[צריך</small> היה <small>להתנות]</small> תנאי זה של אחריות, ולא התנה, <strong>והכא</strong> <small>[וכאן]</small> ה<strong>מוכר קא מתני</strong> <small>[הוא שמתנה],</small> <strong>אמרת פטומי מילי בעלמא</strong> <small>[אומר אתה</small> ש<small>פיטום דברים בלבד]</small> <strong>הוא.</strong>
 <strong>אלא</strong> לפי זה <strong>מתניתא, דקתני</strong> <small>[הברייתא ששנינו]</small> שכשאמר <strong>"לכשיהיו לך מעות אחזיר לך</strong> — <strong>מותר",</strong> שבמקרה זה ה<strong>מוכר הוא דבעי לאתנויי</strong> <small>[ש</small>היה <small>צריך להתנות]</small> תנאי זה, ואילו ה<strong>מוכר לא אתני</strong> <small>[התנה]</small> <strong>ו</strong>ה<strong>לוקח קא מתני</strong> <small>[הוא</small> ש<small>מתנה].</small>
 <strong>ואמרינן</strong> <small>[ואמרנו]:</small> <strong>מאי שנא רישא ומאי שנא סיפא</strong> <small>[במה שונה ההתחלה ובמה שונה הסוף]?</small> <strong>ואמר רבא: סיפא</strong> <small>[הסוף]</small> מדובר באופן ש<strong>אמר ליה מדעתיה</strong> <small>[לו מדעתו].</small> ונדייק מאותם דברים: <strong>טעמא</strong> <small>[הטעם,</small> דווקא<small>]</small> ש<strong>אמר ליה</strong> <strong>מדעתיה</strong> <small>[לו מדעתו],</small> <strong>הא</strong> <small>[הרי אם]</small> <strong>לא אמר ליה מדעתיה</strong> <small>[לו מדעתו]</small> — <strong>לא אמרינן פטומי מילי בעלמא</strong> <small>[</small>היינו <small>אומרים שפיטום דברים בלבד]</small> <strong>הוא.</strong>
 משמע, שגם אם עושה תנאי לרעת עצמו — תנאי זה קיים ואינו נחשב כדיבור ללא התחייבות! <strong>אמר ליה</strong> <small>[לו]:</small> לא כך יש להבין, אלא הטעם באמת הוא כפי שאמרנו שתנאי שלא התנה האיש הנכון — אינו תנאי קיים, ועל כך הוסיף רבא הערתו, שאז המצב הוא כי <strong>נעשה כמאן</strong> <small>[כמי]</small> ש<strong>אמר ליה מדעתיה אתמר</strong> <small>[לו מדעתו נאמר]</small> ולא שזהו הטעם לדבר.
 מסופר: <strong>ההוא שכיב מרע</strong> <small>[חולה אחד]</small> ש<strong>כתב לה גיטא לדביתהו</strong> <small>[גט לאשתו]</small> כדי לשחררה מחובת חליצה אם ימות, ובאותה שעה <strong>אנגיד ואתנח</strong> <small>[נאנק ונאנח]</small> על שהוא מגרשה. <strong>אמרה ליה</strong> <small>[לו]:</small> <strong>אמאי קא מתנחת</strong> <small>[מדוע אתה</small> <strong>נאנח]?</strong> <strong>אי קיימת</strong> <small>[אם תעמוד]</small> מחולי זה — <strong>דידך אנא</strong> <small>[שלך אני],</small> כלומר, אתחתן אתך מחדש. והתעוררה השאלה מה תוקפה של הבטחה זו. <strong>אמר רב זביד: פטומי מילי בעלמא</strong> <small>[פיטום דברים בלבד]</small> <strong>הוא</strong> ואין לו תוקף חוקי.
 <strong>אמר ליה</strong> <small>[לו]</small> <strong>רב אחא מדפתי לרבינא: ואי לאו פטומי מילי מאי</strong> <small>[ואם לא היה</small> זה סתם <small>פטפוט</small> דברים<small>]</small> אלא תנאי שקויים בשבועה או בקנין, וכי היה בו ממש, וכי <strong>בדידה קיימא למישדי תנאה בגיטא</strong> <small>[בה תלוי להטיל תנאים בגט]?</small> הרי אין האשה יכולה לעשות כן, אלא <strong>בדידיה קיימא למשדי תנאה</strong> <small>[בו תלוי להטיל תנאי]</small> וכיון שהוא לא התנה כן במפורש — אין תוקף לכל תנאי שהיא מקבלת על עצמה! ומשיבים: <strong>מהו דתימא</strong> <small>[שתאמר]</small> <strong>הוא גופיה</strong> <small>[עצמו]</small> <strong>אדעתא דידה קא גמיר ויהיב גיטא</strong> <small>[על דעתה גמר</small> בלבו <small>ונתן לה גט]</small> וכאילו הוא קבע תנאי זה, על כן <strong>קא משמע לן</strong> <small>[השמיע לנו]</small> שאין זה נחשב.
 <big>א</big> שנינו במשנה: <strong>הלוהו</strong> סכום כסף <strong>על שדהו</strong> ואמר לו שאם לא יפרע לו את החוב עד שלוש שנים תהא השדה שלו (של המלוה) — הרי השדה קנוי למלוה. <strong>אמר רב הונא:</strong> אם <strong>בשעת מתן מעות</strong> התנה — <strong>קנה הכל,</strong> ואם הלווה לא ישלם נקנה השדה למלוה. ואם אמר <strong>לאחר מתן מעות</strong> — <strong>לא קנה אלא כנגד מעותיו,</strong> כלומר, קנה רק לפי הכסף שכבר נתן. <strong>ורב נחמן אמר: אפילו לאחר מתן מעות קנה הכל</strong> ואין חילוק מתי נאמר התנאי.
  מסופר:  <strong>עבד</strong> <small>[עשה]</small> <strong>רב נחמן עובדא גבי ריש גלותא כשמעתיה</strong> <small>[מעשה אצל ראש הגולה כהלכתו],</small> לפי השיטה שלו, שגם לאחר זמן מתן מעות קנה הכל. הגיע הדבר לדין לפני רב יהודה, ו<strong>קרעיה</strong> <small>[וקרעו]</small> <strong>רב יהודה לשטריה</strong> <small>[את השטר שלו,</small> שעשה<small>],</small> שטען ששטר זה אין לו תוקף. <strong>אמר ליה</strong> <strong>ריש גלותא</strong> <small>[לו ראש הגולה]</small> לרב נחמן: <strong>רב יהודה קרע לשטרך</strong> <small>[את שטרך].</small> <strong>אמר ליה</strong> <small>[לו]</small> רב נחמן: וכי <strong>דרדקא קרעיה</strong> <small>[האם ילד קרע אותו]?</small> הלא <strong>גברא רבה קרעיה</strong> <small>[אדם גדול קרע אותו],</small> ודאי <strong>חזא ביה טעמא וקרעיה</strong> <small>[ראה בו</small> איזה <small>טעם</small> לפסול <small>וקרע אותו]!</small>
 <strong>איכא דאמרי</strong> <small>[יש אומרים]</small> נוסח אחר, ש<strong>אמר ליה</strong> <small>[לו]</small> רב נחמן: <strong>דרדקא קרעיה</strong> <small>[ילד קרע אותו],</small> כלומר, אין להתחשב בדבר, <strong>דכולי עלמא לגבי דידי בדינא דרדקי נינהו</strong> <small>[שכל העולם כלפי בדיני</small> ממונות <small>ילדים הם],</small> שרב נחמן היה בקי בדינים אלה מכל בני דורו, ואין דעותיהם נחשבות כנגדו.
 <strong>הדר</strong> <small>[חזר]</small> ו<strong>אמר</strong> <strong>רב נחמן</strong> לאחר שעיין בדבר, דעה הפוכה: <strong>אפילו בשעת מתן מעות</strong> — <strong>לא קנה ולא כלום. איתיביה</strong> <small>[הקשה לו]</small> <strong>רבא לרב נחמן</strong> ממה ששנינו במשנתנו: <strong>אם אי</strong> (אין) <strong>אתה נותן לי מכאן ועד שלש שנים הרי הוא שלי</strong> — <strong>הרי היא שלו.</strong> משמע שתנאי כזה יש לו תוקף ועושה קנין!
 <strong>אמר ליה</strong> <small>[לו]</small> <strong>אני</strong> הייתי <strong>אומר</strong> בכלל <strong>אסמכתא קניא</strong> <small>[קונה],</small> שכל התחייבות שהיא כעין קנס, או יתירה מערך הדברים שקיבל אדם — יש לה תוקף, ולפי זה התנאי עושה קנין, וכפי שאמר מתחילה. ואולם <strong>מניומי אמר: אסמכתא לא קניא</strong> <small>[אינה קונה]</small> וקנין זה אסמכתא הוא.
  וכיון ששכנע אותי בעיקר שיטתו — חזרתי בי מדברי. ושואלים: אם כן, <strong>ולמניומי קשיא מתניתין</strong> <small>[קשה משנתנו]!</small> ומתרצים: <strong>איבעית אימא</strong> <small>[אם תרצה אמור]</small> ותרץ כי <strong>מתניתין</strong> <small>[משנתנו]</small> כשיטת <strong>ר' יוסי היא,</strong> וידוע ש<strong>אמר</strong> בכלל ש<strong>אסמכתא קניא</strong> <small>[קונה],</small> אבל דעת יחיד היא בלבד.
## דף סו:
 <strong>איבעית אימא</strong> <small>[אם תרצה אמור]:</small> שבמשנה מדובר במקרה <strong>ש</strong><strong>אמר ליה קני</strong> <small>[לו קנה]</small> <strong>מעכשיו</strong> ואכן, עשה קנין. וכיון שעשה קנין באותה שעה הרי זה קנין גמור ואינו אסמכתא עוד.
 <strong>אמרו ליה</strong> <small>[לו]</small> <strong>מר ינוקא</strong> <small>[הצעיר]</small> <strong>ומר קשישא</strong> <small>[הזקן]</small> <strong>בני</strong> <small>[בניו]</small> של <strong>רב חסדא לרב אשי: הכי אמרי נהרדעאי משמיה</strong> <small>[כך אמר חכמי נהרדעא משמו]</small> של <strong>רב נחמן</strong> <strong>האי</strong> <small>[זו]</small> ה<strong>אסמכתא, בזמניה</strong> <small>[בזמנה]</small> — <strong>קניא</strong> <small>[</small>היא <small>קונה],</small> <strong>בלא זמניה</strong> <small>[זמנה]</small> — היא <strong>לא קניא</strong> <small>[קונה]</small> והדברים הובנו במשמעות זו: שאם נעשתה האסמכתא לפני זמן הפרעון —
 אינה קונה. <strong>אמר להו</strong> <small>[להם]:</small> אם כן אין בכך כל חידוש, <strong>כל מידי</strong> <small>[דבר]</small> כך הוא, <strong>בזמניה קני</strong> <small>[בזמנו</small> הוא <small>קונה],</small> <strong>בלא זמניה</strong> <small>[זמנו]</small> הוא <strong>לא קני</strong> <small>[קונה].</small>
 <strong>דלמא הכי קאמריתו</strong> <small>[שמא כך אתם אומרים],</small> כך נתכוונתם לומר: אם <strong>אשכחיה בגו זמניה</strong> <small>[מצא אותו בתוך זמנו]</small> <strong>ואמר ליה קני</strong> <small>[לו קנה]</small> — <strong>קני</strong> <small>[</small>הריהו <small>קונה],</small> מצא אותו <strong>בתר זמניה</strong> <small>[אחר זמנו]</small> <strong>ואמר ליה קני</strong> <small>[לו קנה]</small> — הוא <strong>לא קני</strong> <small>[קונה].</small> <strong>מאי טעמא</strong> <small>[מה טעם]</small> הדבר — <strong>מחמת כיסופא</strong> <small>[בושה]</small> <strong>הוא דקאמר ליה</strong> <small>[שאמר לו]</small> לפי שלא פרע לו את החוב, ובאמת לא התכוון בלבו להקנות.
  ומעירים:  <strong>ולא היא,</strong> אין ההלכה כן, ש<strong>אפילו בגו זמניה נמי</strong> <small>[בתוך זמנו גם כן]</small> הוא <strong>לא קני</strong> <small>[קונה]</small> <strong>והאי דקאמר ליה "קני"</strong> <small>[וזה שאמר לו "קנה"]</small> — <strong>קא סבר</strong> <small>[סבור</small> הוא<small>]:</small> <strong>כי מטי זמניה</strong> <small>[כאשר יבוא זמנו</small> לפרוע<small>]</small> ש<strong>לא ליתי ליטרדן</strong> <small>[יבוא להטריד אותי]</small> ובינתיים ארוויח קצת זמן עד לפרעון.
 <strong>אמר רב פפא: האי</strong> <small>[זו]</small> ה<strong>אסמכתא, זימנין קניא וזימנין לא קניא</strong> <small>[פעמים היא קונה, ופעמים אינה קונה],</small> כיצד? <strong>אשכחיה דקא שתי שכרא</strong> <small>[מצא אותו</small> הלווה <small>שהוא שותה שיכר]</small> — הרי זה <strong>קני</strong> <small>[קונה],</small> שאם הלווה הסכים להעביר את השדה במצב כזה, שנראה שאיננו דחוק, כיון שהסכים וקיבל על עצמו אז — הרי זה מקנה בלב שלם, ואין בכך פגם. ואם הבטיח לו כן כשמצאו <strong>דקא</strong> <small>[שהוא]</small> <strong>מהפך</strong> ומחפש <strong>אזוזי</strong> <small>[זוזים,</small> <small>כספים</small><small>]</small> כדי לשלם — <strong>לא קני</strong> <small>[</small><small>אינו קונה],</small> משום שברור שלא נעשה הדבר מרצונו הגמור.
 <strong>אמר ליה</strong> <small>[לו]</small> <strong>רב אחא מדפתי לרבינא:</strong> מה שאמר רב פפא שאם מצא אותו שותה שיכר קונה — <strong>דלמא לפכוחי פחדיה קא שתי</strong> <small>[שמא לפכח את פחדו</small> ודאגתו <small>הוא שותה]</small> אבל באמת הוא דחוק מאד מבחינה כספית, <strong>אי נמי: איניש אחרינא אסמכיה אזוזי</strong> <small>[או גם כן,</small> אולי <small>אדם אחר הבטיח לו כספים]</small> ואז, אף שמסוגל לפרוע — מכל מקום דחוק הוא, והבטחתו היא רק אסמכתא! <strong>אלא אמר רבינא: אי קפיד בדמי</strong> <small>[אם מקפיד במחיר],</small> שלא למכור בפחות מן הערך המקובל — <strong>ודאי קני</strong> <small>[קונה],</small> שהרי אז ברור שאיננו דחוק כל כך.
 <strong>אמר ליה</strong> <small>[לו]</small> <strong>רב אחא מדפתי לרבינא: דלמא סבר</strong> <small>[שמא סבור</small> הוא<small>]</small> כשמראה שמקפיד בכך <strong>כי היכי</strong> <small>[כדי]</small> ש<strong>לא תיתזיל ארעיה</strong> <small>[יוזל</small> מחיר <small>קרקעותיו]</small> האחרות, שאם ידעו שאין בידו הכסף ילחצו גם הם עליו, אבל באמת לא היתה בידו ברירה ולא מרצון שלם מכר. <strong>אלא אמר רב פפא: אי קפיד בארעא</strong> <small>[אם</small> הוא <small>מקפיד בקרקע]</small> שלא למכור קרקע אחרת אפילו בשוויה, משמע שאיננו דחוק, ובמקרה כזה <strong>ודאי קני</strong> <small>[קונה].</small>
 <strong>ואמר רב פפא: אף על גב דאמור רבנן</strong> <small>[אף על פי שאמרו חכמים]</small> ש<strong>אסמכתא לא קניא</strong> <small>[קונה]</small> ואם העמיד קרקע לגבות ממנה — לא נקנתה לו, מכל מקום, קרקע זו <strong>אפותיקי הויא למיגבא מינה</strong> <small>[כמשכון היא לגבות ממנה],</small> שאף שלא נקנתה כולה למלוה —
 יכול הוא לגבות כדי חובו מקרקע זו. <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב נתן לרב פפא: מי קאמר ליה קני לגוביינא</strong> <small>[האם אמר</small> לו <small>קנה לשם גביה]</small> כדי לגבות את הלוואתך ממנה? וכיון שלא אמר זאת — כל זכות שיש למלוה בקרקע היא רק בגדר אסמכתא. <strong>אמר ליה</strong> <small>[לו]:</small> <strong>מר זוטרא בריה</strong> <small>[בנו]</small> של <strong>רב מרי לרבינא: ואי אמר קני למיגבא מיניה</strong> <small>[ואם היה אומר לו קנה לשם גבייה]</small> וכי <strong>קני</strong> <small>[קונה]?</small> <strong>סוף סוף אסמכתא היא</strong> זו, וכלל הוא ש<strong>אסמכתא לא קניא.</strong>
 ושואלים: אם כן, <strong>אלא אפותיקי</strong> ש<strong>אמר רב פפא מאי</strong> <small>[מה]</small> <strong>היא,</strong> שהרי לפי הקושיות שהקשינו נמצא שאין הבדל אם אמר או לא אמר. ומשיבים: דברי רב פפא קיימים כגון באופן ש<strong>אמר ליה</strong> <small>[לו]</small> הלווה למלוה: לא רק שנותן לו הקרקע אם לא ישלם, אלא גם אם ישלם <strong>לא יהא לך פרעון אלא מזו,</strong> ועל ידי נתינת קרקע ישלם לו.
  שאף שצד האסמכתא בטל, מכל מקום הבטחת הפרעון משדה זה — לא בטלה. מסופר: <strong>ההוא גברא דזבין ליה ארעא לחבריה</strong> <small>[אדם אחד מכר לו קרקע לחבירו]</small> <strong>באחריות.</strong> <strong>אמר ליה</strong> <small>[לו]</small> הקונה: <strong>אי טרפו ליה מנאי מגבית</strong> <small>[אם יטרפו אותה,</small> את הקרקע <small>ממני</small> האם <small>תגבה,</small> תשלם<small>]</small> <strong>לי מ</strong>שדות <strong>עידי עידית,</strong> מובחר שבמובחר, בקרקעות <strong>דאית</strong> <small>[שיש]</small> <strong>לך?</strong> <strong>אמר ליה</strong> <small>[לו]</small> המוכר: <strong>מעידי עידית לא מגבינא</strong> <small>[אינני משלם]</small> <strong>לך, דבעינן למיקם קמאי</strong> <small>[שאני רוצה שתהיה אצלי],</small> <strong>אלא מגבינא</strong> <small>[אגבה]</small> <strong>לך מ</strong>שדות <strong>עידית אחרים דאית</strong> <small>[שיש]</small> <strong>לי.</strong> <strong>לסוף</strong> <small>[לבסוף]</small> <strong>טרפוה,</strong> את השדה, <strong>מיניה</strong> <small>[ממנו,</small> מקונה את השדה<small>],</small> ובינתים <strong>אתא בדקא שקיל</strong> <small>[בא שטף מים ולקח,</small> שטף<small>],</small> את <strong>עידי</strong> ה<strong>עידית</strong> של המוכר, ונשארו ברשותו רק שדות העידית האחרים ולא רצה לתת אותם לקונה, אלא רצה להחזיר לו מבינונית, כפי המקובל.
 <strong>סבר</strong> <small>[חשב]</small> <strong>רב פפא למימר</strong> <small>[לומר]:</small> <strong>מ</strong>כיון שמ <strong>עידית אמר ליה</strong> <small>[לו]</small> שיגבה לו <strong>והא קיימא</strong> <small>[והרי</small> היא <small>קיימת]</small> — ישלם ממנה, כהבטחה ראשונה.
 <strong>אמר ליה</strong> <small>[לו]</small> <strong>רב אחא מדפתי לרבינא: ולימא ליה</strong> <small>[ושיאמר לו]</small> המוכר לקונה: <strong>כי אמרי</strong> <small>[כאשר אמרתי]</small> <strong>לך אנא מגבינא</strong> <small>[אני מגבה,</small> משלם<small>]</small> <strong>לך</strong> מן העידית — <strong>דהוה</strong> <small>[שהיתה]</small> שדה <strong>עידי עידית קיימא</strong> <small>[עומדת,</small> קיימת<small>],</small> <strong>השתא קיימא ליה</strong> <small>[עכשיו עומדת לה]</small> אצלי ה<strong>עידית במקום עידי עידית,</strong> שהיא כעת המובחר שבשדותי ואיני חייב לתת לך את המובחר שבשדותי.
  מסופר:  <strong>רב בר שבא הוה מסיק ביה</strong> <small>[היה נושה בו]</small> <strong>רב כהנא זוזי</strong> <small>[כסף].</small> <strong>אמר ליה</strong> <small>[לו]</small> רב בר שבא: <strong>אי</strong> <small>[אם]</small> <strong>לא פרענא</strong> <small>[אפרע]</small> <strong>לך</strong> את חובי עד <strong>ליום פלוני</strong> — <strong>גבי מהאי חמרא</strong> <small>[גבה מיין זה].</small> <strong>סבר</strong> <small>[חשב]</small> <strong>רב פפא למימר</strong> <small>[לומר]:</small> <strong>כי אמרינן</strong> <small>[כאשר אומרים אנו]</small> ש<strong>אסמכתא לא קניא</strong> <small>[קונה]</small> <strong>הני מילי בארעא, דלאו לזבוני קיימא</strong> <small>[דברים אלה</small> אמורים דווקא <small>בקרקע שאינה עומדת למכירה]</small> ולכן בטלה ההבטחה, שבוודאי לא גמר והקנה בשלמות. <strong>אבל חמרא</strong> <small>[יין]</small> <strong>כיון דלזבוני קאי</strong> <small>[שלמכירה</small> הוא <small>עומד]</small> — <strong>כזוזי דמי</strong> <small>[ככסף</small> הוא <small>נחשב]</small> ויכול לגבות מיין כמו משאר שווה כסף.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: הכי אמרינן משמיה</strong> <small>[כך אומרים אנו משמו]</small> של <strong>רבה:</strong> <strong>כל "דאי"</strong> <small>["שאם"]</small> — <strong>לא קני</strong> <small>[קונה],</small> שכל הסכם שאין בו התחייבות מיידית, אלא נאמר שאם יקרה דבר מסויים אעשה כך —
 אסמכתא הוא ואינו קונה, שאין קנין אלא בהסכם מפורש ומבורר משעה ראשונה. <strong>אמר רב נחמן: השתא דאמור רבנן</strong> <small>[עכשיו שאמרו חכמים]</small> והסכימו ש<strong>אסמכתא לא קניא</strong> <small>[קונה],</small> הרי במקרה כזה כמו במשנתנו שהבטיח לו קרקע לגבות ממנה חובו, אם גבה <strong>הדר ארעא והדרי פירי</strong> <small>[חוזרת הקרקע וחוזרים הפירות]</small> שאכל המלוה בינתים מקרקע זו. ושואלים: <strong>למימרא דסבר</strong> <small>[האם לומר</small> מכאן <small>שסבר]</small> <strong>רב נחמן</strong> ש<strong>מחילה בטעות לא הויא</strong> <small>[איננה</small> נחשבת<small>]</small> <strong>מחילה?</strong> כלומר, שאם אדם מחל לחבירו על סכום כסף, והתברר שבטעות מחל לו, שאינו נחשב מחילה ומקבל את כספו בחזרה?
 <strong>והאיתמר</strong> <small>[והרי נאמר]</small> שנחלקו בדבר, ששנינו: <strong>המוכר פירות דקל</strong> לפני גמר בישולם <strong>לחבירו. אמר רב הונא: עד שלא באו</strong> הפירות <strong>לעולם</strong> — <strong>יכול לחזור בו</strong> ולבטל את המכר, לפי שהפירות עדיין אינם מצויים כלל. <strong>משבאו לעולם,</strong> ואפילו אינם בשלים — <strong>אין יכול לחזור בו,</strong> שהרי מכר דבר המצוי בעינו. <strong>ורב נחמן אמר: אף משבאו לעולם יכול לחזור בו,</strong> שאין אדם מקנה דבר שלא בא לעולם, ומעיקרו לא הועיל הקנין.
  אבל <strong>אמר רב נחמן: מודינא, דאי שמיט ואכיל</strong> <small>[מודה אני שאם שמט</small> ונטל הקונה <small>את הפירות ואכל]</small> — <strong>לא מפקינן מיניה</strong> <small>[אין אנחנו מוציאים ממנו],</small> שאנו אומרים שכיון שהמוכר הסכים למכר תחילה, אף שהיתה כאן טעות בדין, אנחנו אומרים שמחל לו! ודוחים: אין זו קושיה; <strong>התם זביני</strong> <small>[שם</small> מדובר ב<small>מכירה],</small> ובמכירה אפשר לומר שיש מחילה. <strong>הכא</strong> <small>[כאן]</small> מדובר ב<strong>הלואה,</strong> ובמקום שיש הלוואה —
 מחילה כזו יש בה משום חשש ריבית. <strong>אמר רבא:</strong>
## דף סז.
 <strong>הוה יתיבנא קמיה</strong> <small>[הייתי יוב</small> אז <small>לפני]</small> <strong>רב נחמן</strong> כשאמר שמחילה כטעות בקנין — מחילה היא, <strong>ובעי לאותביה</strong> <small>[ורציתי להקשות לו]</small> מדין <strong>אונאה, ואודיק</strong> <small>[והסתכל</small> בי<small>],</small> והבין מה רצוני לומר, <strong>חזיתן</strong> <small>[</small>ו<small>הראה לי]</small> בדין <strong>איילונית.</strong> ומסבירים את הדברים; שרצה רבא לשאול: <strong>והרי אונאה</strong> ש<strong>מחילה בטעות היא</strong> בשעת מכר, ויודעים אנו ש<strong>לא הויא</strong> <small>[אין היא]</small> <strong>מחילה! ואודיק</strong> <small>[והסתכל</small> בי<small>],</small> <strong>חזיתן</strong> <small>[</small>ו<small>הראה</small> <strong>לי]</strong> דין <strong>איילונית,</strong> ועניינו: <strong>הרי איילונית</strong> ש<strong>מחילה בטעות היא, והויא</strong> <small>[והרי היא]</small> <strong>מחילה,</strong>
 <strong>דתנן:</strong> <small>[ש</small>כן <small>שנינו</small> במשנה<small>]</small> <strong>הממאנת,</strong> ילדה שהשיאוה קרוביה, שנישואיה הם רק מדברי סופרים יכולה למאן בבעלה כשאומרת שאינה רוצה בו ויוצאת ממנו בלא גט, וכן <strong>השנייה,</strong> קרובת משפחה שיש רק איסור מדברי חכמים לשאתה לאשה, וכן <strong>האיילונית,</strong> אשה שמבחינת התפתחותה המינית יש בה פגם כזה שאיננה מסוגלת כלל להוליד, כשהן יוצאות מבעליהן <strong>אין להן לא כתובה</strong> שכתב להן הבעל, <strong>ולא פירות</strong> מנכסיה שאכל במשך זמן הנישואין, <strong>ולא מזונות ולא בלאות</strong> (החזרת בגדיה שהשתמשה בהם).
  הרי שאוכל הבעל את הפירות ואינו מחזיר, שאף שהנישואין היו בטעות — אנו אומרים שמחלה לו על מה שאכל! ומעירים על כך: כשמעיינים בדבר מתברר כי <strong>לא הויא</strong> <small>[אינו כן]:</small> <strong>לא</strong> דין <strong>אונאה הויא תיובתיה</strong> <small>[הוא קושיה עליו],</small> <strong>ולא</strong> דין <strong>איילונית מסייע ליה</strong> <small>[לו],</small> לפי שיש הבדל בין המקרים.
  ומסבירים:  <strong>לא אונאה תיובתיה</strong> <small>[קושיה עליו]</small> — <strong>דלא ידע דאיתיה</strong> <small>[שאינו יודע</small> בשעת המכר <small>שיש</small> כאן<small>]</small> <strong>אונאה דמחיל גביה</strong> <small>[שימחול לו],</small> ואם כן אין כאן מחילה כלל. <strong>ולא</strong> דין <strong>איילונית מסייע ליה</strong> <small>[לו],</small> לפי שיש בה מחילה מדעת ולא בטעות, <strong>דניחא</strong> <small>[שנוח]</small> <strong>לה דתיפוק עלה שמא</strong> <small>[שייצא עליה שם]</small> של <strong>אישות</strong> שיאמרו שהיתה נשואה פעם, ולכן היא מוותרת ביודעין על הפירות שלקח הבעל.
  מסופר:  <strong>ההיא איתתא דאמרה ליה לההוא גברא</strong> <small>[אשה אחת אמרה לאיש אחד]:</small> <strong>זיל זבין</strong> <small>[לך קנה]</small> <strong>לי ארעא מקריביי</strong> <small>[קרקע מקרוביי].</small> <strong>אזל זבן</strong> <small>[הלך</small> ו<small>קנה]</small> <strong>לה.</strong> <strong>אמר ליה</strong> <small>[לו]</small> המוכר לשליח: <strong>אי הוו</strong> <small>[אם יהיו]</small> <strong>לי זוזי מהדרת לה ניהלי</strong> <small>[כספים</small> האם <small>תחזיר לי אותה,</small> את השדה<small>]?</small> <strong>אמר ליה</strong> <small>[לו]:</small> הלא <strong>את ונוולא אחי</strong> <small>[אתה והיא קרובים]</small> אתם, ומן הסתם תוכלו שניכם להגיע לידי הסכם בדבר. והשאלה היתה מה המשמעות ההלכתית של תשובה זו.
 <strong>אמר רבה בר רב הונא: כל</strong> ביטוי כגון <strong>"את ונוולא אחי"</strong> <small>["אתה והיא קרובים"]</small> ש<strong>אמר, סמכא דעתיה, ולא גמר ומקני</strong> <small>[סומכת דעתו</small> שיוכל להתפשר עם קרובתו, <small>ואינו גומר בלבו ומקנה]</small> את השדה בשלמות.
 <big>א</big> ומעירים במקרה כזה: <strong>ארעא הדרה</strong> <small>[הקרקע</small> עצמה <small>חוזרת]</small> לבעלים, ואולם <strong>פירי</strong> <small>[הפירות]</small> שאכל הקונה ביתיים <strong>מאי</strong> <small>[מה</small> דינם<small>]?</small> האם <strong>רבית קצוצה הוו</strong> <small>[הם]</small> <strong>ויוצאין בדיינין, או דילמא</strong> <small>[שמא]</small> <strong>כי אבק רבית הוו</strong> <small>[כמו אבק ריבית הם]</small> <strong>ואין יוצאין?</strong>
 <strong>אמר רבא בר רב הונא: מסתברא</strong> <small>[מסתבר]</small> שרק <strong>כי</strong> <small>[כמו]</small> <strong>אבק רבית הוו</strong> <small>[הם]</small> <strong>ואין יוצאין בדיינין. וכן אמר רבא: כי</strong> <small>[כמו]</small> <strong>אבק רבית הוו ואין יוצאין בדיינין.</strong>
 <strong>אמר ליה</strong> <small>[לו]</small> <strong>אביי לרבה: משכנתא,</strong> אם משכן הלווה למלוה שדה, והמלוה ירד לשדה, עיבדו ואכל מפירותיו, בלא שיהא הסכם על כך, <strong>מאי</strong> <small>[מה</small> דינה<small>]?</small> האם <strong>התם טעמא מאי</strong> <small>[שם מה הוא הטעם]</small> שנחשב הדבר רק אבק ריבית — <strong>משום</strong> ש<strong>לא קץ ליה</strong> <small>[קצץ לו]</small> סכום ידוע כריבית, <strong>הכא נמי</strong> <small>[כאן גם כן]</small> <strong>לא קץ ליה</strong> <small>[קצץ לו].</small> <strong>או דילמא</strong> <small>[שמא]</small> <strong>התם זביני, הכא</strong> <small>[או שמא שם</small> מדובר <small>במכר, כאן]</small> ב<strong>הלואה,</strong> ויש לחשוש יותר משום ריבית?
 <strong>אמר ליה</strong> <small>[לו]:</small> <strong>התם טעמא מאי</strong> <small>[שם מהו הטעם]</small> — <strong>משום</strong> ש<strong>לא קץ ליה</strong> <small>[קצץ לו]</small> סכום מסויים <strong>הכא נמי</strong> <small>[כאן גם כן]</small> <strong>לא קץ ליה</strong> <small>[קצץ לו]</small> ואין זו ריבית גמורה.
 <strong>אמר רב פפי: עבד</strong> <small>[עשה]</small> <strong>רבינא עובדא</strong> <small>[מעשה]</small> בענין כזה, <strong>וחשיב ואפיק פירי</strong> <small>[וחישב והוציא</small> את <small>הפירות]</small> שאכל אותם המלוה בינתים, וש<strong>לא כ</strong>דעת <strong>רבה בר רב הונא.</strong> 
 <big>ב</big> <strong>אמר מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא: הא</strong> <small>[זו]</small> ה<strong>משכנתא</strong> שהמלוה מקבל מהקרקע כמשכנתא ואוכל פירות, <strong>באתרא דמסלקי</strong> <small>[במקום שמסלקים]</small> במקום שבו נוהגים שהלווה יכול להחזיר את הכסף בכל עת שירצה, ולקבל מיד את קרקעו. הרי, אם <strong>אכל</strong> המלוה מפירות השדה בדיוק כ<strong>שיעור זוזי</strong> <small>[הכסף]</small> שהלוה — <strong>מסלקינן ליה</strong> <small>[מסלקים אנו אותו],</small> ורואים את הפירות כתשלום מלא להלוואה.
  ואם הספיק ו<strong>אכל טפי</strong> <small>[יותר]</small> מדמי ההלוואה — <strong>לא מפקינן מיניה</strong> <small>[</small><small>אין מוציאים מידו]</small> שמה שאכל — אכל. וכן <strong>לא מחשבינן משטרא לשטרא</strong> <small>[אין מחשבים משטר לשטר],</small> שאם אותו לווה היה חייב לאותו מלווה בכסף בשטר אחד, אין אנו מחשיבים את מה שהוסיף ואכל כחלק מפרעונו של השטר השני, אלא כל הלוואה נדונה בפני עצמה.
  אבל <strong>בדיתמי</strong> <small>[ב</small>שדה <small>של יתומים]</small> אם <strong>אכל</strong> מפירות השדה כ<strong>שיעור זוזי</strong> <small>[הכסף],</small> מיד <strong>מסלקינן ליה</strong> <small>[מסלקים אנו אותו]</small> מן השדה, <strong>אכל טפי</strong> <small>[יותר]</small> — <strong>מפקינן מיניה</strong> <small>[מוציאים ממנו]</small> מה שאכל, <strong>ומחשבינן משטרא לשטרא</strong> <small>[ומחשבים משטר לשטר].</small>
 וטעמו — שבדרך כלל נחשב מה שאכל יותר כדבר שמחל בעל השדה, אבל בשדה של יתומים, כיון שהם קטנים ואינם יכולים למחול — יש לנהוג לפי מדת הדין. <strong>אמר רב אשי: השתא דאמרת</strong> <small>[עכשיו שאתה אומר]</small> שאם <strong>אכל טפי</strong> <small>[יותר]</small> <strong>לא מפקינן מיניה</strong> <small>[אין מוציאים ממנו]</small> ואין הדבר נחשב אלא כאבק ריבית, הרי יש לומר שאם <strong>אכל שיעור זוזי</strong> <small>[הכסף]</small> — <strong>נמי לא מסלקינן ליה</strong> <small>[גם כן אין אנו מסלקים אותו]</small> <strong>בלא זוזי</strong> <small>[כסף]</small> <strong>מאי טעמא</strong> <small>[מה טעם]</small> הדבר — <strong>סלוקי בלא זוזי אפוקי מיניה</strong> <small>[לסלק אותו בלא כסף</small> — <small>כהוצאה ממנו]</small> <strong>הוא.</strong> שהרי נמצא כמוציא את דמי הפירות מן המלוה, וכיון שפירות אלה <strong>הוי</strong> <small>[הרי הם]</small> כ<strong>אבק רבית,</strong> הרי אמרנו ש<strong>אבק רבית אינה יוצאה בדיינין.</strong>
 ומספרים: <strong>עבד</strong> <small>[עשה]</small> <strong>רב אשי עובדא</strong> <small>[מעשה]</small> בענין כזה אף <strong>ביתומים קטנים</strong>
## דף סז:
 <strong>כגדולים,</strong> שאף שאכל מקבל המשכנתא כשיעור הממון, לא היה גובה, משום שהוא אבק ריבית שאינו יוצא   בדיינין.
 <strong>אמר רבא בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא: האי</strong> <small>[זו]</small> ה<strong>משכנתא, באתרא דמסלקי</strong> <small>[במקום שמסלקים]</small> את מקבל המשכנתא כשמשלמים לו — <strong>לא ניכול</strong> <small>[יאכל]</small> המלוה <strong>אלא בנכייתא</strong> <small>[בניכוי]</small> שהוא מנכה לו מן החוב מה שהוא אוכל בפירות, <strong>וצורבא מדרבנן</strong> <small>[ותלמיד חכם],</small> שצריך לדקדק עם עצמו, <strong>אפילו בנכייתא</strong> <small>[בניכוי]</small> <strong>לא ניכול</strong> <small>[יאכל].</small> ושואלים: <strong>אלא במאי ניכול</strong> <small>[במה,</small> באיזה אופן, <small>יאכל]?</small> ומשיבים: <strong>בקיצותא</strong> <small>[בקיצבה],</small> על ידי קביעת סכום קצוב.
  ושואלים:  <strong>הניחא למאן דאמר קיצותא שריא</strong> <small>[זה נוח ל</small>שיטת <small>מי שאומר</small> ש<small>קיצבה מותרת],</small> <strong>אלא למאן דאמר קיצותא אסירא, מאי איכא למימר</strong> <small>[ל</small>שיטת <small>מי שאומר</small> ש<small>קיצבה אסורה, מה יש לומר]?</small> <strong>דאתמר</strong> <small>[שנאמר]</small> שבשאלה של <strong>קיצותא</strong> <small>[קיצבה]</small> <strong>פליגא</strong> <small>[נחלקו]</small> <strong>בה</strong> <strong>רב אחא ורבינא. חד</strong> <small>[אחד]</small> מהם <strong>אמר: קיצותא שריא</strong> <small>[קיצבה מותרת],</small> <strong>וחד</strong> <small>[ואחד]</small> מהם <strong>אמר: קיצותא אסירא</strong> <small>[קיצבה אסורה].</small> ושואלים: <strong>היכי דמי קיצותא</strong> <small>[כיצד בדיוק קיצותא</small> זו<small>]?</small> ומסבירים: <strong>דאמר ליה</strong> <small>[שאומר לו]</small> המלוה ללווה: <strong>עד חמש שנין</strong> <small>[שנים]</small> <strong>אכילנא לה בלא נכייתא</strong> <small>[אוכל</small> מן השדה <small>בלא לנכות]</small> — <strong>מכאן ואילך שיימנא</strong> <small>[אשום,</small> אעריך<small>]</small> <strong>לך כולהו פירי</strong> <small>[את כל הפירות]</small> שאני אוכל, ואנכה מסכום ההלוואה.
 <strong>איכא דאמרי</strong> <small>[</small>ו<small>יש שאומרים]</small> נוסח אחר: <strong>כל</strong> קבלת שדה <strong>בלא נכייתא</strong> <small>[ניכוי]</small> מן הכסף — <strong>אסור</strong> משום ריבית, אבל <strong>היכי דמי קיצותא</strong> <small>[ואיך</small> היא <small>בדיוק הקיצבה]</small> המותרת — <strong>דאמר ליה</strong> <small>[שאומר</small> הוא <small>לו]:</small> <strong>עד חמש שנין</strong> <small>[שנים]</small> <strong>אכילנא בנכייתא</strong> <small>[אוכל בניכוי],</small> <strong>מכאן ואילך שיימנא</strong> <small>[אשום]</small> <strong>לך כולהו פירי</strong> <small>[את כל הפירות]</small> ונוריד מן ההלוואה.
  ומעירים:  <strong>מאן</strong> <small>[מי]</small> ש<strong>אסר בקמייתא שרי בבתרייתא</strong> <small>[</small>לפי נוסחה <small>ראשונה מתיר באחרונה],</small> אבל <strong>מאן</strong> <small>[מי]</small> ש<strong>אסר</strong> אף <strong>בבתרייתא</strong> <small>[באחרונה],</small> אם כן <strong>היכי שרי למיכל</strong> <small>[איך מותר לאכול]</small> מפירות של משכון? ומשיבים: <strong>כי</strong> <small>[כמו]</small> <strong>משכנתא</strong> של <strong>סורא,</strong> <strong>דכתבי</strong> <small>[שכותבים]</small> <strong>בה הכי</strong> <small>[כך]:</small> <strong>במשלם שניא אילין תיפוק ארעא דא</strong> <small>[בהשלמת שנים אלה</small> שהוא אוכל פירות <small>תצא קרקע זו]</small> <strong>בלא כסף</strong> ותחזור לבעלים, משום שכל כספי ההלוואה ישולמו מהפירות.
 <strong>רב פפא ורב הונא בריה</strong> <small>[בנו]</small> של <strong>ר' יהושע אמרי תרוייהו</strong> <small>[אמרו שניהם]:</small> <strong>האי</strong> <small>[זו]</small> ה<strong>משכנתא, באתרא דמסלקי</strong> <small>[במקום שמסלקים]</small> את המלווה מן המשכון, בכל עת כשמחזירים לו את הכסף אינה נחשבת כלל כרכושו של המחזיק במשכנתא, ולכן <strong>אין בעל חוב גובה הימנה</strong> את חובו מן המחזיק במשכון, <strong>ואין הבכור נוטל בה פי שנים</strong> בירושתו, שהרי לא היתה שייכת ממש לאביו, <strong>ושביעית משמטתה</strong> שבבוא שנת השמיטה בטל גם החוב הזה, ואין אנו רואים אותו כגבוי.
 <strong>ובאתרא דלא מסלקי</strong> <small>[ובמקום שאין מסלקים]</small> אלא בזמן הקצוב לכך — <strong>בעל חוב גובה הימנו</strong> (ממנו), <strong>ובכור נוטל בו פי שנים, ואין שביעית משמטתה.</strong>
 <strong>ואמר מר זוטרא משמיה</strong> <small>[משמו]</small> של <strong>רב פפא: האי</strong> <small>[זו]</small> ה<strong>משכנתא, באתרא דמסלקי</strong> <small>[במקום שמסלקים]</small> את מחזיק המשכנתא — <strong>מסלקי ליה</strong> <small>[מסלקים אותו]</small> <strong>ואפילו</strong> בתשלום <strong>מתמרי דאבודיא</strong> <small>[מ</small>תוך <small>תמרים שעל המחצלות</small> ששטחו עליהם את התמרים<small>],</small> שאינו צריך לשלם דווקא בכסף, וגם תשלום בשווה כסף ראוי לכך. <strong>ואי אגבהנהו בסיסני, קננהו</strong> <small>[ואם הגביה אותם בתוך הסלים,</small> כבר <small>קנה אותם]</small> בכך, והם שלו. <strong>ולמאן דאמר</strong> <small>[ול</small>דעת <small>מי שאומר]</small> שאם נעשה הקנין על ידי <strong>כליו של לוקח ברשות מוכר</strong> — <strong>קנה לוקח,</strong> אם כן <strong>אפילו</strong> כש<strong>לא אגבהנהו בסיסני</strong> <small>[הגביה אותם בסלים]</small> — <strong>קננהו</strong> <small>[קנה אותם],</small> שהרי נקנו לו כבר ללוקח בהיותם על המחצלות. ועוד כמה הלכות בענין של משכנתא.
 <strong>פשיטא</strong> <small>[פשוט,</small> ברור לנו<small>]</small> <strong>באתרא דמסלקי</strong> <small>[במקום שבו</small> כרגיל <small>מסלקים</small> את המלווה בתשלום<small>]</small> <strong>ואמר</strong> המלוה בשעת מתן הכסף <strong>"</strong>אני <strong>לא מסתלקנא</strong> <small>[אסתלק]</small> <strong>"</strong>— <strong>הא קאמר דלא מסתלקנא</strong> <small>[הרי אמר אינני מסתלק],</small> ועל תנאי זה נתן את הכסף, ותנאו קיים. <strong>אלא</strong> שיש לשאול <strong>באתרא דלא מסלקי,</strong> <small>[במקום שאין מסלקים</small> בו<small>],</small> <strong>ו</strong>הוא <strong>אמר "מסתלקנא</strong> <small>[אני מסתלק]</small> <strong>"</strong>אם יקבל את הכסף, <strong>מאי</strong> <small>[מה</small> הדין<small>]?</small> האם <strong>צריך למיקנא מיניה</strong> <small>[לקנות,</small> לעשות קנין, <small>ממנו],</small> <strong>או לא,</strong> שיש תוקף חוקי לאמירה בלבד?
 <strong>רב פפא אמר: לא צריך למקנא מיניה</strong> <small>[לקנות ממנו].</small> <strong>רב ששת בריה</strong> <small>[בנו]</small> של <strong>רב אידי אמר: צריך למקנא מיניה</strong> <small>[לקנות ממנו].</small> ומסכמים, <strong>והלכתא</strong> <small>[והלכה]</small> היא: <strong>צריך למקנא מיניה</strong> <small>[לקנות ממנו].</small>
 אם <strong>אמר</strong> הלווה למלווה: <strong>"איזיל ואייתי זוזי</strong> <small>[אלך ואביא כסף]</small> <strong>"</strong>— <strong>לא אכיל</strong> <small>[איננו</small> רשאי <small>לאכול</small> עוד<small>],</small> שהרי זה כסילוק. אבל אם אמר <strong>"איזיל</strong> <small>[אלך]</small> <strong>ואטרח ואייתי זוזי</strong> <small>[ואביא כסף]</small> <strong>",</strong> במקרה זה נחלקו, <strong>רבינא אמר: אכיל</strong> <small>[אוכל],</small> שמותר למלוה לאכול עוד פירות, שהרי הלווה אינו בטוח שיביא, <strong>ומר זוטרא בריה</strong> <small>[בנו]</small> של <strong>רב מרי אמר: לא אכיל</strong> <small>[אוכל].</small> ומסכמים: <strong>והלכתא</strong> <small>[והלכה]</small> היא: ש<strong>לא אכיל</strong> <small>[אוכל].</small>
 מסופר: <strong>רב כהנא ורב פפא ורב אשי לא אכלי בנכייתא</strong> <small>[היו אוכלים על ידי ניכוי],</small> שחששו משום ריבית שיש בכך. <strong>רבינא אכיל בנכייתא</strong> <small>[היה אוכל בניכוי].</small>
 <strong>אמר מר זוטרא: מאי טעמא דמאן דאכיל בנכייתא</strong> <small>[מה הטעם של זה שאוכל בניכוי]</small> — <strong>מידי דהוה</strong> <small>[כמו שהוא]</small> בדין <strong>שדה אחוזה;</strong> שאמרה התורה (ויקרא כז, יז-יט) שאם מקדיש אדם את שדה אחוזתו יכול הוא אחר כך לחזור ולפדותו מיד ההקדש כאשר הוא משלם סלע (ארבע זוזים) עבור כל שנה עד לשנת היובל. וכך למדים: <strong>שדה אחוזה, לאו אף על גב דקא אכיל פירי טובא</strong> <small>[</small>האם <small>לא אף על פי שהוא אוכל פירות הרבה]</small> במשך השנים, <strong>אמר רחמנא</strong> <small>[אמרה תורה]</small>
## דף סח.
 <strong>קא פריק לה</strong> <small>[</small>ש<small>הוא פודה אותה]</small> <strong>בארבעה זוזי</strong> <small>[זוזים]</small> לשנה, אף שהפירות שווים יותר, <strong>הכא נמי לא שנא</strong> <small>[כאן גם כן אינו שונה],</small> שכיון שקבע סכום קצוב לניכוי ואינו בטוח אם יקבלנו, מותר לו, אף אם מרוויח בכך.
 <strong>ומאן דאסר</strong> <small>[ומי שאסר]</small> — <strong>אמר</strong> <small>[</small>יכול היה <small>לומר]</small> <strong>לך:</strong> <strong>שדה אחוזה</strong> בעצם <strong>הקדש היא, ורחמנא אוקמיה</strong> <small>והתורה העמידה אותו</small> ב<strong>פדיון,</strong> וקבעו חכמים קיצבה לפרעונו הגמור כסכום זה. ואילו <strong>הכא</strong> <small>[כאן]</small> — <strong>הלואה היא ומיחזי</strong> <small>[ונראית]</small> <strong>כרבית.</strong>
 <strong>אמר רב אשי: אמרו לי סבי דמתא</strong> <small>[זקני העיר]</small> <strong>מחסיא:</strong> <strong>סתם משכנתא</strong> — <strong>שתא</strong> <small>[שנה].</small> ושואלים: <strong>למאי נפקא מינה</strong> <small>[מה יוצא מזה]?</small> ומסבירים: הכוונה היא <strong>דאי אכיל לה שתא</strong> <small>[שאם אכל ממנה</small> במשך <small>שנה]</small> — <strong>מצי מסלק ליה</strong> <small>[יכול לסלק אותו],</small> <strong>ואי</strong> <small>[ואם]</small> <strong>לא</strong> — <strong>לא מצי מסלק ליה</strong> <small>[אינו יכול לסלק אותו],</small> שסתם משכנתא אינה פחות מזמן זה.
 <strong>ואמר רב אשי: אמרו לי סבי דמתא</strong> <small>[זקני העיר]</small> <strong>מחסיא: מאי</strong> <small>[מה</small> לשון<small>]</small> <strong>"משכנתא"</strong> — <strong>דשכונה גביה</strong> <small>[ש</small>היא <small>שוכנת אצלו].</small> ושואלים: <strong>למאי נפקא מינה</strong> <small>[מה יוצא מזה],</small> מה למדנו מדבר זה להלכה? ומשיבים: <strong>לדינא דבר מצרא</strong> <small>[ל</small>ענין <small>דין בר־מיצר]</small> שכיון שהמשכנתא נחשבת כשוכנת אצלו, הרי היא במידת מה כרכושו, ומשום כך נחשב הוא בר־מיצר לגבי כל שדה סמוך — שיש לו זכות קדימה לקנותו לפני אדם אחר שאין שדהו סמוך. 
 <big>א</big> כסיכום לכמה מההלכות הללו שלא סוכמו במקומן <strong>אמר רבא: לית הלכתא</strong> <small>[אין הלכה]</small> <strong>לא כטרשי פפונאי</strong> <small>[כטרשא של רב פפא],</small> <strong>ולא כשטרי מחוזנאי</strong> <small>[בני</small> העיר <small>מחוזא],</small> <strong>ולא כחכירי נרשאי</strong> <small>[כחכירות של נרש].</small>
 ומסבירים: <strong>כטרשי פפונאי</strong> <small>[כטרשא של רב פפא]</small> — <strong>כטרשי</strong> של <strong>רב פפא</strong> שנתן שכר וקיבל תשלום גבוה יותר, אף שהוא לא הרויח בכך.
 <strong>שטרי מחוזנאי</strong> מה הם — שהיו מלוים כסף לעיסקה משותפת, שהלווה עומד לסחור בה — <strong>דזקפי ליה לרווחא אקרנא, וכתבי ליה בשטרא</strong> <small>[שהיו זוקפים את הרווח</small> ומוסיפים <small>לקרן</small> כאילו כבר נגמרה המכירה <small>והיו כותבים בשטר]</small> את הסכום השלם, והטעם שאין עושים כן — <strong>מי יימר דהוה רווחא</strong> <small>[מי יאמר שיהיה רווח]?</small> ושמא יפסיד הלקוח בעיסקה, או שירויח פחות, ונמצא משלם ריבית.
 <strong>אמר ליה</strong> <small>[לו]</small> <strong>מר בר אמימר לרב אשי: אבא עביד הכי</strong> <small>[עושה ככה],</small> שבעיסקה הוא מוסיף את הרווח לסכום ההלוואה, <strong>וכי אתו לקמיה מהימן להו</strong> <small>[וכאשר באים לפניו</small> ואומרים לו שלא הרוויחו <small>מאמין</small> הוא <small>להם]</small> ומנכה כדי מה שהרויחו בפועל. <strong>אמר ליה</strong> <small>[לו]</small> רב אשי: <strong>תינח היכא דאיתיה לדידיה</strong> <small>[זה נוח במקום שהוא</small> עדיין <small>נמצא],</small> אבל <strong>אי שכיב ונפל שטרא קמי יתמי</strong> <small>[אם ימות ויפול השטר לפני היתומים],</small> <strong>מאי</strong> <small>[מה]?</small> הרי הם אינם יודעים שבשטר נוסף הרווח, ויבואו לגבות את השטר במלואו, ויש בכך משום ריבית. ומעירים: <strong>הוי</strong> <small>[היה]</small> הדבר שאמר רב אשי לפי תומו <strong>"כשגגה שיצא מלפני השליט"</strong> (קהלת י, ה) <strong>ונח נפשיה</strong> <small>[ונחה נפשו,</small> נפטר<small>]</small> <strong>אמימר</strong> מיד לאחר מכן.
  מה הם <strong>חכירי נרשאי</strong> <small>[חכירות של נרש]</small> — <strong>דכתבי הכי</strong> <small>[שכותבים כך]:</small> <strong>משכן ליה פלניא ארעיה לפלניא והדר</strong> <small>[לו פלוני,</small> הלווה את <small>קרקעו לפלוני</small> המלוה, <small>וחזר]</small> ו<strong>חכרה</strong> <strong>מיניה</strong> <small>[ממנו]</small> בסכום מסויים. וסכום זה הוא כתוספת לתשלום ההלוואה. והפגם שיש בנושא זה: <strong>אימת</strong> <small>[אימתי]</small> <strong>קנאה</strong> המלוה <strong>דאקנייה נהליה</strong> <small>[ש</small>יוכל <small>להקנות אותה לו]</small> ללווה? וכיון שכך הרי זו ריבית.
  ומעירים:  <strong>והאידנא דקא כתבי הכי</strong> <small>[ועכשיו</small> בימינו <small>שכותבים</small> בנוסח <small>זה]:</small> <strong>"קנינא מיניה ושהינא</strong> <small>[קנינו ממנו ושהינו]</small> <strong>כמה עידני</strong> <small>[זמנים],</small> <strong>והדר</strong> <small>[וחזר]</small> ו<strong>חכרה"</strong> והלווה בסכום מסויים, ועל ידי נוסח זה שבו מודיעים שהמלוה קנה את השדה הרי הוא יכול מעתה להחכירו, ונעשה הדבר <strong>כדי שלא תנעול דלת בפני לווין</strong> — <strong>שפיר דמי</strong> <small>[טוב הדבר],</small> שכאן אין נראה כהלוואה בריבית. ומסכמים: ואף על פי כן <strong>ולאו מלתא היא</strong> <small>[ואין זה דבר]</small> נכון, שאפילו השהה השדה ברשותו, כיון שלא קנאו קנין גמור הרי זו כריבית.
 <big>ב משנה</big> <strong>אין מושיבין חנוני למחצית שכר</strong> שאסור לתת פירות לחנווני והחנווני מוכר בחנות, ומשלם למלוה בעד מחצית הרווחים, שאם קצב הנותן את מחיר הפירות מתחילה (שסכום זה יחזיר החנווני בכל מקרה) הרי זה כמלוה לו כסף בריבית. וכן <strong>לא יתן מעות ליקח</strong> (לקנות) <strong>בהן פירות</strong> שימכרם החנווני <strong>למחצית שכר, אלא אם כן נותן לו</strong> המלוה לחנווני <strong>שכרו</strong> (שכר עבודתו) שהוא עובד במכירת הפירות <strong>כפועל,</strong> ולאחר ניכוי הוצאה זו מתחלקים ברווחים.
  וכן <strong>אין מושיבין תרנגולין</strong> לדגור על הביצים <strong>למחצה,</strong> שנותן אדם לחבירו ביצים שידגיר אותן, וימכרו אפרוחים ויתחלקו ברווחים. שכיון שיש כאן צד הלוואה, יש בו חשש ריבית. <strong>ואין שמין עגלין וסייחין למחצה,</strong> שאסור לתת לאדם שיגדל אותם על חשבונו, ואחר כך יקבל מחצית מן הרווחים שעלו אלה בשוויים כשגדלו, <strong>אלא אם כן נותן לו</strong> למגדל <strong>שכר עמלו ומזונו</strong> שמאכיל את בעלי החיים. וכל זה אמרו כשקוצב הנותן את מה שנתן במחיר קבוע ועומד על תשלום זה.
 <strong>אבל מקבלין עגלין וסייחין למחצה</strong> כעיסקה גמורה שבה כל צד משתתף בדבר מסויים, האחד בעגל והשני בעבודה ומזונות, <strong>ומגדלין אותן עד שיהו משולשין</strong> (שיגיעו לשליש גדולם) ויימכרו אז. וכן מגדלים <strong>חמור עד שתהא טוענת,</strong> שיגדל החמור עד כדי שיוכל לטעון עליו משא.
 <big>ב גמרא</big> <strong>תנא</strong> <small>[שנה</small> החכם<small>]</small> מה שאמרו שנותן לו שכרו כפועל — כוונתו <strong>כפועל בטל.</strong> ושואלים: <strong>מאי</strong> <small>[מה</small> פירוש<small>]</small> <strong>"כפועל בטל"?</strong>
## דף סח:
 <strong>אמר אביי:</strong> הכוונה היא <strong>כפועל בטל של אותה מלאכה</strong> ש<strong>בטל מינה</strong> <small>[ממנה],</small> כמו שהיה אדם רוצה לקבל, אם יציעו לו, להתבטל מן המלאכה שהוא עוסק בה ולעסוק בעבודה קלה.
  ומעירים:  <strong>וצריכא</strong> <small>[ונצרכה],</small> שהיה צורך לומר שתי הלכות, גם בחנווני המקבל פירות וגם במקבל מעות. <strong>דאי תנא</strong> <small>[שאילו שנה]</small> <strong>חנוני</strong> בלבד הייתי אומר כך: <strong>חנוני הוא דסגי ליה</strong> <small>[שדי לו]</small> לקבל שכר <strong>כפועל בטל, משום</strong> ש<strong>לא נפיש טרחיה</strong> <small>[מרובה טרחתו],</small> שהרי הפירות מונחים עתה לפניו, ועליו רק למוכרם. <strong>אבל</strong> אם נתן לו <strong>מעות ליקח בהן פירות, דנפיש טרחיה</strong> <small>[שמרובה טרחתו]</small> שצריך לחפש ולמצוא פירות ולהביאם לחנותו — <strong>אימא</strong> <small>[אמור]</small> שאולי <strong>לא סגי ליה</strong> <small>[די לו]</small> בתשלום <strong>כפועל בטל.</strong>
 ולהיפך, <strong>ואי תנא</strong> <small>[ואילו שנה]</small> רק <strong>מעות ליקח בהן פירות</strong> — <strong>הוה אמינא</strong> <small>[הייתי אומר]:</small> <strong>התם</strong> <small>[שם]</small> <strong>הוא דבעי</strong> <small>[שצריך]</small> לקבל <strong>כפועל בטל, משום דנפיש טרחיה</strong> <small>[שמרובה טרחתו],</small> <strong>אבל חנוני</strong> ש<strong>לא נפיש טרחיה</strong> <small>[מרובה טרחתו]</small> — <strong>אימא סגי ליה</strong> <small>[אמור</small> שמא <small>די לו]</small> <strong>במשהו בעלמא</strong> <small>[בלבד],</small> ש<strong>אפילו לא טבל עמו אלא בציר,</strong> שבעל הפירות נתן לו הנאה מועטה זו שהרשה לו לטבול פת בציר, <strong>ולא אכל עמו אלא גרוגרת אחת</strong> — <strong>זהו שכרו,</strong> על כן <strong>צריכא</strong> <small>[נצרכה]</small> ההלכה להיאמר בשני המקרים.
 <strong>(כמה עיזי ותרנגולין מעלין סימן)</strong>
 <big>א</big> <strong>תנו רבנן</strong> שנינו "אלא אם כן נותן לו שכרו". ונחלקו כבר התנאים מה הוא שכרו הראוי לו ששנו חכמים בברייתא: <strong>כמה הוא שכרו? בין מרובה בין מועט</strong> כלומר, לפי מה שקוצבים ביניהם, אלו <strong>דברי ר' מאיר. ר' יהודה אומר: אפילו לא טבל עמו אלא בציר, ולא אכל עמו אלא גרוגרת אחת</strong> — <strong>זהו שכרו. ר' שמעון בן יוחאי אומר: נותן לו שכרו משלם,</strong> כלומר, כל השכר שמגיע לו.
 <strong>תנו רבנן</strong> <small>[שנו חכמים]:</small> <strong>אין שמין,</strong> כלומר, אין נותנים בעלי חיים לגדל, לאחר שהעריכו את מחירם בסכום קצוב, <strong>לא את העזים ולא את הרחלים, ולא כל דבר שאינו עושה ואוכל</strong> בחשבון רווחים <strong>למחצה</strong> שכל הנוסף על השומה הראשונה יתחלק בין הבעלים ובין המגדל.
 <strong>ר' יוסי בר' יהודה אומר: שמין את העזים מפני שחולבות, ואת הרחלים מפני שגוזזות,</strong> כלומר, גוזזים מהן צמר, <strong>ו</strong>כן <strong>שוטפות</strong> נשטף מהן הצמר בהיותן במים <strong>ומורטות</strong> נמרט מהן צמר בקוצים ונמצא שהן עושות ואוכלות, <strong>ואת התרנגולת מפני שהיא עושה</strong> (מטילה ביצים) <strong>ואוכלת.</strong>
 ותוהים: <strong>ו</strong>ה<strong>תנא קמא</strong> <small>[הראשון]</small> מה אומר הוא על כך? וכי לדעתו <strong>גיזה וחלב לא ספק</strong> <small>[אינו מצדיק]</small> כדי לשלם ל<strong>שכר עמלו ומזונו?</strong> ומשיבים: אם אמנם הוא מקבל <strong>בגיזה וחלב</strong> — <strong>כולי עלמא לא פליגי</strong> <small>[הכל אינם חולקים]</small> שתשלום זה מספיק, <strong>כי פליגי</strong> <small>[כאשר נחלקו]</small> היה זה רק <strong>בנסיובי ותותרי</strong> <small>[נסיוב,</small> מים הנשארים מן החלב<small>,</small> ואת <small>מריטת</small> העז<small>],</small> כאשר הוא מקבל אותם.
  ובכך נחלקו: <strong>תנא קמא סבר לה</strong> <small>[סבור]</small> <strong>כ</strong>שיטת <strong>ר' שמעון בן יוחי</strong> ש<strong>אמר: נותן לו שכרו משלם</strong> והנסיוב והמריטה אינם כדי כל שכרו, ו<strong>ר' יוסי בר' יהודה סבר לה כאבוה</strong> <small>[סבור כאביו]</small> ש<strong>אמר: אפילו לא טבל עמו אלא בציר, ולא אכל עמו אלא גרוגרת אחת</strong> — <strong>זהו שכרו,</strong> ואין מקפידים שיהיה השכר בדיוק כדי עמלו.
 <strong>תנו רבנן</strong> <small>[שנו חכמים]:</small> <strong>משכרת אשה לחברתה תרנגולת</strong> שתדגור על הביצים בעד <strong>שני אפרוחים</strong> מאלה שיבקעו מן הביצים. ואולם <strong>אשה שאמרה לחברתה: "תרנגולת שלי וביצים שליכי</strong> (שלך), <strong>ואני ואת נחלוק באפרוחים"</strong> — <strong>ר' יהודה מתיר ור' שמעון אוסר.</strong>
 ושואלים: <strong>ור' יהודה לא בעי</strong> <small>[אינו צריך]</small> — שישלם לפחות משהו עבור <strong>שכר עמלו ומזונו?</strong> ומשיבים: <strong>איכא</strong> <small>[יש]</small> <strong>ביצים מוזרות,</strong> הביצים שאין אפרוחים בוקעים מהן, והביצים הללו נשארות לבעלת הביצים, ויש לה איפוא רווח מסויים.
 <strong>תנו רבנן</strong> <small>[שנו חכמים]</small> <strong>מקום שנהגו להעלות שכר כתף</strong> (סבל) <strong>למעות</strong> שמשלמים למגדל <strong>בהמה</strong> עבור טרחתו בנשיאת בעלי החיים הקטנים על כתפו — <strong>מעלין</strong> ומחשיבים זאת בתשלום, <strong>ואין משנין ממנהג המדינה. רבן שמעון בן גמליאל אומר: שמין</strong> — מעריכים <strong>עגל</strong> הגדל <strong>עם אמו, וסיח</strong> הגדל <strong>עם אמו</strong> בחשבון אחד ומחלקים את הרווח, ואין מוסיפים על שכר טרחה, <strong>ואפילו במקום שנהגו להעלות</strong> (לחשב) <strong>שכר כתף למעות.</strong>
 ושואלים: <strong>ורבן שמעון בן גמליאל לא בעי</strong> <small>[איננו צריך]</small> אינו דורש כלל שישלם <strong>שכר עמלו ומזונו?</strong> ומשיבים: הרי <strong>איכא</strong> <small>[יש]</small> <strong>גללים</strong> שהבהמה מטילה, ויש בזה רווח מסוים למגדל. ושואלים: <strong>ואידך</strong> <small>[והאחר]</small> מה הוא אומר? ומסבירים: שלדעתו <strong>גללים אפקורי מפקיר להו</strong> <small>[מפקיר</small> הוא <small>אותם]</small> ואינו מחשיב אותם כלל, וכיון שהם שווים מעט מאוד, הריהם כהפקר.
 <strong>אמר רב נחמן: הלכה כר' יהודה, והלכה כר' יוסי בר' יהודה, והלכה כרבן שמעון בן גמליאל</strong> בדיני גידול בהמות בשכר.
  מסופר:  <strong>בני רב עיליש נפק עלייהו ההוא שטרא</strong> <small>[יצא עליהם שטר]</small> שהיה אביהם חתום עליו, והשטר הזה היה שטר עיסקה, <strong>דהוה כתיב ביה</strong> <small>[שהיה כתוב בו]</small> שהצדדים מתחלקים <strong>"פלגא באגר, פלגא בהפסד"</strong> <small>["חצי בשכר</small> ו<small>חצי בהפסד"].</small> <strong>אמר רבא: רב עיליש גברא רבה</strong> <small>[אדם גדול]</small> <strong>הוא</strong> <strong>ואיסורא לאינשי</strong> <small>[ואיסור לאנשים]</small> <strong>לא הוי ספי</strong> <small>[היה מאכיל],</small> כלומר, ודאי לא היה עושה עיסקה שעל ידה ירוויח בה אדם כסף שיש בו משום ריבית, ועיסקה שמתחלקת כך — ריבית היא. על כן, <strong>מה נפשך</strong> ככל מקרה בהכרח לומר שיש טעות בשטר. והתנאי היה <strong>אי פלגא באגר</strong> <small>[אם</small> היה שם <small>חצי בשכר]</small> — היה כתוב שם שהצד השני יסכים לקבל על עצמו <strong>תרי תילתי</strong> <small>[שני שליש]</small> <strong>בהפסד,</strong> 
## דף סט.
 <strong>אי פלגא</strong> <small>[או חצי ]</small> <strong>בהפסד</strong> <strong>תרי תילתי באגר</strong> <small>[</small>ו<small>שני שליש בשכר].</small>
 <strong>אמר רב כהנא: אמריתא לשמעתא קמיה</strong> <small>[אמרתי הלכה זו לפני]</small> <strong>רב זביד מנהרדעא,</strong> <strong>ואמר לי:</strong> מהיכן יודעים אנו שמה שנכתב בשטר כלל את כל פרטי העיסקה? <strong>דלמא</strong> <small>[שמא]</small> <strong>רב עיליש טובל עמו בציר הוה</strong> <small>[היה],</small> והרי אמרנו שלשיטת ר' יהודה אם הפועל נהנה משהו מהעבודה, אפילו טובל עמו בציר דיו בכך כדי להוציא עיסקת שותפות מחשש ריבית. <strong>ואמר רב נחמן: הלכה כר' יהודה! אמר ליה</strong> <small>[לו]</small> רב כהנא: <strong>לאו הלכתא איתמר</strong> <small>[לא הלכה</small> כר' יהודה <small>נאמר]</small> <strong>אלא שיטה איתמר</strong> <small>[נאמרה].</small>
 כלומר, רב נחמן בכלל לא קבע הלכה כדברי ר' יהודה אלא אמר שיש שיטה אחת המשותפת לר' יהודה, ולר' יוסי בר' יהודה ולרבן שמעון בן גמליאל, ואין בכך משום קביעת הלכה כמותם, אלא להיפך — שכל אלה הם שיטה אחת, שאינה כהלכה. ומעירים, <strong>הכי נמי מסתברא</strong> <small>[כך גם כן מסתבר]</small> לומר, <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> — <strong>למה ליה למיחשב ולמימר</strong> <small>[לו למנות ולומר]</small> <strong>הלכה</strong> כפלוני <strong>הלכה</strong> כפלוני? במקום זה <strong>לימא</strong> <small>[שיאמר]</small> רק <strong>הלכה כר' יהודה</strong> שהוא <strong>מיקל מכולהו</strong> <small>[מכולם],</small> ובכלל דבריו דבריהם. ולכן, מסתבר שלא רצה לפסוק כמותם אלא רק לצרף את הדעות הללו לשיטה אחת.
 <strong>אמר רב:</strong> אם אמר לחבירו הרי אני נותן לך עגל לפטם, ונחלק את הרווח בינינו כשימכר, ו<strong>מותר שליש</strong> — אם יהיה מחיר העגל אחר כך יותר משליש ממה שהוא שווה כעת, הרי כל המותר <strong>בשכרך</strong> — דבר זה <strong>מותר,</strong> משום שמתברר שהמגדל מקבל יותר ממחצית ואין זו ריבית. <strong>ושמואל אמר:</strong> אינו כן, שהרי אם <strong>לא מצא מותר שליש,</strong> כשיתברר שהעגל לא התפטם כל כך, וכי <strong>ילך לביתו ריקן,</strong> ונמצא שהיה זה הסכם של ריבית! <strong>אלא אמר שמואל: קוצץ לו דינר,</strong> כלומר, קובע לו נוסף לזה שכר של דינר עבור טרחתו, ובשאר יתחלקו.
  ושואלים: והאם  <strong>סבר רב אין קוצצין לו דינר? והאמר</strong> <small>[הרי אמר]</small> <strong>רב</strong> דרך אחרת לעשות זאת: <strong>ריש עגלא לפטומא</strong> <small>[ראש העגל</small> נותנים <small>למפטם],</small> כלומר, שמתחלקים בשווה ברווח, אבל ראש העגל ניתן כתוספת לאיש המפטם. <strong>מאי לאו</strong> <small>[האם לא]</small> כש<strong>אמר ליה</strong> <small>[לו]</small> גם כן <strong>מותר שליש בשכרך?</strong>
 ודוחים: <strong>לא,</strong> רב אמר <strong>דקאמר ליה</strong> <small>[שאמר לו]:</small> <strong>אי</strong> <small>[או]</small> שאתה מקבל <strong>מותר שליש, אי</strong> <small>[או]</small> שאתה מקבל את <strong>ריש עגלא לפטומא</strong> <small>[ראש העגל לפטם].</small> <strong>איבעית אימא</strong> <small>[אם תרצה אמור]</small> דחיה אחרת: <strong>כי קאמר</strong> <small>[כאשר אמר]</small> <strong>רב</strong> שאם אמר לו <strong>מותר שליש בשכרך מותר</strong> — הרי זה <strong>כגון דאית ליה</strong> <small>[שיש לו]</small> למפטם כבר <strong>בהמה לדידיה</strong> <small>[משלו]</small> <strong>דאמרי אינשי</strong> <small>[שאומרים אנשים]</small> בפגם מקובל: <strong>גביל לתורא גביל לתורי</strong> <small>[בלול</small> מאכל <small>לשור, בלול</small> מאכל <small>לשוורים],</small> כלומר, כיון שבין כה וכה צריך להכין אוכל עבור שור אחד, אם מוסיף מזון לשור נוסף אין זו טירחה והוצאה מרובה, ולכן די לו במותר שליש בלבד.
  מסופר:  <strong>ר' אלעזר מהגרוניא זבין</strong> <small>[היה קונה]</small> <strong>בהמה ויהיב ליה לאריסיה מפטים ליה, ויהיב ליה רישא באגריה, ויהיב פלגא רווחא</strong> <small>[ונותן לו לאריסו לפטם אותה, והיה נותן לו</small> את <small>הראש בשכרו ונותן חצי הרווח].</small> <strong>אמרה ליה דביתהו</strong> <small>[לו אשתו</small> של האריס<small>]:</small> <strong>אי משתתפת בהדיה יהיב לך נמי אליתא</strong> <small>[אם היית משתתף עמו</small> בקנית הבהמה <small>היה נותן לך גם כן את האלייה],</small> וכך עשה האריס. <strong>אזל זבין בהדיה</strong> <small>[הלך וקנה יחד אתו],</small> <strong>פליג ליה מאליתא</strong> <small>[חלק לו</small> חצי <small>מהאלייה].</small> <strong>אמר ליה</strong> <small>[לו]</small> ר' אלעזר: <strong>תא נפלגיה לרישא</strong> <small>[הבה</small> ו<small>נחלוק את הראש]</small> <strong>אמר ליה</strong> <small>[לו]</small> האריס: <strong>השתא כמעיקרא נמי לא</strong> <small>[עכשיו גם כן לא כמו קודם]?</small> הרי קודם כשלא הייתי שותף בבהמה, ורק קבלתיה לפטום היית נותן לי את כל הראש, ועכשיו אקבל רק מחציתו?
  ענה לו: <strong>עד האידנא זוזי דידי הוו</strong> <small>[עכשיו הכספים היו שלי],</small> <strong>אי</strong> <small>[אם]</small> <strong>לא הוה יהיבנא</strong> <small>[הייתי נותן]</small> <strong>לך טפי פורתא</strong> <small>[מעט יותר]</small> — <strong>מיחזי</strong> <small>[היה</small> זה <small>נראה]</small> <strong>כרבית,</strong> <strong>השתא שותפי אנן</strong> <small>[עכשיו שותפים אנחנו],</small> <strong>מאי קאמרת טרחנא טפי פורתא</strong> <small>[מה אומר אתה</small> שאתה <small>טורח קצת יותר]</small> להכניס ולהוציא את הבהמה למרעה (שהרי בשכר המזונות מתחלקים עכשיו שניהם כשותפים), הרי <strong>אמרי אינשי</strong> <small>[אומרים אנשים]</small> בפתגם מקובל: <strong>סתם אריסא למרי ארעא קמשעבד נפשיה לאתויי ליה רעיא</strong> <small>[אריס משעבד עצמו לבעל הקרקע להביא לו מרעה],</small> ואם כן אנו שותפים שווים ומתחלקים בכל.
 <strong>תנו רבנן</strong> <small>[שנו חכמים]:</small> <strong>השם בהמה לחבירו</strong> לגדלה, <strong>עד מתי חייב לטפל בה</strong> אם לא הסכימו על כך במפורש? <strong>סומכוס אומר: באתונות שמונה עשר חדש, בגודרות</strong> (בצאן) <strong>עשרים וארבעה חדש. ואם בא</strong> אחד מהם <strong>לחלוק בתוך זמנו,</strong> שרוצה למכור ולהתחלק ברווחים שנוצרו בינתיים — <strong>חברו מעכב עליו,</strong> שיכול לומר שסתם הסכם זה הוא לתקופה ארוכה יותר. <strong>אבל אינו דומה טיפולה של שנה זו לטיפולה של שנה אחרת.</strong>
 ושואלים: <strong>"אבל"</strong> שאמר כאן <strong>מאי קאמר</strong> <small>[מה אמר,</small> מה פירושו<small>]?</small> <strong>אלא</strong> יש לתקן את הלשון כך: <strong>לפי שאינו דומה טיפולה של שנה זו לטיפולה של שנה אחרת</strong> וכיון שיש שינוי בעבודה ובטיפול, אין דרך לחלק את הרווחים בדיוק בשווה במשך הזמן.
 <strong>תניא אידך</strong> <small>[שנויה</small> ברייתא <small>אחרת]:</small> <strong>השם בהמה לחבירו, עד מתי חייב לטפל בולדות</strong> שנולדו לה? בבהמה <strong>דקה</strong> — <strong>שלשים יום, ובגסה</strong> — <strong>חמשים יום. ר' יוסי אומר: בדקה שלשה חדשים, מפני שטיפולה מרובה.</strong> ושואלים: <strong>מאי</strong> <small>[מה]</small> פירוש <strong>"טיפולה מרובה"</strong> — <strong>מפני ששיניה דקות</strong> (קטנות) וצריכים לחתוך בשבילה אוכל, מה שאין כן בבהמה גסה. <strong>מכאן ואילך</strong> לאחר זמן זה <strong>נוטל</strong> המגדל <strong>מחצה</strong> מן הוולדות בחלק <strong>שלו,</strong> שהרי חצי הבהמה היא שלו, <strong>וחצי מחצה בשל חבירו</strong> בשכר טיפול וגידול.
  מסופר:  <strong>רב מנשיא בר גדא</strong> קיבל לגדל בהמה, והוולדות <strong>שקל</strong> <small>[לקח]</small> <strong>מחצה שלו וחצי מחצה בשל חבירו. אתא לקמיה</strong> <small>[בא</small> הדבר <small>לפני]</small> <strong>אביי.</strong> <strong>אמר ליה</strong> <small>[לו]:</small> <strong>מאן פלג</strong> <small>[מי חילק]</small> <strong>לך?</strong> וכיון שעשית רק מדעת עצמך — שמא לא חילקת כהוגן. <strong>ועוד: מקום שנהגו לגדל</strong> ולדות <strong>הוא</strong> מקומנו, <strong>ותנן</strong> <small>[שנינו</small> במשנה<small>]:</small> <strong>מקום שנהגו לגדל</strong> — <strong>יגדילו,</strong> ולא יחלקו בינתים.
  מסופר:  <strong>הנהו תרי כותאי דעבוד</strong> <small>[אותם שני כותים,</small> שומרונים, <small>שעשו]</small> <strong>עסקא</strong> של שותפות <strong>בהדי הדדי</strong> <small>[זה עם זה].</small> <strong>אזיל חד מנייהו פליג זוזי</strong> <small>[הלך אחד מהם וחלק את כסף</small> השותפים<small>]</small> <strong>בלא דעתיה דחבריה</strong> <small>[דעתו של חבירו].</small> <strong>אתו לקמיה</strong> <small>[באו</small> לדין <small>לפני]</small> <strong>רב פפא.</strong> <strong>אמר ליה</strong> <small>[לו]</small> רב פפא לתובע: <strong>מאי נפקא מינה</strong> <small>[מה יוצא מזה],</small> כלומר, מה קרה כאן ומה הפסדת? <strong>הכי</strong> <small>[כך]</small> <strong>אמר רב נחמן: זוזי כמאן דפליגי דמו</strong> <small>[הכספים כמחולקים</small> הם <small>נחשבים],</small> ולא כסכום אחד.
 <strong>לשנה</strong> אחרת <strong>זבון חמרא בהדי הדדי</strong> <small>[קנו</small> שני אלה <small>יין יחד],</small> <strong>קם אידך פליג ליה</strong> <small>[עמד האחד וחלק]</small> <strong>בלא דעתיה דחבריה</strong> <small>[דעתו של חבירו],</small> ושוב <strong>אתו לקמיה</strong> <small>[באו</small> לדין <strong>לפני]</strong> <strong>רב פפא.</strong> <strong>אמר ליה</strong> <small>[לו]</small> רב פפא: <strong>מאן פלג</strong> <small>[מי חילק]</small> <strong>לך?</strong> כלומר, לא עשית כשורה, שהרי לא קבלת רשות מחברך לחלוק! <strong>אמר ליה</strong> <small>[לו]</small> אותו כותי: <strong>קא חזינא דבתר דידי קא אתי מר</strong> <small>[רואה אני שאחריי הולך אדוני]</small> כדי להציק לי, שהרי גם בשנה שעברה, כשלכאורה היה אותו מקרה גם בשנה שעברה, אמרת נימוק אחר — כדי להצדיק אותו, ועכשיו אתה משנה את שיטתך ושוב אתה מצדיק אותו! <strong>אמר רב פפא:</strong>
## דף סט:
 <strong>כהאי גונא</strong> <small>[במקרה זה]</small> ב<strong>ודאי צריך לאודועיה</strong> <small>[להודיעו]</small> את טעם הדברים, שאף שאין הדיין חייב תמיד להסביר לנדון מה טעם פסקו, כאן שנראה מקום לחשד, הסביר לו: <strong>זוזי, מי שקיל טבי ושביק חסרי</strong> <small>[</small>ב<small>כספים, האם לקח</small> את המטבעות <small>הטובות והניח</small> לך את <small>החסרות]?</small>
 <strong>אמר ליה</strong> <small>[לו]</small> הכותי: <strong>לא,</strong> אלא חלק את הכסף סתם. <strong>אמר ליה</strong> <small>[לו]:</small> <strong>חמרא, כולי עלמא ידעי דאיכא דבסים ואיכא דלא בסים</strong> <small>[</small>ב<small>יין, הכל יודעים שיש</small> יין <small>ערב</small> יותר <small>ויש</small> שאינו <small>ערב],</small> ולכן אי אפשר לחלק סתם חבית כנגד חבית, ומשום כך אמרתי שאין אתה רשאי לחלוק בלא חברך.
 <strong>גופא,</strong> לגופו של ענין שהוזכר קודם בדרך אגב, <strong>אמר רב נחמן: זוזי, כמאן דפליגי דמו</strong> <small>[כספים, כמחולקים הם נחשבים]</small> ואין צורך לחלקם דווקא במעמד שניהם ובהסכמה. ומעירים: <strong>הני מילי טבי וטבי, תקולי ותקולי</strong> <small>[דברים אלה</small> נאמרים כשהוא נותן זוזים <small>טובים</small> כנגד זוזים <small>טובים,</small> זוזים <small>שקולים</small> כנגד זוזים <small>שקולים],</small> שאז אין צורך לא בהערכה ולא בשיקול דעת. <strong>אבל טבי ותקולי</strong> <small>[טובים ושקולים]</small> — <strong>לא,</strong> שאם למשל נותן זוזים טובים ושלמים, וכנגדם כספים שקולים, כיון שאין זו חלוקה פשוטה — אין שותף יכול לעשותה שלא מדעת חבירו. 
 <big>א</big> מסופר: <strong>רב חמא הוה מוגר זוזי בפשיטא ביומא</strong> <small>[היה "משכיר" דינרים, בשמינית הדינר</small> עבור דינר <small>ליום],</small> שראה בכך השכרה של חפץ לשימוש ולא הלוואה. ומספרים, לבסוף <strong>כלו זוזי</strong> <small>[הכספים]</small> של <strong>רב חמא</strong> כעונש על שהיה מלווה בריבית. ומסבירים: <strong>הוא</strong> עצמו <strong>סבר</strong> <small>[חשב]:</small> <strong>מאי שנא ממרא</strong> <small>[מה שונה</small> הדבר <small>ממעדר]</small> שבעליו משכירו לשימוש ומקבל שכר, ואף כסף אפשר להשכיר, שהרי הוא פוחת בתוך השימוש. ומוסיפים: <strong>ולא היא</strong> (ואינו כך), <strong>מרא הדרא בעינא וידיע פחתיה</strong> <small>[המעדר חוזר בעינו</small> לבעליו <small>וניכר הפחת שבו],</small> ואילו <strong>זוזי לא הדרי בעינייהו</strong> <small>[הכספים אינם חוזרים בעינם],</small> שהרי אינו מחזיר לו אותם מטבעות עצמם <strong>ולא ידיע פחתיה</strong> <small>[נודע הפחת שבהם],</small> ועל כן אי אפשר לקרוא לכך השכרה כלל, אלא היא הלוואה בריבית.
 <strong>אמר רבא: שרי ליה לאיניש למימר לחבריה</strong> <small>[מותר לו לאדם לומר לחבירו]:</small> <strong>הילך ארבעה זוזי</strong> <small>[זוזים]</small> <strong>ואוזפיה לפלניא זוזי</strong> <small>[זוזים והלווה לפלוני כסף]</small> שאף על פי שהמלוה מקבל תוספת כספים עבור ההלוואה — אינו אסור, כי <strong>לא אסרה תורה אלא רבית הבאה מלוה למלוה</strong> ולא זו הבאה מצד שלישי. <strong>ואמר רבא: שרי ליה לאיניש למימר ליה לחבריה</strong> <small>[מותר לו לאדם לומר לחבירו]:</small> <strong>שקיל</strong> <small>[קח]</small> <strong>לך ארבעה זוזי</strong> <small>[זוזים]</small> <strong>ואמור ליה</strong> <small>[לו]</small> <strong>לפלוני לאוזפן זוזי</strong> <small>[להלוות לי כסף].</small> ומסבירים: <strong>מאי טעמא</strong> <small>[מה טעם]</small> הדבר — <strong>שכר אמירה קא שקיל</strong> <small>[הוא לוקח],</small> שארבעה זוזים אלה הם שכר התיווך בין הצדדים.
 <strong>כי הא</strong> <small>[כמו</small> מעשה <small>זה]</small> ש<strong>אבא מר בריה</strong> <small>[בנו]</small> של <strong>רב פפא</strong> <strong>הוה שקיל אוגנא דקירא מקיראי</strong> <small>[היה לוקח אגן של שעווה מעושי השעווה],</small> <strong>ואמר ליה לאבוה</strong> <small>[והיה אומר לו לאביו]:</small> <strong>אוזפינהו זוזי</strong> <small>[הלווה להם כספים].</small> ומספרים: <strong>אמרו ליה רבנן</strong> <small>[לו חכמים]</small> <strong>לרב פפא: אכיל בריה דמר רביתא</strong> <small>[אוכל בנו של אדוני ריבית],</small> שהרי שעווה זו שהוא מקבל הוא תשלום של ריבית עבור ההלוואה! <strong>אמר להו</strong> <small>[להם]:</small> <strong>כל כי האי רביתא ניכול</strong> <small>[ריבית כמו זו נאכל</small> כולנו<small>],</small> שהדבר מותר לגמרי, <strong>לא אסרה תורה אלא רבית הבאה מלוה למלוה. הכא</strong> <small>[כאן]</small> — <strong>שכר אמירה קא שקיל, ושרי</strong> <small>[הוא לוקח, ומותר].</small> 
 <big>ב משנה</big> <strong>שמין פרה וחמור וכל דבר שהוא עושה ואוכל למחצה</strong> שבעל החמור נותנו לאדם שיאכילנו ויטפל בו, והמקבל נהנה מעבודתו, והם מתחלקים אחר כך ברווח שמחמת עליית ערך הבהמה או מחמת ולדותיה, <strong>מקום שנהגו לחלוק את הולדות מיד</strong> כשיוולדו — <strong>חולקין, מקום שנהגו לגדל</strong> אותם אצל המחזיק — <strong>יגדילו.</strong>
 <strong>רבן שמעון בן גמליאל אומר: שמין עגל עם אמו, וסיח עם אמו</strong> ואין מחשיבים את הוצאות גידול הבהמה הצעירה. <strong>ו</strong>כן <strong>מפריז</strong> הוא <strong>על שדהו,</strong> שמוסיף ומרבה את המחיר, <strong>ואינו חושש משום רבית,</strong> כאשר יבואר בגמרא.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>מפריז על שדהו ואינו חושש משום רבית, כיצד?</strong> כגון <strong>השוכר את השדה מחבירו</strong> ומתחייב לשלם לו <strong>עשרה כורים חטין לשנה. ואומר לו</strong> השוכר למשכיר: <strong>תן לי מאתים זוז</strong> בהלוואה <strong>ואפרנסנה</strong> ואשקיע אותם בשדה לזבל ולעבד כראוי, <strong>ו</strong>אז <strong>אני אעלה לך שנים עשר כורין לשנה</strong> — הרי זה <strong>מותר,</strong> שאנו רואים במאתים הזוז השקעה משותפת של הבעלים והעובד בהשבחת השדה, ולא תשלום ריבית.
 <strong>אבל אין מפריז לא על חנות</strong> ששכר <strong>מחבירו</strong> <strong>ולא על ספינה,</strong> שאינו יכול ללוות ממנו כספים כדי לקנות סחורה ולמכור אותה בחנות או להוליכה בספינה ולהוסיף לו בשל אותה הלוואה על השכר.
 <strong>אמר רב נחמן אמר רבה בר אבוה: פעמים שמפריז על חנות</strong> כגון כאשר זקוק לכסף כדי <strong>לצור בה צורה</strong> (לצייר בה ציור), או <strong>ספינה לעשות לה איסקריא</strong> <small>[מפרש</small> חדש<small>].</small> ומסבירים: <strong>חנות לצור בה צורתא</strong> <small>[צורה]</small> — <strong>דצבו</strong> <small>[שרוצים]</small> <strong>בה אינשי והוי אגרא טפי</strong> <small>[אנשים</small> לבוא ולקנות בה <small>ונעשה שכרה מרובה].</small> <strong>ספינה לעשות לה איסקריא</strong> <small>[מפרש],</small> <strong>כיון דשפירא איסקריא טפי</strong> <small>[שטוב המפרש יותר]</small> — <strong>אגרא טפי</strong> <small>[</small>מרובה <small>השכר יותר]</small> וכיון שכך הרי זו השקעה של ממש, ואינו ריבית.
 כיון שהוזכר ענין זה של <strong>ספינתא</strong> <small>[ספינה]</small> מביאים מה ש<strong>אמר רב:</strong> עבור הספינה משלמים <strong>אגרא ופגרא</strong> <small>[שכירות ודמי נזק],</small> שהמשכיר את ספינתו מקבל שכר שימוש בה, ומקבל גם את דמי הנזקים אם היא נשברת. <strong>אמרו ליה</strong> <small>[לו]</small> <strong>רב כהנא ורב אסי לרב: אי אגרא</strong> <small>[אם</small> יקבל <small>שכר]</small> — ש<strong>לא</strong> יקבל <strong>פגרא</strong> <small>[דמי שבירה],</small> <strong>אי פגרא</strong> <small>[אם</small> יקבל <small>דמי שבירה]</small> — ש<strong>לא</strong> יקבל <strong>אגרא</strong> <small>[שכר],</small> שאם הספינה באחריותו של המקבל, וגם משלם שכרה, הרי זה כריבית. <strong>שתיק</strong> <small>[שתק]</small> <strong>רב</strong> ולא ענה כלל, והיה נראה כמי שאיננו יכול לענות על קושיה זו.
 <strong>אמר רב ששת: מאי טעמא שתיק</strong> <small>[מה טעם שתק]</small> <strong>רב?</strong> וכי <strong>לא שמיעא ליה הא דתניא</strong> <small>[שמע</small> הלכה <small>זו ששנויה</small> בברייתא<small>]:</small> <strong>אף על פי שאמרו אין מקבלין צאן ברזל מישראל,</strong> שאסור לקבל צאן (או דברים אחרים) תוך קבלת אחריות גמורה לשלם את מחירם אם יאבדו אם יפגעו, וגם לקבל מחצית מן הרווחים, שכן דבר זה הוא ריבית, <strong>אבל מקבלין צאן ברזל מן הגוים</strong> שהרי אין איסור ריבית בהם. <strong>אבל</strong> עם זאת <strong>אמרו</strong> חכמים: <strong>השם פרה לחבירו</strong> לגדלה ולהתחלק ברווחים, <strong>ואמר לו</strong> לבעל הפרה: <strong>הרי פרתך עשויה עלי</strong> (מוערכת עבורי) <strong>בשלשים דינר</strong> אם לא אשיב אותה לך, <strong>ואני אעלה לך</strong> (אשלם) <strong>סלע בחדש</strong> עבור השימוש בה — דבר זה <strong>מותר.</strong> ומדוע — <strong>לפי שלא עשאה דמים,</strong> שלא עשה זאת ענין של הלוואת כסף.
  ותוהים:  <strong>ולא עשאה?!</strong> הלא בפירוש עשאה, שהרי קצב לה מחיר מסויים, ונמצא כמשלם ריבית על הלוואה של שלושים דינר! <strong>אמר רב ששת:</strong> הכוונה היא <strong>לא עשאה דמים מחיים,</strong> לא העריך את שוויה כעת, <strong>אלא לאחר מיתה</strong> —
 שהרי לא קיבל על עצמו אחריות להחזיר לו סכום קצוב זה אם ירד ערך הפרה, והתחייב רק להחזיר לו את הפרה (או את מחירה) אם תמות. ואם כן, על פי ברייתא זו הוא הדין אף בספינה שרשאי לקבל את דמי שכירתה, ואכן, <strong>אמר רב פפא: הלכתא</strong> <small>[הלכה היא]:</small> <strong>ספינה</strong> אפשר לגבות עבורה <strong>אגרא ופגרא</strong> <small>[שכירות ודמי נזק].</small>
## דף ע.
 <strong>ונהגו בני כופרא</strong> <small>["בני הזפת",</small> כלומר, הספנים<small>]</small> שמשלמים <strong>אגרא</strong> <small>[שכר]</small> <strong>בשעת משיכה, פגרא</strong> <small>[דמי שבירה]</small> לוקחים <strong>בשעת שבירה.</strong> ושואלים: <strong>אטו במנהגא תליא מילתא</strong> <small>[וכי במנהג תלוי הדבר],</small> שאפשר לקחת מתי שרוצים ואיך שרוצים ואין הלכה בדבר? ומשיבים: <strong>משום דמתניתא תניא</strong> <small>[שהברייתא שנתה]</small> זאת — הרי זה <strong>מנהגא</strong> <small>[מנהג</small> כשר<small>]</small> ומותר.
 <big>א</big> <strong>אמר רב ענן אמר שמואל: מעות של יתומים מותר להלוותן ברבית,</strong> שכיון שהיתומים קטנים הם ופטורים ממצוות — אין איסור ריבית חל עליהם. <strong>אמר ליה</strong> <small>[לו]</small> <strong>רב נחמן: משום דיתמי נינהו ספינא להו איסורא</strong> <small>[שיתומים הם אנו מאכילים להם איסור]?!</small> ובלשון קשה הוסיף: <strong>יתמי דאכלי דלאו דידהו ליזלו בתר שבקייהו</strong> <small>[יתומים שאוכלים מה שאינו שלהם שילכו אחרי הנפטר שלהם]!</small> <strong>אמר ליה</strong> <small>[לו]</small> רב נחמן לרב ענן: <strong>אימא לי איזו, גופא דעובדא היכי הוה</strong> <small>[אמור לי, ידידי, גופו של מעשה איך היה]?</small> כלומר, כיצד בדיוק שמעת את הדברים מפי שמואל?
 <strong>אמר ליה</strong> <small>[לו]</small> רב ענן: <strong>ההוא דודא</strong> <small>[אותו</small> <strong>דוד]</strong> שהיה שייך ל<strong>בני מר עוקבא</strong> שהיו יתומים קטנים <strong>דהוה בי</strong> <small>[שהיה בבית]</small> <strong>מר שמואל</strong> שהיה משכיר אותו, <strong>תקיל ויהיב ליה, תקיל ושקיל ליה</strong> <small>[</small>היה <small>שוקל ונותן לו, שוקל ולוקח אותו]</small> <strong>שקיל אגרא ושקיל פחתא</strong> <small>[</small>היה <small>לוקח שכר</small> עבור השימוש בדוד והיה <small>לוקח</small> גם עבור <small>הפחת]</small> והרי בדרך כלל אומרים אנו: <strong>אי אגרא</strong> <small>[אם</small> נוטל <small>שכר]</small> — <strong>לא</strong> נוטל <strong>פחתא</strong> <small>[פחת],</small> <strong>ואי פחתא</strong> <small>[ואם</small> נוטל <small>פחת]</small> — <strong>לא</strong> נוטל <strong>אגרא</strong> <small>[שכר]</small> ואם לוקח שניהם הריהי ריבית. ואם כן רואים ששמואל התיר ליתומים לקבל ריבית.
 <strong>אמר ליה</strong> <small>[לו]</small> רב נחמן: משם אין ראיה, במקרה <strong>כי הא</strong> <small>[כגון זה]</small> — <strong>אפילו בדקנני נמי שרי למיעבד</strong> <small>[בבעלי זקנים,</small> באנשים מבוגרים, <small>גם כן מותר לעשות]</small> <strong>דהא מקבלי עלייהו חוסכא דנחשא, דכמה דמקלי נחשא בציר דמיה</strong> <small>[שהרי</small> הבעלים <small>מקבלים עליהם את פחת הנחושת, שככל שנשרפת הנחושת פוחתים דמיה</small> של הקלחת<small>]</small> וכיון שכך הרי משלמים השוכרים עבור פחת הניכר לעין, וכגון זה ודאי מותר.
 <strong>אמר רבה בר שילא אמר רב חסדא, ואמרי לה</strong> <small>[ויש אומרים]</small> שאמר זאת <strong>רבה בר יוסף בר חמא אמר רב ששת: מעות של יתומים מותר להלוותן</strong> באופן שהוא <strong>קרוב לשכר ורחוק להפסד.</strong> שכיון שאין זו אלא אבק ריבית — אין אנו מחמירים במקום יתומים.
 <strong>תנו רבנן</strong> <small>[שנו חכמים]:</small> עיסקה של שותפות שעבור בעל הכסף התנאים הם <strong>קרוב לשכר ורחוק להפסד</strong> — הרי המלוה <strong>רשע,</strong> שלוקח ריבית. <strong>קרוב להפסד ורחוק לשכר</strong> — <strong>חסיד,</strong> שמחמיר על עצמו שלא להגיע אף לחשש ריבית, אם <strong>קרוב לזה ולזה</strong> או <strong>רחוק מזה ומזה</strong> — <strong>זו</strong> היא <strong>מדת כל אדם,</strong> שנוהג לפי שורת הדין.
 <strong>אמר ליה</strong> <small>[לו]</small> <strong>רבה לרב יוסף: הני זוזי דיתמי היכי עבדינן להו</strong> <small>[כספי יתומים איך אנחנו עושים בהם]?</small> כלומר, מה עושים כדי לשמרם שלא יתבזבזו ויאבדו? <strong>אמר ליה</strong> <small>[לו]</small> <strong>מותבינן להו בי דינא ויהבינן להו זוזא זוזא</strong> <small>[מושיבים אנו עבורם בית דין</small> והם מחזיקים את הכסף <small>ונותנים להם זוז זוז]</small> לפי צרכיהם. <strong>אמר ליה</strong> <small>[לו]</small> רבה: <strong>והא קא כליא קרנא</strong> <small>[</small><small>והרי כך כלה הקרן,</small> גוף הרכוש<small>]</small> באופן זה, ונמצא שאין אנו אפוטרופסים ראויים ליתומים, שלא נשמר רכושם כראוי.
 <strong>אמר ליה</strong> <small>[לו]</small> רב יוסף: <strong>מר היכי עביד</strong> <small>[אדוני איך</small> הוא <small>עושה]?</small> <strong>אמר ליה</strong> <small>[לו]:</small> <strong>בדקינן גברא דאית ליה דהבא פריכא</strong> <small>[מחפשים אנו אדם שיש לו גרוטאות זהב],</small> כלומר, זהב שלא נעשו ממנו חפצים ותכשיטים, <strong>ונקטינן דהבא מיניה</strong> <small>[ואנחנו לוקחים,</small> קונים, <small>את הזהב ממנו]</small> ואחר כך <strong>יהבינן להו ניהליה</strong> <small>[נותנים לו אותו,</small> את הזהב<small>]</small> בצורת עיסקה באופן שיהיה <strong>קרוב לשכר ורחוק להפסד.</strong> ומעירים: <strong>אבל דבר מסוים,</strong> חפץ זהב גמור — <strong>לא, דלמא</strong> <small>[שמא]</small> <strong>פקדון נינהו</strong> <small>[הוא]</small> בידי המחזיק, <strong>ואתי מריה יהיב</strong> <small>[ויבוא בעליו ויתן]</small> <strong>סימנין ושקיל ליה</strong> <small>[ויקח אותו]</small> ויימצאו היתומים נפסדים. ולכן משתמשים רק בדבר שערכו מובטח ושאין אפשרות שיילקח מן המחזיק אותו.
  על דרך זו של הבטחת כספי היתומים <strong>אמר רב אשי: תינח אי משתכח גברא דאית ליה דהבא פריכא</strong> <small>[נניח אם נמצא אדם שיש לו גרוטאות זהב],</small> ואולם <strong>אי</strong> <small>[אם]</small> <strong>לא משתכח גברא דאית ליה דהבא פריכא ניכלו זוזי דיתמי</strong> <small>[יימצא אדם שיש לו גרוטאות זהב יכלו כספי יתומים]?</small> — ונמצא שזהירות יתירה זו עלולה להביא אף היא להפסד. <strong>אלא אמר רב אשי</strong> כך עושים: <strong>חזינן גברא דמשפו נכסיה, ומהימן, ושמע דינא דאורייתא ולא מקבל שמתא דרבנן</strong> <small>[רואים אנו אדם שנכסיו שקטים</small> שאין ערעור על בעלותו עליהם, <small>ו</small>הוא איש <small>נאמן, ושומע,</small> מציית, <small>לדין תורה ואינו מקבל נידוי של חכמים],</small> כלומר, אדם שיודעים בו שמציית לדברי בית דין ברצון וללא צורך בכפיה, <strong>ויהבינן להו ניהליה בבי דינא</strong> <small>[ונותנים לו אותם,</small> את הכספים הללו <small>בבית דין]</small> כעיסקה שהיא קרובה לשכר מלהפסד, ומשקיעים את כספי היתומים בדרך זו שהיא בטוחה ומכניסה.
## דף ע:
 <big>א משנה</big> <strong>אין מקבלין צאן ברזל מישראל,</strong> שאין מקבלים צאן (או שאר דברים) באופן שהמטפל מקבל עליו אחריות גמורה לשמור על ערכם במקרה של פחת או אבידה (מוות, גניבה), אלא רק מחצית הרווחים — <strong>מפני שהוא רבית.</strong> שכיון שהקרן היא קצובה, ומוחזרים תמיד לבעלים, נמצא שכל סכום נוסף שמקבל – ריבית הוא על ההלוואה. <strong>אבל מקבלין צאן ברזל מן הגוים</strong> שהרי אין לגביהם איסורי ריבית,
 <strong>ולוין מהן</strong> בריבית <strong>ומלוין אותן ברבית. וכן בגר תושב</strong> גוי שחי בארץ ישראל וקיבל עליו שלא לעבוד עבודה זרה, אבל אם לא התגייר — לוה ומלוה בריבית, שהרי אינו ישראל. וכן <strong>מלוה ישראל מעותיו של גוי</strong> לישראל אחר <strong>מדעת הגוי</strong> בשליחותו, <strong>אבל לא מדעת ישראל.</strong> 
 <big>ב גמרא</big> ושואלים: <strong>למימרא דברשותא</strong> <small>[</small>האם <small>לומר</small> <strong>שברשות]</strong> של ה<strong>מקבל קיימא</strong> <small>[עומד]</small> ה"צאן ברזל"? שכל עוד הוא מחזיק בהם הם כרכושו (שהרי מטעם זה נחשב הדבר כהלוואה שיש בה ריבית)? <strong>ורמינהו</strong> <small>[מטילים,</small> מראים סתירה<small>]</small> ממה ששנינו: <strong>המקבל צאן ברזל מן הגוים</strong> — ה<strong>ולדות פטורין מן הבכורה</strong> ולכאורה מוכיח הדבר שהצאן נחשב כשייך עדיין לבעליו הגויים, ולכן אינו חייב בבכורה!
 <strong>אמר אביי: לא קשיא</strong> <small>[אינו קשה];</small> <strong>הא</strong> <small>[זה]</small> לענין בכורות כאשר בעל הצאן <strong>מקבל עליה אונסא וזולא</strong> <small>[עליו</small> אחריות <small>לאונס</small> שיקרה לבהמה או <small>הוזלה</small> במחיר<small>]</small> ולכן נחשבת כשייכת עוד לבעליה הגויים. <strong>הא</strong> <small>[</small>ו<small>זה]</small> במשנתנו — ש<strong>לא קביל עליה אונסא וזולא</strong> <small>[קיבל עליו אונס וזול].</small>
 <strong>אמר ליה</strong> <small>[לו]</small> <strong>רבא: אי דקביל עליה מרה אונסא וזולא</strong> <small>[אם שקיבל עליו בעליה אונס והוזלה]</small> — <strong>צאן ברזל קרית ליה</strong> <small>[אתה קורא לזה]?</small> הלא זו היא עיסקת שותפות גמורה המותרת אף בישראל!
 <strong>ועוד: אדתני סיפא</strong> <small>[ששנה בסוף</small> המשנה<small>]:</small> <strong>אבל מקבלין צאן ברזל מן הגוים, ליפלוג בדידיה</strong> <small>[שיחלוק ב</small>ענין זה <small>עצמו]</small> שיש בו כמה צדדים, ויאמר: <strong>במה דברים אמורים</strong> — ש<strong>לא קביל עליה אונסא וזולא</strong> <small>[קיבל על עצמו אונס והוזלה]</small> <strong>אבל</strong> אם <strong>קביל מרה אונסא וזולא</strong> <small>[קיבל בעליה</small> <strong>אונס והוזלה]</strong> — <strong>שפיר דמי</strong> <small>[יפה,</small> מותר הדבר<small>]!</small>
 <strong>אלא</strong> עלינו לחזור מהסבר זה, ו<strong>אמר רבא: אידי ואידי</strong> <small>[זה וזה]</small> במשנתנו ולענין בכורות מדובר באופן ש<strong>לא קביל עליה מרה אונסא וזולא</strong> <small>[קיבל עליו בעליה אונס והוזלה],</small> <strong>וגבי</strong> <small>[ואצל]</small> <strong>בכורות היינו</strong> <small>[זה]</small> ה<strong>טעם</strong> שה<strong>ולדות פטורין מן הבכורה: כיון דאי</strong> <small>שאם</small> משום מה <strong>לא יהיב זוזי אתי</strong> <small>[יתן</small> את ה<small>כסף, יבוא]</small> <strong>גוי תפיס לה</strong> <small>[</small>ו<small>יתפוס אותה]</small> את ה<strong>בהמה</strong> <strong>ואי</strong> <small>[ואם]</small> <strong>לא משכח לה</strong> <small>[ימצא אותה]</small> את ה<strong>בהמה תפיס להו</strong> <small>[יתפוס אותן]</small> את ה<strong>ולדות,</strong> <strong>והוי ליה</strong> <small>[והרי זה]</small> מוכיח ש<strong>יד</strong> ה<strong>גוי באמצע,</strong> שיש לגוי בעלות מסויימת על גוף הוולדות.
  וכלל בידינו: ש<strong>כל</strong> בהמה שיש בבעלותה <strong>יד גוי באמצע</strong> — <strong>פטור מן הבכורה.</strong> אבל לגבי דיני ריבית בישראל — "צאן ברזל" הוא לגמרי בבעלותו של המקבל.
 <big>ג</big> נוסף לדיון ההלכתי בדיני ריבית מביאים כמה דברי מוסר ואגדה בנושא זה. נאמר <strong>"מרבה הונו בנשך ותרבית לחונן דלים יקבצנו"</strong> (משלי כח, ח). ושואלים: <strong>מאי</strong> <small>[מה</small> פירוש<small>]</small> <strong>"לחונן דלים",</strong> כיצד מגיע כסף זה לחונן דלים? <strong>אמר רב: כגון שבור מלכא,</strong> שבסופו של דבר מגיע הכסף למלכות והמלך הוא החונן דלים מרכושו של המלוה בריבית.
 <strong>אמר רב נחמן, אמר לי הונא</strong> (רב הונא): <strong>לא נצרכא</strong> <small>[נצרכה],</small> <strong>אלא</strong> ש<strong>אפילו רבית</strong> שנוטל הישראל מ<strong>גוי</strong> — בסופו של דבר יורדת לטמיון ואינו מצליח. <strong>איתיביה</strong> <small>[הקשה לו]</small> <strong>רבא לרב נחמן:</strong> והלא נאמר <strong>"לנכרי תשיך</strong> ולאחיך לא תשיך<strong>"</strong> (דברים כג, כא), משמע שמותר הדבר, ו<strong>מאי</strong> <small>[מה</small> פירוש<small>]</small> <strong>"תשיך"</strong> — <strong>לאו</strong> <small>[האם לא]</small> הכוונה <strong>תשוך?</strong> כלומר, תלוה בריבית ותקבל נשך? ודוחים: <strong>לא, תשיך</strong> דווקא, כלומר, שאתה תשלם לו נשך.
  ושואלים: וכי  <strong>לא סגי דלאו הכי</strong> <small>[די בלא כך]?</small> כלומר, וכי בא הכתוב לחייבנו דווקא ללוות מן הגוי, ולשלם לו ריבית? ומשיבים: אין הכוונה שזו עצמה היא מצוה, אלא ללמד <strong>לאפוקי</strong> <small>[להוציא]</small> את <strong>אחיך</strong> הישראלי ש<strong>לא</strong> תתן לו ריבית.
  ומקשים: הלא  <strong>אחיך בהדיא כתב ביה</strong> <small>[בפירוש כתוב בו]</small> באותו פסוק: <strong>"ולאחיך לא תשיך"!</strong> ומשיבים: <strong>לעבור עליו ב'עשה' ו'לא תעשה',</strong> שאם נותן ריבית לישראל עובר גם משום 'לא תעשה' של "לא תשיך" וגם משום מצות 'עשה' של "לנכרי תשיך".
 <strong>איתיביה</strong> <small>[הקשה לו]</small> קושיה אחרת ממה ששנינו במשנתנו: <strong>לוין מהן ומלוין אותם ברבית, וכן בגר תושב,</strong> ומשמע שמותר לכתחילה! <strong>אמר רב חייא בריה</strong> <small>[בנו]</small> של <strong>רב הונא: לא נצרכא</strong> <small>[נצרכה]</small> הלכה זו שבמשנה <strong>אלא</strong>
## דף עא.
 <strong>בכדי חייו</strong> של המלוה, אבל לא לעשות זאת כעסק קבוע.
 <strong>רבינא אמר: הכא</strong> <small>[כאן]</small> במשנתנו — <strong>בתלמידי חכמים עסקינן</strong> <small>[אנו עוסקים]</small> אשר להם התירו להלוות לגוי. ומסבירים: <strong>טעמא מאי גזור רבנן</strong> <small>[מה טעם גזרו חכמים]</small> שלא ילווה בריבית לגוי — <strong>שמא ילמוד ממעשיו,</strong> שתוך כדי עסקים מתמידים עם הגוי יבוא ללמוד ממנו, <strong>וכיון</strong> ש<strong>תלמיד חכם הוא</strong> — <strong>לא ילמוד ממעשיו.</strong>
 ומעירים, <strong>איכא דמתני לה להא</strong> <small>[יש ששונים,</small> לומדים, <small>את</small> ההלכה <small>הזו]</small> שאמר <strong>רב הונא אהא דתני</strong> <small>[על זו ששנה]</small> <strong>רב יוסף</strong> שהביא את הברייתא הבאה, נאמר: <strong>"אם כסף תלוה את עמי את העני עמך"</strong> (שמות כב, כד), וכך מלמדנו כתוב זה: אם באו ללות אצלך <strong>עמי וגוי</strong> — <strong>עמי קודם,</strong> שהרי מקדים בפסוק "את עמי". באו ללוות <strong>עני ועשיר</strong> — <strong>עני קודם.</strong> וממה שנאמר "עמך" למדים: <strong>ענייך,</strong> קרובי משפחתך, <strong>ועניי עירך</strong> — <strong>ענייך קודמין, עניי עירך ועניי עיר אחרת עניי עירך קודמין.</strong>
 ודנים בדבר: <strong>אמר מר</strong> <small>[החכם]:</small> אם באו ללוות אצלך <strong>עמי וגוי</strong> — <strong>עמי קודם, פשיטא</strong> <small>[פשוט,</small> מובן מאליו<small>]</small> וכיצד יעלה על דעתנו שיקדים גוי לישראל? <strong>אמר רב נחמן אמר לי הונא</strong> (רב הונא): <strong>לא נצרכא</strong> <small>[נצרכה]</small> הלכה זו ללמד אלא ש<strong>אפילו</strong> להלוות <strong>לגוי ברבית ולישראל בחנם</strong> (ללא רווח), אף אז ראוי להקדים ולהלוות לישראל.
 ועוד בענין ריבית, <strong>תניא</strong> <small>[שנויה</small> בברייתא<small>],</small> <strong>אמר ר' יוסי: בא וראה סמיות</strong> (עיוורון) <strong>עיניהם של מלוי ברבית</strong> אם <strong>אדם קורא לחבירו "רשע"</strong> בשוק — הרי האיש נעלב ו<strong>יורד עמו לחייו</strong> ומציק לו בכל דרך על שקרא לו בשם גנאי זה. <strong>והם,</strong> המלוים בריבית, <strong>מביאין עדים ולבלר</strong> (סופר) <strong>וקולמוס ודיו, וכותבין וחותמין: פלוני זה כפר באלהי ישראל.</strong> שהרי עצם שטר הריבית שעשה, כנגד האמור בתורה, הוא כפירה באלוקי ישראל.
 <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר: כל מי שיש לו מעות ומלוה אותם שלא ברבית</strong> — <strong>עליו הכתוב אומר "כספו לא נתן בנשך ושחד על נקי לא לקח עשה אלה לא ימוט לעולם"</strong> (תהלים טו, ה), ומן החיוב נלמד על השלילה: <strong>הא</strong> <small>[הרי]</small> <strong>למדת</strong> מכאן <strong>שכל המלוה</strong> מעותיו לאחרים <strong>ברבית נכסיו מתמוטטין.</strong> ומקשים: <strong>והא קא חזינן דלא מוזפי ברבית</strong> <strong>וקא</strong> <small>[הרי אנו רואים</small> אנשים <small>שאינם מלוים ו</small>עם כל זה <small>הם]</small> <strong>מתמוטטין!</strong> <strong>אמר ר' אלעזר:</strong> בכל זאת יש הבדל; <strong>הללו</strong> שאינם מלווים בריבית <strong>מתמוטטין ועולין, והללו,</strong> המלווים בריבית, <strong>מתמוטטין ואינן עולין.</strong>
 ומעין אותו ענין בירידתם הזמנית של הישרים, נאמר <strong>"למה תביט בוגדים תחריש כבלע רשע צדיק ממנו"</strong> (חבקוק א, יג), ועל כך <strong>אמר רב הונא: צדיק ממנו</strong> — <strong>בולע</strong> לפי שעה, ואולם <strong>צדיק גמור אינו בולע</strong> כלל.
 <big>א</big> ולאחר דברים כלליים אלה אנו שבים לביאור משנתנו, ולפני כן מקדימים דיון יסודי יותר. <strong>תניא</strong> <small>[שנויה</small> ברייתא<small>],</small> <strong>רבי אומר: גר צדק האמור לענין מכירה</strong> לעבד, <strong>וגר תושב האמור לענין רבית, איני יודע מה הוא.</strong> כלומר, אינני יודע לשם מה נכתב.
  ומסבירים:  <strong>גר צדק האמור לענין מכירה, דכתיב</strong> <small>[כתוב]</small> <strong>"וכי ימוך אחיך עמך ונמכר לך"</strong> (ויקרא כה, לט) — ודרשו: <strong>ולא לך</strong> לישראל בלבד, <strong>אלא</strong> אף <strong>לגר, שנאמר:</strong> "ונמכר <strong>לגר</strong> תושב עמך או לעקר משפחת גר" (שם מז),
 <strong>ולא</strong> דווקא <strong>לגר צדק אלא</strong> אף <strong>לגר תושב, שנאמר: "לגר תושב"</strong> (שם). ומה שנאמר אחרי כן <strong>"משפחת גר"</strong> — <strong>זה הגוי,</strong> שהרי משפחת הגר משפחת גויים היא, ו<strong>כשהוא אומר "או לעקר"</strong> (המתפרש כמו עיקר, שורש), הרי משמעו: <strong>"זה הנמכר לעבודה זרה עצמה".</strong>
 ומעתה מבררים את הברייתא, <strong>אמר מר</strong> <small>[החכם]:</small> <strong>ולא לך אלא לגר, שנאמר: "לגר", למימרא</strong> <small>[</small>האם <small>לומר]</small> מכאן שה<strong>גר קני</strong> <small>[קונה]</small> <strong>עבד עברי? ורמינהי</strong> <small>[ומטילים,</small> מראים סתירה<small>]</small> ממה ששנינו: <strong>אין הגר נקנה</strong> בתורת <strong>עבד עברי, ואין אשה וגר קונין עבד עברי.</strong>
 ומסבירים את ההלכות הללו: <strong>לא נקנה בעבד עברי</strong> משום שבדיני העבד העברי <strong>"</strong>ויצא מעמך... <strong>ושב אל משפחתו"</strong> (שם מא) <strong>בעינן</strong> <small>[צריכים אנו],</small> <strong>והא ליכא</strong> <small>[וזה אינו],</small> שהרי הגר עם התגיירותו מנתק את הקשר המשפחתי עם משפחתו הגויית, ואין לו איפוא כל משפחה בין הגויים. ומה שנאמר <strong>ואין אשה וגר קונין עבד עברי</strong> הטעם הוא: <strong>אשה</strong> — <strong>לאו אורח ארעא</strong> <small>[אינו דרך ארץ]</small> שכן עלולים לחושדה שהיא קונה איש לעצמה. <strong>גר נמי</strong> <small>[גם כן]</small> <strong>גמירי</strong> <small>[למודים אנו</small> בהלכה<small>]:</small> זה <strong>דמקני</strong> <small>[שנקנה</small> כעבד<small>]</small> — <strong>קני</strong> <small>[קונה],</small> זה <strong>דלא מקני</strong> <small>[שאינו נקנה</small> כעבד<small>]</small> — <strong>לא קני</strong> <small>[אינו קונה],</small> וכיון שהוכחנו שגר אינו נקנה כעבד — גם אינו קונה. וזה היה הקושי של רבי: שמאחר שאמרנו שאין הגר קונה עבד — מה טעם הזכיר זאת הכתוב?
 <strong>אמר</strong> לתרץ <strong>רב נחמן בר יצחק,</strong> כך יש להבין: <strong>אינו קונה ודינו כישראל,</strong> שגר אינו יכול לקנות עבד עברי כשאר ישראלים העושים כן, <strong>אבל קונה</strong> עבד עברי, אלא שאז <strong>דינו כגוי</strong> הקונה עבד עברי.
 <strong>דתניא</strong> <small>[ש</small>כן <small>שנינו</small> בברייתא<small>]:</small> עבד <strong>הנרצע,</strong> שדינו אינו יוצא בשנה השביעית אלא רק ביובל, וכן <strong>הנמכר לגוי</strong> — <strong>אינו עובד לא את הבן ולא את הבת,</strong> אלא משתחרר עם מיתת האדון. ולכאורה תמוה, שאם אמנם נמכר העבד לגוי מדוע יקיימו בני הגוי את דיני התורה וישחררו את העבד? אלא ודאי הכוונה היא שנמכר לגר צדק, שדינו לענין זה כגוי, אבל הוא ובניו שומעים לדברי תורה. ואם כן, מצאנו עוד ראיה שגר יכול לקנות עבד עברי.
 <strong>אמר מר</strong> <small>[החכם]:</small> <strong>ואין אשה וגר קונין עבד עברי.</strong> ושואלים: <strong>נימא</strong> <small>[</small>האם <small>נאמר]</small> שברייתא זאת אינה <strong>כ</strong>דעת <strong>רבן שמעון בן גמליאל? דתניא</strong> <small>[ש</small>כן <small>שנינו</small> בברייתא אחרת<small>]:</small> <strong>אשה קונה את השפחות, ואינה קונה את העבדים</strong> כדי שלא לפגוע בצניעות. <strong>רבן שמעון בן גמליאל אומר: אף קונה את העבדים!</strong> ודוחים: <strong>אפילו תימא</strong> <small>[תאמר]</small> שברייתא זו כשיטת <strong>רבן שמעון בן גמליאל,</strong> <strong>ו</strong>אולם הדבר <strong>לא קשיא</strong> <small>[קשה]:</small> <strong>כאן</strong> שאסרו — מדובר <strong>בעבד עברי, כאן</strong> — שהתיר רבן שמעון בן גמליאל — הרי זה <strong>בעבד כנעני.</strong>
 ומסבירים את טעם ההבדל: <strong>עבד עברי צניע</strong> <small>[צנוע]</small> <strong>לה</strong> והיא בטוחה שלא יגלה את סודותיה, ולכן אסרו עליה לקנות עבד עברי, שלא תגיע לידי עבירה. אבל <strong>עבד כנעני פריץ</strong> <small>[פרוץ]</small> <strong>לה</strong> בעיניה שיפרסם את הדבר ולכן לא תעבור עמו עבירה.
  ושואלים:  <strong>אלא הא דתני</strong> <small>[</small>ברייתא <small>זו ששנה]</small> <strong>רב יוסף,</strong> <strong>ארמלתא</strong> <small>[אלמנה]</small> <strong>לא תרבי כלבא</strong> <small>[תגדל כלב]</small> שמא יחשדוה שמגדלת אותו לצורך משכב בהמה, <strong>ולא תשרי בר בי רב באושפיזא</strong> <small>[תחזיק תלמיד חכם</small> צעיר <small>כאכסנאי</small> בביתה<small>].</small> ויש לשאול: <strong>בשלמא בר בי רב צניע לה</strong> <small>[נניח בתלמיד חכם אסור</small> שהרי הוא <small>צנוע בעיניה]</small> ובטוחה שאם תחטא עמו לא יספר, <strong>אלא כלבא</strong> <small>[הכלב],</small> <strong>כיון דמסריך בה מירתתא</strong> <small>[שיגרר אחריה, היא מפחדת]!</small> <strong>אמרי</strong> <small>[אומרים]</small> לתרץ: כלב <strong>כיון דכי שדיא ליה אומצא מסריך בתרה</strong> <small>[שכאשר</small> היא <small>זורקת לו חתיכת בשר</small> הוא <small>נגרר אחריה],</small> על כן <strong>אמרי אינשי</strong> <small>[יאמרו אנשים]:</small> <strong>משום אומצא דשדיא ליה</strong> <small>[חתיכת הבשר שהיא זורקת לו]</small> <strong>הוא דמסריך</strong> <small>[שנגרר],</small> ולא יבואו לחשדה בעבירה.
  עד כאן דנו בקושי אחד של רבי, וקושי אחר היה: <strong>גר תושב האמור לענין רבית, מאי היא</strong> <small>[מה הוא</small> עניינו<small>]?</small> <strong>דכתיב</strong> <small>[שכתוב]</small> בתורה: <strong>"וכי ימוך אחיך ומטה ידו עמך והחזקת בו גר ותושב וחי עמך. אל תקח מאתו נשך ותרבית ויראת מאלהיך וחי אחיך עמך"</strong> (שם לה –לו), הרי שגר תושב אין לוקחים ממנו ריבית. <strong>ורמינהי</strong> <small>[ומשליכים,</small> מראים סתירה<small>],</small> הרי נאמר במשנתנו: <strong>לוין מהן ומלוין אותן ברבית, וכן בגר תושב!</strong>
 <strong>אמר רב נחמן בר יצחק: מי כתיב</strong> <small>[האם נאמר]</small> <strong>"אל תקח מאתם"?</strong> הלא <strong>"מאתו" כתיב</strong> בלשון יחיד, ולכן יש להבין; <strong>מישראל</strong> אל תקח.
  על כתוב זה עצמו <strong>תנו רבנן</strong> <small>[שנו חכמים]:</small> <strong>"אל תקח מאתו נשך ותרבית"</strong> — <strong>אבל אתה נעשה לו ערב</strong> בעסקת ריבית.
## דף עא:
 <strong>ערב למאן</strong> <small>[למי]?</small> <strong>אילימא</strong> <small>[אם תאמר]</small> <strong>ערב לישראל,</strong> שמלוה בריבית <strong>והא תנא</strong> <small>[והרי שנה</small> החכם<small>]:</small> <strong>אלו עוברין ב"לא תעשה": המלוה הלוה, הערב והעדים!</strong>
 <strong>אלא</strong> הכוונה היא <strong>לגוי</strong> המלוה לישראל בריבית, ואולם גם אז קשה: <strong>וכיון דדיניה</strong> <small>[שדינו]</small> של ה<strong>גוי דאזיל בתר ערבא</strong> <small>[ש</small>הוא <small>הולך אחר הערב],</small> שבדיניהם יכול המלוה להקדים ולגבות מן הערב, יצטרך הערב לפרוע ולקבל את הכסף מחבירו הלווה, ונמצא כי <strong>איהו ניהו דקא שקיל מיניה רביתא</strong> <small>[הוא הוא שלוקח ממנו ריבית]!</small> וכיצד מותר הדבר?
 <strong>אמר רב ששת:</strong> כאן מדובר <strong>שקיבל עליו</strong> הגוי <strong>לדון בדיני ישראל</strong> ולכן יקדים להפרע מן הלווה. ומקשים: <strong>אי</strong> <small>[אם]</small> <strong>קיבל עליו</strong> הגוי <strong>לדון בדיני ישראל</strong> — אם כן <strong>רבית נמי</strong> <small>[גם כן]</small> <strong>לא לשקול</strong> <small>[יקח],</small> שהרי בדיני ישראל אסור הדבר! <strong>אמר רב ששת:</strong> כאן מדובר באופן <strong>שקיבל עליו</strong> דיני ישראל <strong>לזו,</strong> לענין סדרי ודרכי הפרעון, <strong>ולא קיבל עליו לזו</strong> את איסורי התורה.
 <big>א</big> שנינו במשנה: <strong>מלוה ישראל מעותיו של גוי מדעת הגוי,</strong> אבל לא מדעת ישראל. <strong>תנו רבנן</strong> בברייתא שנינו: <strong>מלוה ישראל מעותיו של גוי מדעת הגוי אבל לא מדעת ישראל, כיצד?</strong> — <strong>ישראל שלוה מעות מן הגוי ברבית וביקש להחזירם לו,</strong> ובינתים <strong>מצאו ישראל אחר ואמר לו:</strong> כיון שאתה אינך נזקק עוד לכספים אלה, ואני צריך אותם להלוואה, <strong>תנם לי ואני אעלה</strong> (אשלם) <strong>לך</strong> בתוספת ריבית <strong>כדרך שאתה מעלה לו</strong> — <strong>אסור,</strong> מפני שיש כאן מתן ריבית לישראל. <strong>ואם העמידו אצל גוי,</strong> שהלווה הראשון הביא את השני אצל גוי, והסכים הגוי להסדר הזה — הרי זה <strong>מותר.</strong>
 <strong>וכן גוי שלוה מעות מישראל ברבית וביקש להחזירם לו, מצאו ישראל אחר</strong> לאותו גוי, <strong>ואמר לו: תנם לי ואני אעלה לך</strong> ריבית <strong>כדרך שאתה מעלה לו</strong> — <strong>מותר,</strong> שהרי הוא משלם ריבית לגוי ולא לישראל. אבל <strong>אם העמידו אצל ישראל</strong> — <strong>אסור.</strong>
 ומבררים: <strong>בשלמא סיפא</strong> <small>[נניח בסופה</small> של ההלכה<small>],</small> שאסרו לשלם כשישראל יודע בדבר — הרי זה משום <strong>חומרא</strong> של חשש ריבית, <strong>אלא רישא</strong> <small>[</small>במקרה <small>הראשון]</small> שאמנם העמידו לפני הגוי, והרי משמעות הדבר שנעשה שליח לגוי, ואולם <strong>כיון</strong> שעל פי ההלכה <strong>אין שליחות לגוי</strong> ושליחו אינו נחשב כמוהו, אלא כעושה על דעת עצמו, אם כן, נמצא <strong>איהו ניהו דקא שקיל מיניה רביתא</strong> <small>[הוא הוא שלוקח ממנו ריבית],</small> ומדוע מתירה הברייתא?
 <strong>אמר רב הונא בר מנוח משמיה</strong> <small>[משמו]</small> של <strong>רב אחא בריה</strong> <small>[בנו]</small> של <strong>רב איקא: הכא במאי עסקינן</strong> <small>[כאן במה אנו עוסקים]</small> — <strong>כגון</strong> ש<strong>אמר ליה</strong> <small>[לו]</small> הגוי בשעה שהחזיר לו הכסף: <strong>הניחם על גבי קרקע והיפטר,</strong> ואחר כך הלך הישראל האחר ולקח. ומקשים: <strong>אי הכי, מאי למימרא</strong> <small>[אם כך, מה</small> יש <small>לומר],</small> שאם החזיר לגוי את כספו — יש פה שתי הלואות שונות, שגוי הלוה לשני ישראלים ובוודאי מותר!
 <strong>אלא</strong> <strong>אמר רב פפא:</strong> יש לשנות קצת את ההסבר, וכאן מדובר <strong>כגון שנטל ונתן ביד,</strong> כלומר, שלקח הגוי את זה מיד הישראל הראשון והעבירו מיד לשני. ושואלים: <strong>ואכתי, מאי למימרא</strong> <small>[ועדיין, מה</small> יש <small>לומר],</small> שהרי בבירור היתה זו הלוואה של גוי?! ומשיבים: <strong>מהו דתימא</strong> <small>[שתאמר]:</small> ה<strong>גוי גופיה כי עביד</strong> <small>[עצמו כאשר</small> הוא <small>עושה]</small> ומלוה זאת — <strong>אדעתא</strong> <small>[על דעת]</small> ה<strong>ישראל קא גמיר ויהיב</strong> <small>[הוא גומר ונותן],</small> שהרי הוא סומך על נאמנותו של הלווה השני משום תווכו של הראשון, ואפשר היה לומר שהוא נחשב כמעורב בהלוואה, ולכן <strong>קא משמע לן</strong> <small>[השמיע לנו]</small> שאין חוששים לכך.
 <strong>רב אשי אמר</strong> שאפשר לתרץ באופן אחר: <strong>כי אמרינן</strong> <small>[כאשר אנו אומרים]</small> את הכלל <strong>אין שליחות לגוי</strong> — <strong>הני מילי</strong> <small>[דברים אלה</small> אמורים<small>]</small> בהפרשת <strong>תרומה,</strong> ששם נרמזה הלכה זו בתורה, <strong>אבל בכל התורה כולה</strong> בשאר הלכות — <strong>יש שליחות לגוי.</strong>
 ומעירים: <strong>והא</strong> <small>[ו</small>סברה <small>זו]</small> של <strong>רב אשי ברותא</strong> <small>[חיצונית]</small> <strong>היא,</strong> שאיננה דבר שאפשר לסמוך עליו. כי, <strong>מאי שנא</strong> <small>[במה שונה]</small> <strong>תרומה</strong> ש<strong>לא</strong> עושים גוי שליח — משום <strong>דכתיב</strong> <small>[שנאמר]</small> "כן תרימו גם אתם תרומת ה'" (במדבר יח, כח) ודורשים <strong>"אתם"</strong> — <strong>"גם אתם",</strong> כהשוואה: <strong>מה אתם</strong> התורמים הנכם <strong>בני ברית</strong> — <strong>אף שלוחכם נמי</strong> <small>[גם כן]</small> צריכים להיות <strong>בני ברית.</strong>
 ואולם דין <strong>שליחות</strong> שב<strong>כל התורה כולה נמי</strong> <small>[גם כן]</small> <strong>מתרומה גמרינן לה</strong> <small>[אנחנו לומדים אותו],</small> שזה המקור להנחה ששליחו של אדם כמותו, ואם כן, האמור בתרומה חל על כל דיני התורה. <strong>אלא</strong> חייבים לומר שסברה זו שאמר <strong>רב אשי ברותא</strong> <small>[חיצונית]</small> <strong>היא</strong> ואין להתחשב בה.
 <strong>איכא דאמרי</strong> <small>[יש אומרים]</small> שבנוסח אחר <strong>אמר רב אשי: כי אמרינן</strong> <small>[כאשר אומרים אנו]</small> ש<strong>אין שליחות לגוי</strong> — <strong>הני מילי אינהו לדידן</strong> <small>[דברים אלה</small> אמורים <small>שהם</small> יהיו שלוחים <small>עבורנו],</small> <strong>אבל אנן לדידהו הוינא להו שליח</strong> <small>[אבל אנחנו עבורם נעשים להם שלוחים].</small> ועל כך אמרו: <strong>והא</strong> <small>[ו</small>סברה <small>זו]</small> של <strong>רב אשי ברותא</strong> <small>[חיצונית]</small> <strong>היא,</strong> והטעם: <strong>מאי שנא אינהו לדידן</strong> <small>[מה שונה הם עבורנו]</small> ש<strong>לא</strong> — <strong>דכתיב</strong> <small>[שנאמר]</small> <strong>"אתם",</strong> ואילו <strong>"גם אתם"</strong> בא <strong>לרבות שלוחכם</strong> כמותכם, ומכתוב זה עצמו נובע גם: <strong>מה אתם בני ברית</strong> — <strong>אף שלוחכם בני ברית.</strong>
 ואם כן, <strong>אנן לדידהו נמי</strong> <small>[אנו עבורם גם כן]</small> <strong>מה אתם בני ברית קאמר</strong> <small>[אמר],</small> ושאינם בני ברית — לא למדנו שעושים שליח. <strong>אלא</strong> ודאי <strong>הא</strong> <small>[</small>סברה <small>זו]</small> של <strong>רב אשי ברותא</strong> <small>[חיצנית]</small> <strong>היא</strong> ואין לסמוך עליה.
 <strong>רבינא אמר</strong> תירוץ אחר: <strong>נהי</strong> <small>[אם אמנם]</small> ש<strong>שליחות לגוי לית ליה</strong> <small>[אין לו],</small> ואולם כוח <strong>זכיה</strong> על ידי אחר הזוכה עבורו לפחות <strong>מדרבנן אית ליה</strong> <small>[מדברי סופרים יש לו],</small> <strong>מידי דהוי</strong> <small>[כמו שהוא</small> הדין<small>]</small> ביחס ל<strong>קטן</strong> מישראל. כי <strong>קטן לאו אף על גב דלית ליה</strong> <small>[באם לא אך על פי שאין לו]</small> דין <strong>שליחות,</strong> שהרי אינו בר דעת,
## דף עב.
 <strong>אית ליה</strong> <small>[יש לו]</small> כח <strong>זכיה</strong> על ידי אחר הזוכה עבורו <strong>מדרבנן</strong> <small>[מדברי סופרים]</small> שאדם אחר יכול לזכות עבורו בדברים. אם כן, <strong>הכא נמי לא שנא</strong> <small>[כאן גם כן</small> הגוי <small>אינו שונה]</small> ולכן אפשר לזכות עבור הגוי.
  ודוחים:  <strong>ולא היא</strong> (ואינו כן), שיש להבדיל בין הדברים: <strong>ישראל אתי</strong> <small>[בא]</small> <strong>לכלל שליחות,</strong> שגם אם קטן הוא עכשיו, לכשיגדל יהיה ראוי לשליחות, מה שאין כן <strong>גוי לא אתי</strong> <small>[אינו בא]</small> <strong>לכלל שליחות.</strong> ולכן לא תקנו לו גם זכיה, ואם כן עלינו לחזור לתירוץ הראשון.
 <big>א</big> <strong>תנו רבנן</strong> <small>[שנו חכמים]:</small> <strong>ישראל שלוה מעות מן הגוי ברבית,</strong> והגוי <strong>זקפן</strong> את דמי הריבית <strong>עליו במלוה,</strong> שצירף את סכום הריבית לגוף ההלוואה עצמה, <strong>ונתגייר</strong> אותו גוי; <strong>אם קודם שנתגייר זקפן עליו במלוה</strong> — <strong>גובה</strong> מן הישראל גם <strong>את הקרן וגובה את הרבית,</strong> שהרי כבר נעשה הכל בהלוואה אחת. <strong>ואם לאחר שנתגייר זקפן עליו במלוה</strong> — <strong>גובה את הקרן ואינו גובה את הרבית.</strong>
 <strong>וכן גוי שלוה מעות מישראל ברבית וזקפן עליו במלוה ונתגייר</strong> הלווה הגוי, <strong>אם עד שלא נתגייר זקפן עליו במלוה</strong> — <strong>גובה</strong> ממנו הישראל גם <strong>את הקרן וגובה את הרבית. אם משנתגייר זקפן עליו במלוה</strong> — <strong>גובה את הקרן ואינו גובה את הרבית.</strong>
 ואילו <strong>ר' יוסי אומר: גוי שלוה מעות מישראל ברבית</strong> ונתגייר, <strong>בין כך ובין כך,</strong> גם אם זקף את הריבית וצרפה לקרן לאחר זמן — <strong>גובה</strong> המלוה ממנו <strong>את הקרן וגובה את הרבית. אמר רבא אמר רב חסדא אמר רב הונא: הלכה כר' יוסי. אמר רבא: מאי טעמא</strong> <small>[מה הטעם]</small> של <strong>ר' יוסי</strong> בהלכה זו, שלכאורה מנוגדת לעקרון שבהלכה הקודמת — <strong>כדי שלא יאמרו בשביל מעותיו נתגייר זה.</strong> שיבואו לחשדו שנתגייר כדי שלא יצטרך לשלם את הריבית.
 <big>ב</big> <strong>תנו רבנן</strong> <small>[שנו חכמים]:</small> <strong>שטר שכתוב בו רבית</strong> — <strong>קונסין אותו,</strong> את המלוה, <strong>ואינו גובה לא את הקרן ולא את הרבית,</strong> אלו <strong>דברי ר' מאיר. וחכמים אומרים: גובה את הקרן ואינו גובה את הרבית.</strong> ושואלים: <strong>במאי קמיפלגי</strong> <small>[במה</small> באיזה עיקרון <small>נחלקו]?</small> ומסבירים: <strong>ר' מאיר סבר: קנסינן התירא</strong> <small>[קונסים אנו</small> גם את חלק <small>ההיתר]</small> <strong>משום איסורא</strong> <small>[האיסור],</small> <strong>ורבנן סברי</strong> <small>[וחכמים סבורים]:</small> <strong>לא קנסינן התירא</strong> <small>[אין אנו קונסים</small> גם את חלק <small>היתר]</small> <strong>משום איסורא</strong> <small>[האיסור].</small>
 <strong>תנן התם</strong> <small>[שנינו שם</small> במשנה<small>]:</small> <strong>שטרי חוב המוקדמין</strong> שכתב בהם תאריך לפני זמן ההלוואה — <strong>פסולים, והמאוחרין</strong> — <strong>כשרין.</strong> ושואלים: <strong>מוקדמין אמאי</strong> <small>[מדוע]</small> יהיו <strong>פסולין</strong> לגמרי? <strong>נהי</strong> <small>[</small><small>אם</small> <small>אמנם]</small> ש<strong>לא גבו מזמן ראשון</strong> הכתוב בהם, שהרי יכול להביא לידי הפסד לאנשים אחרים, לפחות <strong>ניגבו</strong> <small>[יגבו]</small> <strong>מזמן שני,</strong> שבו היתה ההלוואה בפועל!
 <strong>אמר ר' שמעון בן לקיש:</strong> משנה זו <strong>במחלוקת</strong> היא <strong>שנויה,</strong> שאיננה כדברי הכל, אלא כשיטת <strong>ר' מאיר</strong> היא, שאמר שקונסין היתר משום איסור. ואף כאן, כיון שטעה וכתב תאריך בלתי נכון העלול להביא לנזק — פסלו את השטר כולו. ו<strong>ר' יוחנן אמר: אפילו תימא רבנן</strong> <small>[תאמר</small> שמשנה זו <small>כדברי</small> <small>חכמים]</small> — כאן גזרו חכמים עצמם מטעם אחר: <strong>גזירה שמא יגבה מזמן ראשון,</strong> שאם לא ייפסל השטר יסמכו עליו, ויבואו לגבות לפי התאריך הכתוב בו.
  מסופר:  <strong>ההוא גברא דמשכין ליה פרדיסא לחבריה, אכלה תלת שני</strong> <small>[אדם אחד משכן פרדס לחבירו</small> כבטחון להלוואה, ו<small>אכל</small> המלוה את הפרדס במשך <small>שלש שנים].</small> בסוף הזמן אמר המחזיק ללוה: <strong>אי מזבינת לה ניהלי</strong> <small>[אם מוכר אתה אותו,</small> את השדה, <small>לי]</small> — <strong>מוטב</strong> <strong>ואי</strong> <small>[ואם]</small> <strong>לא</strong> — <strong>כבישנא לה</strong> <small>[אכבוש,</small> אסתיר <small>אותו]</small> את <strong>שטר</strong> ה<strong>משכנתא ואמינא</strong> <small>[ואומר]:</small> <strong>"לקוחה היא בידי",</strong> שקניתי את השדה ואבדתי את שטר המכירה, וכיון שהיה השדה בחזקתי שלוש שנים לא אצטרך להביא הוכחות אחרות, שהרי כלל הוא שאחרי שלוש שנים של שימוש בשדה יש חזקת בעלות למשתמש בו.
  כיון שראה הלווה שאינו יכול להשתמט נקט בדרכי ערמה: <strong>אזל, קם אקנייה</strong> <small>[הלך</small> אותו אדם <small>עמד והקנה]</small> קודם את השדה <strong>לבנו</strong> ה<strong>קטן</strong> בשטר מתנה, <strong>והדר זבנה ניהליה</strong> <small>[ואחר</small> כך <small>מכר לו]</small> את השדה. ולאחר מכן תבע מן הקונה לבטל את המכר, שהרי כשנמכר לא היה השדה שלו.
  ומבררים את ההלכה: <strong>זביני</strong> <small>[המכירה]</small> <strong>ודאי לא הוי זביני</strong> <small>[היתה מכירה],</small> שהרי לא היתה השדה שלו. אלא השאלה היא: <strong>זוזי</strong> <small>[הדינרים]</small> ששילם הקונה האם <strong>כמלוה בשטר דמו</strong> <small>[</small>הם <small>נחשבים]</small> ואז <strong>גובה מנכסים משועבדים</strong> של המוכר שנמכרו במשך הזמן לאחרים, <strong>או דילמא</strong> <small>[שמא],</small> <strong>כמלוה על פה דמו</strong> <small>[</small>הם <small>נחשבים]</small> <strong>ואינו גובה מנכסים משועבדים? אמר אביי: ולאו היינו</strong> <small>[והאם אין בעיה זו]</small> דומה לזו של <strong>ר' אסי,</strong> ש<strong>אמר ר' אסי:</strong>
## דף עב:
 <strong>מודה בשטר שכתבו</strong> — המלוה <strong>אינו צריך לקיימו</strong> בבית דין, שהרי אין מערער על עצם ההתחייבות, <strong>וגובה מנכסים משועבדים.</strong> ואף כאן, הרי המוכר מודה שקיבל את הכסף.
 <strong>אמר ליה</strong> <small>[לו]</small> <strong>רבא: מי דמי</strong> <small>[האם דומה]</small> הדבר? <strong>התם</strong> <small>[שם]</small> <strong>ניתן</strong> הדבר <strong>להכתב,</strong> והשטר שנכתב יש בו ממש, ולכן אפשר לגבות בו. אבל <strong>הכא</strong> <small>[כאן]</small> <strong>לא ניתן</strong> הדבר <strong>להכתב,</strong> שהרי כל המכירה כולה לא היה בה ממש, ובעל כרחו של המוכר היתה, וכיון שכך — אפשר לומר שהשטר בטל מעיקרו כמסמך פומבי, וממילא אינו גובה מנכסים משועבדים.
  מסופר:  <strong>יתיב</strong> <small>[ישב]</small> <strong>מרימר וקאמר להא שמעתא</strong> <small>[ואמר את השמועה הזו]</small> כולה. <strong>אמר ליה</strong> <small>[לו]</small> <strong>רבינא למרימר: אלא</strong> אם מקבלים את שיטת רבא אם כן <strong>הא</strong> <small>[זו]</small> ש<strong>אמר</strong> <strong>ר' יוחנן</strong> בשטר מוקדם שפסולו הוא <strong>גזירה שמא יגבה מזמן ראשון, נימא</strong> <small>[שיאמר]</small> נימוק טוב יותר, כרבא: שהשטר המוקדם <strong>לא ניתן ליכתב! אמר ליה</strong> <small>[לו]</small> מרימר: <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם,</small> בשטר מוקדם<small>]</small> <strong>נהי</strong> <small>[אם אמנם]</small> ש<strong>לא ניתן ליכתב מזמן ראשון, אבל ניתן ליכתב מזמן שני,</strong> שהרי עצם הנושא ניתן ליכתב. <strong>הכא</strong> <small>[כאן]</small> <strong>לא ניתן ליכתב כלל.</strong>
 ושואלים עוד: <strong>אלא הא דתניא</strong> <small>[זו ששנינו</small> בברייתא<small>]:</small> <strong>לשבח קרקעות כיצד</strong> מוציאים? <strong>הרי שגזל שדה מחבירו ומכרה לאחר</strong> והקונה <strong>השביחה, והרי היא יוצאה מתחת ידו</strong> של המעבד, שהרי מתברר שקנה דבר שאינו שלו. <strong>כשהוא גובה</strong> מן הגזלן שמכר לו את השדה — <strong>גובה את הקרן מנכסים משועבדים</strong> של הגזלן, <strong>ושבח</strong> שהשביח <strong>גובה מנכסים בני חורין. נימא</strong> <small>[נאמר]:</small> גם שם שעיסקת מכירה זו של הגזלן היא בגדר <strong>לא ניתן ליכתב</strong> ולכן לא יגבה גם את הקרן!
  ודוחים:  <strong>הכי השתא</strong> <small>[איך אתה משווה]?!</small> <strong>התם</strong> <small>[שם]</small> הקונה מן הגזלן, יש משמעות לשטר המכירה לפי שיטות שונות, <strong>אי למאן דאמר ניחא ליה</strong> <small>[אם ל</small>דעת <small>מי שאומר</small> ש<small>נוח לו]</small> ש<strong>לא נייקריה גזלנא</strong> <small>[יקרא לו גזלן],</small> <strong>אי למאן דאמר ניחא ליה דליקום בהימנותיה</strong> <small>[או ל</small>דעת <small>מי שאומר</small> ש<small>נוח לו שישאר בנאמנותו],</small> ומשום כך הריהו <strong>מפייס ליה למריה ומוקים ליה לשטריה</strong> <small>[את בעליו</small> של השדה <small>ו</small>מנסה <small>להעמיד את שטרו],</small> ששטר המכירה שכתב יהיה בו ממש. <strong>הכא, לאברוחי מיניה קמכוין, שטרא מקיים ליה</strong> <small>[כאן,</small> הרי <small>להבריח ממנו</small> מן הקונה הוא <small>מתכוון,</small> וכי <small>יקיים לו</small> את <small>שטרו],</small> ואם כן שטר זה לא היה בו כל ממש, ולא היתה כל כוונה לקיימו, ולכן אין אנחנו מתחשבים בו כלל.
 <big>א משנה</big> <strong>אין פוסקין על הפירות</strong> לקבוע מראש מחיר לפירות <strong>עד שיצא השער</strong> שיקבע מחיר יציב עבור הפירות, שאם לא כן שמא קבע מחיר נמוך יותר, ונמצא כמלוה בריבית. ואם <strong>יצא השער</strong> — <strong>פוסקין</strong> גם אם אין הפירות מצויים עדיין בידי המוכר. והטעם: <strong>אף על פי שאין לזה יש לזה,</strong> ולכן הרי זה קנין גמור משעת ההסכם.
 <strong>היה הוא,</strong> אותו אדם, שמקבל את הכסף <strong>תחילה</strong> (ראשון) בין ה<strong>קוצרים,</strong> ועדיין לא נקבע השער, <strong>פוסק עמו</strong> וקוצב מחיר כרצונו <strong>על הגדיש</strong> של תבואה שישנו כבר ברשותו, או <strong>על העביט</strong> (כלי גדול לצבירה לצורך דריכה) <strong>של ענבים,</strong> או <strong>על המעטן</strong> (כלי לצבירה) <strong>של זיתים, ועל הביצים</strong> (כדורים של חימר) <strong>של</strong> ה<strong>יוצר, ועל הסיד</strong> שכבר הגיע כמעט לגמר מלאכה <strong>מששקעו בכבשן.</strong>
 <strong>ופוסק עמו</strong> מחיר <strong>על הזבל כל ימות השנה,</strong> שהרי הזבל בוודאי יהיה שם וכאילו היה מוכן מעכשיו. <strong>ר' יוסי אומר: אין פוסקין על הזבל אלא אם כן היתה לו</strong> כבר ערימת <strong>זבל באשפה</strong> שעליה יכול הקנין לחול מיד, <strong>וחכמים מתירים.</strong>
 <strong>ופוסק עמו</strong> אז גם <strong>בשער הגבוה,</strong> כלומר, הרבה פירות במחיר הזול ביותר, שמתנה עם המוכר שהשער למכירה יהיה במחיר הזול ביותר שיהא למוצר זה במשך השנה. <strong>ר' יהודה אומר: אף על פי שלא פסק עמו</strong> מראש <strong>בשער הגבוה</strong> — <strong>יכול לומר</strong> למוכר: <strong>תן לי כזה</strong> לפי השער הגבוה שיש עכשיו, <strong>או תן לי את מעותי</strong> בחזרה, שכיון שלא משך לא נעשה קנין. ואם נשתנה המחיר יכול לחזור בו תמיד מן העיסקה.
 <big>ב גמרא</big> <strong>אמר ר' אסי אמר ר' יוחנן: אין פוסקין על השער שבשוק</strong> משום שאיננו קבוע דיו, אלא על שער של מדינה. <strong>אמר ליה</strong> <small>[לו]</small> <strong>ר' זירא לר' אסי:</strong> האם <strong>אמר ר' יוחנן אפילו כדורמוס</strong> (בשוק הגדול) <strong>הזה,</strong> שהוא שוק מרכזי? <strong>אמר ליה</strong> <small>[לו]:</small> <strong>לא אמר ר' יוחנן אלא בשוק של עיירות, דלא קביעי תרעייהו</strong> <small>[שאין שערם קבוע]</small> שהוא תלוי בשווקים גדולים יותר.
  ושואלים:  <strong>ולמאן דסליק אדעתין מעיקרא</strong> <small>[ולמה שעלה על דעתנו מתחילה]</small> ש<strong>אמר ר' יוחנן אפילו כדורמוס הזה, אלא מתניתין דקתני</strong> <small>[משנתנו ששנה</small> בה<small>]:</small> <strong>אין פוסקין על הפירות עד שיצא השער, יצא השער</strong> — <strong>פוסקין, היכי משכחת לה</strong> <small>[איך מוצא אתה אותה]</small> שאפשר לקבוע שער? ומשיבים: <strong>בחיטי דאכלבי וארבי, דמשוך תרעיה טפי</strong> <small>[בחיטים הבאים מהמחסנים</small> הגדולים <small>ומן האוניות, שמשך שערם יותר]</small> לפי שמדובר בכמויות גדולות מאוד.
 <big>ג</big> <strong>תנו רבנן</strong> שנו חכמים: <strong>אין פוסקין על הפירות עד שיצא השער, יצא השער</strong> — <strong>פוסקין, אף על פי שאין לזה יש לזה. היו</strong> ה<strong>חדשות,</strong> התבואה החדשה, <strong>מארבע</strong> סאין בסלע <strong>וישנות משלש</strong> — <strong>אין פוסקין</strong> לפי שער החדשות <strong>עד שיצא השער</strong> גם <strong>לחדש ו</strong>גם <strong>לישן.</strong> כי לאחר זמן מסויים גם החדשות שוב אינן חדשות לגמרי, ומחירן עולה.
  וכן <strong>היו לקוטות</strong> שמלקטים חיטים משדות שונים, שטיבן אינו מעולה, <strong>מארבע</strong> סאין בסלע, <strong>ולכל אדם משלש</strong> — <strong>אין פוסקין</strong> בשער הלקוטות <strong>עד שיצא השער ללוקט ולמוכר.</strong>
 <strong>אמר רב נחמן: פוסקין ללקוטות כשער הלקוטות. אמר ליה</strong> <small>[לו]</small> <strong>רבא לרב נחמן: מאי שנא</strong> <small>[במה שונה]</small> <strong>לוקט</strong> שיכול לקבוע מיד בשער הלקוטות — <strong>דאי לית ליה יזיף מלקוט חבריה</strong> <small>[שאם אין לו הוא לווה מלוקט חבירו]</small> תבואה זו, והרי היא כמצויה מיד בידו, <strong>בעל הבית נמי</strong> <small>[גם כן]</small> יכול לקבוע בשער הלקוטות, שאם אין לו <strong>יזיף מלקוט</strong> <small>[</small>יכול <small>ללוות מלוקט]!</small> <strong>אמר ליה</strong> <small>[לו]:</small> <strong>בעל הבית זילא ביה מילתא למיזף מלקוט</strong> <small>[בעל הבית בזוי</small> בעיניו הדבר <small>ללוות מן הלוקט]</small> וכן יש צורך בקביעת שער מיוחד לבעלי בתים. <strong>איבעית אימא</strong> <small>[אם תרצה אמור]</small> תירוץ אחר: <strong>מאן דיהיב זוזי</strong> <small>[מי שנותן זוזי,</small> כסף<small>]</small> <strong>לבעל הבית</strong> עבור תבואה — <strong>אפירי שפירי יהיב</strong> <small>[על פירות טובים</small> הוא <small>נותן]</small> ואינו רוצה בתבואת הלקוטות.
 <strong>אמר רב ששת אמר רב הונא: אין לוין על שער שבשוק,</strong> שאין קונים כמות מסויימת על מנת לשלם אחר כך לפי השער שנקבע בשוק, אף על פי שיש תבואה במחיר זה במקום אחר. <strong>אמר ליה</strong> <small>[לו]</small> <strong>רב יוסף בר חמא לרב ששת, ואמרי לה</strong> <small>[ויש אומרים]</small> שאמר זאת <strong>רב יוסי בר אבא לרב ששת: ומי</strong> <small>[והאם]</small> <strong>אמר רב הונא הכי</strong> <small>[כך]?</small> <strong>והא בעי מיניה</strong> <small>[והרי שאלו ממנו]</small> <strong>מרב הונא:</strong> <strong>הני</strong> <small>[אותם]</small> <strong>בני בי</strong> <small>[בית]</small> ה<strong>רב,</strong> בני בית המדרש, <strong>דיזפי</strong> <small>[שלווין]</small> אוכל <strong>ב</strong>חודש <strong>תשרי ופרעי</strong> <small>[ופורעים]</small> את המחיר <strong>בטבת,</strong> האם <strong>שרי</strong> <small>[מותר]</small> הדבר <strong>או אסיר</strong> <small>[אסור]?</small> <strong>אמר להו</strong> <small>[להם]:</small> <strong>הא חיטי</strong> <small>[הרי</small> יש <small>חיטים]</small> <strong>ב</strong>עיירה <strong>היני והא חיטי</strong> <small>[הרי</small> יש <small>חיטים]</small> <strong>ב</strong>עיירה <strong>שילי, אי בעי</strong> <strong>זבני ופרעי ליה</strong> <small>[</small>ו<small>אם היו רוצים</small> היו <small>קונים ופורעים לו</small> מתחילה<small>],</small> שכיון שבידם לפרוע בכל עת — אין בכך משום ריבית.
  ומסבירים:  <strong>מעיקרא</strong> <small>[מתחילה]</small> <strong>סבר</strong> <small>[חשב]</small> <strong>רב הונא</strong> לומר ש<strong>אין לוין, כיון</strong> ש<strong>שמעה להא</strong> <small>[לזו]</small> ש<strong>אמר רב שמואל בר חייא אמר ר' אלעזר: לוין,</strong> חזר בו ו<strong>אמר איהו נמי</strong> <small>[הוא גם כן]:</small> <strong>לוין.</strong>
 <strong>תנו רבנן</strong> <small>[שנו חכמים]:</small> <strong>המוליך חבילה</strong> של סחורה שקנה <strong>ממקום למקום,</strong> שקנה אותה בזול ומוביל למקום שהיא ביוקר למוכרה שם, ו<strong>מצאו חבירו</strong> בדרך <strong>ואמר לו: "תנה לי</strong> את החבילה <strong>ואני אעלה</strong> (אשלם) <strong>לך כדרך שמעלים לך באותו מקום</strong> שאליו אתה מוביל את סחורתך <strong>",</strong> 
## דף עג.
 אם החבילה <strong>ברשות מוכר,</strong> שהוא מקבל על עצמו אחריות עבור כל נזק שיארע בדרך — <strong>מותר,</strong> אם <strong>ברשות לוקח</strong> — <strong>אסור</strong> שיש בכך משום ריבית.
 <strong>המוליך פירות ממקום למקום</strong> ו<strong>מצאו חבירו ואמר לו: "תנם לי ואני אעלה</strong> (אשלם) <strong>לך פירות שיש לי באותו מקום</strong> שאתה הולך אליו <strong>",</strong> <strong>אם יש לו פירות באותו מקום</strong> — <strong>מותר, ואם לאו</strong> <small>[לא]</small> — <strong>אסור.</strong> <strong>ו</strong>אולם <strong>החמרין</strong> המוליכים סחורה ממקום למקום <strong>מעלים</strong> (קוצבים מחיר) <strong>במקום היוקר כבמקום הזול</strong> ומקבלים כסף, <strong>ואינן חוששין</strong> —
 אין רואים זאת כריבית הבאה בשל הקדמת התשלום. ושואלים: <strong>מאי טעמא</strong> <small>[מה טעם]</small> הדבר? <strong>רב פפא אמר: ניחא להו דמגלו להו תרעא</strong> <small>[נוח להם שפותחים להם את השער],</small> כלומר, הם מרוצים למכור בפחות, שעל ידי כך הם מתחילים במסחר ויוצרים לעצמם לקוחות. <strong>רב אחא בריה</strong> <small>[בנו]</small> של <strong>רב איקא אמר: ניחא להו דמוזלי גבייהו</strong> <small>[נוח להם</small> משום <small>שמוזילים להם]</small> את המחיר במקום שהם קונים, שכיון ששומעים שמכרו במחירי הפסד הם מקבלים סחורתם במחיר זול יותר.
  ושואלים:  <strong>מאי בינייהו</strong> <small>[מה ההבדל ביניהם</small> הלכה למעשה<small>]?</small> ומשיבים: <strong>איכא בינייהו תגרא חדתא</strong> <small>[יש ביניהם הבדל</small> לגבי <small>סוחר,</small> חמר, <small>חדש],</small> שלדעת האומר שהטעם הוא כדי לפתוח לפניהם את השוק — הרי הדבר אמור במיוחד בסוחר כזה. ולדעת האומר שהוא כדי לקבל סחורה בזול — הרי לתגר חדש לא יאמינו שמוכר בזול, ולא יוזילו לו.
  מסופר:  <strong>ב</strong>עיר <strong>סורא אזלי</strong> <small>[הולכים,</small> נמכרים<small>]</small> <strong>ארבעה ארבעה</strong> סאין בסלע, ובעיירה הסמוכה <strong>כפרי אזלן שיתא שיתא</strong> <small>[</small>היו <small>הולכים,</small> נמכרים, <small>שש שש</small> סאין בסלע<small>].</small> <strong>יהיב</strong> <small>[נתן]</small> <strong>רב זוזי לחמרי</strong> <small>[כסף לחמרים]</small> <strong>וקביל עליה אונסא דאורחא</strong> <small>[וקיבל על עצמו את אונס הדרך],</small> שאם תאבד הסחורה בדרך האחריות עליו, <strong>ושקיל מינייהו</strong> <small>[</small>והיה <small>לוקח מהם]</small> <strong>חמשה</strong> סאים בסלע. ושואלים: <strong>ונשקול שיתא</strong> <small>[ושיקח שש]!</small> שהרי אם קיבל על עצמו את אונס הדרך אמרנו שמותר לעשות עיסקה כזו! ומשיבים: <strong>אדם חשוב שאני</strong> <small>[שונה],</small> שצריך להחמיר על עצמו ולהיזהר יותר ממראית עין של ריבית.
 <strong>בעא מיניה</strong> <small>[שאל אותו]</small> <strong>ר' אסי מר' יוחנן: מהו לעשות בגרוטאות כן?</strong> האם מותר לעשות הסכמים כגון אלה גם בגרוטאות של כסף וזהב וכיוצא בהן, ולאו דווקא בחיטה ופירות? <strong>אמר ליה</strong> <small>[לו]:</small> כבר <strong>ביקש ר' ישמעאל בר' יוסי לעשות כן בכלי פשתן, ולא הניחו רבי. איכא דאמרי</strong> <small>[יש שאומרים]</small> בנוסח אחר: <strong>ביקש רבי לעשות בגרוטאות כן, ולא הניחו ר' ישמעאל בר' יוסי.</strong> משמע שבאלה אין ראוי לעשות.
 <strong>פרדיסא</strong> <small>[</small>לגבי <small>פרדס],</small> כלומר, לקנות מראש פירותיו של כרם שלם במחיר זול יותר, <strong>רב אסר ושמואל שרי</strong> <small>[התיר].</small> ומסבירים: <strong>רב אסר, כיון דלקמיה שויא טפי</strong> <small>[שלהבא</small> יהיה <small>שווה יותר]</small> — <strong>מתחזי כי אגר נטר ליה</strong> <small>[נראה כ</small>משלם <small>לו</small> <small>שכר</small> על <small>המתנת</small> הכסף ברשותו<small>]</small> וריבית הוא. <strong>ושמואל שרי</strong> <small>[התיר],</small> וטעמו: <strong>כיון דהוי ביה תיוהא</strong> <small>[שיכול להיות בו,</small> בכרם, <small>קלקול]</small> והקונה קיבל על עצמו אחריות ההפסדים — <strong>לא מיחזי כי אגר נטר ליה</strong> <small>[אינו נראה כשכר המתנה לו].</small>
 <strong>אמר רב שימי בר חייא: ומודי</strong> <small>[ומודה]</small> <strong>רב בתורי דנפיש פסידייהו</strong> <small>[בשוורים שהפסדם מרובה],</small> שאם עשה הסכם כזה לגבי גידול שוורים הדבר מותר, משום שבזה מצוי מאד שיהא הפסד ניכר, ויש בכך השקעה ממשית בשותפות.
 <strong>אמר להו</strong> <small>[להם]</small> <strong>שמואל להנהו דשבשי שבשא</strong> <small>[לאלה קוני זמורות הגפן],</small> שהיו משלמים מראש עבור הזמורות שיזמרו לאחר זמן, שכיון שהסיכון בכך הוא מעט — יש בו חשש ריבית, ולכן <strong>הפוכו בארעא, כי היכי דקני לכו גופא דארעא</strong> <small>[הפכו</small> קצת בעצמכם, עדרו קצת, <small>בקרקע</small> זו <small>כדי שיקנה לכם גוף הקרקע]</small> ועל ידי זה אתם נעשים שותפים בעבודה, <strong>ואי</strong> <small>[ואם]</small> <strong>לא</strong> — <strong>הויא לכו</strong> <small>[תהיה לכם]</small> זאת <strong>כהלואה</strong> <strong>ואסור</strong> לקבל.
  וכן <strong>אמר להו</strong> <small>[להם]</small> <strong>רבא להנהו דמנטרי באגי</strong> <small>[לאלה ששומרים</small> את <small>השדות]</small> עד זמן הקציר ומקבלים שכרם מן היבול: <strong>פוקו הפוכו בבי דרי, כי היכי</strong> <small>[צאו הפכו</small> קצת <small>בגורן</small> וסייעו בעבודה, <small>כדי]</small> ש<strong>לא תשתלם שכירות דידכו</strong> <small>[שלכם]</small> <strong>עד ההיא שעתא</strong> <small>[אותה שעה],</small> שאם אתם מסייעים גם בעבודה, נמצא ששכירותכם כפועלים נמשכת עד שהתבואה נגמרת ומגיעה לידכם, ולפי הכלל <strong>שכירות אינה משתלמת אלא בסוף,</strong> ונמצא ש<strong>ההיא שעתא אוזולי דקא מוזלי גבייכו</strong> <small>[באותה שעה</small> שנותנים להם היבול אז הם <small>מוזילים לכם]</small> ואין זה שכר ריבית על שאחרו את התשלום המגיע לכם זמן רב קודם לכן.
  מסופר:  <strong>אמרו ליה רבנן</strong> <small>[לו חכמים]</small> <strong>לרבא:</strong> <strong>קא אכיל מר</strong> <small>[אדוני אוכל,</small> נהנה<small>]</small> מ<strong>רבית,</strong> ומדוע — <strong>דכולי עלמא</strong> <small>[שכל העולם]</small> המחכירים את שדותיהם לאריסים <strong>שקלי</strong> <small>[לוקחים,</small> מקבלים<small>]</small> <strong>ארבעה</strong> כורים מן התבואה <strong>ומסלקי לאריסא</strong> <small>[ומסלקים את</small> <strong>האריס]</strong> <strong>ב</strong>חודש <strong>ניסן</strong> שאז הוא קוצר את התבואה ונותן את חלקו, ו<strong>מר נטר להו</strong> <small>[ואדוני ממתין להם]</small> <strong>עד</strong> חודש <strong>אייר</strong> <strong>ושקיל שיתא</strong> <small>[ולוקח</small> מהם <small>ששה</small> כורים<small>],</small> והרי זאת ריבית עבור ההמתנה!
 <strong>אמר להו</strong> <small>[להם]</small> להיפך: <strong>אתון קא עבדיתון</strong> <small>[אתם הם שעושים]</small> <strong>שלא כדין,</strong> כי באמת כל <strong>ארעא</strong> <small>[קרקע]</small> <strong>לאריס</strong> שמעבד אותה <strong>משתעבד</strong> <small>[</small>היא <small>משועבדת]</small> עד שיסיים לעבד אותה ולהוציא ממנה כל מה שאפשר לו להוציא, <strong>אי אתון מסלקיתו להו</strong> <small>[אם אתם מסלקים אותם</small> <strong>בניסן</strong> — <strong>מפסידתו להו</strong> <small>[מפסידים אתם להם</small> <strong>בכמה</strong> וכמה דברים שאינם מספיקים לקצור בשעה הראויה וללקט את כל מה אפשר מן השדה, ואילו <strong>אנא נטרנא להו</strong> <small>[אני ממתין להם]</small> <strong>עד אייר, ומרווחנא להו</strong> <small>[ומרוויח אני להם]</small> <strong>בכמה</strong> וכמה דברים, שאני נוהג כהלכה ומקבל תשלום נאות על החכרת השדה למשך הזמן המתאים, ואתם מקפחים את האריס, אף שאתם מקבלים גם שכר פחות.
## דף עג:
 <strong>רב מרי בר רחל משכן ליה ההוא</strong> <small>[אותו]</small> <strong>גוי ביתא</strong> <small>[בית]</small> עבור הלוואה שהלוה לו. <strong>הדר זבנה</strong> <small>[אחר</small> כך <small>מכר]</small> הגוי אותו בית <strong>לרבא.</strong> <strong>נטר תריסר ירחי שתא</strong> <small>[המתין</small> רב מרי בן רחל <small>שנים עשר חדשי שנה],</small> <strong>שקל אגר ביתא</strong> ו<strong>אמטי ליה</strong> <small>[לקח שכר הבית</small> ו<small>הביא לו]</small> <strong>לרבא,</strong> שהוא היה מעתה בעל אותו הבית. ו<strong>אמר ליה</strong> <small>[לו]</small> בהתנצלות: <strong>האי</strong> <small>[זה]</small> ש<strong>לא אמטאי למר אגר ביתא</strong> <small>[הבאתי לאדוני</small> את <small>שכר הבית]</small> <strong>עד האידנא</strong> <small>[עכשיו]</small> משום ש<strong>סתם משכנתא</strong> היא לתקופה של <strong>שתא</strong> <small>[שנה],</small> <strong>אי בעי</strong> <small>[</small>ו<small>אם היה רוצה]</small> אותו <strong>גוי לסלקי</strong> <small>[לסלקני]</small> ממנו <strong>לא הוה מצי מסלק לי</strong> <small>[לא היה יכול לסלק</small> אותי<small>],</small> ואם כן, במובן מסויים היה הבית כל אותה שנה ברשותי, ורק עכשיו עבר לגמרי לרשות רבא, <strong>השתא לשקול מר אגר ביתא</strong> <small>[עכשיו יקח אדוני את שכר הבית].</small>
 <strong>אמר ליה</strong> <small>[לו]</small> רבא: <strong>אי הוה ידענא דהוה</strong> <small>[אם הייתי יודע ש</small>בית זה <small>היה]</small> <strong>ממושכן ליה למר</strong> <small>[לו לאדוני]</small> <strong>לא הוה זביננא ליה</strong> <small>[הייתי קונה אותו]</small> כלל. <strong>השתא</strong> <small>[עכשיו,</small> לפיכך<small>]</small> <strong>כדיניהם</strong> של הגויים <strong>עבדינן לך</strong> <small>[אעשה,</small> אנהג <small>בך],</small> שהרי אני בא במקום הגוי כאן, ובדיניהם <strong>כל אימת</strong> <small>[מתי],</small> כל זמן ש<strong>לא</strong> יכול הלווה <strong>מסלקי בזוזי</strong> <small>לסלק</small> את המלוה <small>בכסף]</small> הוא גם <strong>לא שקיל אגר ביתא</strong> <small>[</small><small>לוקח ממנו שכר הבית],</small> שהרי אין הגויים נמנעים מתשלום ריבית. ואם כן, <strong>אנא נמי</strong> <small>[אני גם כן]</small> <strong>לא שקילנא מינך אגר ביתא</strong> <small>[אקח ממך</small> את <small>שכר הבית]</small> <strong>עד דמסלקנא</strong> <small>[שאסלק]</small> <strong>לך בזוזי</strong> <small>[את הכספים]</small> שחייבים לך.
  מסופר, <strong>אמר ליה רבא מברניש לרב אשי: חזי מר רבנן דקא אכלי רביתא</strong> <small>[ראה אדוני את החכמים שאוכלים,</small> נהנים, <small>מריבית],</small> <strong>דיהבי זוזי אחמרא</strong> <small>[שנותנים</small> לאנשים <small>כסף</small> עבור <small>יין]</small> <strong>ב</strong>חודש <strong>תשרי ומבחרי לה</strong> <small>[ובוררים</small> להם <small>אותו]</small> אחר כך <strong>ב</strong>חודש <strong>טבת.</strong> שאם היו לוקחים מיד — שמא היה מחמיץ, ועכשיו בשכר הקדמת התשלום הם מובטחים ביין שלא החמיץ!
 <strong>אמר ליה</strong> <small>[לו]:</small> <strong>אינהו נמי, אחמרא קא יהבי, אחלא</strong> <small>[הם</small> מתחילה <small>גם כן על יין הם נתנו,</small> שילמו, ו<small>על חומץ</small><small>]</small> <strong>לא קא יהבי</strong> <small>[נתנו,</small> שילמו<small>],</small> <strong>מעיקרא דחמרא</strong> <small>[</small>ו<small>מתחילה</small> ומה שהיה <small>יין]</small> — <strong>חמרא</strong> <small>[יין</small> הוא<small>],</small> <strong>דחלא</strong> <small>[</small>ומה שהיה <small>חומץ]</small> — <strong>חלא</strong> <small>חומץ</small> הוא<small>],</small> אלא שלא ידעו ו<strong>ההיא שעתא</strong> <small>[ובאותה שעה]</small> <strong>הוא דקמבחרי</strong> <small>[ש</small>הם <small>בוחרים]</small> את היין שקנו בשעתו.
  מסופר:  <strong>רבינא הוה יהיב זוזי</strong> <small>[היה נותן,</small> משלם, <small>כסף]</small> מראש <strong>לבני אקרא</strong> <small>[מבצר]</small> <strong>שנוותא ושפכי ליה טפי כופיתא</strong> <small>[ו</small>היו <small>שופכים לו כד</small> אחד <small>יותר]</small> במתנה, אם כי לא היה כלל תנאי כזה ביניהם. <strong>אתא לקמיה</strong> <small>[בא לפני]</small> <strong>רב אשי</strong> לשאול אם יש בזה משום ריבית. <strong>אמר ליה</strong> <small>[לו]:</small> <strong>מי שרי</strong> <small>[האם מותר]</small> לעשות זאת? <strong>אמר ליה</strong> <small>[לו]:</small> <strong>אין, אחולי הוא דקא מחלי גבך</strong> <small>[כן, מחילה היא שהם מוחלים לך]</small> על מידה מדוייקת, כדי להיות ביחסים טובים ולא כתמורה בעד הקדמת התשלום.
 <strong>אמר ליה</strong> <small>[לו]</small> רבינא: <strong>הא ארעא לאו דידהו</strong> <small>[הרי הקרקע לא שלהם]</small> <strong>היא!</strong> שהם היו מעבדים שדותיהם של אנשים שעזבו את שדותיהם משום שלא יכלו לשלם מיסים, ואלה היו משלמים את מיסי הקרקע ומשתמשים בה. ונמצא שמחלו על דבר שאינו שלהם! <strong>אמר ליה</strong> <small>[לו]</small> רב אשי לא כן היא, <strong>ארעא לטסקא משעבדא</strong> <small>[הקרקע משועבדת</small> לתשלום <small>המסים]</small> למלכות. <strong>ומלכא</strong> <small>[המלך]</small> <strong>אמר: מאן דיהיב טסקא</strong> <small>[מי שנותן</small> את <small>המס]</small> — הוא <strong>ליכול ארעא</strong> <small>[יאכל</small> מפירות <small>הקרקע]</small> ולכן משלמי המיסים יש להם בעלות על היין מכוח דין המלכות.
 <strong>אמר ליה</strong> <small>[לו]</small> <strong>רב פפא לרבא: חזי מר הני רבנן דיהבי זוזי אכרגא דאינשי ומשעבדי בהו טפי</strong> <small>[ראה אדוני את החכמים הללו שנותנים את דמי הגולגולת של אנשים ומעבידים אותם</small> אחר כך <small>הרבה]</small> יותר מן התמורה הראויה עבור תשלום מס זה! <strong>אמר ליה</strong> <small>[לו]:</small> <strong>השתא איכו שכיבא</strong> <small>[אמר לו: עכשיו אילו הייתי מת]</small> <strong>לא אמרי לכו הא מילתא</strong> <small>[הייתי אומר לכם דבר זה],</small> כלומר, טוב עשית שהזכרת לי הלכה זו. <strong>הכי</strong> <small>[כך]</small> <strong>אמר רב ששת: מוהרקייהו דהני בטפסא דמלכא מנח</strong> <small>[כתב העבדות של</small> כל <small>אלה באוצרו של המלך מונח]</small> שכל בני המדינה נחשבים עבדיו, <strong>ומלכא</strong> <small>[והמלך]</small> <strong>אמר: מאן דלא יהיב כרגא לשתעביד למאן דיהיב כרגא</strong> <small>[מי שאיננו משלם דמי גולגולת שישתעבד למי שמשלם דמי גולגולת]</small> ומכוח דין המלכות יכולים הם לעבוד באלה כמה שירצו.
  מסופר:  <strong>רב סעורם אחוה</strong> <small>[אחיו]</small> של <strong>רבא הוה תקיף אינשי דלא מעלו ומעייל להו בגוהרקא</strong> <small>[רב סעורם אחיו של רבא היה תופס אנשים שאינם הגונים ומכניס אותם לשאת את אפיריונו]</small> של <strong>רבא.</strong> <strong>אמר ליה</strong> <small>[לו]</small> <strong>רבא: שפיר קא עבדת</strong> <small>[יפה עשית],</small> <strong>דתנינא</strong> <small>[ש</small>כן <small>שנינו]:</small> <strong>ראית</strong> אדם מישראל <strong>שאינו נוהג כשורה, מנין שאתה רשאי להשתעבד בו</strong> — <strong>תלמוד לומר: "לעולם בהם תעבדו ובאחיכם"</strong> (ויקרא כה, מו) — שאף באחיכם מותר לפעמים לנהוג כבעבדים. <strong>יכול אפילו נוהג כשורה</strong> יעשו לו כן — <strong>תלמוד לומר</strong> הפסוק בשלמותו: <strong>"ובאחיכם בני ישראל איש באחיו</strong> לא תרדה בו בפרך
 <strong>"</strong>(שם). <strong>אמר רב חמא: האי מאן דיהיב זוזי לחבריה למיזבן ליה חמרא</strong> <small>[מי שנותן כסף לחבירו לקנות לו יין]</small> <strong>ופשע</strong> <small>[והתרשל]</small> אותו אדם <strong>ולא זבין ליה</strong> <small>[קנה לו]</small> — <strong>משלם ליה</strong> <small>[לו]</small> <strong>כדקא אזיל אפרוותא</strong> <small>[כמו שהולך,</small> נמכר היין <small>בנמל]</small> של <strong>זולשפט</strong> ששם היה שוק היינות הגדול, ולפי המחיר שם יקנה לו יין, אפילו המחיר יותר על מה שנתן לו בשעתו.
 <strong>אמר אמימר: אמריתא לשמעתא קמיה</strong> <small>[אמרתי את השמועה,</small> ההלכה <small>הזו לפני]</small> <strong>רב זביד מנהרדעא,</strong> ומששמעה <strong>אמר</strong> לי: <strong>כי קאמר</strong> <small>[כאשר אמר]</small> <strong>רב חמא</strong> — <strong>הני מילי</strong> <small>[דברים אלה</small> אמורים<small>]</small> דווקא כשאמר לו קנה לי <strong>"יין" סתם</strong> ולא פירש איזה, <strong>אבל ב"יין זה",</strong> שפירש מין היין שרוצה בו — <strong>לא</strong> אמר, ואינו חייב לקנות ביותר, כי <strong>מי יימר דמזבני ליה ניהליה</strong> <small>[מי אמר שימכרו לו אותו]?</small> ונמצא שמתחילה לא היה קנין ברור, וההתחייבות של המקבל היא רק להחזיר את הכסף, ובזה אין להוסיף על הסכום מפני הריבית.
 <strong>רב אשי אמר: אפילו</strong> אמר לו <strong>"יין סתם"</strong> — <strong>נמי</strong> <small>[גם כן]</small> <strong>לא</strong> חייב לקנות ביותר מכדי הסכום שנתן לו, <strong>מאי טעמא</strong> <small>[מה טעם]</small> הדבר — <strong>אסמכתא היא,</strong> שכל שפורע לו יותר מכפי שקיבל מתחילה — הרי הוא כהתחייבות לשלם קנס והיא אסמכתא, <strong>ואסמכתא לא קניא</strong> <small>[אינה קונה],</small> שאין קנין מועיל לגבי קבלת קנס על עצמו.
  ושואלים:  <strong>ולרב אשי מאי שנא מהא דתנן</strong> <small>[מה שונה</small> הדבר <small>ממה ששנינו</small> במשנה<small>]</small> לגבי חוזה שכירת קרקעות שכותב האריס: <strong>"אם אוביר,</strong> אשאיר את השדה בור <strong>ולא אעביד</strong> <small>[אעבד]</small> אותו <strong>אשלם במיטבא</strong> <small>[במיטב],</small> ונמצא שהאריס משלם על מה שהפסיד לבעלים בחוסר מעשה, ומדוע לא ישלם גם כן? ומשיבים: <strong>התם</strong> <small>[שם</small> בעיבוד השדה<small>]</small> הדבר <strong>בידו</strong> אם לעבוד או לא לעבוד,
## דף עד.
 <strong>הכא לאו</strong> <small>[כאן</small> הדבר <small>לא]</small> <strong>בידו</strong> לקנות, שמא לא ימכרו לו.
 <big>א</big> <strong>אמר רבא: הני בי תלתא דיהבי זוזי לחד למזבן להו מידי</strong> <small>[שלושה שנתנו כסף לאחד לקנות להם דבר</small> מה<small>]</small> <strong>וזבן לחד מינייהו</strong> <small>[וקנה לאחד מהם]</small> — <strong>זבן לכולהו</strong> <small>[קנה לכולם],</small> ואותו אדם אינו יכול לטעון שקנה רק עבורו, אלא יתחלקו כולם במה שקנה. ו<strong>לא אמרן</strong> <small>[אמרנו]</small> דבר זה <strong>אלא</strong> כש<strong>לא צר וחתים איניש איניש לחודיה</strong> <small>[אדם אדם,</small> כל אחד מהם, <small>לעצמו]</small> את כספיו, אלא נתנו כולם בצרור אחד. <strong>אבל</strong> אם <strong>צר וחתים איניש איניש לחודיה</strong> <small>[צרר וחתם אדם אדם לעצמו],</small> <strong>למאן דזבן</strong> <small>[למי שקנה]</small> — <strong>זבן</strong> <small>[קנה],</small> <strong>ולמאן</strong> <small>[ולמי]</small> ש<strong>לא זבן</strong> <small>[קנה]</small> — <strong>לא זבן</strong> <small>[קנה].</small>
 <strong>אמר רב פפי משמיה</strong> <small>[משמו]</small> של <strong>רבא: האי סיטומתא</strong> <small>[סימון זה]</small> — <strong>קניא</strong> <small>[קונה],</small> שהיו נותנים לעשות סימן על דברים שנמכרו, לומר שהם שייכים לו, ואף שלא שילם עדיין הרי זה קנין. ושואלים: <strong>למאי הלכתא</strong> <small>[למה,</small> לאיזו <small>הלכה]</small> כלומר, מה תוקפו של קנין זה? <strong>רב חביבא אמר: למקניא</strong> <small>[לקנות]</small> <strong>ממש,</strong> שהחפץ נחשב כשייך לקונה לכל דבר.
 <strong>רבנן אמרי</strong> <small>[</small>ו<small>חכמים אמרו]:</small> <strong>לקבולי עליה</strong> <small>[לקבל עליו]</small> קללת <strong>"מי שפרע",</strong> שאם חזר בו — הרי זה כמי שנתן דמים וחזר בו, שאין בית דין כופים אותו לגמור הקנין, אבל אומרים עליו קללת "מי שפרע".
  ומסכמים:  <strong>והלכתא</strong> <small>[והלכה</small> היא<small>]</small> שקנין סיטומתא הוא רק <strong>לקבולי עליה</strong> <small>[לקיבל עליו]</small> <strong>"מי שפרע".</strong> ומעירים: <strong>ו</strong>אולם <strong>באתרא דנהיגו למקני</strong> <small>[שנהגו לקנות]</small> <strong>ממש</strong> — <strong>קנו,</strong> שלענין זה הכל כמנהג המקום. 
 <big>ב</big> שנינו במשנה שאם <strong>היה הוא תחלה</strong> (ראשון) <strong>לקוצרים,</strong> פוסק עמו רק כאשר הדבר שמוכר כבר מוכן ממש למסירה. <strong>אמר רב:</strong> אם היה הדבר <strong>מחוסר</strong> רק <strong>שתים,</strong> שתי עבודות, עד לגמר מלאכתו — <strong>פוסק</strong> עמו, שהדבר נחשב כבר כגמור. אבל אם היה מחוסר <strong>שלש</strong> — <strong>אינו פוסק,</strong> שהדבר נחשב בלתי גמור עדיין, ויש בקביעת השער המוקדם חשש ריבית. <strong>ושמואל אמר:</strong> אם העבודות עד לגמר המלאכה הן עבודות הנעשות <strong>בידי אדם</strong> — <strong>אפילו</strong> מחוסר <strong>מאה</strong> מלאכות <strong>פוסק,</strong> אם היה הדבר תלוי <strong>בידי שמים</strong> — <strong>אפילו</strong> חסר מלאכה <strong>אחת אינו פוסק.</strong> ומעתה מביאים ראיות מן המשנה לכאן ולכאן.
 <strong>תנן</strong> <small>[שנינו</small> במשנה<small>]</small> ש<strong>פוסק עמו על הגדיש, והא</strong> <small>[והרי]</small> מן הגדיש עד לעשייתו גרעיני חיטה <strong>מחוסר</strong> עדיין <strong>משדא</strong> <small>[להטילו,</small> להניחו<small>]</small> <strong>בחמה למיבש ולמידש ומדרא</strong> <small>[ליבשו ולדוש ולזרות],</small> נמצא שמחוסר שלוש מלאכות, ובכל זאת פוסק! ומשיבים: <strong>כגון דשדא</strong> <small>[ש</small>כבר <small>הטילו,</small> הניחו<small>]</small> <strong>בחמה ויבש.</strong>
 ושואלים: <strong>ול</strong>שיטת <strong>שמואל,</strong> ש<strong>אמר:</strong> אם זו מלאכה העתידה להיעשות <strong>בידי שמים אפילו</strong> לא היתה חסרה אלא <strong>מלאכה</strong> <strong>אחת אינו פוסק, והא</strong> <small>[והרי]</small> <strong>מחוסר מידרא</strong> <small>[זריה],</small> ש<strong>בידי שמים היא,</strong> שהרי זורים רק כשיש רוח, ומשיבים: <strong>אפשר</strong> לזרות <strong>בנפוותא</strong> <small>[</small><small>בניפוח],</small> שאמנם עושים כך רק בשעת הדחק, אבל כיון שהדבר אפשרי בידי אדם — משום כך אין זה קרוי עוד בידי שמים.
 <big>ג</big> שנינו במשנה שפוסק <strong>על העביט של ענבים.</strong> ומקשים לשיטת רב: <strong>והא</strong> עדיין הוא <strong>מחוסר מכמר</strong> <small>[חימום</small> בערימה<small>],</small> <strong>ועיולי לבי מעצרתא,</strong> <strong>למידש</strong> <strong>ולמנגד</strong> <small>[והכנסה לגת,</small> ו<small>לדוש,</small> לסחוט<small>,</small> <small>ולמשוך],</small> להעביר את היין מן הגת אל הבור! ומשיבים: <strong>כדתני</strong> <small>[כפו ששנה]</small> <strong>ר' חייא</strong> בענין דומה, שלא שנה "על העביט" שהיא כלי שבו שמים פירות מיד לאחר הבציר אלא <strong>על הכומר של זיתים, הכא נמי</strong> <small>[כאן גם כן]</small> מדובר על <strong>הכומר של ענבים,</strong> כלומר, ערימת ענבים שכבר התחממו די הצורך.
  ושואלים:  <strong>והא מחוסרי תלת</strong> <small>[והרי</small> עדיין <small>מחוסרים שלוש</small> מלאכות<small>]!</small> ומשיבים; <strong>באתרא דההוא דזבין</strong> <small>[במקום שבו זה שקונה]</small> <strong>הוא</strong> זה <strong>דנגיד</strong> <small>[שמושך]</small> את היין לבור, ואם כן יש רק שתי מלאכות בדבר.
 <big>ד</big> שנינו במשנה <strong>ועל המעטן של זיתים.</strong> ומקשים לרב: <strong>והא</strong> <small>[והרי]</small> עדיין הוא <strong>מחוסר מכמר ועיולי לבי דפי למידש ולמנגד</strong> <small>[חימום</small> בערימה <small>והכנסה לבית הבד, ודישה,</small> סחיטה, <small>ומשיכת</small> השמן לבור<small>]!</small> ומשיבים: <strong>תני</strong> <small>[שנה]</small> <strong>ר' חייא</strong> בברייתא בנוסח אחר: <strong>על כומר של זיתים,</strong> כלומר, ערימת זיתים שנתחממו כבר. ושואלים: <strong>והא איכא תלת</strong> <small>[והרי</small> עדיין <small>יש</small> עוד <small>שלוש</small> מלאכות<small>]</small> — הכנסה, דישה ומשיכה! ומשיבים: <strong>באתרא דההוא דזבין ההוא מנגיד</strong> <small>[במקום ש</small>בו <small>זה שקונה הוא שמושך</small> את השמן<small>].</small>
 <big>ה</big> שנינו במשנה כי פוסקים על <strong>הביצים של יוצר.</strong> ושואלים לשיטת רב: <strong>אמאי</strong> <small>[מדוע]</small> יהא מותר? <strong>והא מחוסר לפופי</strong> <small>[גילגול</small> לפי מידה<small>],</small> <strong>ויבושי</strong> (יבוש), <strong>עיולי לאתונא למשרף</strong> <strong>ולמיפק</strong> <small>[הכנסה לכבשן לשרוף ולהוציא]!</small> ומשיבים: <strong>כגון דמלפפה ויבישו</strong> <small>[ש</small>כבר היו <small>מעוגלים ויבשים].</small> ושואלים עוד: <strong>והא איכא תלת</strong> <small>[והרי יש</small> עדיין <small>שלוש</small> מלאכות<small>]!</small> ומשיבים: <strong>באתרא דההוא דזבין</strong> <small>[במקום שזה שקונה]</small> <strong>הוא</strong> גם זה <strong>דמפיק</strong> <small>[שמוציא</small> מן הכבשן<small>].</small>
 <big>ו</big> שנינו <strong>ועל הסיד משישקענו בכבשן.</strong> ומקשים: <strong>והא</strong> <small>[והרי]</small> עדיין הוא <strong>מחוסר מקלה ואפוקי ומידק</strong> <small>[שריפה והוצאה וטחינה]!</small> ומשיבים: <strong>באתרא דההוא דזבין ההוא דייק</strong> <small>[במקום שבו הוא הקונה הוא הטוחן].</small> ושואלים: <strong>ול</strong>שיטת <strong>שמואל,</strong> ש<strong>אמר</strong> כי כל מלאכה שעתידה להיעשות <strong>בידי אדם</strong> — <strong>אפילו</strong> עדיין חסרות <strong>מאה</strong> מלאכות <strong>פוסק, למה לי משישקענו בכבשן?</strong> הלא גם קודם לכן מותר, כיון שהמלאכות הללו הן מלאכות הנעשות בידי אדם! ומשיבים: לשיטתו יש לתקן קצת בגרסה ו<strong>אימא</strong> <small>[אמור]</small> <strong>"משראוי לשקעו בכבשן".</strong> 
 <big>ז</big> שנינו במשנה שפוסקים <strong>על הביצים של יוצר. תנו רבנן</strong> <small>[שנו חכמים]:</small> <strong>אין פוסקים על הביצים של יוצר עד שיעשו,</strong> כלומר, שהחימר יהיה כבר בצורת כדורים מגובלים, אלו <strong>דברי ר' מאיר. אמר ר' יוסי: במה דברים אמורים</strong> — <strong>בעפר לבן</strong> שהוא חימר משובח שעושים ממנו כלי חרס מובחרים, <strong>אבל בעפר שחור</strong> (חימר פשוט וגולמי), <strong>כגון</strong> של <strong>כפר חנניא וחברותיה,</strong> או של <strong>כפר שיחין וחברותיה</strong> — <strong>פוסקין</strong> מיד. ומדוע — <strong>אף על פי שאין לזה יש לזה,</strong> שעפר שחור מצוי תמיד לכל.
  מסופר:  <strong>אמימר יהיב זוזי מכי מעיילי עפרא</strong> <small>[היה נותן כסף מזמן שהיו מכניסים</small> את <small>העפר,</small> החימר, בביתו<small>]</small> ולא קודם לכן. ושואלים: <strong>כמאן</strong> <small>[כ</small>שיטת <small>מי]</small> נהג? <strong>אי</strong> <small>[אם]</small> <strong>כ</strong>שיטת <strong>ר' מאיר</strong> נהג — <strong>האמר</strong> <small>[הרי אמר]</small> <strong>עד שיעשו</strong> ודי בכך. <strong>ואי</strong> <small>[ואם]</small> <strong>כ</strong>שיטת <strong>ר' יוסי</strong> נהג — <strong>האמר</strong> <small>[הרי אמר]</small> יתירה מזו: <strong>אף על פי שאין לזה יש לזה!</strong> ומשיבים: <strong>לעולם</strong> פסק <strong>כ</strong>שיטת <strong>ר' יוסי, ו</strong>אולם <strong>באתריה</strong> <small>[במקומו]</small> של <strong>אמימר עשיק עפרא</strong> <small>[</small>היה <small>העפר נדיר],</small> שאפילו עפר (חימר) שחור לא היה מצוי, ולכן, <strong>אי דמעיילי עפרא סמכא דעתיה ויהיב להו זוזי</strong> <small>[אם מכניסים</small> את <small>העפר סומכת דעתו</small> על כך <small>ונותן להם כסף],</small> <strong>ואי</strong> <small>[ואם]</small> <strong>לא</strong> — <strong>לא סמכא דעתיה</strong> <small>[אין דעתו סומכת].</small>
 <big>ח</big> שנינו במשנה ש<strong>פוסק עמו על הזבל כל ימות השנה</strong> ור' יוסי מצריך שיהא לפחות זבל באשפתו, וחכמים מתירים. ועל כך שואלים: <strong>חכמים היינו</strong> <small>[הרי הם</small> זהים<small>]</small> לשיטת ה<strong>תנא קמא</strong> <small>[הראשון],</small> ומה טעם בחזרה על דברים שנאמרו? <strong>אמר רבא:</strong>
## דף עד:
 <strong>ימות הגשמים</strong> — <strong>איכא בינייהו</strong> <small>[יש ביניהם</small> הבדל למעשה<small>],</small> שלדעת תנא קמא כל ימות השנה ובכללם ימות הגשמים, ולדעת חכמים אינו כולל ימות הגשמים, שבהם אין הזבל מצוי.
 <big>א</big> שנינו במשנה: <strong>ופוסק עמו כשער הגבוה</strong> (הזול), שיכול לקבוע מחיר ולומר כי אם יוזל המחיר יקנה לפי השער הזול יותר.
  מסופר:  <strong>ההוא גברא דיהיב זוזי לנדוניא דבי חמוה</strong> <small>[אדם אחד שנתן כסף לנדוניה</small> בשביל <small>בית חמיו],</small> שחותנו המיועד עשאו שליח לקנות את התכשיטים שישמשו חלק מן הנדוניה, <strong>לסוף זל</strong> <small>[</small>ו<small>לבסוף הוזלה]</small> ה<strong>נדוניא,</strong> שירד המחיר של המתנות שקנה, ורצה אותו אדם לחזור בו מן הקניה. <strong>אתו לקמיה</strong> <small>[באו לפני]</small> <strong>רב פפא</strong> להתדיין. <strong>אמר ליה</strong> <small>[לו]:</small> <strong>אי</strong> <small>[אם]</small> <strong>פסקת עמו כשער הגבוה</strong> — <strong>שקיל כהשתא</strong> <small>[קח כמו</small> המחיר <small>עכשיו]</small> שהרי התנית על המחיר הזול ביותר. <strong>ואי</strong> <small>[ואם]</small> <strong>לא</strong> — <strong>שקיל כי מעיקרא</strong> <small>[קח כמו מתחילה]</small> ובאותו מחיר שקבעת.
 <strong>אמרו ליה רבנן</strong> <small>[לו חכמים]</small> <strong>לרב פפא: ואי</strong> <small>[ואם]</small> <strong>לא</strong> — <strong>פסק שקיל כמעיקרא</strong> <small>[יקח כמתחילה]?</small> הלא <strong>מעות נינהו</strong> <small>[הם],</small> שנתן <strong>ומעות</strong> בלבד <strong>לא קנו! אמר להו</strong> <small>[להם]:</small> אף אני לא התכוונתי שהקנין גמור, אלא <strong>אנא נמי לקבולי עליה</strong> <small>[אני גם כן לקבל עליו]</small> קללת <strong>"מי שפרע" קא אמינא</strong> <small>[הוא</small> ש<small>אמרתי].</small> <strong>אי</strong> <small>[אם]</small> <strong>פסק כשער הגבוה</strong> הצדק עם הקונה, ואם כן ה<strong>מוכר קא הדר ביה</strong> <small>[הוא</small> ש<small>חוזר בו]</small> מן העיסקה, ולכן <strong>מקבל עליה</strong> <small>[יקבל עליו]</small> ה<strong>מוכר "מי שפרע", אי</strong> <small>[אם]</small> <strong>לא פסק</strong> <small>[פסק]</small> — ה<strong>לוקח קא הדר ביה</strong> <small>[הוא</small> זה ש<small>חוזר בו]</small> ולכן מקבל עליו ה<strong>לוקח "מי שפרע".</strong>
 <strong>אמר ליה</strong> <small>[לו]</small> <strong>רבינא לרב פפא: וממאי</strong> <small>[וממה,</small> מהיכן<small>]</small> יודע אתה <strong>דרבנן</strong> <small>[ש</small>כשיטת <small>חכמים]</small> <strong>היא</strong> אותם <strong>דפליגי עליה</strong> <small>[שחלוקים עליו]</small> על שיטת <strong>ר' שמעון</strong> <strong>דאמרי</strong> <small>[שאומרים]</small> <strong>מעות לא קנו, ואפילו הכי</strong> <small>[כך]</small> מסכימים הם: <strong>אי</strong> <small>[אם]</small> <strong>פסק כשער הגבוה</strong> — <strong>שקיל כדהשתא</strong> <small>[לוקח כמו</small> השער של <small>עכשיו],</small> <strong>אי</strong> <small>[אם]</small> <strong>לא פסק</strong> — <strong>שקיל כדמעיקרא</strong> <small>[לוקח כמו מתחילה],</small>
 <strong>דלמא</strong> <small>[שמא]</small> כשיטת <strong>ר' שמעון היא,</strong> ש<strong>אמר מעות קונות</strong> קנין גמור, ואז פשוט <strong>וכי</strong> <small>[וכאשר]</small> <strong>פסק כשער הגבוה</strong> — <strong>שקיל כי השתא</strong> <small>[לוקח כמו עכשיו],</small> <strong>אי</strong> <small>[אם]</small> <strong>לא פסק</strong> — <strong>שקיל כמעיקרא</strong> <small>[לוקח כמו מתחילה]</small> וטעמו אינו משום שפסק מראש אלא <strong>משום דקני להו זוזי</strong> <small>[שקנה להם הכסף].</small> <strong>אבל לרבנן</strong> <small>[ל</small>שיטת <small>חכמים],</small> <strong>בין</strong> ש<strong>פסק בין</strong> ש<strong>לא פסק</strong> — <strong>שקיל כי השתא</strong> <small>[לוקח כמו עכשיו],</small> <strong>דדעתיה דאיניש אתרעא זילא</strong> <small>[שדעתו של אדם על השער הזול],</small> וכיון שאין הוכחה בדבר ראוי היה ללכת בעקביות אחר שיטת חכמים!
 <strong>אמר ליה</strong> <small>[לו]:</small> <strong>אימור</strong> <small>[אמור]</small> ש<strong>אמר ר' שמעון בחד תרעא</strong> <small>[בשער אחד],</small> כלומר, שלא השתנה המחיר בינתים, שאז הכסף גומר את הקנין, ואולם <strong>בתרי תרעי מי</strong> <small>[בשני שערים האם]</small> <strong>אמר?</strong> ודאי גם הוא יודה שיכול לחזור בו כשנשתנה השער. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שאף לדעת ר' שמעון יש אפשרות של חזרה, אם כן <strong>"מי שפרע" בלוקח</strong> — <strong>לר' שמעון לית ליה</strong> <small>[אין לו]</small> כלל, כיון שנתן כסף אינו יכול להתחרט!
 <strong>וכי תימא</strong> <small>[ואם תאמר]:</small> <strong>הכי נמי</strong> <small>[כך הוא גם כן],</small> שבאמת אינו סובר שיש "מי שפרע" בזה, <strong>והתניא</strong> <small>[והרי שנינו</small> בברייתא<small>]:</small> <strong>מכל מקום כך הלכה, אבל אמרו חכמים "מי שפרע" וכו'.</strong>
 ונברר: <strong>מאי</strong> <small>[מה</small> פירוש<small>]</small> <strong>מכל מקום? לאו</strong> <small>[האם לא]</small> ש<strong>לא שנא</strong> <small>[שונה]</small> אם היה זה <strong>לוקח ולא שנא</strong> <small>[שונה]</small> אם היה זה <strong>מוכר</strong> <strong>מקבל עליו</strong> קללת <strong>"מי שפרע"? אלא,</strong> בהכרח יש לומר: <strong>כי קאמר</strong> <small>[כאשר אמר]</small> <strong>ר' שמעון</strong> שכסף קונה — הרי זה <strong>בחד תרעא</strong> <small>[בשער אחד],</small> ואולם <strong>בתרי תרעי</strong> <small>[בשני שערים]</small> כשהשתנה השער <strong>לא אמר.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: ותיפוק ליה</strong> <small>[ותצא לו]</small> לרב פפא הלכה זו מטעם פשוט יותר: ש<strong>שליח שוייה מעיקרא</strong> <small>[עשה אותו מתחילה],</small> וכיון שהיה חתן זה שליח בלבד, יכול החותן־המשלח לומר לו: לא שלחתיך על מנת לקלקל, ובטלה שליחותך, וממילא בטל גם המקח! <strong>אמר ליה</strong> <small>[לו]:</small> כאן מדובר כשלא עשאו החותן שליח ממש, אלא <strong>בתגרא דזבין ומזבין</strong> <small>[בתגר שקונה ומוכר],</small> וכיון שידע בו שעשה מסחר מובן שלא תמיד ירויח במסחרו, ועל דעת כן עשה.
 <big>ב משנה</big> <strong>מלוה אדם את אריסיו חטין בחטין</strong> לשם <strong>זרע</strong> ובשעת הקציר יוסיפו לו האריסים על חלקו גם את התבואה שהלוה להם, באותה כמות. <strong>אבל לא</strong> ילוה חיטים <strong>לאכול</strong> שיש בכך חשש ריבית, שמא יעלה המחיר. והוצרכו חכמים לומר הלכה זו כיון <strong>שהיה רבן גמליאל מלוה את אריסיו חטין בחטין לזרע, ביוקר והוזלו, או בזול והוקרו</strong> — היה <strong>נוטל מהן</strong> תמיד <strong>כשער הזול.</strong> ובאו חכמים ללמד ש<strong>לא</strong> עשה כן <strong>מפני שהלכה כן, אלא שרצה להחמיר על עצמו.</strong> 
 <big>ב גמרא</big> <strong>תנו רבנן</strong> <small>[שנו חכמים]:</small> <strong>מלוה אדם את אריסיו חטים בחטים לזרע. במה דברים אמורים</strong> — <strong>שלא ירד</strong> עדיין האריס לשדה להתחיל לעבדו, <strong>אבל</strong> אם <strong>ירד</strong> כבר — <strong>אסור.</strong> ושואלים: <strong>מאי שנא</strong> <small>[במה שונה]</small> ה<strong>תנא דידן דלא קא מפליג</strong> <small>[שלנו</small> במשנתנו <small>שאינו מחלק]</small> <strong>בין ירד ובין לא ירד, ומאי שנא</strong> <small>[במה שונה]</small> ה<strong>תנא ברא דקא מפליג</strong> <small>[החיצון,</small> של הברייתא, <small>שמחלק]</small> <strong>בין ירד ובין לא ירד?</strong>
 <strong>אמר רבא: ר' אידי אסברה ניהלי</strong> <small>[הסביר לי]</small> את הדבר: <strong>באתרא</strong> <small>[במקום]</small> של ה<strong>תנא דידן</strong> <small>[שלנו]</small> <strong>אריסא יהיב ביזרא</strong> <small>[האריס</small> הוא שנוהג <small>לתת</small> את <small>הזרעים</small> משלו<small>]</small> ולכן, <strong>בין ירד ובין לא ירד</strong> — <strong>כמה</strong> (כל עוד) ש<strong>לא יהיב ביזרא מצי מסליק ליה</strong> <small>[נתן</small> האריס <small>את הזרע</small> בשדה <small>יכול</small> המשכיר <small>לסלק אותו</small> מן השדה<small>]</small> ולכן כשנותן לו זרע הריהו גומר בכך את עיסקת האריסות, <strong>וכי קא נחית</strong> <small>[וכאשר הוא יורד]</small> לשדה — <strong>לבציר מהכי קא נחית</strong> <small>[</small><small>לפחות מזה הוא יורד],</small> שיפחית מחלקו ביבול ויתן למשכיר את זרעיו.
  ואילו <strong>באתרא</strong> <small>[במקום]</small> של ה<strong>תנא ברא מרי ארעא יהיב ביזרא</strong> <small>[החיצון בעל הקרקע</small> הוא ש<small>נותן</small> את <small>הזרעים]</small> <strong>אי</strong> <small>[אם]</small> <strong>לא ירד</strong> עדיין <strong>דמצי מסליק ליה</strong> <small>[יכול</small> המחכיר <small>לסלק אותו]</small> כיון שנתן לו זרעים, <strong>כי קא נחית</strong> <small>[אם כאשר הוא יורד]</small> — <strong>לבציר מהכי קא נחית</strong> <small>[לפחות מזה הוא יורד],</small> אבל <strong>אי</strong> <small>[אם]</small> <strong>ירד דלא מצי מסליק ליה</strong> <small>[שאינו יכול לסלק אותו עוד]</small> — הרי זה <strong>אסור.</strong> שכיון שקיבל על עצמו לרדת לשדה ולעבדו מראש בלא קבלת זרעים מבעל השדה נמצא שזרעים אלה הם כהלוואה.
 <big>ד</big> <strong>תנו רבנן</strong> <small>[שנו חכמים]:</small> <strong>אומר אדם לחבירו:</strong>
## דף עה.
 <strong>הלויני כור חטין וקוצץ לו דמים,</strong> שקובע מה מחיר כור חיטים באותה שעה, <strong>הוזלו</strong> החיטים בשעת התשלום — <strong>נותן לו חטים, הוקרו</strong> — <strong>נותן דמיהם</strong> כפי שקצץ ולא יותר.
  ותוהים: מדוע משהוזלו החיטים ישלם לו בחיטים שערכן פחות מן ההלוואה?  <strong>והלא קצץ</strong> סכום מסויים בשעת ההלוואה, ונמצא שסכום זה חייב לו, ואין זו ריבית! <strong>אמר רב ששת: הכי קאמר</strong> <small>[כך אמר,</small> כך יש להבין<small>].</small> <strong>אם לא קצץ</strong> אלא הלוה חיטים, אם <strong>הוזלו</strong> — <strong>נוטל חטיו,</strong> שהרי לא נדברו שישלם לפי הערך בשעת הנתינה. אם <strong>הוקרו</strong> — <strong>נותן דמיהם</strong> כדי שלא ישלם ריבית.
 <big>א משנה</big> <strong>לא יאמר אדם לחבירו: הלויני כור חטין ואני אתן לך</strong> אותו בשעת ה<strong>גורן,</strong> שמא יעלו מחירי החטים, וכשיחזיר לו כור חטה בשעת הגורן — מחזיר יותר משלוה, ונמצא לווה בריבית. <strong>אבל אומר לו: הלויני</strong> לזמן קצר, כגון <strong>עד שיבא בני או עד שאמצא מפתח</strong> — שכאן אין לחשוש לשינוי מחירים. <strong>והלל אוסר</strong> אפילו במקרה זה. <strong>וכן היה הלל אומר: לא תלוה אשה ככר לחברתה עד שתעשיה דמים,</strong> כלומר, עד שתקצוב מה מחיר ככר זו, <strong>שמא יוקרו</strong> ה<strong>חטין,</strong> שעד שתחזירנה לחברתה יתייקר מחיר ככר לחם, <strong>ונמצאו באות לידי</strong> איסור <strong>רבית.</strong> 
 <big>ב גמרא</big> <strong>אמר רב הונא:</strong> מי ש<strong>יש לו סאה</strong> בעין — <strong>לוה סאה,</strong> שכיון שיש סאה ברשותו ויכול להחזירה מיד — יכול ללוות סאה אחרת. יש לו <strong>סאתים</strong> — <strong>לוה סאתים. ר' יצחק אומר: אפילו יש לו סאה</strong> אחת בלבד — <strong>לוה עליה כמה כורין,</strong> שכיון שיכול להחזיר משהו מיד, אין ריבית באותה שעה, וכיון שכל האיסור איננו אלא מפני חשש ריבית, אין אנו אוסרים כשאין כל ההלוואה בחשש זה.
  ומעירים:  <strong>תני</strong> <small>[שנה]</small> <strong>ר' חייא</strong> את הברייתא הבאה <strong>לסיועיה</strong> <small>[לסייע לו]</small> <strong>לר' יצחק: טיפת יין אין לו, טיפת שמן אין לו</strong> — אינו יכול ללוות סאה בסאה, ומכאן נלמד: <strong>הא</strong> <small>[הרי]</small> אם <strong>יש לו</strong> — <strong>לוה עליה כמה</strong> וכמה <strong>טיפין,</strong> שוודאי אין מסתבר שבאו להתיר ללוות רק טיפה אחת.
 <big>ג</big> שנינו במשנה ש<strong>הלל אוסר</strong> אפילו אם הלווה לו בדרך זו לזמן קצר מאד. <strong>אמר רב נחמן אמר שמואל: הלכה כדברי הלל.</strong> ומעירים: <strong>ולית הלכתא כוותיה</strong> <small>[ואין הלכה כמותו],</small> כשמואל.
 <big>ד</big> עוד שנינו במשנה, <strong>וכן היה הלל אומר: לא תלוה אשה</strong> אף ככר לחם בלא לקצוב בשעת ההלוואה את מחירה, שמא תבוא לידי ריבית. <strong>אמר רב יהודה אמר שמואל: זו דברי הלל, אבל חכמים אומרים: לוים</strong> מיני מאכל <strong>סתם ופורעים סתם,</strong> כי כאשר אין מדקדקים בחשבונות אין חוששים לדברי הלל.
 <strong>ואמר רב יהודה אמר שמואל: בני חבורה ה</strong>אוכלים בצוותא ו<strong>מקפידין זה על זה,</strong> שכל אחד ישלם בדיוק וללא ויתור מחלקו, אם אוכלים יחד בשבת <strong>עוברין משום מדה, ומשום משקל, ומשום מנין</strong> שאסור לעשותם בשבת, <strong>ומשום לוין ופורעין ביום טוב, וכדברי הלל אף משום רבית.</strong>
 <strong>ואמר רב יהודה אמר שמואל: תלמידי חכמים מותרים ללוות זה מזה ברבית.</strong> ומסבירים: <strong>מאי טעמא</strong> <small>[מה הטעם]</small> — הלא <strong>מידע ידעי</strong> <small>[יודעים הם]</small> ש<strong>רבית אסורה,</strong> ואין מתכוונים ממש לעיסקה מסחרית, אלא מראש ומדעת הם מוחלים, <strong>ומתנה הוא דיהבו אהדדי</strong> <small>[היא ש</small>הם <small>נותנים זה לזה].</small> וכיוצא בזה מסופר: <strong>אמר ליה</strong> <small>[לו]</small> <strong>שמואל לאבוה בר איהי: הלויני מאה פלפלין במאה ועשרין פלפלין</strong> שאתן לך לאחר זמן <strong>ו</strong>דע כי דבר זה <strong>אריך</strong> <small>[הגון,</small> ראוי<small>],</small> לפי שמראש מכוון הוא לשם מתנה.
  כעין זה <strong>אמר רב יהודה אמר רב: מותר לו לאדם להלוות בניו ובני ביתו ברבית, כדי להטעימן טעם רבית,</strong> שידעו כמה גדלה הריבית וכמה קשה לשלם — שלא יבואו ללוות בריבית. ומעירים: <strong>ולאו מילתא היא</strong> <small>[ואין זה דבר</small> ראוי<small>]</small> <strong>משום דאתי למיסרך</strong> <small>[שעלול להתרגל]</small> בענין זה של הלוואה בריבית. וימשיכו לעשותו גם עם אחרים, כשאין בכך כל היתר.
 <big>ד משנה</big> <strong>אומר אדם לחבירו: נכש</strong> (הוצא את עשבי הבר) <strong>עמי</strong> עכשיו בשדה שלי, ואני <strong>אנכש עמך</strong> ליום אחר, <strong>עדור עמי ואעדור עמך.</strong> אבל <strong>לא יאמר לו: נכש עמי</strong> היום <strong>ואעדור עמך</strong> מחר, או <strong>עדור עמי</strong> היום <strong>ואנכש עמך</strong> מחר, שכיון שאין המלאכות שוות — יתכן שהחבר יצטרך לעבוד יותר משעבדו עבורו, ונמצא כאן מעין ריבית של תוספת מלאכה.
## דף עה:
 <strong>כל ימי גריד</strong> (ימי היובש) — שיעורם <strong>אחד.</strong> שמי שהסכים לעבוד יום תמורת יום מחשיבים אנו את ימי הגריד כאילו היו באותו אורך בדיוק (למרות ההבדל הקטן בין יום ליום), וכן <strong>כל ימי רביעה</strong> נחשבים לתקופה <strong>אחת,</strong> אבל <strong>לא יאמר לו: חרוש עמי בגריד ואני אחרוש עמך ברביעה</strong> וכיוצא בזה.
 <big>א</big> ולענין הגדרת תחומה של ריבית: <strong>רבן גמליאל אומר: יש רבית מוקדמת ויש רבית מאוחרת,</strong> ושתיהן אסורות. <strong>כיצד? נתן עיניו ללוות הימנו</strong> (ממנו), שרצונו ללוות מחבירו, <strong>והוא משלח לו</strong> כסף או מתנה <strong>ואומר:</strong> הריני נותן לך מתנה זו <strong>בשביל שתלוני</strong> — <strong>זו היא רבית מוקדמת,</strong> שהרי משלם לו יותר על ההלוואה אף כי עדיין לא לוה. וכן אם <strong>לוה הימנו והחזיר לו את מעותיו, והוא משלח לו</strong> אחר כך מתנה <strong>ואומר: בשביל מעותיך שהיו בטילות</strong> מלהרויח עבורך והיו <strong>אצלי</strong> — <strong>זו היא רבית מאוחרת.</strong>
 <strong>ר' שמעון אומר: יש רבית</strong> לא רק בכסף ושווה כסף, אלא גם ב<strong>דברים.</strong> וכגון: <strong>לא יאמר לו</strong> הלווה למלוה <strong>"דע כי בא איש פלוני ממקום פלוני"</strong> כשהוא יודע שהמלוה היה מעונין בידיעה זו, שכיון שמתכוון לעשות הנאה למלווה, ונמצא כמשלם לו תמורה נוספת על הכסף שהלווהו, ויש בכך משום ריבית.
 <big>ב</big> <strong>ואלו עוברין</strong> במצוות <strong>"לא תעשה"</strong> שבריבית: <strong>המלוה, והלוה, והערב</strong> על שטר זה, <strong>והעדים. וחכמים אומרים: אף הסופר</strong> הכותב את השטר. משום איסורים אלה <strong>עוברים</strong> המשתתפים בהלוואה, כל אחד לפי עניינו <strong>משום</strong> "את כספך <strong>לא תתן</strong> לו בנשך" (ויקרא כה, לז), <strong>ומשום "אל תקח מאתו</strong> נשך ותרבית<strong>"</strong> (שם לו), <strong>ומשום "לא תהיה לו כנשה"</strong> (שמות כב, כד), <strong>ומשום "לא תשימון עליו נשך"</strong> (שם), <strong>ומשום "ולפני עור לא תתן מכשל ויראת מאלהיך אני ה'"</strong> (ויקרא יט, יד).
 <big>ג גמרא</big> <strong>תניא</strong> <small>[שנויה</small> ברייתא<small>],</small> <strong>ר' שמעון בן יוחי אומר: מנין לנושה בחבירו מנה, ואינו רגיל</strong> בדרך כלל <strong>להקדים לו שלום</strong> למלוה, <strong>שאסור</strong> לאחר ההלוואה <strong>להקדים לו שלום</strong> — <strong>תלמוד לומר: "נשך כל דבר אשר ישך"</strong> (דברים כג, כ) — לומר: <strong>אפילו דיבור</strong> ("דבר") <strong>אסור,</strong> שגם הוא יש בו משום ריבית.
 <big>ד</big> שנינו במשנה: <strong>ואלו עוברין</strong> משום ריבית, ורשימה של לאוין האמורים בענין זה. <strong>אמר אביי: מלוה</strong> בריבית <strong>עובר בכולן,</strong> בכל מצוות לא תעשה הללו. <strong>לוה עובר משום "לא תשיך לאחיך"</strong> (שם), שהרי הוא מסייע לאחיו לנשוך. והוא המשיך: ועוברים משום <strong>"ולאחיך לא תשיך"</strong> (שם כא), ומשום <strong>"ולפני עור לא תתן מכשל"</strong> (ויקרא יט, יד), ה<strong>ערב והעדים אין עוברין אלא משום "לא תשימון עליו נשך".</strong>
 <strong>תניא, ר' שמעון אומר: מלוי</strong> ב<strong>רבית יותר ממה שמרויחים</strong> — <strong>מפסידים,</strong> שהרי לבסוף ייענשו בידי שמים. <strong>ולא עוד אלא</strong> שבעשיית הלוואה כזו יש משום חילול השם <strong>שמשימים משה רבינו חכם ותורתו אמת.</strong> כלומר, אמר בלשון נקיה וכוונתו שבמעשיהם שמים הם ללעג את משה ותורת משה, ואומרים: <strong>אילו היה יודע משה רבינו שיהיה ריוח בדבר לא היה כותבו,</strong> שיש איסור בכך, ונמצא שלא רק שעברו על המצוה אלא אף זלזלו בתורה. ועוד מביאים דברים אחדים בענין ההלוואות בכלל.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: מנין לנושה בחבירו מנה, ויודע שאין לו</strong> לחבר לשלם <strong>שאסור לעבור לפניו</strong> שלא יתבייש ולא יצטער החבר — <strong>תלמוד לומר: "לא תהיה לו כנשה"</strong> (שמות כב, כד), שגם אם אינו נושה ותובע — הריהו כנושה, ומצער אותו.
 <strong>ור' אמי ור' אסי דאמרי תרוייהו</strong> <small>[שאמרו שניהם]:</small> מי שמצער את חבירו הרי זה <strong>כאילו דנו בשני דינין,</strong> בשני מיני יסורים, <strong>שנאמר: "הרכבת אנוש לראשנו באנו באש ובמים"</strong> (תהילים סו, יא), שאם נעשה לו כנושה הרי זה כאילו מביאו באש ובמים.
 <strong>אמר רב יהודה אמר רב: כל מי שיש לו מעות ומלוה אותן שלא בעדים</strong> — <strong>עובר משום "ולפני עור לא תתן מכשל"</strong> (ויקרא יט, יד), שעלול להגרם מכשול בדבר שמא יתפתה אותו אדם ולא ירצה לפרוע. <strong>וריש לקיש אמר: גורם קללה לעצמו, שנאמר: "תאלמנה שפתי שקר הדברות על צדיק עתק</strong> בגאוה ובוז
 <strong>"</strong>(תהלים לא, יט), שהרי כשיבוא המלוה לתבוע, ולא תהיה בידו ראיה, יאמרו הבריות שהעליל לחינם על אחר, ונמצא שהביא קללה על עצמו מידי הבריות. אגב כך מספרים, <strong>אמרו ליה רבנן</strong> <small>[לו חכמים]</small> <strong>לרב אשי: קא מקיים רבינא</strong> את <strong>כל מה דאמור רבנן</strong> <small>[שאמרו חכמים]</small> דבר קטן ודבר גדול. רצה רב אשי לנסותו, <strong>שלח ליה</strong> <small>[לו]</small> שליח <strong>בהדי פניא דמעלי שבתא</strong> <small>[סמוך לערב של יום ששי]</small> קרוב לשבת, בשעה שהכל טרודים, לומר לו: <strong>לישדר</strong> <small>[ישלח]</small> <strong>לי מר</strong> <small>[אדוני]</small> <strong>עשרה זוזי</strong> <small>[זוזים]</small> בהלוואה <strong>דאתרמי</strong> <small>[שהזדמנה]</small> <strong>לי קטינא דארעא למזבן</strong> <small>[</small>חלקה <small>קטנה של קרקע לקנות]</small> ואני זקוק לכסף. <strong>שלח ליה</strong> <small>[לו]:</small> <strong>ניתי מר סהדי ונכתב כתבא</strong> <small>[שיביא אדוני עדים ושיכתוב כתב],</small> שטר על ההלוואה הזאת. <strong>שלח ליה</strong> <small>[לו]</small> רב אשי: <strong>אפילו אנא נמי</strong> <small>[אני גם כן]?!</small> האם גם בי אתה חושד שלא אשלם? <strong>שלח ליה</strong> <small>[לו]:</small> <strong>כל שכן מר דטריד בגירסיה משתלי</strong> <small>[אדוני ש</small>הוא <small>טרוד בלימודו</small> ועלול באמת <small>לשכוח]</small> ונמצא אני <strong>גורם קללה לעצמי.</strong>
 בדומה לזה <strong>תנו רבנן</strong> <small>[שנו חכמים]:</small> <strong>שלשה צועקין ואינן נענין</strong> כיון שהם גרמו לעצמם, <strong>ואלו הן: מי שיש לו מעות ומלוה אותן שלא בעדים, והקונה אדון לעצמו, ומי שאשתו מושלת עליו.</strong>
 ומסבירים: <strong>קונה אדון לעצמו מאי היא</strong> <small>[מה הוא</small> מה עניינו<small>]?</small> <strong>איכא דאמרי</strong> <small>[יש אומרים]:</small> <strong>תולה נכסיו בגוי,</strong> שלעיתים רצונו להשתמט ואומר על נכסיו שהם של גוי, ומזדמן שהגוי משתמש בהודעה זו, ובא ולוקח את נכסיו. <strong>איכא דאמרי</strong> <small>[יש אומרים]</small> שהכוונה היא לזה <strong>הכותב</strong> (נותן במתנה) <strong>נכסיו לבניו בחייו,</strong> שעושה אותם אדונים עליו, ו<strong>איכא דאמרי</strong> <small>[ויש אומרים]:</small> <strong>דביש ליה בהא מתא ולא אזיל למתא אחריתא</strong> <small>[מי שרע לו בעיר זו ואינו הולך לעיר אחרת]</small> שנמצא שהוא גרם לעצמו את הצרה.
 
 <big>א משנה</big> <strong>השוכר את האומנין והטעו זה את זה</strong> — <strong>אין להם זה על זה אלא תרעומות,</strong> ואולם אין כאן מקום לגבות כספים על הנזקים שנגרמו. אבל אם <strong>שכר את החמר ואת הקדר להביא פרייפרין</strong> (מוטות לאפיריון), או <strong>חלילים ל</strong>נגן לכבוד ה<strong>כלה או למת,</strong> או ששכר <strong>פועלין להעלות</strong> את <strong>פשתנו מן המשרה</strong> (המים שהפשתן שרוי בהם כשלב ראשון של עיבוד), <strong>ו</strong>כן <strong>כל דבר שאבד</strong> אם לא יעשוהו בזמנו, <strong>וחזרו בהן</strong> אלה, אם היה זה <strong>מקום שאין שם אדם</strong> אחר לעשות מלאכה זו — <strong>שוכר עליהן</strong> במקומם אנשים בשכר מרובה <strong>או מטען</strong> (מטעה ומרמה אותם) כדי שיחזרו לעבודה.
  ודין אחר: <strong>השוכר את האומנין</strong> לעשות מלאכה <strong>וחזרו בהן</strong> באמצע המלאכה — <strong>ידם על התחתונה,</strong> כלומר, הם יצטרכו לשלם באופן שלעולם לא יפסיד הוא בכך. 
## דף עו.
 <strong>אם בעל הבית חוזר בו</strong> — <strong>ידו על התחתונה.</strong> כלל הוא: <strong>כל המשנה</strong> דבר ממה שהסכים עליו מראש — <strong>ידו על התחתונה, וכל החוזר בו</strong> מן ההסכם — <strong>ידו על התחתונה.</strong> 
 <big>א גמרא</big> בתחילה מנסים לפרש את לשון המשנה "והטעו זה את זה". ומעירים: <strong>"חזרו זה בזה"</strong> <strong>לא קתני</strong> <small>[שנה],</small> משמע שאין הכוונה שבעל הבית או הפועלים חזרו בהן, <strong>אלא</strong> בהכרח יש להבין כי <strong>"הטעו זה את זה",</strong> משמעו: <strong>דאטעו</strong> <small>[שהטעו]</small> ה<strong>פועלים אהדדי</strong> <small>[זה את זה].</small> ושואלים: <strong>היכי דמי</strong> <small>[כיצד בדיוק הדבר]?</small> ומסבירים: כגון ש<strong>אמר ליה</strong> <small>[לו]</small> <strong>בעל הבית</strong> לפועל אחד: <strong>זיל, אוגר</strong> <small>[לך</small> ו<small>שכור]</small> <strong>לי פועלים,</strong> <strong>ואזל איהו ואטעינהו</strong> <small>[והלך הוא והטעה אותם,</small> את הפועלים<small>].</small>
 ושואלים: <strong>היכי דמי</strong> <small>[כיצד בדיוק]</small> הטעה אותם? <strong>אי</strong> <small>[אם]</small> ש<strong>אמר ליה</strong> <small>[לו]</small> <strong>בעל הבית</strong> שישכור פועלים <strong>בארבעה</strong> זוזים, <strong>ואזיל איהו</strong> <small>[והלך הוא]</small> השליח ו<strong>אמר להו</strong> <small>[להם]</small> שרוצה בעל הבית לתת להם <strong>ב</strong>שכרם <strong>תלתא</strong> <small>[שלושה]</small> ונשכרו בשלושה, <strong>תרעומת</strong> זו <strong>מאי עבידתיה</strong> <small>[מה מעשיה]?</small> הלא <strong>סבור וקביל</strong> <small>[סברו וקבלו]</small> לעבוד בשלושה, ומה להם להתרעם עליו? <strong>אי</strong> <small>[אם]</small> ש<strong>אמר ליה</strong> <small>[לו]</small> <strong>בעל הבית</strong> שכור לי פועלים <strong>בתלתא</strong> <small>[בשלושה],</small> <strong>ואזיל איהו</strong> <small>[והלך הוא]</small> השליח ו<strong>אמר להו</strong> <small>[להם]</small> שרוצה בעל הבית לתת להם <strong>ב</strong>שכרם <strong>ארבעה</strong> — נבדוק, <strong>היכי דמי</strong> <small>[כיצד בדיוק הדבר]?</small> <strong>אי</strong> <small>[אם]</small> ש<strong>אמר להו</strong> <small>[להם]</small> השליח בשעה ששכרם: <strong>"שכרכם עלי"</strong> — <strong>נתיב להו מדידיה</strong> <small>[שיתן להם משלו],</small>
 <strong>דתניא</strong> <small>[ש</small>כן <small>שנינו</small> בברייתא<small>];</small> <strong>השוכר את הפועל לעשות</strong> מלאכה <strong>ב</strong>שדה מ<strong>שלו והראהו בשל חבירו</strong> ועשה הפועל בשדה החבר — <strong>נותן לו</strong> לפועל <strong>שכרו משלם</strong> ככל שהתנה עמו, <strong>וחוזר ונוטל מבעל הבית מה שההנהו,</strong> מה שהרויח בעל השדה מכך, אבל לא את כל שכרו של הפועל. ומכאן, שאם אמר "שכרכם עלי" — הריהו משלם כפי שאמר.
  ומסבירים:  <strong>לא צריכא</strong> <small>[נצרכה]</small> אלא לאופן ש<strong>אמר להו</strong> <small>[להם]</small> השליח: <strong>שכרכם על בעל הבית,</strong> ואחר כך התברר שבעל הבית משלם פחות, ואז אין להם אלא תרעומת על השליח.
  ושואלים:  <strong>ולחזי</strong> <small>[ושנראה]</small> <strong>פועלים היכי מיתגרי</strong> <small>[איך</small> הם <small>נשכרים]</small> באותו מקום, וישלם בעל הבית לפועלים כמקובל! ומשיבים: <strong>לא צריכא</strong> <small>[נצרכה]</small> אלא לאופן <strong>דאיכא דמגר</strong> <small>[שיש</small> מי <small>שנשכר]</small> <strong>בארבעה ואיכא דמתגר בתלתא</strong> <small>[ויש</small> מי <small>שנשכר בשלושה],</small> <strong>דאמרו ליה</strong> <small>[שאומרים לו]</small> הפועלים: <strong>אי לאו</strong> <small>[אם לא]</small> ש<strong>אמרת לן</strong> <small>[לנו]</small> ש<strong>בארבעה</strong> — <strong>טרחינן ומתגרינן</strong> <small>[אם לא שאמרת לנו שבארבעה,</small> היינו <small>טורחים</small> עד שנמצא <small>ונשכרים]</small> <strong>בארבעה</strong> ואתה גרמת שנפסיד.
 <strong>איבעית אימא</strong> <small>[אם תרצה אמור]</small> שהוא הדין אף כשיש במקום שכר קבוע לפועל, ואולם <strong>הכא</strong> <small>[כאן]</small> <strong>בבעל הבית</strong> הנשכר לעבודה, שאינו שכיר קבוע, <strong>עסקינן</strong> <small>[</small><small>עוסקים אנו],</small> אלא יש לו קרקע לעצמו, ולהשלמת פרנסתו נשכר לפעמים לאחרים. <strong>דאמרו ליה</strong> <small>[שאומרים לו]</small> השכירים: <strong>אי לאו</strong> <small>[אם לא]</small> ש<strong>אמרת לן</strong> <small>[לנו]</small> <strong>בארבעה הוה זילא בן מילתא לאתגורי</strong> <small>[היה מזולזל בעינינו להישכר</small> כפועלים<small>]</small> ועל הזלזול שגרמת לנו יש לנו תרעומת.
 <strong>איבעית אימא</strong> <small>[אם תרצה אמור]:</small> <strong>לעולם בפועלים,</strong> שכירים רגילים, <strong>עסקינן</strong> <small>[אנו עוסקים]</small> ולא בבעל בית, ותרעומת שלהם; <strong>דאמרי ליה</strong> <small>[ש</small>הם <small>אומרים לו]</small> לשליח: <strong>כיון</strong> ש<strong>אמרת לן</strong> <small>[לנו]</small> <strong>בארבעה</strong> — <strong>טרחינן ועבדינן</strong> <small>[אנחנו טורחים ועושים]</small> <strong>לך עבידתא שפירתא</strong> <small>[מלאכה טובה יותר].</small> ושואלים: <strong>ולחזי עבידתייהו</strong> <small>[ונראה</small> את <small>עבודתם],</small> שאם אמנם היתה עבודתם משובחת יותר, מגיע להם יותר. ומשיבים: כאן מדובר <strong>בריפקא</strong> <small>[בעידור],</small> שאין טיב העבודה ניכר היטב. ושואלים: <strong>ריפקא נמי מידע ידע</strong> <small>[עידור גם כן יודע הוא]</small> מה טיב העבודה. ומשיבים: <strong>דמלי מיא ולא ידיע</strong> <small>[שמילא מים ואינו ידוע],</small> שהפועלים עבדו וחפרו אמת מים, וכבר נתמלאה במים, כך שאין לדעת כיצד עבדו.
 <strong>איבעית אימא</strong> <small>[אם תרצה אמור]:</small> <strong>לעולם</strong> מדובר באופן ש<strong>אמר ליה</strong> <small>[לו]</small> <strong>בעל הבית</strong> לשליח: שכור פועלים <strong>בארבעה, ואזל איהו</strong> <small>והלך הוא</small> ו<strong>אמר להו בתלתא</strong> <small>[להם בשלושה],</small> <strong>ודקאמרת סבור וקביל</strong> <small>[ו</small>מה <small>שאתה אומר</small> שהרי הם <small>סברו וקבלו]</small> הדבר נכון לענין הדין, אבל יש להם מקום לתרעומת, <strong>דאמרי ליה</strong> <small>[ש</small>הם <small>אומרים לו]</small> וכי <strong>לית</strong> <small>[אין]</small> <strong>לך,</strong> אינך סבור שצריך לקיים את דברי הכתוב <strong>"אל תמנע טוב מבעליו</strong> בהיות לאל ידך לעשות" (משלי ג, כז)?
 <big>ב</big> הגענו איפוא להסבר לגבי מצב הדברים שמדובר בו במשנתנו, ומעתה באים לברר כמה בעיות בנושא זה. ומקדימים: <strong>פשיטא</strong> <small>[פשוט,</small> מובן מאליו<small>]</small> <strong>אי</strong> <small>[אם]</small> <strong>אמר ליה</strong> <small>[לו]</small> <strong>בעל הבית</strong> לשליח שישכור פועלים <strong>בתלתא</strong> <small>[בשלושה],</small> <strong>ואזל איהו</strong> <small>[והלך הוא]</small> ו<strong>אמר להו</strong> <small>[הם]</small> <strong>בארבעה,</strong> <strong>ואמרי ליה</strong> <small>[ו</small>הם <small>אומרים לו]</small> אנו נקבל תשלום <strong>כמה שאמר בעל הבית</strong> — במקרה כזה מובן כי <strong>דעתייהו אעילויא</strong> <small>[דעתם</small> היא <small>על הוספה]</small> שמא אמר בעל הבית יותר, ולא נתכוונו לפחות משכרם.
 <strong>אלא אי</strong> <small>[אם]</small> <strong>אמר ליה</strong> <small>[לו]</small> <strong>בעל הבית בארבעה, ואזל איהו</strong> <small>[והלך הוא]</small> ו<strong>אמר להו בתלתא</strong> <small>[להם בשלושה],</small> <strong>ואמרי</strong> <small>[ואומרים</small> הם<small>]</small> לו: <strong>כמה שאמר בעל הבית, מאי</strong> <small>[מה]</small> יהא הדין? האם נאמר כי <strong>אדיבורא דידיה קא סמכי</strong> <small>[על הדיבור שלו הם סומכים],</small> <strong>דאמרי ליה</strong> <small>[ש</small>הם <small>אומרים לו,</small> כוונתם לומר<small>]</small> <strong>מהימנת לן דהכי</strong> <small>[נאמן אתה עלינו שכך]</small> <strong>אמר בעל הבית,</strong> <strong>או דלמא אדיבורא</strong> <small>[שמא על הדיבור]</small> של <strong>בעל הבית קא סמכי</strong> <small>[הם סומכים]</small> ולכן מגיע להם כמו שאמר בעל הבית.
  ומציעים:  <strong>תא שמע</strong> <small>[בא</small> ו<small>שמע],</small> פתרון לשאלה זו ממה ששנינו לענין גיטין: אמרה אשה לשליח <strong>"הבא לי גיטי".</strong>
 שידעה שבעלה יכתוב לה גט, וביקשה מן השליח שהוא יביא את הגט לידה, וכאשר תקבל את הגט — אז תהיה מגורשת, והלך השליח ואמר לבעל: <strong>אשתך אמרה "התקבל לי גיטי".</strong> כלומר, אשתך מינתה אותי לשליח לקבל במקומה את הגט, ואם השליח הוא אכן 'שליח קבלה לגט', הרי כשמגיע הגט לידי השליח — מיד האשה מגורשת. <strong>והוא,</strong> הבעל שנותן גט, <strong>אומר: "הילך כמה שאמרה</strong> אשתי <strong>".</strong> בנושא זה <strong>אמר רב נחמן אמר רבה בר אבוה אמר רב: אפילו</strong> כאשר <strong>הגיע</strong> ה<strong>גט לידה</strong> — <strong>אינה מגורשת.</strong>
 ואם כן <strong>שמעת מינה אדיבורא דידיה קא סמיך</strong> <small>[שומע אתה מכאן</small> כי <small>על הדיבור שלו,</small> של השליח, <small>הוא סומך],</small> שכיון שהבעל סבור שהשליח הוא שליח לקבלה — ממילא לא עשאו להולכת הגט אל האשה, וכיון שבאמת לא היה שליח לקבלה לא היתה כאן מסירת גט כראוי, ולכן אינה מגורשת. <strong>דאי סלקא דעתך אדיבורא דידה קא סמיך</strong> <small>[שאם עולה בדעתך</small> לומר כי <small>על הדיבור שלה הוא סומך]</small> — <strong>מכי מטי גיטא לידה מיהא תיגרש</strong> <small>[מכאשר מגיע הגט לידה על כל פנים תתגרש],</small> שהרי נעשה שליח להולכה, וכשיגיע הגט לידה — הרי זה גט. ומכאן נלמד שבמקרה כגון זה, השומע סומך על דברי השליח וסבור שכך אכן אמר לו המשלח. <strong>אמר רב אשי:</strong>
## דף עו:
 <strong>הכי השתא</strong> <small>[כיצד אתה משווה]?!</small> <strong>בשלמא אי איתמר איפכא</strong> <small>[נניח אילו היה נאמר ההיפך],</small> שהיינו דנים במקרה הפוך; שהיא אמרה לשליח <strong>"התקבל לי גיטי" ו</strong>הוא הלך לבעל ואמר <strong>"אשתך אמרה הבא לי גיטי", והוא</strong> הבעל <strong>אומר: "הילך כמו שאמרה". ו</strong>אילו <strong>אמר רב נחמן אמר רבה בר אבוה אמר רב</strong> על זה: <strong>משיגיע גט לידו</strong> הריהי <strong>מגורשת,</strong> הרי היתה זו ראיה — <strong>אלמא</strong> <small>[מכאן]</small> <strong>דאדיבורא דידה קא סמיך</strong> <small>[שעל הדיבור שלה הוא סומך].</small>
 <strong>אי נמי</strong> <small>[או גם כן]</small> אם באותו מקרה היה אומר: <strong>משהגיע גט לידה מגורשת</strong> — הייתי מוכיח <strong>אלמא</strong> <small>[מכאן]</small> <strong>דאדיבורא דידיה קא סמיך</strong> <small>[שעל הדיבור שלו הוא סומך].</small> <strong>אלא התם</strong> <small>[שם]</small> במקרה שבאמת אמר רבה בר אבוה — אין הטעם משום שסמך או לא סמך על דעתה שלה, אלא <strong>משום</strong> ש<strong>עקר</strong> ה<strong>שליח לשליחותיה</strong> <small>[את שליחותו]</small> <strong>לגמרי</strong> ובעצם אינו עוד שליח. ומדוע — ש<strong>אמר ליה</strong> <small>[לו]</small> לבעל: <strong>"שליח לקבלה הוינא</strong> <small>[אני],</small> ו<strong>להולכה לא הוינא</strong> <small>[אינני]</small> <strong>",</strong> וכיון שלא נתמנה כלל להיות שליח לקבלה — פסקה שליחותו, ולכן אין בה ממש. והשאלה לא נפתרה איפוא. 
 <big>א</big> ושוב אנו חוזרים לפירוש המשנה גופה, לגבי הביטוי של "הטעו זה את זה", ומציעים הצעה שונה לגמרי: <strong>איבעית אימא</strong> <small>[אם תרצה אמור]:</small> <strong>האי תנא</strong> <small>[תנא זה]</small> במשנתנו גם אם <strong>"חזרו"</strong> בהם הצדדים <strong>נמי</strong> <small>[גם כן]</small> בלשון <strong>"הטעו" קרי ליה</strong> <small>[קורא לו],</small> <strong>דתניא</strong> <small>[ש</small>כן <small>שנינו</small> בברייתא<small>]</small> כיוצא בזה: <strong>השוכר את האומנין והטעו את בעל הבית, או</strong> ש<strong>בעל הבית הטעה אותן</strong> — <strong>אין להם זה על זה אלא תרעומת.</strong>
 וממשיכה הברייתא: <strong>במה דברים אמורים</strong> — <strong>שלא הלכו</strong> למקום העבודה אלא חזר בו בעל הבית מיד. <strong>אבל</strong> אם כבר <strong>הלכו</strong> ה<strong>חמרים ולא מצאו תבואה</strong> להוביל, או שהלכו ה<strong>פועלין</strong> לעבוד <strong>ומצאו שדה כשהיא לחה</strong> ואי אפשר לעבד אותה בעידור — <strong>נותן להן</strong> בעל הבית <strong>שכרן משלם, אבל</strong> אינו נותן להם שכר עבודה מלא, כי <strong>אינו דומה הבא טעון לבא ריקן,</strong> ואינו דומה ה<strong>עושה מלאכה ליושב ובטל.</strong>
 <strong>במה דברים אמורים</strong> שאם חזרו בהם אין להם אלא תרעומת — כ<strong>שלא התחילו</strong> כלל <strong>במלאכה, אבל</strong> אם כבר <strong>התחילו במלאכה</strong> — <strong>שמין</strong> (מעריכים) <strong>להן מה שעשו,</strong> ומקבלים תמורה מסויימת עבור מה שגמרו. <strong>כיצד?</strong> — <strong>קבלו קמה לקצור</strong> את כולה בקבלנות <strong>בשני סלעים,</strong> ו<strong>קצרו חציה והניחו חציה.</strong> או שקיבלו על עצמם <strong>בגד לארוג</strong> את כולו <strong>בשני סלעים,</strong> ו<strong>ארגו חציו והניחו חציו</strong> — במקרה כזה <strong>שמין להן את מה שעשו,</strong> כיצד?
  — אם <strong>היה</strong> מה שצריכים להשלים <strong>יפה</strong> (שווה) <strong>ששה דינרים</strong> שהוא סלע וחצי, כגון שנתייקר שכר העבודה — <strong>נותן להם סלע</strong> כפי הסכום שהתנו מראש, שאין העובדים מפסידים שכר שנקצב להם, <strong>או יגמרו מלאכתן ויטלו שני סלעים. ואם</strong> צריך להשלים כדי <strong>סלע</strong> — <strong>נותן להם סלע.</strong>
 ואילו <strong>ר' דוסא אומר: שמין</strong> (מעריכים) <strong>להם</strong> את <strong>מה שעתיד להעשות,</strong> אם <strong>היה יפה</strong> לפי האומדן <strong>ששה דינרים,</strong> כלומר, שעדיין שווה ששה דינרים, שמה שצריך להיעשות אפשר לעשותו על ידי פועלים אחרים רק בששה דינרים — <strong>נותן להם שקל</strong> (חצי סלע), <strong>או</strong> ש<strong>יגמרו מלאכתן ויטלו שני סלעים. ואם</strong> צריך להשלים כדי <strong>סלע</strong> — <strong>נותן להם סלע.</strong>
 <strong>במה דברים אמורים,</strong> שהפועלים מקבלים שכר על מה שעבדו ואין לבעל הבית אלא תרעומת — <strong>בדבר שאין אבוד</strong> על ידי שביתת הפועלים, <strong>אבל בדבר</strong> <strong>ה</strong>עלול להיות <strong>אבוד</strong> — <strong>שוכר עליהן</strong> (על חשבונם) פועלים אחרים ביוקר <strong>או מטען. כיצד מטען?</strong> — <strong>אומר להן</strong> למשל: <strong>סלע קצצתי לכם</strong> — <strong>באו וטלו שתים. ועד כמה שוכר עליהן</strong> — <strong>עד ארבעים וחמשים זוז,</strong> שיכול לשכור פועלים אחרים ולהוסיף להם הרבה מאוד על שכרם כדי שיגמרו את העבודה.
  ובדבר האבוד, <strong>במה דברים אמורים</strong> — <strong>בזמן שאין שם פועלים</strong> אחרים <strong>לשכור</strong> באותו מקום ונמצא בעל הבית מפסיד הרבה, ומותר לו להשתמש בדרכים אלה. <strong>אבל</strong> אם <strong>יש שם פועלים</strong> אחרים <strong>לשכור, ואמר</strong> הפועל שחזר בו לבעל הבית: <strong>"צא ושכור מאלו"</strong> — <strong>אין לו עליהן אלא תרעומת.</strong>
 <strong>תני תנא קמיה</strong> <small>[שנה חוזר המשניות בפני]</small> <strong>רב</strong> בברייתא זו: <strong>נותן להם שכרן משלם. אמר ליה</strong> <small>[לו]:</small> <strong>חביבי</strong> <small>[דודי,</small> ר' חייא<small>]</small> <strong>אמר: אילו אנא הואי</strong> <small>[אני הייתי</small> פוסק<small>]</small> — <strong>לא הוה יהיבנא</strong> <small>[הייתי נותן,</small> פוסק<small>]</small> <strong>להן</strong> <strong>אלא כפועל בטל</strong> ולא יותר, <strong>ואת אמרת</strong> <small>[ואתה אומר]</small> <strong>נותן להם שכרם משלם!</strong> ושואלים: <strong>והא עלה קתני</strong> <small>[והרי עליה,</small> על קטע זה שבברייתא, <small>שנו</small> מיד אחר כך<small>]:</small> <strong>אינו דומה הבא טעון להבא ריקן, עושה מלאכה ליושב ובטל!</strong> ומשיבים: <strong>לא סיימוה,</strong> את הברייתא <strong>קמיה</strong> <small>[לפניו]</small> ולכן אמר שאין מגיע להם כל שכרם.
 <strong>איכא דאמרי</strong> <small>[יש שאומרים]</small> ושונים בנוסח אחר: שבאמת <strong>סיימוה קמיה</strong> <small>[לפניו],</small> <strong>והכי קאמר</strong> <small>[וכך אמר],</small> <strong>חביבי אמר: אי הואי אנא</strong> <small>[אם הייתי אני]</small> פוסק — <strong>לא הוה יהיבנא ליה</strong> <small>[הייתי נון,</small> פוסק <small>לו]</small> <strong>כלל,</strong> <strong>ואת אמרת</strong> <small>[ואתה אומר]</small> <strong>כפועל בטל!</strong> ושואלים: <strong>אלא</strong> אם כן <strong>קשיא</strong> <small>[קשה</small> באמת<small>]</small> וכיצד נסביר את ההבדל בין הברייתות והשיטות? ומשיבים: <strong>הך</strong>
 <strong>לא קשיא</strong> <small>[זו אינה קשה]:</small> <strong>הא</strong> <small>[זה]</small> שאמר שאינם מקבלים כלל — הרי זה באופן <strong>דסיירא לארעיה מדאורתא</strong> <small>[שסייר</small> ובדק את <small>אדמתו מבערב]</small> והוליך גם את הפועלים עימו, ומכיון שהם עצמם ראוה הרי שהיה להם להעלות על דעתם שיירדו גשמים ולא תהיה השדה ראויה לעיבוד, שעל דעת כן נשכרו לו, ולא היה להם איפוא ללכת אליה בבוקר, ולכך הפסידו. <strong>הא</strong> <small>[זה]</small> שאמר שהם מקבלים כפועל בטל — הרי זה באופן ש<strong>לא סיירא לארעיה מאורתא</strong> <small>[סייר באדמתו מבערב],</small> שכיון שלא עשה את המוטל עליו ולא בדק כראוי — האחריות עליו.
 <strong>כי הא</strong> <small>[כמו זו]</small> ש<strong>אמר רבא:</strong> <strong>האי מאן דאגר אגירי לרפקא</strong> <strong>ואתא מטרא ומלייה מיא</strong> <small>[מי ששכר שכירים לעדור ובא הגשם ומילא</small> את האדמה הזו <small>מים]</small> שאי אפשר לעדור בה, <strong>אי סיירא לארעיה מאורתא</strong> <small>[אם סייר באדמתו מבערב]</small> עם הפועלים ועשה כל מה שהוא יכול
## דף עז.
 <strong>פסידא</strong> <small>[הפסד]</small> של ה<strong>פועלים</strong> ומזלם הרע הוא שגרם. ואם <strong>לא סיירא לארעיה מאורתא</strong> <small>[סייר את קרקעו מן הערב]</small> — הרי זה <strong>פסידא</strong> <small>[הפסד]</small> של <strong>בעל הבית ויהיב להו</strong> <small>[ונותן להם]</small> שכרם <strong>כ</strong>מו שמשלמים ל<strong>פועל בטל.</strong>
 ועוד <strong>אמר רבא: האי מאן דאוגיר אגורי לדוולא</strong> <small>[מי ששכר פועלים לדלות מים]</small> מן הנהר או מן התעלה, להשקות את שדהו, <strong>ואתא מטרא</strong> <small>[ובא הגשם]</small> ולא הוצרך עוד לפועלים — הרי זה <strong>פסידא</strong> <small>[הפסד]</small> של ה<strong>פועלים,</strong> ולא ישלם להם, שהרי לא יכול לדעת מראש. אבל אם <strong>אתא נהרא</strong> <small>[בא נהר]</small> שגאה והשקה את השדה — הרי זה <strong>פסידא</strong> <small>[הפסד]</small> של <strong>בעל הבית,</strong> שהיה צריך להביא זאת בחשבון, ונותן להם שכרם <strong>כפועל בטל. ואמר</strong>
 <strong>רבא: האי מאן דאוגיר אגורי לדוולא</strong> <small>[מי ששוכר את הפועלים לדלות]</small> מן הנהר או מן התעלה, להשקות את שדהו, <strong>ופסק נהרא בפלגא דיומא</strong> <small>[ופסקה</small> זרימת חלק <small>הנהר</small> המשקה את שדהו <small>בחצי היום],</small> <strong>אי לא עביד דפסיק</strong> <small>[אם אינו עשוי שיפסק]</small> הרי זה <strong>פסידא</strong> <small>[הפסד]</small> של ה<strong>פועלים,</strong> שמזלם הרע גרם. ואם הוא <strong>עביד דפסיק</strong> <small>[שיפסוק]</small> — <strong>אי בני מתא</strong> <small>[אם בני העיר]</small> הם הפועלים ויודעים שהדבר עלול לקרות, הרי זה <strong>פסידא</strong> <small>[הפסד]</small> של ה<strong>פועלים,</strong> ואם <strong>לאו בני מתא</strong> <small>[אינם בני העיר]</small> ואינם יודעים זאת — הרי זה <strong>פסידא</strong> <small>[הפסד]</small> של <strong>בעל הבית.</strong>
 <strong>ואמר רבא: האי מאן דאגר אגורי לעבידתא</strong> <small>[מי ששכר פועלים לעבודה]</small> מסויימת, <strong>ושלים עבידתא בפלגא דיומא</strong> <small>[ונשלמה</small> אותה <small>עבודה בחצי היום],</small> <strong>אי אית ליה עבידתא דניחא מינה</strong> <small>[אם יש לו עבודה</small> אחרת <small>קלה ממנה]</small> — <strong>יהיב להו</strong> <small>[נותן להם],</small> <strong>אי נמי דכותה</strong> <small>[או גם כן</small> עבודה אחרת <small>שכמותה]</small> — <strong>מפקד להו</strong> <small>[</small>יכול <small>לתת להם],</small> ואולם <strong>אם יש לו עבודה אחרת שהיא</strong> <strong>קשה מינה</strong> <small>[ממנה]</small> הריהו <strong>לא מפקד להו</strong> <small>[נותן להם]</small> אותה, <strong>ונותן להם שכרן משלם.</strong>
 ושואלים: <strong>אמאי</strong> <small>[מדוע]</small> יתן להם כל שכרם? <strong>וליתיב להו</strong> <small>[ושיתן להם</small> לכל היותר<small>]</small> <strong>כפועל בטל!</strong> ומשיבים: <strong>כי קאמר</strong> <small>[כאשר אמר]</small> <strong>רבא</strong> את דעתו בענין זה, הרי זה מדובר <strong>באכלושי</strong> <small>[בפועלי]</small> העיר <strong>מחוזא,</strong> <strong>דאי</strong> <small>[שאם]</small> הם <strong>לא עבדי</strong> <small>[עובדים]</small> — <strong>חלשי</strong> <small>[</small>הם <small>נחלשים],</small> שהיו פועלים אלה רגילים מאד בעבודה קשה ורצופה, והבטלה קשה עליהם ואין היא להם בה הנאה אלא צער.
 <big>א</big> ומכאן חוזרים לברייתא ששנינו. <strong>אמר מר</strong> <small>[החכם]</small> שם: <strong>שמין להם את מה שעשו, כיצד?</strong> — <strong>היה יפה</strong> (שווה) <strong>ששה דינרים</strong> — <strong>נותן להם סלע</strong> שהוא מחצית השכר שקבע להם מראש. ומסבירים: <strong>קא סברי רבנן</strong> <small>[סבורים חכמים</small> אלה<small>]</small> בברייתא: <strong>יד פועל על העליונה</strong> ולכן גם אם הפועל חוזר בו איננו מפסיד הכל.
 עוד שנינו בברייתא: <strong>או יגמרו מלאכתן ויטלו שני סלעים.</strong> ותוהים: <strong>פשיטא</strong> <small>[פשוט,</small> מובן מאליו<small>],</small> והרי כך התנו מתחילה! ומשיבים: <strong>לא צריכא</strong> <small>[נצרכה]</small> אלא לאופן <strong>דאייקר עבידתא ואימרו</strong> <small>[כשנתייקרה</small> בינתים במשך היום שכר <small>העבודה ומרדו]</small> ה<strong>פועלים</strong> ולא רצו עוד לעבוד, <strong>ואזל</strong> <small>[והלך]</small> <strong>בעל הבית ופייסינהו</strong> <small>[ופייס אותם]</small> שיגמרו את מלאכתם. <strong>מהו דתימא</strong> <small>[שתאמר],</small> <strong>מצו אמרי ליה</strong> <small>[יכולים הם לומר לו]:</small> <strong>כי מפייסינן</strong> <small>[כאשר התפייסנו]</small> הרי זה <strong>אדעתא דטפת לן אאגרא</strong> <small>[על דעת שתוסיף לנו על שכרנו],</small> על כן <strong>קא משמע לן דאמר להו</strong> <small>[השמיע לנו שאומר להם]</small> בעל הבית: פייסתי אתכם והבטחתי להיטיב את התנאים <strong>אדעתא דטרחנא לכו</strong> <small>[על דעת,</small> באופן, <small>שאטרח לכם</small> יותר<small>]:</small> <strong>באכילה ושתיה,</strong> שאני מספק לכם, ולא להוסיף על השכר.
 עוד שנינו בברייתא שאם עשו עבודה ב<strong>סלע</strong> — <strong>נותן להם סלע.</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> ומסבירים: <strong>לא צריכא</strong> <small>[נצרכה]</small> אלא במקרה <strong>דזל עבידתא מעיקרא, ואגרינהו בטפי זוזא</strong> <small>[ש</small>היה שכר <small>העבודה זול מתחילה, ו</small>הוא <small>שכר אותם בזוז אחד יותר],</small> <strong>ולסוף אייקר עבידתא וקם בטפי זוזא</strong> <small>[ולבסוף התייקרה העבודה ו</small>השכר <small>עומד,</small> עובר עכשיו <small>בתוספת</small> של <small>זוז</small> אחד<small>]</small>
 <strong>מהו דתימא</strong> <small>[שתאמר]</small> <strong>אמרי ליה</strong> <small>[</small>שיכולים הם <small>לומר לו]:</small> <strong>טפי זוזא אמרת לן</strong> <small>[זוז אחד יותר</small> מהמחיר המקובל <small>אמרת לנו]</small> — אם כן גם עכשיו <strong>טפי זוזא הב לן</strong> <small>[זוז יותר</small> על המחיר של עכשיו <small>תן לנו],</small> ועל כן <strong>קא משמע לן דאמר להו</strong> <small>[השמיע לנו ש</small>יכול הוא <small>לומר להם]</small> <strong>כי אמרי לכו טפי זוזא</strong> <small>[כאשר אמרתי לכם</small> שאוסיף לכם <small>זוז יתר]</small> — הרי זה היה כאשר <strong>לא הוה קים לכו</strong> <small>[היה ברור לכם]</small> שאתם רוצים להישכר בשכר המועט ולכן הוספתי, <strong>השתא קים לכו</strong> <small>[</small>ו<small>עכשיו שברור לכם]</small> וקבלתם שכר המספק אתכם אינני מתכוון להוסיף יותר.
 עוד שנינו באותה ברייתא ש<strong>ר' דוסא אומר: שמין להן את מה שעתיד להיעשות,</strong> ואם <strong>היה יפה</strong> (שווה) <strong>ששה דינרים נותן להם</strong> רק <strong>שקל. קסבר</strong> <small>[סבור</small> הוא<small>]</small> ש<strong>יד פועל על התחתונה</strong> לפי הכלל: החוזר בו ידו על  התחתונה.
 עוד שנינו שם: <strong>או יגמרו מלאכתן ויטלו שני סלעים.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> שכן הוא! ומסבירים: <strong>לא צריכא</strong> <small>[נצרכה]</small> אלא לאופן <strong>דזל עבידתא ואימר</strong> <small>[שהוזלה העבודה</small> באמצע <small>ומרד,</small> חזר בו<small>]</small> <strong>בעל הבית</strong> <strong>ואזול</strong> <small>[והלכו]</small> ה<strong>פועלים ופייסוהו.</strong> <strong>מהו דתימא</strong> <small>[שתאמר],</small> כי <strong>מצי אמר להו</strong> <small>[יכול</small> בעל הבית <small>לומר להם]:</small> כאשר התפייסתי הרי זה היה <strong>אדעתא דבצריתו</strong> <small>[על דעת שתורידו]</small> <strong>לי מאגריי</strong> <small>[משכרכם],</small> ועל כן <strong>קא משמע לן דאמרי ליה</strong> <small>[השמיע לנו ש</small>יכולים הם <small>לומר לו]:</small> היה זה <strong>אדעתא דעבדינן</strong> <small>[על דעת שנעשה]</small> <strong>לך עבידתא שפירתא</strong> <small>[עבודה</small>
 <small>טובה</small> יותר<small>].</small> עוד שנינו בברייתא שאם עשו ב<strong>סלע</strong> — <strong>נותן להם סלע.</strong> ותוהים: <strong>פשיטא</strong> <small>[פשוט,</small> מובן מאליו<small>]!</small> <strong>אמר רב הונא בריה</strong> <small>[בנו]</small> של <strong>רב נתן:</strong> <strong>לא צריכא</strong> <small>[נצרכה]</small> לא לאופן <strong>דאוזילו אינהו גביה זוזא מעיקרא</strong> <small>[שהוזילו הם עבורו מתחילה בזוז</small> אחד<small>]</small> מן המקובל, <strong>ולסוף זל עבידתא</strong> <small>[ולבסוף הוזלה העבודה]</small> והשכר המקובל הוא כפי שקיבלו עליהם.
 <strong>מהו דתימא</strong> <small>[שתאמר]</small> שיכול בעל הבית לומר להם ולטעון: <strong>בציר זוזא אמריתו לי</strong> <small>[</small><small>פחות זוז</small> מן המחיר המקובל <small>אמרתי לכם]</small> — <strong>בציר זוזא יהיבנא לכו</strong> <small>[פחות זוז אני נותן לכם],</small> ועל כן <strong>קא משמע לן דאמרי ליה</strong> <small>[השמיע לנו ש</small>יכולים הם <small>לומר לו]:</small> <strong>כי אמרנא</strong> <small>[כאשר אמרנו]</small> <strong>לך</strong> היה זה <strong>בבציר זוזא</strong> <small>בפחות זוז</small> — כאשר <strong>לא הוה קים</strong> <small>[היה ברור]</small> <strong>לך</strong> <strong>השתא קים</strong> <small>[עכשיו ברור]</small> <strong>לך</strong> ואין אתה יכול לשלם לפחות משכרנו.
 לגבי אותה מחלוקת בברייתא <strong>אמר רב: הלכה כ</strong>שיטת <strong>ר' דוסא.</strong> ותוהים: <strong>ומי</strong> <small>[והאם]</small> <strong>אמר רב הכי</strong> <small>[כך]?</small> <strong>והאמר</strong> <small>[והרי אמר]</small> <strong>רב: פועל יכול לחזור בו</strong> מעבודתו <strong>אפילו בחצי היום! וכי תימא</strong> <small>[ואם תאמר]</small> כי <strong>שאני ליה</strong> <small>[שונה לו]</small> <strong>לר' דוסא בין שכירות לקבלנות,</strong> שר' דוסא סבור ששכיר רשאי לחזור בו, אבל מי שקיבל על עצמו עבודה בקבלנות אינו יכול לחזור בו, <strong>ו</strong>אולם <strong>מי שאני ליה</strong> <small>[האם שונה</small> הדבר <small>בעיניו]?</small> <strong>והתניא</strong> <small>[והרי שנינו</small> בברייתא<small>]</small> בענין זה: <strong>השוכר את הפועל, ולחצי יום שמע</strong> הפועל <strong>שמת לו מת</strong> והוא צריך לטפל במתו, <strong>או שאחזתו</strong> את הפועל <strong>חמה</strong> (חום) ואינו יכול לעבוד, <strong>אם שכיר הוא</strong> — 
## דף עז:
 <strong>נותן לו שכרו, אם קבלן הוא</strong> — <strong>נותן לו קבלנותו.</strong>
 ונברר: <strong>מני</strong> <small>[</small>כשיטת <small>מי היא]</small> הלכה זאת? <strong>אילימא רבנן</strong> <small>[אם תאמר</small> כשיטת <small>חכמים],</small> <strong>מאי איריא</strong> <small>[מה שייך,</small> מדוע דווקא<small>]</small> אמרו במקרה ש<strong>שמע שמת לו מת או שאחזתו חמה דאניס</strong> <small>[ש</small>הוא <small>אנוס],</small> <strong>כי לא אניס נמי</strong> <small>[כאשר אינו אנוס גם כן]</small> — <strong>הא</strong> <small>[הרי]</small> <strong>אמרו רבנן</strong> <small>[חכמים]</small> <strong>יד פועל על העליונה! אלא לאו</strong> <small>[האם לא]</small> שיטת <strong>ר' דוסא היא, ושמע מינה</strong> <small>[ולמד מכאן]</small> כי <strong>לא שאני ליה</strong> <small>[שונה לו]</small> <strong>לר' דוסא בין שכירות לקבלנות!</strong>
 <strong>אמר רב נחמן בר יצחק:</strong> בברייתא זו מדובר <strong>בדבר האבוד,</strong> שאז הדין עם בעל הבית, וכיון שאנוס הוא הרי זה כ<strong>דברי הכל.</strong>
 <strong>תנן</strong> <small>[שנינו</small> במשנתנו<small>]:</small> <strong>כל המשנה</strong> — <strong>ידו על התחתונה, וכל החוזר בו</strong> — <strong>ידו על התחתונה.</strong> ושואלים: <strong>בשלמא</strong> <small>[נניח]</small> לענין <strong>כל המשנה ידו על התחתונה</strong> — ש<strong>סתם לן</strong> <small>[לנו]</small> ה<strong>תנא</strong> בלי לפרש שם אומרה, הרי על ידי כך קבע הלכה כשיטת <strong>ר' יהודה. אלא, כל החוזר בו ידו על התחתונה לאתויי מאי</strong> <small>[להביא</small> את <small>מה]</small> באה תוספת זו, מה היא באה ללמדנו? <strong>לאו לאתויי</strong> <small>[האם לא להביא,</small> ללמד<small>]</small> דין <strong>פועל</strong> <strong>וכ</strong>שיטת <strong>ר' דוסא</strong> שסבור שפועל אסור לו לחזור בו?
  וכיון שכך אין לצרף את דברי ר' דוסא ורב, <strong>אלא</strong> יש לומר כך: <strong>ר' דוסא תרתי קאמר</strong> <small>[שתי</small> הלכות <small>אמר],</small> <strong>ורב סבר לה כוותיה בחדא ופליג עליה בחדא</strong> <small>[סבור</small> הוא <small>כמותו באחת וחלק עליו באחת],</small> שלענין יד פועל על התחתונה לא הסכים רב, אבל לענין דרך חישוב השכר הסכים.
 <strong>איבעית אימא</strong> <small>[אם תרצה אמור]</small> שאין פירוש המשנה כמו שאמרנו, אלא <strong>"כל החוזר בו ידו על התחתונה"</strong> אינו דן בדיני פועלים אלא בענין אחר, <strong>לכדתניא</strong> <small>[לכפי ששנינו</small> בברייתא<small>]:</small> <strong>כל החוזר בו כיצד?</strong> — <strong>הרי שמכר שדה לחבירו באלף זוז, ונתן לו</strong> הקונה <strong>מעות מהן מאתים זוז,</strong> ואחר כך חזר בו אחד מהם. <strong>בזמן שהמוכר חוזר בו</strong> — <strong>יד</strong> ה<strong>לוקח על העליונה,</strong> כיצד?
 <strong>רצה</strong> — <strong>אומר לו "תן לי מעותי</strong> שנתתי לך <strong>",</strong> <strong>או "תן לי קרקע כנגד מעותי",</strong> שאם אינך נותן לי כל הקרקע שהסכמנו עליה, על כל פנים מה ששילמתי לך אני רוצה לקבל בקרקע. <strong>מהיכן מגביהו</strong> (נותן לו) לקונה זה — <strong>מן העידית</strong> שבקרקעות. <strong>ובזמן ש</strong>ה<strong>לוקח חוזר בו</strong> — <strong>יד</strong> ה<strong>מוכר על העליונה, רצה</strong> — <strong>אומר לו</strong> המוכר: <strong>הילך מעותיך, רצה</strong> — <strong>אומר לו</strong> המוכר: <strong>הילך קרקע כנגד מעותיך. מהיכן מגביהו</strong> — אפילו <strong>מן הזיבורית.</strong>
 <strong>רבן שמעון בן גמליאל אומר: מלמדין אותן שלא יחזרו,</strong> שדואגים מראש שההסכם לא יוכל להתבטל ולא יגיעו לסכסוך. <strong>כיצד?</strong> — <strong>כותב לו</strong> בשטר המכירה: <strong>"אני פלוני בן פלוני מכרתי שדה פלונית לפלוני באלף זוז, ונתן לי מהם מאתים זוז, והריני נושה בו שמונה מאות זוז",</strong> ואז <strong>קנה</strong> מיד את כל השדה כולו, <strong>ומחזיר לו את השאר,</strong> שמונה מאות זוז, <strong>אפילו לאחר כמה שנים,</strong> שהרי נעשה זה כשטר חוב רגיל. ומבררים ענייניה של ברייתא זו.
 <strong>אמר מר</strong> <small>[החכם]</small> והשאר <strong>מהיכן מגביהו</strong> — <strong>מן העידית. קא סלקא דעתך</strong> <small>[עלתה על דעתך]</small> לפרש מתחילה ש"עידית" כאן פירושו <strong>מעידית</strong> שב<strong>נכסיו</strong> שהוא המובחר שבכל נכסיו של המוכר. ושואלים: <strong>ולא יהא</strong> קונה זה <strong>אלא</strong> כ<strong>בעל חוב</strong> אחר, וכלל כתבה המשנה: <strong>בעל חוב דינו</strong> שהוא גובה <strong>בבינונית</strong> ולא במובחר מזה! <strong>ועוד: הא ארעא דיהיב זוזי</strong> <small>[הרי</small> נמצאת <small>קרקע</small> מסויימת <small>שעליה נתן כסף]</small> ומדוע יקבל קרקע מובחרת ממנה?
 <strong>אמר רב נחמן בר יצחק:</strong> הכוונה היא <strong>מעידית שבה</strong> — שמאותו שדה שקנה גובה מחלק העידית שבו. <strong>ו</strong>כן מה שנאמר בהמשך "בזיבורית" כוונתו <strong>מזיבורית שבה.</strong>
 <strong>רב אחא בריה</strong> <small>[בנו]</small> של <strong>רב איקא אמר: אפילו תימא</strong> <small>[תאמר]</small> ותפרש שהכוונה היא <strong>מעידית</strong> שב<strong>נכסיו</strong> כולם, אבל כאן יש טעם בדבר: כי <strong>סתם</strong> כרגיל <strong>מאן דזבין ארעא באלפא זוזי</strong> <small>[מי שקונה קרקע באלף זוז]</small> אין בידו סכום זה במזומן, אלא <strong>אוזולי</strong> <small>[להוזיל]</small> הוא <strong>מוזיל</strong> המחיר המקובל <strong>ומזבין</strong> <small>[ומוכר]</small> <strong>נכסיו</strong> בהפסד. ואם לא יקבל קרקע אחרת תמורתם — נמצא שמפסיד הרבה, <strong>ו</strong>משום כך <strong>הוה ליה</strong> <small>[הריהו</small> נחשב<small>]</small> <strong>כניזק,</strong> שהרי חזרתו של המוכר גרמה לו נזק של ממש. <strong>ותנן</strong> <small>[ושנינו</small> במשנה<small>]:</small> <strong>הניזקין שמין להן בעידית,</strong> ומשום כך משלם גם הוא כאן מעידית.
 עוד שנינו שם ש<strong>רבן שמעון בן גמליאל אומר: מלמדין אותן שלא יחזרו. כיצד?</strong> — <strong>כותב לו: "אני פלוני בן פלוני" וכו'.</strong> ושואלים: <strong>טעמא</strong> <small>[הטעם,</small> דווקא<small>]</small> <strong>דכתב ליה הכי</strong> <small>[ש</small>הוא <small>כותב לו כך],</small> <strong>הא</strong> <small>[הרי]</small> אם <strong>לא כתב הכי</strong> <small>[</small>היה <small>כותב כך]</small> — <strong>לא קני</strong> <small>[</small>היה <small>קונה]?</small>
 <strong>והתניא</strong> <small>[והרי שנינו</small> בברייתא<small>]:</small> <strong>הנותן ערבון לחבירו</strong> לאחר שהסכימו ביניהם על מכר מסויים <strong>ואמר לו: "אם אני חוזר בי</strong> — <strong>ערבוני מחול לך", והלה אומר: "אם אני חוזר בי</strong> — <strong>אכפול לך ערבונך"</strong> — <strong>נתקיימו התנאין,</strong> כלומר, מקיימים את התנאים שהתנו ביניהם לפי חוזה זה, אלו <strong>דברי ר' יוסי.</strong>
 ומעירים: <strong>ר' יוסי</strong> הולך <strong>לטעמיה</strong> <small>[לטעמו,</small> לשיטתו<small>]</small> ש<strong>אמר: אסמכתא קניא</strong> <small>[קונה],</small> שאם מקבל אדם על עצמו לשלם כעין קנס דבר שאינו שווה לנזק הממשי שנגרם, הרי זה הסכם שיש בו קנין גמור, ואינו בטל גם אם מתחרט אחד הצדדים לאחר זמן.
 <strong>ר' יהודה אומר: דיו שיקנה כנגד ערבונו,</strong> כלומר, שיקבל מן הסחורה לפי סכום הערבון שנתן. <strong>אמר רבן שמעון בן גמליאל: במה דברים אמורים</strong> — <strong>בזמן שאמר לו</strong> בפירוש: <strong>ערבוני יקון,</strong> שאז קונה כנגד הערבון. <strong>אבל</strong> אם <strong>מכר לו שדה באלף זוז</strong> בלא לפרט תנאים <strong>ונתן לו</strong> הקונה <strong>מהם חמש מאות זוז</strong> — <strong>קנה</strong> הכל, <strong>ומחזיר לו את השאר אפילו לאחר כמה שנים.</strong> הרי שלדעת רבן שמעון בן גמליאל גם אם לא כתב חוזה מפורש — קנה הכל וחייב לשלם את השאר, ומדוע נאמר בברייתא שלדעת רבן שמעון בן גמליאל צריך לכתוב חוזה מפורש!
  ומשיבים:  <strong>לא קשיא</strong> <small>[אינו קשה],</small> <strong>הא</strong> <small>[זה]</small> — <strong>דקא עייל ונפיק אזוזי</strong> <small>[שהוא,</small> המוכר, <small>נכנס ויוצא על הכסף]</small> שאז ברור שהמוכר עשה את העיסקה מפני שהיה זקוק לכסף, וכיון שלא קיבל את כל הכסף הריהו ניזוק, ואם לא פירטו בחוזה מכירה מיוחד — תתבטל העיסקה. <strong>הא</strong> <small>[זה]</small> — <strong>דלא קא עייל ונפיק אזוזי</strong> <small>[שאינו נכנס ויוצא על הכסף],</small> הרי המכר קיים גם בלא תנאי מפורש.
  ש<strong>אמר רבא: האי מאן דזבין מידי לחבריה וקא עייל ונפיק אזוזי</strong> <small>[מי שמכר דבר לחבירו ו</small>אחר כך <small>הוא יוצא ונכנס</small> כדי לקבל את <small>הכסף]</small> — <strong>לא קני</strong> <small>[קנה]</small> הקונה את הדבר, שהרי ברור שמכר המוכר רק משום שנזדקק לכסף מזומן מיד, ואם לא קיבל מיד — בטל המכר מעיקרו, שלא לכך נתכוון. אבל אם <strong>לא קא עייל ונפיק אזוזי</strong> — <small>[איננו נכנס ויוצא על הכסף]</small> — הריהו <strong>קני</strong> <small>[קונה]</small> ושאר הסכום הריהו כמלווה, וישלם לו הקונה כשיוכל.
 <strong>ואמר רבא: האי מאן דאוזפיה מאה זוזי לחבריה ופרעיה זוזא זוזא</strong> <small>[מי שהלוה מאה זוז לחבירו ופרע לו דינר דינר]</small> — <strong>פרעון הוי</strong> <small>[הוא],</small> <strong>אלא דאית ליה</strong> <small>[שיש לו]</small> <strong>תרעומת גביה</strong> <small>[עליו]</small> על שמחזיר בדרך זו. <strong>דאמר ליה</strong> <small>[ש</small>המלוה <small>אומר לו]:</small> <strong>אפסדתינהו מינאי</strong> <small>[הפסדת אותם עבורי],</small> שכיון שאינו מקבל סכום כסף גדול בבת אחת — אינו יכול להשתמש בו.
  מסופר:  <strong>ההוא גברא דזבין ליה חמרא לחבריה</strong> <small>[אדם אחד מכר חמור לחבירו]</small> <strong>ופש ליה חד זוזא, וקא עייל ונפיק אזוזא</strong> <small>[ונשאר דינר אחד</small> שלא שילם לו הקונה, <small>והיה נכנס ויוצא על</small> אותו <small>זוז</small> לגבות אותו<small>].</small> <strong>יתיב</strong> <small>[ישב]</small> <strong>רב אשי וקא</strong> <small>[והיה]</small> <strong>מעיין בה</strong> בבעיה זו: <strong>כי האי גוונא מאי</strong> <small>[כגון זה מה</small> הדין<small>]?</small> האם <strong>קני</strong> <small>[קונה]</small> <strong>או</strong> <strong>לא קני</strong> <small>[קונה],</small> האם נאמר כי כיון שדחוק בכסף וזקוק לזוז זה בטל המכר, או שמא כיון שהוא רק סכום קטן — לא יבטל את המכר כולו? <strong>אמר ליה</strong> <small>[לו]</small> <strong>רב מרדכי לרב אשי: הכי</strong> <small>[כך]</small> <strong>אמר אבימי</strong> מן המקום <strong>הגרוניא משמיה</strong> <small>[משמו]</small> של <strong>רבא: זוזא כזוזי דמי, ולא קני</strong> <small>[דינר</small> אחד <small>כדינרים</small> רבים הוא <small>נחשב, ואינו קונה].</small>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב אשי: והא אמרינן</strong> <small>[והרי אנו אומרים]</small> <strong>משמיה</strong> <small>[משמו]</small> של <strong>רבא</strong> שבמקרה הזה <strong>קני</strong> <small>[קונה]!</small> <strong>אמר ליה</strong> <small>[לו]:</small> כדי ליישב את הסתירה <strong>תתרגם שמעתיך</strong> <small>[תרגם</small> הסבר <small>את השמועה,</small> ההלכה<small>]</small> שמסרת, שמדובר שם <strong>במוכר שדהו</strong>
## דף עח.
 <strong>מפני רעתה</strong> שלא בגלל חוסר כסף מכר אלא משום שרצה להיפטר משדה זה, שאז אנחנו אומרים שהוא מחזר אף על דינר אחד, מפני שהקונה עלול להתחרט. ועוד בעיה באותו נושא.
  ותחילה מקדימים: <strong>פשיטא</strong> <small>[פשוט</small> לנו<small>]</small> שאם <strong>בעי לזבוני</strong> <small>[רצה למכור]</small> קרקע שלו <strong>במאה</strong> דינרים <strong>ולא אשכח</strong> <small>[מצא]</small> קונה, <strong>וזבין</strong> <small>[ומכר]</small> קרקע <strong>במאתים, וקא עייל ונפיק אזוזי</strong> <small>[והוא נכנס ויוצא על הכסף]</small> — <strong>לא קני</strong> <small>[אינו קונה],</small> שברור שמפני דחקו עשה. <strong>אלא, אי בעי לזבוני</strong> <small>[אילו רצה למכור]</small> <strong>במאה ולא אשכח</strong> <small>[מצא],</small> <strong>ואי טרח הוה משכח</strong> <small>[ואילו היה טורח</small> בכך <small>היה מוצא],</small> <strong>ולא טרח וזבין</strong> <small>[ומכר]</small> <strong>במאתים, וקא עייל ונפיק אזוזי מאי</strong> <small>[והוא יוצא ונכנס על הכסף מה</small> דינו<small>]?</small> האם <strong>כמוכר שדהו מפני רעתה דמי</strong> <small>[</small>הוא <small>נחשב],</small> <strong>או לא?</strong> לשאלה זו לא נמצאה תשובה, ולכן <strong>תיקו</strong> <small>[תעמוד]</small> במקומה.
 <big>א</big> שנינו במשנה שאם <strong>שכר את החמר,</strong> או <strong>את הקדר</strong> והם חזרו בהם, והיה זה דבר האבוד — הריהו <strong>שוכר עליהן</strong> במקומם אנשים בשכר מרובה, <strong>או מטען</strong> (מטעה ומרמה אותם) כדי שיחזרו לעבודה. ושואלים: <strong>עד כמה שוכר עליהן? אמר רב נחמן: עד כדי שכרן.</strong> שאם עצו מקצת המלאכה ולא שילם להם שכר מלאכתם, הריהו יכול להוסיף לפועלים האחרים בשכרם את אותו סכום שהוא חייב להם.
 <strong>איתיביה</strong> <small>[הקשה לו]</small> <strong>רבא לרב נחמן:</strong> והלא שנינו ששוכר עליהם <strong>עד ארבעים וחמשים זוז! אמר ליה</strong> <small>[לו]:</small> <strong>כי תניא ההיא</strong> <small>[כאשר שנויה אותה</small> ברייתא<small>]</small> — הרי זה כ<strong>שבאתה חבילה לידו.</strong> כלומר, כשיש בידו חפצים משלהם, שכיון שהוא מוחזק בשלהם, יכול לשכור עליהם אף בסכום גדול, שהרי יש לו ממה להפרע.
 <big>ב משנה</big> <strong>השוכר את החמור להוליכו בהר והוליכו בבקעה</strong> (במקום מישור), או ששכרו להוליכו <strong>בבקעה והוליכו בהר, אפילו</strong> דרך <strong>זו עשר מילין וזו עשר מילין, ומתה</strong> הבהמה — <strong>חייב. השוכר את החמור להוליכה בהר והוליכה בבקעה, אם החליקה</strong> ונפגעה מכך — <strong>פטור</strong> השוכר, <strong>ואם הוחמה,</strong> שהחמור התאמץ יותר מדי והתחמם ואחר כך הצטנן — <strong>חייב,</strong> שהרי הולכתה בבקעה היא שגרמה לכך. שכר את החמור <strong>להוליכה בבקעה והוליכה בהר, אם החליקה</strong> — <strong>חייב</strong> שהרי ההר גרם לכך, <strong>ואם הוחמה</strong> — <strong>פטור,</strong> ו<strong>אם מחמת המעלה</strong> (המאמץ לעלות) הוחמה — הרי זה <strong>חייב.</strong>
 <strong>השוכר את החמור והבריקה</strong> (חלתה) <strong>או שנעשית אנגריא,</strong> שהשלטונות החרימו את החמור לפי שעה לצורך עבודת המלך — <strong>אומר לו</strong> המשכיר: <strong>הרי שלך לפניך,</strong> כלומר, הלא הבהמה היא בידך וטפל בענין כפי שסוכם, ואין אני אחראי לנזק שנגרם לה. ואם <strong>מתה</strong> הבהמה <strong>או נשברה</strong> (שברה רגל) — <strong>חייב להעמיד לו חמור</strong> אחר.
 <big>ג גמרא</big> שואלים: <strong>מאי שנא רישא דלא קא מפליג</strong> <small>[מה שונה בראש</small> המשנה <small>שאינו מחלק]</small> באיזה אופן מתה הבהמה, ומחייב בכל מקרה, <strong>ומאי שנא סיפא דקא מפליג</strong> <small>[ומה שונה בסופה</small> <small>שהוא מחלק]</small> אם הוחלקה או הוחמה?
  ומשיבים, <strong>אמרי דבי</strong> <small>[אמרו</small> החכמים <small>מבית</small> מדרשו<small>]</small> של <strong>ר' ינאי:</strong> <strong>רישא</strong> <small>[בתחילה]</small> מדובר <strong>שמתה מחמת אויר, דאמרינן</strong> <small>[שאומרים אנו]</small> <strong>אוירא</strong> <small>[האויר]</small> של <strong>ה</strong><strong>הר קטלה</strong> <small>[הרגה],</small> <strong>ואמרינן אוירא</strong> <small>[</small>או <small>אומרים</small> ש<small>האויר]</small> של ה<strong>בקעה קטלה</strong> <small>[הרגה],</small> שמן הסתם שינוי המקום או מזג האויר הוא שגרם לכך. <strong>ר' יוסי בר חנינא אמר: כגון שמתה מחמת אובצנא</strong> <small>[העייפות],</small> שסברה היא שמזג האויר הוא שגרם לה לכך. <strong>רבה אמר: כגון שהכישה נחש,</strong> שאפשר לומר שבמקום האחר שכיחים נחשים יותר.
  ואילו <strong>ר' חייא בר אבא אמר</strong> בשם <strong>ר' יוחנן: הא מני</strong> <small>[זו,</small> תחילת המשנה, כשיטת <small>מי היא]</small> — כשיטת <strong>ר' מאיר היא,</strong> ש<strong>אמר: כל המעביר על דעת של בעל הבית,</strong> שעושה בניגוד להסכם שביניהם
## דף עח:
 <strong>נקרא גזלן,</strong> שכיון שעשה שלא כפי ההסכם, שהרי לכך לא קיבל רשות — נחשב כאילו גזל את הבהמה מבעליה, והרי הגזלן חייב בכל אונס שיארע.
  ושואלים:  <strong>הי</strong> <small>[איזה]</small> מדברי <strong>ר' מאיר</strong> מלמדנו שהוא מחזיק בשיטה זו? <strong>אילימא</strong> <small>[אם תאמר]</small> שזו שיטת <strong>ר' מאיר</strong> בענין ה<strong>צבע,</strong> ששנינו במשנה: <strong>הנותן צמר לצבע לצבוע לו</strong> אותו <strong>אדום וצבעו שחור,</strong> או לצובעו <strong>שחור וצבעו אדום, ר' מאיר אומר: נותן לו</strong> הצבע לבעל הצמר את <strong>דמי צמרו.</strong>
 <strong>ר' יהודה אומר: אם השבח,</strong> תוספת הערך שבאה על ידי הצביעה <strong>יתר על היציאה</strong> (הוצאה) שהוציא הצבע — <strong>נותן לו</strong> בעל הצמר <strong>את היציאה</strong> בלבד, <strong>ואם היציאה יתירה על השבח</strong> — <strong>נותן לו את השבח,</strong> שידו על התחתונה. ולכאורה אפשר ללמוד שר' מאיר סבור שכיון ששינה הצבע מדעת בעל הצמר — הרי זה כאילו גזלו, ומחזיר הכל.
  אך יש לדחות: מכאן אין להוכיח, <strong>ממאי</strong> <small>[ממה]</small> אתה מסיק זאת? <strong>דלמא שאני התם דקניא</strong> <small>[שמא שונה שם שקנה]</small> הצבע את הצמר <strong>בשינוי מעשה</strong> ולא בגלל השינוי מדעת הבעלים, אלא בגלל מעשה של ממש נחשב הדבר כגזילה.
 <strong>אלא הא</strong> <small>[זו]</small> דברי <strong>ר' מאיר</strong> של <strong>מגבת פורים; דתניא</strong> <small>[ש</small>כן <small>שנינו</small> בברייתא<small>]:</small> <strong>מגבת פורים</strong> — <strong>לפורים,</strong> שכסף שגובים בפורים לחלק לעניים לצורך הסעודה ניתנת רק לפורים. <strong>מגבת העיר,</strong> שגובים כסף עבור עניי העיר, נותנים אותו <strong>לאותה העיר, ואין מדקדקין בדבר</strong> לצמצם בדיוק כדי צורך הסעודה. <strong>אבל לוקחין</strong> (קונים) מכסף זה <strong>את העגלים ושוחטין ואוכלים אותן, והמותר,</strong> אם נשאר מן הסכום יתר על דמי הסעודה, <strong>יפול לכיס של צדקה,</strong> וינתן למטרות צדקה אחרות.
 <strong>ר' אליעזר אומר:</strong> אינו כן, אלא <strong>מגבת פורים</strong> לסעודת <strong>פורים</strong> בלבד, <strong>ואין העני רשאי ליקח מהן רצועה לסנדלו, אלא אם כן התנה במעמד אנשי העיר</strong> שיכול לעשות בכסף כרצונו, אלו <strong>דברי ר' יעקב שאמר משום</strong> (בשם) <strong>ר' מאיר. ורבן שמעון בן גמליאל מיקל.</strong> משמע שאסור לשנות מדעתו של נותן הצדקה כלל.
  ועדיין דוחים: <strong>דלמא התם נמי, דאדעתא</strong> <small>[שמא שם גם כן, שעל דעת]</small> <strong>פורים הוא דיהיב ליה</strong> <small>[שנותן לו],</small> <strong>אדעתא דמידי אחרינא</strong> <small>[על דעת דבר אחר]</small> — <strong>לא יהיב ליה</strong> <small>[נתן לו],</small> שהרי זה כתנאי מפורש בענין, ואז אם שינה מדעת הנותן — מובן מדוע ר' מאיר מחמיר.
 <strong>אלא הא</strong> <small>[זו]</small> מדברי <strong>ר' מאיר, דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן אלעזר אומר משום ר' מאיר: הנותן דינר לעני ליקח</strong> (לקנות) <strong>לו</strong> בו <strong>חלוק</strong> — <strong>לא יקח בו</strong> העני <strong>טלית,</strong> לקנות <strong>טלית</strong> — <strong>לא יקח בו חלוק, מפני שמעביר על דעתו של בעל הבית.</strong>
 ודוחים: <strong>ודלמא שאני התם</strong> <strong>דאתו למחשדיה</strong> <small>[ושמא שונה שם שיבואו לחשוד אותו,</small> את הנותן<small>],</small> <strong>דאמרי אינשי</strong> <small>[שאומרים אנשים],</small> <strong>אמר פלניא</strong> <small>[פלוני]:</small> <strong>זבנינא ליה לבושא</strong> <small>[אני קונה לבוש]</small> <strong>לפלוני עניא</strong> <small>[העני],</small> <strong>ולא זבן ליה</strong> <small>[קנה לו].</small> <strong>אי נמי</strong> <small>[או גם כן]</small> שהוא <strong>אומר:</strong> <strong>זבנינא ליה</strong> <small>[אני קונה לו]</small> <strong>גלימא ולא זבן ליה</strong> <small>[קנה לו],</small> שהרי הנותן חשב שהעני אכן קונה לבוש, והעני קנה דבר אחר, וכדי שלא ייחשד הנותן — אסור לעני לשנות.
  ומשיבים:  <strong>אם כן,</strong> זהו אם זה היה הטעם, <strong>ליתני</strong> <small>[שישנה]</small> בלשון: <strong>"מפני החשד", מאי</strong> <small>[מה]</small> משמעות הלשון: <strong>"מפני שמעביר על דעתו של בעל הבית"</strong> — <strong>שמע מינה</strong> <small>[למד מכאן]</small> <strong>משום דשני</strong> <small>[ששינה]</small> <strong>הוא</strong> שאסור לו, <strong>וכל המעביר על דעת בעל הבית נקרא גזלן,</strong> והרי הוכחה שזו היא שיטת ר' מאיר.
 <big>א</big> שנינו במשנה כי <strong>השוכר את החמור והבריקה</strong> אין האחריות על המשכיר. ושואלים: <strong>מאי</strong> <small>[מה</small> פירוש<small>]</small> <strong>"והבריקה"?</strong> ואומרים: <strong>הכא תרגימו</strong> <small>[כאן,</small> בבבל <small>תרגמו]</small> <strong>"נהוריתא",</strong> שהוא לובן הנכנס לאישון עינו של החמור ומעוור אותו בכך. <strong>רבא אמר:</strong> הכוונה היא ל<strong>אבזקת,</strong> תולעים השורצים ברגלי החמור.
  וכיון שנזכרה המלה "אבזקת", מסופר, <strong>ההוא דאמר להו</strong> <small>[אדם אחד שאמר להם]:</small> ראיתי <strong>אבזקת במילתא דמלכא</strong> <small>[</small><small>עש</small> שאוכל את <small>בגדי המלך],</small> <strong>אמרו ליה</strong> <small>[לו]:</small> <strong>במאי</strong> <small>[במה]</small> ראית? האם <strong>בטלי</strong> <small>[בכלי]</small> <strong>כסף,</strong> כלומר, פשתן, <strong>או בטלי דהב</strong> <small>[</small><small>או בכלי זהב,</small> בבגדי צמר<small>]?</small> <strong>איכא דאמרי</strong> <small>[יש שאומרים]</small> ש<strong>בטלי</strong> <small>[בכלי]</small> <strong>כסף אמר, וקטלוה</strong> <small>[והרגוהו],</small> משום שבכלים אלה אין התולעים מצויים. <strong>איכא דאמרי</strong> <small>[יש שאומרים]</small> ש<strong>בטלי דהב</strong> <small>[בכלי זהב,</small> בבגדי צמר<small>]</small> <strong>אמר, ושבקוה</strong> <small>[והניחוהו].</small> 
 <big>ב</big> שנינו במשנה: <strong>או שנעשית אנגריא אומר לו הרי שלך לפניך. אמר רב: לא שנו</strong> שכן הדין <strong>אלא באנגריא חוזרת,</strong> כלומר, שלקחו את החמור רק לזמן מסויים, ואחר כך יחזירו אותו. <strong>אבל</strong> ב<strong>אנגריא שאינה חוזרת,</strong> שהחרימו את החמור לגמרי, <strong>חייב להעמיד לו חמור</strong> אחר.
 <strong>ושמואל אמר: בין אנגריא חוזרת בין אנגריא שאינה חוזרת, אם בדרך הליכה ניטלה,</strong> שהוחרם החמור לצורך האנגריא וממשיך ללכת באותו כיוון שהלך בו זה מתחילה — <strong>אומר לו: הרי שלך לפניך. ואם לאו</strong> <small>[לא]</small> <strong>בדרך הליכתה ניטלה</strong> אלא לכיוון אחר — <strong>חייב להעמיד לו חמור</strong> <small>[אחר].</small>
 <strong>מיתיבי</strong> <small>[מקשים]</small> על כך ממה ששנינו בברייתא: <strong>השוכר את החמור והבריקה או שנשתטתה</strong> הבהמה, <strong>אומר לו</strong> המשכיר: <strong>הרי שלך לפניך. מתה או שנעשית אנגריא</strong> — <strong>חייב להעמיד לו חמור.</strong>
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>רב לא קשיא</strong> <small>[אינו קשה]</small> מן הברייתא למשנה, שיכול להסביר כי <strong>כאן</strong> במשנה מדובר <strong>באנגריא חוזרת</strong> אינו חייב להעמיד לו אחר, <strong>כאן</strong> בברייתא <strong>באנגריא שאינה חוזרת. אלא לשמואל קשיא</strong> <small>[קשה]!</small>
 <strong>וכי תימא</strong> <small>[ואם תאמר]:</small> <strong>לשמואל נמי</strong> <small>[גם כן]</small> <strong>לא קשיא</strong> <small>[קשה],</small> שהרי הוא יכול לתרץ בצורה דומה: <strong>כאן שבדרך הליכתה ניטלה, כאן שלא בדרך הליכתה ניטלה.</strong>
 <strong>הא מדקתני סיפא</strong> <small>[הרי ממה ששנינו בסופה</small> של אותה ברייתא<small>]:</small> <strong>ר' שמעון בן אלעזר אומר: אם בדרך הליכתה ניטלה</strong> — <strong>אומר לו: הרי שלך לפניך, ואם לאו</strong> <small>[לא]</small> — <strong>חייב להעמיד לו חמור. מכלל</strong> הדברים אתה למד כי <strong>ל</strong>דעת ה<strong>תנא קמא לא שאני ליה</strong> <small>[הראשון אינו שונה]</small> באיזו דרך ניטלה, וקשה לשמואל!
  ומשיבים:  <strong>אמר</strong> <small>[</small>יכול היה <small>לומר]</small> <strong>לך שמואל:</strong> <strong>לאו מי איכא</strong> <small>[האם לא ישנו]</small> <strong>ר' שמעון בן אלעזר דקאי כוותי</strong> <small>[העומד בשיטתי]?</small> <strong>אנא דאמרי</strong> <small>[אני שאמרתי]</small> <strong>כ</strong>דברי <strong>ר' שמעון בן אלעזר. איבעית אימא</strong> <small>[אם תרצה אמור]</small> תירוץ אחר: כל הברייתא <strong>כולה</strong> כשיטת <strong>ר' שמעון בן אלעזר היא, וחסורי מיחסרא והכי קתני</strong> <small>[וחסרה</small> הברייתא <small>וכך</small> יש <small>לשנותה]:</small> <strong>השוכר את החמור והבריקה או נשתטית, אומר לו: הרי שלך לפניך. מתה או שנעשית אנגריא</strong> — <strong>חייב להעמיד לו חמור</strong> אחר. <strong>במה דברים אמורים</strong> — <strong>שלא בדרך הליכתה ניטלה, אבל</strong> כאשר <strong>ניטלה בדרך הליכתה</strong> — <strong>אומר לו: הרי שלך לפניך.</strong>
## דף עט.
 <strong>דברי ר' שמעון בן אלעזר. שהיה רבי שמעון בן אלעזר אומר: אם בדרך הילוכה ניטלה</strong> — <strong>אומר לו: הרי שלך לפניך, ואם לא</strong> — <strong>חייב להעמיד לו חמור.</strong>
 ושואלים: <strong>ומי מצית מוקמת לה</strong> <small>[האם יכול אתה להעמיד אותה]</small> את הברייתא הזו כולה כשיטת <strong>ר' שמעון בן אלעזר? והא קתני רישא</strong> <small>[והרי שנה בראשה]</small> של הברייתא: <strong>השוכר את החמור והבריקה או שנשתטתה, אומר לו: הרי שלך לפניך. ואילו ר' שמעון בן אלעזר אמר</strong> בברייתא אחרת: <strong>השוכר את החמור לרכוב עליה והבריקה או שנשתטתה</strong> — <strong>חייב להעמיד לו חמור!</strong>
 <strong>אמר רבה בר רב הונא:</strong> אין זו סתירה, כי <strong>לרכוב עליה שאני</strong> <small>[שונה],</small> משום שלצורך זה נחוץ חמור שהילוכו יציב, וחמור שחלה הרי הוא לענין זה כמת. והעיר <strong>רב פפא:</strong> <strong>ו</strong>אם לקחו לשים עליו <strong>כלי זכוכית</strong> — <strong>כלרכוב עליה דמי</strong> <small>[נחשב],</small> שהרי גם כלי זכוכית צריכים חמור שהלוכו יציב, שלא יפול המשא ממנו.
 <big>א</big> <strong>אמר רבה בר רב הונא אמר רב: השוכר את החמור לרכוב עליה ומתה לו בחצי הדרך</strong> — <strong>נותן לו שכרו של חצי הדרך, ואין לו עליו אלא תרעומות,</strong> שצריך לטרוח ולחפש חמור אחר.
  ושואלים:  <strong>היכי דמי</strong> <small>[כיצד בדיוק הדבר]?</small> <strong>אי דשכיח לאגורי</strong> <small>[אם שמצוי,</small> ניתן <small>לשכור]</small> חמור אחר — <strong>תרעומות מאי עבידתיה</strong> <small>[תרעומת מה מעשיה],</small> מה טיבה כאן? ישכור חמור אחר, ואין בכך כל הפסד! <strong>אי</strong> <small>[אם]</small> ש<strong>לא שכיח לאגורי</strong> <small>[מצוי לשכור]</small> חמור — <strong>אגרא בעי למיתב ליה</strong> <small>[שכר היה צריך לתת לו]</small> למשכיר? הרי אינו יכול להוביל את משאו!
  ומשיבים:  <strong>לעולם</strong> תפרש ש<strong>לא שכיח לאגורי</strong> <small>[מצוי לשכור],</small> <strong>ומשום דאמר ליה</strong> <small>[שאומר לו]</small> בעל החמור: <strong>אילו בעית למיתי</strong> <small>[היית רוצה להגיע]</small> <strong>עד הכא</strong> <small>[כאן]</small> — וכי <strong>לאו אגרא בעית למיתב</strong> <small>[</small><small>לא שכר היית צריך לתת]?</small> אם כן, תשלם אתה שכרי עד המקום שהגעת אליו!
  ושואלים עוד: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> ש<strong>אמר לו ליה</strong> <small>[לו]</small> המשכיר: <strong>"חמור סתם</strong> אני משכיר לך <strong>"</strong>— <strong>הא</strong> <small>[הרי]</small> <strong>חייב להעמיד לו חמור אחר,</strong> שהרי אמר שמשכיר לו חמור, ואם אין חמור זה — יתן לו אחר. <strong>אי</strong> <small>[אם]</small> ש<strong>אמר ליה</strong> <small>[לו]</small> <strong>"חמור זה</strong> אני משכיר לך <strong>"</strong>— הרי החמור הזה משועבד לשכירות זו, ו<strong>אם יש בדמיה</strong> של הנבילה כדי <strong>ליקח</strong> (לקנות) — חמור אחר <strong>יקח!</strong>
 ומשיבים: <strong>לא צריכא</strong> <small>[נצרכה]</small> אלא <strong>בשאין בדמיה</strong> כדי <strong>ליקח</strong> חמור אחר. ושואלים: גם אז, <strong>אם יש בדמיה</strong> כדי <strong>לשכור</strong> חמור אחר — <strong>ישכור</strong> חמור אחר, וימשיך במסעו, ומדוע יש מקום לתרעומת? ומשיבים: <strong>רב</strong> הולך בענין זה <strong>לטעמיה</strong> <small>[לטעמו,</small> לשיטתו<small>],</small> ש<strong>אמר רב: לא מכלינן קרנא</strong> <small>[אין אנחנו מכלים את הקרן]</small> את גוף הממון, כדי לשלם עבור שכירות. ולכן אין רשות לשוכר למכור את הנבילה, שלא תכלה הקרן — כל דמי החמור.
 <strong>דאתמר</strong> <small>[שנאמר]</small> שנחלקו אמוראים בבעיה זו: <strong>השוכר את החמור ומתה לו בחצי הדרך. אמר רב: אם יש בדמיה</strong> של הנבילה כדי <strong>ליקח</strong> חמור אחר — <strong>יקח,</strong> אבל יש בדמיה רק כדי <strong>לשכור</strong> — <strong>אל ישכור. ושמואל אמר: אף לשכור</strong> — <strong>ישכור.</strong>
 ושואלים: <strong>במאי קמיפלגי</strong> <small>[במה,</small> באיזה עקרון, <small>נחלקו]?</small> ומשיבים, <strong>רב סבר</strong> <small>[סבור]:</small> <strong>לא מכלינן קרנא</strong> <small>[אין אנו מכלים את הקרן],</small> את גוף הממון, ומכיון שעכשיו הנבילה היא גוף הממון — אין להוציא אותה על שכירות, שבסופו של דבר לא ישאר ממנה דבר לבעלים. <strong>ושמואל סבר</strong> <small>[סבור]:</small> אף <strong>מכלינן קרנא</strong> <small>[מכלים אנו את הקרן].</small>
 <strong>מיתיבי</strong> <small>[מקשים]</small> על כך, ממה ששנו חכמים, שאם נתן אדם לחבירו כמשכנתא אילן, והמלוה יאכל מפירותיו עד שתשתלם על ידי כך ההלוואה, ובינתים <strong>יבש האילן או</strong> ש<strong>נקצץ</strong> — <strong>שניהם,</strong> גם הלווה וגם המלוה <strong>אסורין בו</strong> להשתמש בגופו. אלא <strong>כיצד יעשה? ילקח</strong> (ייקנה) <strong>בו</strong> במה שיש באילן היבש הזה <strong>קרקע, והוא,</strong> המלוה שקיבל את האילן, <strong>אוכל פירות</strong> מקרקע זו. ומסיקים: <strong>והא הכא</strong> <small>[והרי כאן]</small> <strong>כיון דכי מטי</strong> <small>[שיבוא]</small> ה<strong>יובל קא הדרא ארעא למרה</strong> <small>[תחזור הקרקע לבעליה]</small> הראשונים, <strong>וקא כליא קרנא</strong> <small>[ו</small>נמצא ש<small>כלתה הקרן],</small> שהרי האילן הזה הושקע בדבר שבסופו כלה לגמרי, משמע שמכלים את הקרן!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>דזבין ליה לשתין שנין</strong> <small>[שקנה אותה</small> קרקע <small>לששים שנה].</small> ש<strong>אמר רב חסדא אמר רב קטינא: מנין למוכר שדהו לששים שנה</strong> או לכל זמן קצוב אחר <strong>שאינה חוזרת ביובל</strong> — <strong>שנאמר: "והארץ לא תמכר לצמיתת"</strong> (ויקרא כה, כג). <strong>מי,</strong> איזו מכירה אסורה — במקרה שאם <strong>אין שם יובל</strong> — היתה <strong>נצמתת,</strong> ואם <strong>יש שם יובל</strong> — <strong>אינה נצמתת. יצתה</strong> (יצאה) <strong>זו,</strong> שנמכרה לזמן קצוב, <strong>שאף על פי שאין שם יובל</strong> — <strong>אינה נצמתת.</strong> ולענייננו כיון שקנה קרקע לזמן קצוב — אין יובל חל עליה.
  ומקשים: ו<strong>סוף סוף, לכי מטו שיתין שנין</strong> <small>[כאשר יגיעו שישים השנים]</small> — <strong>קא הדרא ארעא למרה, וקא כליא קרנא</strong> <small>[תחזור האדמה לבעליה, ונמצא שכלתה הקרן]!</small> ומשיבים: <strong>אלא, הכא במאי עסקינן</strong> <small>[כאן במה אנו עוסקים]</small> — <strong>בזמן שאין היובל נוהג,</strong> ואז אפשר לקנות קרקע לצמיתות. ומעירים: <strong>הכי נמי מסתברא</strong> <small>[כך גם כן מסתבר]</small> לומר, <strong>דאי סלקא דעתך</strong> <small>[אם עולה על דעתך</small> לומר<small>]</small> שמדובר כאן <strong>בזמן שהיובל נוהג, ו</strong>הברייתא סבורה כי <strong>מכלינן קרנא</strong> <small>[שמכלים את הקרן],</small> מדוע לעשות את העיסקה המורכבת הזו? <strong>נצלחיה לציבי ונשקליה</strong> <small>[שיחתוך</small> את העץ <small>לעצים</small> קטנים יותר לצורך הסקה <small>ויקח אותו]</small> וימכרנו מיד!
  ומשיבים:  <strong>אי</strong> <small>[אם]</small> <strong>משום הא</strong> <small>[זה]</small> — <strong>לא קשיא</strong> <small>[אינו קשה],</small> כי אפשר לומר <strong>זמנין דשלמו שני</strong> <small>[לפעמים נגמרות שנות</small> ה<strong>משכנתא מקמי</strong> <small>[לפני]</small> ה<strong>יובל,</strong> ויקבל בעל האילן בחזרה את הקרקע לזמן ידוע ואם כן אינו הכרח שתכלה הקרן. <strong>אי נמי דמטו ליה זוזי ופריק לה</strong> <small>[או גם שמגיעים לו כספים</small> לבעל הקרקע <small>ופודה אותה]</small> <strong>ארבע</strong> או <strong>חמש שנין מקמי</strong> <small>[שנים לפני]</small> ה<strong>יובל</strong> ונמצא שהקרן לא כלתה, שהרי עכשיו נשאר בידו כסף.
 <big>ג</big> <strong>תנו רבנן</strong> <small>[שנו חכמים]:</small> <strong>השוכר את הספינה וטבעה לה בחצי הדרך, ר' נתן אומר: אם נתן</strong> כבר השוכר כסף עבור הספינה — <strong>לא יטול</strong> בחזרה, <strong>ואם לא נתן</strong> — <strong>לא יתן.</strong>
 ושואלים: <strong>היכי דמי</strong> <small>[כיצד בדיוק היה]</small> החוזה? <strong>אילימא</strong> <small>[אם לומר]</small> שאמר המשכיר שנותן לו <strong>"ספינה זו"</strong> <strong>ו</strong>אמר השוכר שהוא מוביל <strong>"יין סתם",</strong> אם כן <strong>אם נתן אמאי</strong> <small>[מדוע]</small> ש<strong>לא יטול</strong> בחזרה את ממונו? <strong>נימא ליה</strong> <small>[שיאמר לו]:</small> <strong>הב</strong> <small>[תן]</small> <strong>לי ספינתא, דאנא מייתינא חמרא</strong> <small>[את האניה, שאני אוביל</small> בה <small>את היין]</small> וכיון שאבדה האניה — החזר לי את מה ששילמתי, שאוכל להוביל יין זה או יין אחר. <strong>אלא</strong> תאמר שמדובר שהמשכיר אמר לו <strong>"ספינה סתם" ו</strong>אמר השוכר שהוא מוביל <strong>"יין זה", אם לא נתן אמאי</strong> <small>[מדוע]</small> <strong>לא יתן</strong> את שכרו?
## דף עט:
 <strong>נימא ליה</strong> <small>[שיאמר לו]</small> המשכיר: <strong>הב לי</strong> <small>[תן]</small> <strong>ההוא חמרא ואנא מייתינא ספינתא</strong> <small>[את היין ההוא ואני אביא ספינה</small> להוביל אותו<small>],</small> וכיון שהיין איננו קיים — אין השוכר יכול למלא התנאי, וחייב לשלם.
 <strong>אמר רב פפא:</strong> <strong>לא משכחת לה</strong> <small>[תמצא אותה],</small> כלומר, אין אפשרות להבין זאת <strong>אלא</strong> כאשר התנה אתו <strong>"בספינה זו" ו"יין זה",</strong> שאז שניהם יכולים לטעון זה כנגד זה. אבל אם היה מדובר על <strong>ספינה סתם ויין סתם</strong> — <strong>חולקין.</strong>
 <strong>תנו רבנן</strong> <small>[שנו חכמים]:</small> <strong>השוכר את הספינה ופרקה לה</strong> פרק את משאה של הספינה <strong>בחצי הדרך</strong> ואינו רוצה להוביל בה עוד — <strong>נותן לו שכרו של חצי הדרך, ואין לו</strong> למשכיר הספינה <strong>עליו אלא תרעומת.</strong> ושואלים: <strong>היכי דמי</strong> <small>[כיצד בדיוק היה הדבר]?</small> <strong>אילימא דקא משכח לאגורה</strong> <small>[אם תאמר</small> שבמקום <small>שיכול להשכירה]</small> לאחר — <strong>אמאי אית ליה</strong> <small>[מדוע יש לו]</small> <strong>תרעומת?</strong> <strong>ואי דלא קא משכח לאגורה</strong> <small>[ואם שאינו מוצא להשכירה]</small> — <strong>כוליה אגרה בעי שלומי</strong> <small>[את כל השכר צריך לשלם]</small> המשכיר. שהרי קיבל על עצמו לשכור ספינה לכל הדרך!
  ומשיבים:  <strong>לעולם</strong> תפרש שמדובר באופן <strong>דקא משכח לאגורה</strong> <small>[שהוא מוצא להשכירה],</small> <strong>אלא אמאי אית ליה</strong> <small>[מדוע יש לו]</small> <strong>תרעומת</strong> — <strong>משום רפסתא דספינתא</strong> <small>[התרועעות הספינה]</small> בהכנסת והוצאת הסחורות פעם נוספת, שלא לפי ההסכם. ותוהים: <strong>אי הכי</strong> <small>[אם כך]</small> וזו היא טענתו — <strong>טענתא מעלייתא הוא וממונא אית ליה גביה</strong> <small>[טענה מעולה היא וממון יש לו אצלו],</small> שיש בכך יותר מתרעומת בלבד, וחוב כספי של ממש הוא.
 <strong>אלא</strong> יש להבין להיפך: <strong>מאי</strong> <small>[מה</small> פירוש<small>]</small> <strong>"פרקה"</strong> — ש<strong>פרקה לטועניה בגויה</strong> <small>[שפרק את המטען שלו בתוכה],</small> שבאמצע הדרך הוסיף בה השוכר משא נוסף. ושואלים: <strong>אלא מאי</strong> <small>[מה</small> היא<small>]</small> ה<strong>תרעומת</strong> — <strong>משום שינוי דעתא</strong> <small>[הדעת],</small> שלא לכך התכוון בשעת ההשכרה. <strong>אי נמי לאשלא יתירא</strong> <small>[או גם כן</small> משום <small>החבלים היתרים]</small> שזקוק להם כדי לקשור את החבילות הנוספות.
 <big>א</big> <strong>תנו רבנן</strong> <small>[שנו חכמים]:</small> <strong>השוכר את החמור לרכוב עליה</strong> — ה<strong>שוכר מניח עליה כסותו ולגנותו</strong> (קנקן מים שלו) <strong>ומזונות של אותה דרך, מכאן ואילך</strong> אם בא להוסיף יותר — <strong>חמר מעכב עליו</strong> ואומר שאינו רוצה להעמיס על החמור עוד. וה<strong>חמר מניח עליו שעורים ותבן</strong> עבור החמור <strong>ומזונותיו</strong> שלו <strong>של אותו היום, מכאן ואילך</strong> אם רצה להוסיף עוד — <strong>שוכר מעכב עליו.</strong>
 ושואלים: <strong>היכי דמי</strong> <small>[כיצד היה הדבר]?</small> <strong>אי דשכיח למזבן</strong> <small>[אם שמצוי לקנות]</small> דברי אוכל בדרך — שה<strong>חמר נמי ליעכב</strong> <small>[גם כן יעכב]</small> על שהשוכר לוקח את כל המזונות עמו, <strong>ואי</strong> <small>[ואם]</small> ש<strong>לא שכיח למזבן</strong> <small>[מצוי לקנות</small> מזון<small>]</small> — ה<strong>שוכר נמי</strong> <small>[גם כן]</small> ש<strong>לא ליעכב</strong> <small>[יעכב]</small> את החמר מלהניח את מזונותיו!
 <strong>אמר רב פפא:</strong> <strong>לא צריכא</strong> <small>[נצרכה]</small> אלא לאופן <strong>דשכיח למטרח ולמזבן מאוונא לאוונא</strong> <small>[שמצוי לטרוח ולקנות מתחנה לתחנה]</small> ולכן, ה<strong>חמר דרכיה למטרח ולמזבן</strong> <small>[דרכו לטרוח ולקנות],</small> <strong>שוכר לאו דרכיה למטרח ולמזבן</strong> <small>[אין דרכו לטרוח ולקנות].</small> 
 <big>ב</big> <strong>תנו רבנן</strong> <small>[שנו חכמים]:</small> <strong>השוכר את החמור</strong> כדי <strong>לרכוב עליה איש</strong> — <strong>לא תרכב עליה אשה.</strong> אם שכרו שתרכב עליו <strong>אשה</strong> — <strong>רוכב עליה איש. ו</strong>אם השכירו שתרכב עליו <strong>אשה</strong> יכול להרכיב כל אשה, <strong>בין גדולה ובין קטנה, ואפילו</strong> היתה <strong>מעוברת</strong> שיש תוספת משא בוולד שבמעיה, <strong>ואפילו מניקה</strong> שלוקחת את התינוק אתה.
  ושואלים:  <strong>השתא</strong> <small>[עכשיו]</small> הרי <strong>מניקה אמרת</strong> שאין המשכיר יכול לעכב, אף שהיא לוקחת איתה ילד נוסף, אם כן <strong>מעוברת מיבעיא</strong> <small>[נצרכה</small> לומר<small>]</small> שיכולה לרכב?! <strong>אמר רב פפא:</strong> הכוונה היא <strong>מעוברת והיא מניקה קאמר</strong> <small>[אמר],</small> שיש פה תוספת יתירה.
 <strong>אמר אביי: שמע מינה ביניתא אכרסה תקלה</strong> <small>[מכאן אתה למד שהדג בכרסו משקלו]</small> ולפי גודל הכרס מתרבה המשקל. שהרי כך אפשר ללמוד מענין המעוברת. ושואלים: <strong>למאי נפקא מינה</strong> <small>[מה יוצא מזה]</small> ממה שאמר אביי בענין דג? ומשיבים: <strong>למקח וממכר,</strong> שידע אדם כיצד להעריך את משקלו של הדג, ולא יטעה בדבר.
## דף פ.
 <big>א משנה</big> <strong>השוכר את הפרה לחרוש בהר וחרש בבקעה, אם נשבר הקנקן</strong> (חלקה התחתון של המחרשה) — <strong>פטור,</strong> שהרי בהר עשוי היה להישבר יותר. ואולם אם שכרה לחרוש <strong>בבקעה וחרש בהר, אם נשבר הקנקן</strong> — <strong>חייב.</strong> שכר את הפרה <strong>לדוש בקטנית ודש בתבואה</strong> והחליקה הפרה ושברה רגלה — <strong>פטור,</strong> ואולם אם שכרה <strong>לדוש בתבואה ודש בקטנית</strong> — <strong>חייב, מפני שהקטנית מחלקת</strong> (גורמת להחליק).
 <big>ב גמרא</big> ושואלים: <strong>היכא</strong> <small>[</small>ו<small>במקום]</small> ש<strong>לא שני</strong> <small>[שינה]</small> <strong>בה, מאן</strong> <small>[מי]</small> <strong>משלם?</strong> שהרי במשנה מדובר כששינה השוכר מתנאי השכירות, ואולם אם היו שני אנשים שעבדו אצלו במקום שהתנה, ונשברה המחרשה, מי מהם משלם? <strong>אמר רב פפא: דנקיט פרשא</strong> <small>[</small>זה <small>שמחזיק את המרדע]</small> לכוון את פרה הוא זה ש<strong>משלם,</strong> שמפני שלא הוליכה למישרין, בכך גרם שנשברה המחרשה. <strong>רב שישא בריה</strong> <small>[בנו]</small> של <strong>רב אידי אמר: דנקיט מנא</strong> <small>[</small>זה <small>שמחזיק בכלי,</small> במחרשה עצמה<small>]</small> הוא זה ש<strong>משלם.</strong> ומסכמים: <strong>והלכתא</strong> <small>[והלכה</small> היא<small>]:</small> <strong>דנקיט מנא</strong> <small>[המחזיק בכלי,</small> במחרשה<small>]</small> הוא זה ש<strong>משלם.</strong> <strong>ואי דוכתא דמחזקי גונדרי</strong> <small>[ואם</small> הוא מקום <small>שמוחזק באבנים]</small> — <strong>תרוייהו משלמין</strong> <small>[שניהם משלמים],</small> שבמקרה זה עיוות כלשהו בתלם גם הוא גורם לשבירה.
 <big>ג</big> <strong>אמר ר' יוחנן: המוכר פרה לחבירו, ואמר לו:</strong> דע לך ש<strong>פרה זו</strong> יש בה מומים: <strong>נגחנית היא, נשכנית היא, בעטנית היא, רבצנית היא</strong> — שנוהגת לרבוץ תמיד, <strong>והיה בה</strong> באמת רק <strong>מום אחד</strong> מאלה <strong>וסנפו</strong> (הכניסו) <strong>בין המומים</strong> הללו שכולם לא היו בה — <strong>הרי זה מקח טעות,</strong> שהקונה ראה שאין בה מומים אחרים, וסבר שלא מנה המוכר אותם מומים ברצינות. ואולם אם מנה בה <strong>מום זה</strong> בלבד, <strong>ו</strong>גם היה בה <strong>מום אחר</strong> — <strong>אין זה מקח טעות.</strong>
 ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>המוכר שפחה לחבירו, ואמר לו: שפחה זו שוטה היא, ניכפית היא</strong> (חולה במחלת הנפילה), <strong>משועממת</strong> (משוגעת) <strong>היא, והיה בה</strong> באמת <strong>מום אחד</strong> בלבד <strong>וסנפו בין המומין</strong> — <strong>הרי זה מקח טעות.</strong> ואולם אם מנה בה <strong>מום זה ומום אחר</strong> — <strong>אין זה מקח טעות.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> ואם <strong>היו בה כל המומין הללו, מהו</strong> הדין בכגון זה, האם יכול הקונה לטעון שלא האמין לו וחשב שהמוכר אינו מדבר ברצינות? <strong>אמר ליה</strong> <small>[לו]</small> <strong>רב מרדכי לרב אשי: הכי אמרינן משמיה</strong> <small>[כך אומרים אנו משמו]</small> של <strong>רבא:</strong> אם <strong>היו בה כל המומין הללו</strong> — <strong>אין זה מקח טעות,</strong> שהרי פירש לו הכל. ואם הקונה לא האמין — אין המוכר אשם.
 <big>ד משנה</big> <strong>השוכר את החמור</strong> כדי <strong>להביא עליה חטין והביא עליה</strong> משקל זהה של <strong>שעורין</strong> שהם קלים מן החטים וניזק החמור — <strong>חייב</strong> אף על פי שהעמיס עליו אותו משקל עצמו. וכן אם שכר להוביל עליה <strong>תבואה והביא עליה תבן</strong> כמשקל התבואה — <strong>חייב, מפני שהנפח</strong> היתר <strong>קשה</strong> לבהמה <strong>כמשאוי</strong> עצמו. ואולם אם שכר חמור כדי להביא <strong>להביא</strong> עליו <strong>לתך</strong> (נפח של חצי כור שהם חמש עשרה סאה) <strong>חטין, והביא</strong> עליו <strong>לתך שעורין</strong> — <strong>פטור,</strong> שהרי השעורין קלות יותר, והביא אותו נפח עצמו. <strong>ו</strong>בכלל <strong>אם מוסיף על משאו</strong> יותר משהתנה — <strong>חייב. וכמה יוסיף על משאו ויהא חייב? סומכוס אומר משום</strong> (בשם) <strong>ר' מאיר:</strong> כשמוסיף <strong>סאה לגמל</strong> או <strong>שלשה קבין לחמור.</strong> 
 <big>ה גמרא</big> <strong>איתמר</strong> <small>[נאמר]</small> שנחלקו אמוראים בגרסת המשנה. <strong>אביי אמר: "קשה כמשאוי" תנן</strong> <small>[שנינו].</small> <strong>רבא אמר: "קשה למשאוי" תנן</strong> <small>[שנינו].</small> ומסבירים, <strong>אביי אמר: "קשה כמשאוי" תנן,</strong> ופירושו: <strong>נפחא כי תקלא</strong> <small>[הנפח</small> הוא <small>כמו המשקל],</small> <strong>ו</strong>לכן <strong>אי</strong> <small>[אם]</small> <strong>מוסיף שלשה קבין</strong> שהוא שיעור רציני המזיק לחמור — <strong>חייב. רבא אמר "קשה למשאוי" תנן,</strong> ומשמעו: <strong>תקלא כי תקלא</strong> <small>[משקל כמשקל]</small> <strong>ונפחא הוי</strong> <small>[והנפח הוא]</small> <strong>תוספת,</strong> ולכן אינו חייב עד שישווה משקל השעורים למשקל החטים (ולא שלושה קבין בלבד), ואז נחשבת תוספת הנפח כמזיקה. ומנסים להביא ראיה.
 <strong>תנן</strong> <small>[שנינו</small> במשנתנו<small>]:</small> אם שכר את החמור כדי <strong>להביא</strong> עליו <strong>לתך חטין והביא לתך שעורים</strong> — <strong>פטור, ואם הוסיף על משאו</strong> — <strong>חייב. מאי לאו</strong> <small>[האם לא]</small> הכוונה שלא הביא בדיוק לתך שעורים אלא הוסיף <strong>שלשת קבין?!</strong> ודוחים: <strong>לא,</strong> שהוסיף <strong>סאה</strong> שלמה. ומקשים: <strong>והא עלה קתני</strong> <small>[והרי עליה,</small> על המשנה, <small>שנינו]</small> בברייתא: <strong>כמה יוסיף על משאו ויהא חייב? סומכוס אומר משום</strong> (בשם) <strong>ר' מאיר: סאה לגמל, שלשה קבין לחמור!</strong>
 ודוחים: <strong>הכי קאמר</strong> <small>[כך אמר],</small> כך יש להבין: <strong>היכא</strong> <small>[במקום]</small> ש<strong>לא שני</strong> <small>[שינה],</small> שאמר שיביא <strong>חטין והביא חטין, שעורין והביא שעורין, כמה יוסיף על משאו ויהא חייב?</strong> על זה <strong>סומכוס אומר משום ר' מאיר: סאה לגמל שלשה קבין לחמור.</strong>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר מברייתא: שכר את החמור <strong>להביא לתך</strong> <strong>ו</strong>הוסיף על המדה סאה ו<strong>הביא</strong>
## דף פ:
 <strong>שש עשרה</strong> סאין <strong>שעורין</strong> — <strong>חייב.</strong> ומכאן נדקדק: <strong>הא</strong> <small>[הרי]</small> אם הוסיף רק <strong>שלשת קבין</strong> — <strong>פטור! תרגמה</strong> <small>[הסבירה]</small> <strong>אביי:</strong> כאן מדובר <strong>במחיקתא</strong> <small>[במחוקות],</small> שלא מדד את נפח השעורים במידה גדושה אלא במחוקה, שהביא פחות קצת מן השיעור ולכן ההבדל שם הוא בכדי סאה.
 <strong>תנו רבנן</strong> <small>[שנו חכמים]:</small> <strong>קב</strong> הוא תוספת גדולה מדי <strong>לכתף</strong> <small>[לסבל],</small> ואם ניזק בהוספה — חייב לשלם לו. <strong>אדריב</strong> (חצי כור) <strong>לעריבה</strong> (לאניה קטנה), <strong>כור</strong> הוא תוספת גדולה מדי <strong>לספינה, שלשת כורים לבורני</strong> (לאניה) <strong>גדולה.</strong>
 <strong>אמר מר: קב לכתף.</strong> ושואלים לגופו של ענין: <strong>אם איתא דלא מצי ביה</strong> <small>[אמנם אינו יכול</small> לעמוד <small>בו]</small> במשא זה הלא הסבל <strong>בר דעת הוא, לשדיה</strong> <small>[שיזרוק אותו]</small> ממנו ולא יינזק! <strong>אמר אביי:</strong> מדובר <strong>ב</strong>אופן <strong>ש</strong>המשא <strong>חבטו,</strong> הפילו <strong>לאלתר</strong> <small>[מיד]</small> לפני שהספיק להורידו מעליו. <strong>רבא אמר: אפילו תימא</strong> <small>[תאמר]</small> שמדובר <strong>בשלא חבטו לאלתר</strong> <small>[מיד],</small> <strong>לא צריכא</strong> <small>[נצרכה]</small> <strong>אלא לאגרא יתירא</strong> <small>[לשכר יתר]</small> שיכול הוא לדרוש על תוספת זו. <strong>רב אשי אמר:</strong> אף על פי שבר דעת הוא יתכן שלא ידע שהמשא יתר, ו<strong>הוא,</strong> הסבל <strong>סבור</strong> ש<strong>חולשא הוא דנקיט ליה</strong> <small>[שתקפה אותו]</small> לפי שעה, ולא שהוסיפו במשאו.
 שנינו: <strong>כור לספינה, שלשת כורים לבורני גדולה. אמר רב פפא: שמע מינה</strong> <small>[למד מכאן]</small> מן השיעורים הללו כי <strong>סתם ספינות בת תלתין כורין</strong> <small>[בנות שלושים כורים]</small> הן, שזהו נפח מטען הספינה. שהרי בכל המקרים שיעור התוספת לנזק הוא אחד משלושים של המשא הרגיל. ושואלים: <strong>למאי נפקא מינה</strong> <small>[מה יוצא מכאן]?</small> ומשיבים: <strong>למקח וממכר,</strong> שהקונה ספינה סתם ידע שזה צריך להיות שיעורה.
 <big>א משנה</big> <strong>כל האומנין</strong> הלוקחים לביתם חומרי גלם לעבד אותם — <strong>שומרי שכר הן</strong> על אותו חפץ, עד שיוחזר לבעלים. <strong>וכולן שאמרו</strong> לבעלים: סיימתי את העבודה <strong>טול את שלך והבא מעות</strong> — הרי האומן הזה מאז נעשה <strong>שומר חנם.</strong> אמר אדם לחבירו: <strong>שמור לי ואשמור לך</strong> — הרי אותו שומר נעשה <strong>שומר שכר,</strong> שהרי מקבל שכר שמירה עבור שמירתו. אמר לו חבירו: <strong>שמור לי, ואמר לו: הנח לפני</strong> — הרי זה <strong>שומר חנם.</strong>
 <strong>הלוהו על המשכון</strong> — הרי המלוה המחזיק במשכון הוא <strong>שומר שכר</strong> על משכון זה. <strong>ר' יהודה אומר: אם הלוהו מעות</strong> — הריהו <strong>שומר חנם</strong> על המשכון, ו<strong>אם הלוהו פירות</strong> — הריהו <strong>שומר שכר. אבא שאול אומר: רשאי אדם להשכיר משכונו של עני</strong> שנמסר לידו <strong>להיות פוסק והולך עליו</strong> מחיר שימושו, ועל ידי כך יפחית מעט מעט מן החוב <strong>מפני שהוא כמשיב אבידה,</strong> שהרי על ידי כך נמצא העני מרויח, ואם לא יעשה כן — לא העני נהנה מן החפץ ולא אחר נהנה ממנו.
 <big>ב גמרא</big> ומציעים: <strong>לימא מתניתין</strong> <small>[</small>האם <small>לומר כי משנתנו]</small> ש<strong>לא כ</strong>שיטת <strong>ר' מאיר</strong> היא? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שוכר</strong> שלא נתפרש בתורה מה דינו, <strong>כיצד</strong> הוא <strong>משלם? ר' מאיר אומר:</strong> דינו <strong>כשומר חנם. ר' יהודה אומר:</strong> דינו <strong>כשומר שכר.</strong> ואומן דינו כשוכר, שהרי הוא מחזיק את החפץ בידו כדי להרויח בו, ונמצא כאילו שכרו מנותן העבודה. ואם כן, משנתנו אינה כדעת ר' מאיר!
  ודוחים:  <strong>אפילו תימא</strong> <small>[תאמר]</small> שכשיטת <strong>רבי מאיר</strong> היא משנתנו, ואולם האומן דינו כשומר שכר כי <strong>בההיא</strong> <small>[באותה]</small> <strong>הנאה דקא שביק כולי עלמא ואגיר ליה לדידיה</strong> <small>[שהוא מניח את כולם ושוכר אותו]</small> — <strong>הוי עילויה</strong> <small>[הרי הוא</small> נעשה <small>עליו]</small> <strong>שומר שכר.</strong> ומקשים: <strong>אי הכי</strong> <small>[אם כן]</small> <strong>שוכר נמי</strong> <small>[גם כן]</small> אפשר לומר כי <strong>בההיא</strong> <small>[באותה]</small> <strong>הנאה דקא שביק כולי עלמא ומוגר ליה לדידיה</strong> <small>[שהוא מניח את כל העולם ומשכיר לו]</small> — <strong>הוי עילויה</strong> <small>[הרי הוא עליה]</small> <strong>שומר שכר.</strong>
 <strong>אלא</strong> יש לדחות מה שאמרנו, ולומר באופן אחר: <strong>אפילו תימא</strong> <small>[תאמר]</small> שמשנתנו <strong>כ</strong>שיטת <strong>ר' מאיר</strong> היא, אלא <strong>בההיא</strong> <small>באותה]</small> <strong>הנאה דקא יהיב ליה טפי פורתא</strong> <small>[שהוא נותן לו משהו יותר]</small> — <strong>הוי עילויה</strong> <small>[הרי הוא עליה]</small> <strong>שומר שכר.</strong>
 ומקשים: ה<strong>שוכר נמי</strong> <small>[גם כן],</small> <strong>מי לא עסקינן דקא משוי ליה טפי פורתא</strong> <small>[האם אין אנו עוסקים</small> באופן <small>שהוא מוסיף לו קצת יותר],</small> ובכל זאת נחשב לר' מאיר כשומר חינם! <strong>אלא</strong> יש לדחות את מה שאמרנו, ולומר כך: <strong>אפילו תימא</strong> <small>[תאמר]</small> שמשנתנו כשיטת <strong>ר' מאיר</strong> היא, אלא <strong>בההיא</strong> <small>[באותה]</small> <strong>הנאה</strong> שיש לאומן <strong>דתפיש ליה אאגריה</strong> <small>[שהחזיק אותו,</small> את החפץ, ומובטח על ידי כך <small>בשכרו],</small> <strong>דלא בעי למיעל ולמיפק אזוזי</strong> <small>[</small>ו<small>שאינו צריך להיכנס ולצאת</small> כדי לתבוע ממנו <small>מעות],</small> שהרי החפץ בידו, ויכול להחזיקו עד שיקבל תשלום — <strong>הוי עליה</strong> <small>[הרי הוא עליה]</small> <strong>שומר שכר.</strong>
 <strong>איבעית אימא</strong> <small>[אם תרצה אמור]</small> כמשמעות המשנה, ללא הסברים אלה, ואף על פי כן שיטת ר' מאיר היא, <strong>כדמחליף</strong> <small>[כפי שהיה מחליף]</small> <strong>רבה בר אבוה ותני</strong> <small>[ו</small>היה <small>שונה]</small> באותה ברייתא כך: <strong>שוכר כיצד משלם? ר' מאיר אומר: כשומר שכר, ר' יהודה אומר: כשומר חנם.</strong> ועל כן משנתנו כר' מאיר.
 <big>ג</big> שנינו במשנה: <strong>וכולן,</strong> האומנים, <strong>שאמרו</strong> לבעלים: <strong>"טול את שלך והבא מעות"</strong> — נעשה האומן <strong>שומר חנם. תנן התם</strong> <small>[שנינו שם</small> במשנה<small>]:</small> <strong>אמר לו</strong> ה<strong>שואל</strong> למשאיל <strong>"שלח</strong> את הבהמה אותה שאלתי, אלי <strong>",</strong> <strong>ושלחה</strong> אליו <strong>ומתה</strong> בדרך — <strong>חייב</strong> השואל, <strong>וכן בשעה שמחזירה</strong> — שאם שלחה ביד אחר, כל עוד לא חזרה ממש ליד הבעלים — חייב באחריותה.
 <strong>אמר רפרם בר פפא אמר רב חסדא: לא שנו</strong> שהשואל חייב <strong>אלא שהחזירה בתוך ימי שאילתה,</strong> שהרי קיבל על עצמו אחריות שמירתה כל זמן שהיא שאולה אצלו, וכל עוד לא בטלה ההשאלה — האחריות עליו. <strong>אבל</strong> אם החזירה <strong>לאחר ימי שאילתה</strong> — <strong>פטור,</strong> שעל ידי מסירה לשליח יצא ידי חובתו. <strong>מתיב</strong> <small>[מקשה]</small> על כך <strong>רב נחמן בר פפא:</strong> הרי שנינו: <strong>וכולן שאמרו "טול את שלך והבא מעות"</strong> — הרי זה <strong>שומר חנם.</strong>
## דף פא.
 <strong>הא</strong> <small>[הרי]</small> אם אמר רק <strong>"גמרתיו"</strong> דינו כ<strong>שומר שכר,</strong> משמע, שאפילו לאחר גמר המלאכה נשאר באחריותו הקודמת! ודוחים: <strong>לא,</strong> לא כך צריך לדייק אלא: <strong>הא</strong> <small>[הרי]</small> אם אמר לו <strong>"הבא מעות וטול את שלך"</strong> — <strong>שומר שכר</strong> הוא.
  ושואלים:  <strong>אבל,</strong> אם כן, כאשר יאמר <strong>"גמרתיו", מאי</strong> <small>[מה</small> דינו<small>]</small> — כ<strong>שומר חנם? אי הכי, אדתני</strong> <small>[אם כן, עד שהוא שונה]</small> במשנה ועוסק בדין חדש <strong>"וכולן שאמרו טול את שלך והבא מעות</strong> — <strong>שומר חנם", נשמעינן</strong> <small>[ישמיע לנו]</small> בדין זה של <strong>"גמרתיו", וכל שכן</strong> כאשר אמר לו <strong>"טול את שלך"!</strong>
 ודוחים: <strong>"טול את שלך" אצטריכא ליה</strong> <small>[הוצרכה לו]</small> לפרש. ומדוע — <strong>סלקא דעתך אמינא</strong> <small>[יעלה על דעתך לומר]</small> כי מאותה שעה <strong>שומר חנם נמי לא הוי</strong> <small>[גם כן איננו],</small> ואין עליו כל אחריות, על כן <strong>קא משמע לן</strong> <small>[השמיע לנו]</small> שבכל זאת דינו כשומר חינם, ויש לו אחריות מסויימת.
 <strong>איכא דאמרי</strong> <small>[יש אומרים]</small> ענין זה בלשון אחרת, ש<strong>אמר רב נחמן בר פפא: אף אנן נמי תנינא</strong> <small>[אנחנו גם כן שנינו]</small> שממשנתנו אפשר להביא ראיה לדברי רפרם בר פפא, שהרי שנינו: <strong>וכולן שאמרו "טול את שלך והבא מעות"</strong> — הריהו <strong>שומר חנם, מאי לאו</strong> <small>[האם לא]</small> <strong>הוא הדין</strong> גם כשאמר לו <strong>"גמרתיו".</strong> ודוחים: <strong>לא, "טול את שלך" שאני</strong> <small>[שונה]</small> וכפי שאמרנו תחילה.
  אותה סוגיה עצמה נוסחה בצורה נוספת: <strong>הונא מר בר מרימר קמיה</strong> <small>[לפני]</small> <strong>רבינא רמי מתניתין אהדדי ומשני</strong> <small>[היה מטיל,</small> מראה סתירה, בין <small>המשניות ומתרץ];</small> <strong>תנן</strong> <small>[שנינו</small> במשנה<small>]:</small> <strong>וכולן שאמרו "טול את שלך והבא מעות"</strong> — <strong>שומר חנם. ו</strong>לכאורה <strong>הוא הדין ל</strong>זה שאמר <strong>"גמרתיו". ורמינהו</strong> <small>[ואנו מטילים,</small> מראים סתירה<small>]</small> ממה ששנינו: <strong>אמר לו</strong> ה<strong>שואל</strong> למשאיל <strong>"שלח</strong> את הבהמה אלי <strong>", ושלחה ומתה</strong> בדרך — <strong>חייב, וכן בשעה שמחזירה! ומשני</strong> <small>[ומתרץ]</small> זאת לפי מה ש<strong>אמר רפרם בר פפא אמר רב חסדא: לא שנו אלא שהחזיר בתוך ימי שאילתה, אבל</strong> אם החזירה <strong>לאחר ימי שאילתה</strong> — <strong>פטור.</strong> 
 <big>א</big> בנושא זה <strong>איבעיא להו</strong> <small>[נשאלה להם]</small> ללומדים שאלה זו: מה שאמרנו שאם מחזירה לאחר זמן שאילתה פטור, האם <strong>פטור מ</strong>חומרת דיני <strong>שואל, וחייב</strong> עדיין <strong>כשומר שכר, או דלמא</strong> <small>[שמא]</small> <strong>שומר שכר נמי לא הוי</strong> <small>[גם כן איננו]?</small> <strong>אמר אמימר: מסתברא</strong> <small>[מסתבר]</small> לומר כי <strong>פטור מ</strong>דיני <strong>שואל, ו</strong>אולם <strong>חייב</strong> עדיין <strong>כשומר שכר, הואיל ו</strong>מקודם <strong>נהנה מהנה הוה</strong> <small>[היה</small> ממנה<small>],</small> והרי זה כמי שקיבל שכר עבור הפרה שהיתה בידו.
  ומעירים:  <strong>תניא כוותיה</strong> <small>[שנוייה</small> ברייתא <small>כשיטתו]</small> של <strong>אמימר:</strong> <strong>הלוקח כלים מבית האומן לשגרן</strong> (לשלחן) במתנה <strong>לבית חמיו, ואמר לו</strong> לאומן: <strong>אם מקבלין אותן ממני</strong> כמתנה — <strong>אני נותן לך</strong> את <strong>דמיהן, ואם לאו</strong> <small>[לא],</small> אלא יחזירו את המתנה — <strong>אני נותן לך לפי טובת הנאה שבהן,</strong> כלומר, אשלם לך סכום מסויים כפי שווי ההנאה שהיתה לי בכך שיודעים הם שברצוני היה לשלוח להם מתנה, <strong>ונאנסו,</strong> אירע אונס בכלים הללו ונשברו, אם היה אונס זה <strong>ב</strong>שעת <strong>הליכה</strong> — <strong>חייב,</strong>
 <strong>ב</strong>שעת <strong>חזירה</strong> — <strong>פטור, מפני שהוא כנושא שכר</strong> ופטור מאונסים. הרי שגם לאחר הזמן ששאל את החפץ מן האומן, כל עוד לא הוחזר לבעליו — דינו עדיין כשומר שכר.
  מסופר:  <strong>ההוא גברא דזבין ליה חמרא לחבריה</strong> <small>[אדם אחד מכר חמור לחבירו]</small> <strong>אמר ליה</strong> <small>[לו]:</small> <strong>קא ממטינא ליה לדוכתא</strong> <small>[אני אביא אותו למקום]</small> <strong>פלוני, אי מזדבנא</strong> <small>[אם תימכר</small> הבהמה<small>]</small> — <strong>מוטב, ואי</strong> <small>[ואם]</small> <strong>לא</strong> — <strong>מהדרנא ליה נהליך</strong> <small>[אחזיר אותה לך].</small> <strong>אזל</strong> <small>[הלך]</small> <strong>ולא אזדבנא</strong> <small>[נמכרה</small> הבהמה<small>],</small> <strong>ובהדי דקא אתא אתניס</strong> <small>[וכאשר הוא בא,</small> חזר, <small>אירעו אונס</small> בה<small>].</small> <strong>אתא לקמיה</strong> <small>[בא</small> הדבר <small>לפני]</small> <strong>רב נחמן, חייביה</strong> <small>[חייב אותו]</small> את הלוקח.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו: <strong>נאנסו, בהליכה</strong> — <strong>חייב, ובחזרה</strong> — <strong>פטור, מפני שהוא כנושא שכר,</strong> ומדוע אתה מחייב אותו, הלא כאן אירע האונס בחזירתו?!
 <strong>אמר ליה</strong> <small>[לו]:</small> יש לחלק בין המקרים, כי <strong>חזרה דהאי</strong> <small>[חזרתו של זה]</small> — <strong>הליכה היא. מאי טעמא</strong> <small>[מה טעם]</small> הדבר? — <strong>סברא הוא</strong> <small>[סברה היא]:</small> שהרי <strong>ב</strong>שעת <strong>חזירתו, אילו אשכח לזבוניה</strong> <small>[היה מוצא</small> אפשרות <small>למוכרה]</small> <strong>מי</strong> <small>[האם]</small> <strong>לא זבנה</strong> <small>[היה מוכר אותה]?</small> ואם כן, לא נשתנה דינו בעצם בשעת חזרה עד שמחזירה לבעלים ממש, ומשום כך דינו כשואל.
 <big>ב</big> שנינו במשנה שאם אמר לו <strong>"שמור לי ואשמור לך"</strong> — הרי הוא <strong>שומר שכר.</strong> ומקשים: <strong>ואמאי</strong> <small>[ומדוע]?</small> הלא <strong>שמירה בבעלים היא,</strong> שהרי הבעלים מצויים עם החפץ תוך כדי שמירה, וכלל בידינו שאם היו הבעלים עסוקים במלאכה לצורך השומר — פטור השומר! <strong>אמר רב פפא:</strong> הכוונה היא ש<strong>אמר ליה "שמור לי היום ואשמור לך למחר",</strong> שבשעת הגניבה לא היו הבעלים עסוקים במלאכתם, ואין זו איפוא באותה שעה שמירה בבעלים.
 <strong>תנו רבנן</strong> <small>[שנו חכמים],</small> אמר לו: <strong>"שמור לי ואשמור לך",</strong> או <strong>"השאילני ואשאילך",</strong> או <strong>"שמור לי ואשאילך",</strong> או <strong>"השאילני ואשמור לך"</strong> — <strong>כולן נעשו שומרי שכר זה לזה.</strong> ומקשים: <strong>אמאי</strong> <small>[מדוע]</small> הם שומרי שכר הלא <strong>שמירה בבעלים היא! אמר רב פפא:</strong> צריכים להבין לא שהתנו זה עם זו לשמור באותה שעה, אלא <strong>ש</strong><strong>אמר ליה</strong> <small>[לו]:</small> <strong>"שמור לי היום ואשמור לך למחר".</strong>
 מסופר: <strong>הנהו אהלויי</strong> <small>[אומני אהל,</small> מין עשב שממנו מפיקים חומר לכביסה<small>]</small> שהיו הולכים יחד ו<strong>כל יומא</strong> <small>[יום]</small> <strong>הוה אפי לה חד מינייהו</strong> <small>[היה אופה להם אחד מהם].</small> <strong>ההוא יומא</strong> <small>[יום אחד]</small> <strong>אמרו ליה לחד מינייהו</strong> <small>[לו לאחד מהם]:</small> <strong>זיל אפי לן</strong> <small>[לך אפה לנו].</small> <strong>אמר להו</strong> <small>[הם]:</small> <strong>נטרו</strong> <small>[שמרו]</small> <strong>לי</strong> את <strong>גלימאי</strong> <small>[גלימתי].</small> <strong>אדאתא פשעו</strong> <small>[עד שבא</small> בחזרה, <small>התרשלו]</small> <strong>בה</strong> בשמירתה <strong>ואגנוב</strong> <small>[ונגנבה].</small> <strong>אתו לקמיה</strong> <small>[באו</small> לדין <small>לפני]</small> <strong>רב פפא, חייבינהו</strong> <small>[</small>ו<small>חייב אותם].</small>
 <strong>אמרו ליה רבנן</strong> <small>[חכמים]</small> <strong>לרב פפא: אמאי</strong> <small>[מדוע]</small> מחייב אתה אותם? הלא <strong>פשיעה בבעלים היא! אכסיף</strong> <small>[התבייש]</small> רב פפא על ששכח דבר פשוט כזה. <strong>לסוף איגלאי מילתא דההוא שעתא שכרא הוה קא שתי</strong> <small>[התברר הדבר שבאותה שעה שיכר היה שותה]</small> ולא אפה, וכיון שבאותה שעה לא עשה מלאכה עבורם — לא היתה כאן שמירה בבעלים. ונמצא שכיון רב פפא לאמת.
  ושואלים:  <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שאפילו אם היתה <strong>פשיעה בבעלים פטור</strong> — <strong>משום הכי אכסיף</strong> <small>[כך התבייש],</small> <strong>אלא למאן דאמר</strong> <small>[ל</small>דעת <small>מי שאומר]</small> שבפשיעה <strong>חייב</strong> — <strong>אמאי אכסיף</strong> <small>[מדוע התבייש]?</small> <strong>אלא</strong> כך היה המעשה: <strong>ההוא יומא לאו דידיה הוה</strong> <small>[אותו יום לא יום שלו היה],</small> שלא היה זה תורו לאפות, <strong>ואמרו ליה לדידיה</strong> <small>[לו לאותו</small> אדם<small>]:</small> <strong>זיל אפי לן את</strong> <small>[לך אפה לנו אתה],</small> <strong>ואמר להו</strong> <small>[להם]:</small> <strong>בההוא אגרא דקא אפינא לכו נטורו גלימאי</strong> <small>[בשכר זה שאני אופה לכם</small> שלא לפי התור <small>שמרו את גלימתי]</small>
## דף פא:
 <strong>עד דאתא</strong> <small>[שבא]</small> וחזר — <strong>אגניב</strong> <small>[נגנב].</small> <strong>אתו לקמיה</strong> <small>[באו</small> <strong>לפני]</strong> <strong>רב פפא חייבינהו</strong> <small>[</small>ו<small>חייב אותם].</small> <strong>אמרו ליה רבנן</strong> <small>[לו חכמים]</small> <strong>לרב פפא: הא</strong> <small>[הרי]</small> <strong>שמירה בבעלים היא! אכסיף</strong> <small>[התבייש].</small> <strong>לסוף איגלאי מילתא דההיא שעתא שכרא הוה שתי</strong> <small>[</small>ו<small>לבסוף נתגלה הדבר שבאותה שעה שיכר היה שותה]</small> ולא אפה, ולא היתה שם שמירה בבעלים.
  מסופר:  <strong>הנהו בי תרי דהוו קא מסגו באורחא, חד אריך וחד גוצא</strong> <small>[שנים היו מהלכים בדרך, אחד היה גבוה ואחד נמוך].</small> <strong>אריכא רכיב חמרא והוה ליה סדינא</strong> <small>[הגבוה היה רוכב על חמור והיה עליו סדין],</small> <strong>גוצא מיכסי סרבלא וקא מסגי בכרעיה</strong> <small>[</small>ו<small>הנמוך היה מכוסה במעיל</small> צמר <small>והיה הולך ברגליו].</small> <strong>כי מטי לנהרא</strong> <small>[כאשר הגיע לנהר]</small> לא רצה שיספוג הסרבל מים רבים בנהר ויכביד עליו, <strong>שקליה לסרבליה ואותביה עילוי חמרא</strong> <small>[לקח את מעילו והניחו על החמור]</small> <strong>ושקליה לסדיניה</strong> <small>[ולקח את סדינו]</small> של <strong>ההוא ואיכסי ביה</strong> <small>[והתכסה בו]</small> <strong>שטפוה מיא לסדיניה</strong> <small>[</small>ו<small>שטפו המים את סדינו].</small>
 <strong>אתא לקמיה</strong> <small>[באו</small> לדין <small>לפני]</small> <strong>רבא, חייביה</strong> <small>[חייבו]</small> לשלם עבור הסדין. <strong>אמרו ליה</strong> <small>[לו]</small> <strong>רבנן לרבא: אמאי</strong> <small>[מדוע]</small> מחייב אתה אותו? הלא <strong>שאלה בבעלים היא! אכסיף</strong> <small>[התבייש]</small> רבא. <strong>לסוף איגלאי מילתא</strong> <small>[לבסוף נתגלה הדבר]</small> ש<strong>בלא דעתיה שקליה</strong> <small>[דעתו,</small> ידיעתו <small>נטלו],</small> <strong>ובלא דעתיה אותביה</strong> <small>[דעתו הניחו]</small> ואם כן לא היתה פה שאילה אלא גזילה.
 מסופר:  <strong>ההוא גברא דאוגר ליה חמרא לחבריה</strong> <small>[אדם אחד השכיר חמור לחבירו],</small> <strong>אמר ליה</strong> <small>[לו]:</small> <strong>חזי, לא תיזול באורחא</strong> <small>[ראה, אל תלך בדרך</small>] של <strong>נהר פקוד דאיכא מיא</strong> <small>[שיש</small> שם <small>מים</small> רבים בנהר<small>],</small> <strong>זיל באורחא</strong> <small>[לך ברך]</small> של <strong>נרש דליכא מיא</strong> <small>[שאין</small> שם <small>מים].</small> <strong>אזיל באורחא</strong> <small>[הלך בדרך]</small> של <strong>נהר פקוד</strong> שלא כפי שאמרו לו, <strong>ומית חמרא</strong> <small>[</small><small>ומת החמור].</small> <strong>כי אתא</strong> <small>[כאשר בא]</small> בחזרה <strong>אמר: אין, באורחא</strong> <small>[כן,</small> אכן <small>בדרך]</small> של <strong>נהר פקוד אזלי</strong> <small>[הלכתי],</small> <strong>ומיהו ליכא מיא</strong> <small>[ואולם לא היו</small> שם <small>מים],</small>
 <strong>אמר רבא:</strong> כאן אפשר להאמין לו על פי הנימוק: <strong>מה ליה</strong> <small>[לו]</small> <strong>לשקר,</strong> שהרי <strong>אי בעי אמר ליה</strong> <small>[אם היה</small> רוצה לשקר <small>היה אומר לו]:</small> <strong>אנא באורחא</strong> <small>[אני בדרך</small>] של <strong>נרש אזלי</strong> <small>[הלכתי].</small> <strong>אמר ליה</strong> <small>[לו]</small> <strong>אביי:</strong> הנימוק של <strong>"מה לי לשקר" במקום עדים</strong> — <strong>לא אמרינן</strong> <small>[אין אנו אומרים],</small> שבמקום שיש עדים שיכולים לברר את הדבר אין אנו סומכים על הנימוק של "מה לי לשקר" להאמין לו. וכאן כיון שידוע שבדרך נהר פקוד יש תמיד מים, הרי הוא כסותר עדות הידועה לכל, ואינו נאמן.
 <big>א</big> שנינו במשנה שאם אמר לו <strong>"שמור לי", ואמר לו: "הנח לפני"</strong> — הרי זה <strong>שומר חנם. אמר רב הונא:</strong> ואם <strong>אמר לו "הנח לפניך"</strong> — <strong>אינו לא שומר חנם ולא שומר שכר,</strong> ואין עליו אחריות כלל. <strong>איבעיא להו</strong> <small>[נשאלה להם</small> ללומדים<small>]</small> שאלה זו: אמר לו <strong>"הנח" סתמא</strong> <small>[סתם],</small> <strong>מאי</strong> <small>[מה</small> הדין<small>]?</small> ומציעים, <strong>תא שמע</strong> <small>[בא</small> ו<small>שמע]:</small> <strong>שמור לי ואמר לו "הנח לפני"</strong> — <strong>שומר חנם.</strong> ונדייק: <strong>הא סתמא</strong> <small>[הרי סתם]</small> שלא אמר "לפני" — <strong>ולא כלום.</strong>
 ודוחים: <strong>אדרבה, מדאמר</strong> <small>[ממה שאמר]</small> <strong>רב הונא: "הנח לפניך" הוא</strong> ש<strong>אינו שומר חנם ולא שומר שכר, הא</strong> <small>[הרי]</small> אם אמר "הנח" <strong>סתמא</strong> — <strong>שומר חנם הוי</strong> <small>[הוא]!</small> <strong>אלא מהא ליכא למשמע מינה</strong> <small>[מזה אי אפשר לשמוע,</small> ללמוד, <small>ממנו]</small> בדרך הדיוק.
  ומציעים:  <strong>לימא כתנאי</strong> <small>[נאמר</small> שיש מחלוקת <small>תנאים]</small> בדבר, ששנינו: <strong>אם הכניס</strong> חפציו לחצר חבירו <strong>ברשות בעל חצר</strong> וניזקו שם — <strong>חייב</strong> בעל הבית. <strong>רבי אומר: בכולם אינו חייב עד שיקבל עליו בעל הבית</strong> במפורש <strong>לשמור.</strong> ולכאורה מדובר שם כשמכניסים סתם, ואם כן נחלקו כבר תנאים בשאלה מה אחריותו של האיש!
  ודוחים:  <strong>ממאי</strong> <small>[ממה]</small> מוכיח אתה זאת? <strong>דלמא</strong> <small>[שמא]</small> <strong>עד כאן</strong> <strong>לא</strong> שמענו כי <strong>קאמרי רבנן התם</strong> <small>[חכמים שם]</small> <strong>אלא בחצר,</strong> ש<strong>בת נטורי</strong> <small>[שמירה]</small> <strong>היא,</strong> ולכן <strong>כי קאמר ליה "עייל"</strong> <small>[כאשר אמר לו "הכנס"]</small> — <strong>"עייל דאינטר</strong> <small>[הכנס שאשמור]</small> <strong>לך" קאמר ליה</strong> <small>[אמר לו],</small> שלכך התכוון. <strong>אבל הכא, שוקא לאו בר נטורי הוא, "אנח ותיב נטר לך" קאמר ליה</strong> <small>[כאן,</small> ב<small>שוק לו</small> לא מקום <small>שמירה הוא, "הנח ושב ושמור לך" אמר לו].</small>
 <strong>אי נמי</strong> <small>[או גם כן]</small> אפשר לומר ההיפך: <strong>עד כאן</strong> <strong>לא</strong> שמענו כי <strong>קאמר</strong> <small>[אמר]</small> <strong>רבי התם</strong> <small>[שם]</small> <strong>אלא בחצירו, דלעיולי רשותא קא בעי למשקל מיניה</strong> <small>[שכדי להכניס רשות הוא צריך לקבל ממנו]</small> <strong>וכי יהיב ליה רשותא לעיולי</strong> <small>[וכאשר נתן לו רשות להיכנס]</small> לא הבטיח לו דבר, אלא <strong>"תיב ונטר</strong> <small>[שב ואשמור]</small> <strong>לך קאמר ליה</strong> <small>[אמר לו].</small> <strong>אבל הכא</strong> <small>[כאן]</small> בשוק שאמר לו סתם "הנח" — <strong>"הנח ואנא מנטרנא</strong> <small>[ואני שומר]</small> לך <strong>" קאמר ליה</strong> <small>[אמר לו].</small> <strong>דאי סלקא דעתך</strong> <small>[שאם עולה על דעתך</small> לומר כי <strong>"הנח ותיב ונטר</strong> <small>[ושב ושמור]</small> <strong>"</strong><strong>קאמר ליה</strong> <small>[אמר לו],</small> <strong>אי לאותבה</strong> <small>[אם</small> רק <small>להניחה]</small> — וכי <strong>רשותא בעי למשקל מיניה</strong> <small>[רשות</small> הוא <small>צריך לקבל ממנו]</small> להניחה ברשות הרבים? ואם כן אין לקשר בהכרח בין השיטות.
 <big>ב</big> שנינו במשנה שאם <strong>הלוהו על המשכון</strong> — הרי המלוה הוא <strong>שומר שכר</strong> על המשכון. ומעירים: <strong>לימא מתניתין</strong> <small>[האם לומר כי משנתנו]</small> שלא <strong>כ</strong>דעת <strong>רבי אליעזר</strong> היא? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המלוה את חבירו על המשכון ואבד המשכון</strong> — <strong>ישבע</strong> שלא פשע בשמירתו <strong>ויטול מעותיו</strong> שהלווהו, אלו <strong>דברי ר' אליעזר.</strong>
 <strong>ר' עקיבא אומר: יכול</strong> הלווה <strong>לומר לו: כלום הלויתני אלא על המשכון? אבד המשכון</strong> — <strong>אבדו מעותיך. אבל</strong> אם <strong>הלוהו אלף זוז בשטר והניח לו משכון עליהם,</strong> במקרה זה <strong>דברי הכל:</strong> אם <strong>אבד המשכון</strong> — <strong>אבדו מעותיו.</strong> ולכאורה נובע מכאן שלדברי ר' אליעזר שומר המשכון הוא שומר חנם!
  ודוחים:  <strong>אפילו תימא</strong> <small>[תאמר]</small> שמשנתנו <strong>כ</strong>דעת <strong>ר' אליעזר</strong> היא, <strong>ולא קשיא</strong> <small>[ואינו קשה];</small> <strong>כאן</strong> בברייתא מדובר באופן <strong>שמשכנו בשעת הלואתו</strong> ונטילת המשכון אז היא כתזכורת בלבד. <strong>כאן</strong> — <strong>שמשכנו שלא בשעת הלואתו</strong> אלא לקח ממנו לאחר זמן כדי לזרז את הגבייה, וכיון שכך — יש לו ענין בשמירת המשכון, ונעשה עליו כשומר שכר.
  ומקשים:  <strong>והא אידי ואידי</strong> <small>[והרי זה וזה]</small> גם במשנה וגם בברייתא,
## דף פב.
 <strong>"הלוהו על המשכון" קתני</strong> <small>[שנה],</small> שמשמע שבשעת ההלוואה נתן לו משכון! <strong>אלא,</strong> יש לדחות את מה שאמרנו ולתרץ באופן אחר: <strong>לא קשיא</strong> <small>[אינו קשה];</small> <strong>כאן</strong> בברייתא מדןבר באופן <strong>שהלוהו מעות, כאן</strong> במשנה — <strong>שהלוהו פירות.</strong>
 ומקשים: <strong>והא מדקתני סיפא</strong> <small>[והרי ממה ששנינו בסופה]</small> של המשנה, <strong>ר' יהודה אומר: הלוהו מעות</strong> — <strong>שומר חנם, הלוהו פירות</strong> — <strong>שומר שכר. מכלל</strong> הדברים אתה למד כי <strong>לתנא קמא</strong> <small>[הראשון]</small> <strong>לא שני ליה</strong> <small>[אינו שונה לו],</small> ואין מקום לתירוץ זה!
  ומשיבים: כל המשנה  <strong>כולה</strong> כשיטת <strong>ר' יהודה היא, וחסורי מיחסרא והכי קתני</strong> <small>[וחסרה</small> המשנה <small>וכך יש לשנות]:</small> <strong>הלוהו על המשכון</strong> — הריהו <strong>שומר שכר, במה דברים אמורים</strong> — <strong>שהלוהו פירות, אבל</strong> אם <strong>הלוהו מעות</strong> — הריהו <strong>שומר חנם. שר' יהודה אומר:</strong> אם <strong>הלוהו מעות</strong> — הריהו <strong>שומר חנם,</strong> ואם <strong>הלוהו פירות</strong> — הריהו <strong>שומר שכר.</strong>
 ומקשים: <strong>אי הכי</strong> <small>[אם כך]</small> אתה מפרש, נמצא כי <strong>קמה</strong> <small>עומדת]</small> וססוברת <strong>לה מתניתין</strong> <small>[משנתנו]</small> ש<strong>לא כ</strong>שיטת <strong>ר' עקיבא</strong> וקשה לומר כך, כי רוב חכמי המשנה היו תלמידיו, ומן הסתם בשיטתו הלכו. <strong>אלא מחוורתא מתניתין דלא</strong> <small>[אלא ברור שמשנתנו אינה]</small> <strong>כ</strong>שיטת <strong>ר' אליעזר</strong> היא.
 ומציעים: <strong>לימא</strong> <small>[</small>האם <small>לומר]</small> ש<strong>ב</strong>ש<strong>לא שוי</strong> <small>[שווה]</small> ה<strong>משכון שיעור זוזי</strong> <small>[הכסף]</small> שהלוה, <strong>וב</strong>ענין דברי <strong>שמואל קא מיפלגי</strong> <small>[הם חלוקים].</small> ש<strong>אמר שמואל: האי מאן דאוזפיה אלפא זוזי לחבריה</strong> <small>[מי שהלוה אלף זוז לחבירו]</small> <strong>ואנח ליה קתא דמגלא עילוייהו</strong> <small>[והניח לו קת של מגל עליהם</small> כמשכון<small>],</small> שבוודאי שווה רק חלק קטן מאד של ההלוואה, ובכל זאת אם <strong>אבד קתא דמגלא</strong> <small>[אבדה קת המגל]</small> — <strong>אבדו אלפא זוזי</strong> <small>[אלף הזוזים].</small>
 ודוחים: <strong>אי</strong> <strong>ב</strong>ש<strong>לא שוי</strong> <small>[שווה]</small> ה<strong>משכון שיעור זוזי</strong> <small>[כסף]</small> — <strong>דכולי עלמא לית להו</strong> <small>[לדעת הכל אין להם,</small> אינם מקבלים<small>]</small> את שיטת <strong>שמואל,</strong> <strong>והכא</strong> <small>[וכאן]</small> מדובר <strong>בדשוי</strong> <small>[ב</small>אופן <small>ש</small>היה המשכון <small>שווה]</small> <strong>שיעור זוזי</strong> <small>[הכסף],</small> <strong>וקא מיפלגי</strong> <small>[והם חלוקים]</small> <strong>ב</strong>דברי ר' יצחק. ש<strong>אמר</strong>
 <strong>ר' יצחק: מנין לבעל חוב שקונה משכון,</strong> כלומר, המשכון נעשה לכל ענין כרכושו של המלווה, <strong>שנאמר: "</strong>השב תשיב לו את העבוט... <strong>ולך תהיה צדקה"</strong> (דברים כד, יג), ו<strong>אם אינו קונה משכון,</strong> אלא המשכון נחשב ברשות בעליו, <strong>צדקה מנא ליה</strong> <small>[מנין לו]?</small> הלא לא נתן דבר משלו! <strong>אלא</strong> <strong>מכאן לבעל חוב שקונה משכון.</strong>
 ודוחים: <strong>ותסברא</strong> <small>[והאם יכול אתה לסבור כן]?</small> <strong>אימור</strong> <small>[אמור]</small> ש<strong>אמר ר' יצחק</strong> הלכה זו <strong>במשכנו שלא בשעת הלואתו</strong> אלא שנטל משכון כדי לגבות חובו, <strong>אבל משכנו בשעת הלואתו</strong> — <strong>מי</strong> <small>[האם]</small> <strong>אמר?</strong>
 <strong>אלא</strong> כך יש לומר: <strong>משכנו שלא בשעת הלואתו</strong> — <strong>כולי עלמא אית להו</strong> <small>[לדעת הכל יש להם,</small> מקבלים הם<small>]</small> את דברי <strong>ר' יצחק. והכא</strong> <small>[וכאן]</small> מדובר <strong>במשכנו בשעת הלואתו,</strong> ובשאלה מה דינו של <strong>שומר אבידה קא מיפלגי</strong> <small>[חלוקים הם].</small> <strong>דאיתמר</strong> <small>[שנאמר]</small> שנחלקו אמוראים בבעיה מה אחריותו של <strong>שומר אבידה,</strong> שאם מצא אדם אבידה, וזו אבדה או שנגנבה ממנו, מה אחריותו כלפי הבעלים? <strong>רבה אמר:</strong> דינו <strong>כשומר חנם, רב יוסף אמר: כשומר שכר.</strong>
 ומציעים: <strong>לימא</strong> <small>[</small>האם <small>לומר]</small> כי דברי <strong>רב יוסף תנאי היא</strong> <small>[</small>במחלוקת <small>תנאים הם</small> שנויים<small>]?</small> ודוחים: <strong>לא,</strong> אפשר לומר כי <strong>בשומר אבידה</strong> — <strong>דכולי עלמא אית להו</strong> <small>[לדעת הכל יש להם,</small> מקבלים הם<small>]</small> את דברי <strong>רב יוסף,</strong> <strong>והכא</strong> <small>[וכאן]</small>
## דף פב:
 <strong>במלוה צריך למשכון קמיפלגי</strong> <small>[נחלקו],</small> כלומר, אם המלוה רוצה להשתמש במשכון עצמו, וינכה את דמי השימוש בו מסכום ההלוואה. <strong>מר סבר</strong> <small>[חכם זה סבור]:</small> <strong>מצוה קא עביד</strong> <small>[הוא עשה]</small> <strong>שהלוהו,</strong> ואם כן מקבל שכר — שכר מצוה — גם על המשכון שבידו, <strong>והוי</strong> <small>[והרי הוא]</small> <strong>שומר שכר. ומר סבר</strong> <small>[וחכם זה סבר]:</small> <strong>לאו</strong> <small>[לא]</small> <strong>מצוה קא עביד</strong> <small>[הוא עושה],</small> <strong>שלהנאתו מתכוין, ו</strong>אם כן <strong>הוי</strong> <small>[הרי הוא]</small> עבור המשכון רק <strong>שומר חנם.</strong> 
 <big>א</big> שנינו במשנה ש<strong>אבא שאול אומר: מותר לאדם להשכיר משכונו של עני להיות פוחת והולך</strong> מן ההלוואה. <strong>אמר רב חנן בר אמי אמר שמואל: הלכה כאבא שאול. ו</strong>אולם יש לסייג ולומר כי <strong>אף אבא שאול לא אמר</strong> דבריו <strong>אלא במרא</strong> (מעדר), <strong>ופסל</strong> (מפסלת), <strong>וקרדום, הואיל ונפיש אגרייהו וזוטר פחתייהו</strong> <small>[ומרובה שכרם ומועט הפחת שלהם].</small> 
 <big>ב משנה</big> <strong>המעביר חבית ממקום למקום ושברה, בין</strong> שהיה <strong>שומר חנם בין</strong> שהיה <strong>שומר שכר</strong> — <strong>ישבע</strong> שלא התרשל וייפטר. <strong>ר' אליעזר אומר:</strong> אכן <strong>זה וזה,</strong> שומר שכר ושומר חנם — <strong>ישבע, ותמיה אני אם יכולין זה וזה לישבע.</strong> שאכן, כך שמעתי מרבותי, אבל אינני מבין מדוע פסקו כך.
 <big>ג גמרא</big> <strong>תנו רבנן</strong> <small>[שנו חכמים]:</small> <strong>המעביר חבית לחבירו ממקום למקום ושברה, בין</strong> שהיה <strong>שומר חנם בין</strong> שהיה <strong>שומר שכר</strong> — <strong>ישבע</strong> שלא התרשל וייפטר, אלו <strong>דברי ר' מאיר. ר' יהודה אומר: שומר חנם</strong> — <strong>ישבע</strong> וייפטר, <strong>נושא שכר</strong> — <strong>ישלם. רבי אליעזר אומר: זה וזה ישבע, ותמיה אני אם יכולין זה וזה לישבע.</strong>
 ושואלים כדי לברר את הסברות: <strong>למימרא</strong> <small>[האם</small> לומר<small>]</small> ש<strong>סבר ר' מאיר</strong> כי <strong>נתקל לאו</strong> <small>[לא]</small> <strong>פושע</strong> <small>[רשלן]</small> <strong>הוא</strong> ויש בכך מעין אונס? <strong>והתניא</strong> <small>[והרי שנינו</small> בברייתא<small>]:</small> <strong>נשברה כדו</strong> של אדם ברשות הרבים <strong>ולא סילקו</strong> משם, <strong>נפלה גמלו ולא העמידה, ר' מאיר מחייב בהיזיקן</strong> שגרמו לאחרים, <strong>וחכמים אומרים: פטור מדיני אדם וחייב בדיני שמים.</strong> שאמנם אי אפשר לחייבו בבית דין, ואולם מכל מקום יש לו אחריות מוסרית. <strong>וקיימא לן</strong> <small>[ומוחזק בידינו]</small> כי בשאלה של <strong>נתקל פושע פליגי</strong> <small>[חלוקים הם]</small> באיזו מדה אומרים שההתקלות באה מחמת פשיעה־רשלנות של הנתקל. ואם כן ברור שר' מאיר סבור שנתקל פושע הוא!
 <strong>אמר ר' אלעזר: תברה</strong> <small>[שבורה],</small> כלומר, באמת אין הדברים נאמרים לפי שיטה אחת, ועלינו לומר כי <strong>מי ששנה זו לא שנה זו,</strong> שיש שתי שיטות בדברי ר' מאיר. <strong>ואתא</strong> <small>[ובא]</small> <strong>ר' יהודה למימר</strong> <small>[לומר]</small> שיטה אחרת: <strong>שומר חנם</strong> — <strong>ישבע, נושא שכר</strong> — <strong>ישלם. האי כי דיניה והאי כי דיניה</strong> <small>[זה כדינו וזה כדינו],</small> שהרי שומר חנם פטור מגניבה ואבידה, ושומר שכר חייב בהם. <strong>ואתא</strong> <small>[ובא]</small> <strong>ר' אליעזר למימר</strong> <small>[לומר]</small> <strong>אין, גמרא</strong> <small>[המסורת]</small> היא <strong>כ</strong>שיטת <strong>ר' מאיר,</strong> וכך קבלתי מרבותי. <strong>ומיהו</strong> <small>[אולם]</small> <strong>תמיה אני אם יכולין זה וזה לישבע.</strong>
 ומדוע — <strong>בשלמא</strong> <small>[נניח]</small> <strong>שומר חנם משתבע</strong> <small>[נשבע]</small> ש<strong>לא פשע</strong> <small>[התרשל]</small> <strong>בה</strong> כפי ההלכה הכתובה בתורה, שעל כך חייב הוא להשבע: <strong>אלא שומר שכר אמאי משתבע</strong> <small>[מדוע נשבע]?</small> הלא אפילו <strong>כי</strong> <small>[כאשר]</small> <strong>לא פשע</strong> <small>[התרשל]</small> <strong>נמי שלומי בעי</strong> <small>[גם כן לשלם הוא צריך],</small> שהוא אחראי גם על אבידה. <strong>ואפילו שומר חנם נמי</strong> <small>[גם כן],</small> <strong>התינח</strong> <small>[נניח]</small> אם נשברה החבית <strong>במקום מדרון,</strong> שמפני הקושי להובילה אירעה התקלה. ואולם אם נשברה <strong>שלא במקום מדרון, מי מצי משתבע</strong> <small>[האם יכול</small> הוא <small>להשבע]</small> ש<strong>לא פשע</strong> <small>[התרשל],</small> הרי ברור אז שרשלנותו היא שגרמה!
## דף פג.
 <strong>ואפילו במקום מדרון נמי</strong> <small>[גם כן]</small> <strong>התינח היכא דליכא</strong> <small>[זה נוח במקום שאין]</small> <strong>ראיה,</strong> וכגון שלא היו שם עדים וכיוצא בזה, <strong>אבל היכא דאיכא</strong> <small>[במקום שיש]</small> <strong>ראיה</strong> — <strong>ניתי</strong> <small>[שיביא]</small> <strong>ראיה ונפטר</strong> <small>[וייפטר],</small> ומדוע מחייבים אותם שבועה? <strong>דתניא</strong> <small>[ש</small>כן <small>שנינו</small> בברייתא<small>],</small> <strong>איסי בן יהודה אומר:</strong> אמר הכתוב <strong>"</strong>ומת או נשבר או נשבה <strong>אין ראה. שבעת ה' תהיה בין שניהם"</strong> (שמות כב, ט–י), ומכאן נלמד <strong>הא</strong> <small>[הרי]</small> שאם <strong>יש רואה</strong> — ש<strong>יביא ראיה ויפטר</strong> ולא ישבע.
 <strong>ור' חייא בר אבא אמר</strong> בשם <strong>ר' יוחנן:</strong> אין זה קושי, כי <strong>שבועה זו תקנת חכמים היא</strong> לתקנת העולם, <strong>שאם אי</strong> (אין) <strong>אתה אומר כן</strong> שיוכל להפטר בשבועה — <strong>אין לך אדם המעביר חבית לחבירו ממקום למקום,</strong> שיחשוש שמא תשבר ויצטרך לשלם.
  ושואלים:  <strong>היכי משתבע</strong> <small>[כיצד נשבע],</small> מה נוסח שבועה זו? <strong>אמר רבא:</strong> אומר <strong>שבועה שלא בכוונה שברתיה. ואתא</strong> <small>[ובא]</small> <strong>ר' יהודה למימר</strong> <small>[לומר]:</small> <strong>שומר חנם</strong> אכן <strong>ישבע, נושא שכר ישלם, האי כדיניה והאי כדיניה</strong> <small>[זה כדינו וזה כדינו].</small> <strong>ואתא</strong> <small>[ובא]</small> <strong>ר' אלעזר למימר</strong> <small>[לומר]:</small> <strong>אין, גמרא</strong> <small>[כן, המסורת]</small> היא <strong>כ</strong>שיטת <strong>ר' מאיר,</strong> <strong>ומיהו</strong> <small>[ואולם],</small> <strong>תמיה אני אם יכולים זה וזה לישבע.</strong>
 וטעמו: <strong>בשלמא</strong> <small>[נניח]</small> <strong>שומר חנם</strong> — <strong>משתבע</strong> <small>[נשבע]</small> <strong>שלא פשע</strong> <small>[התרשל]</small> <strong>בה,</strong> <strong>אלא שומר שכר אמאי משתבע</strong> <small>[מדוע נשבע]?</small> <strong>כי</strong> <small>[כאשר]</small> <strong>לא פשע נמי בעי שלומי</strong> <small>[גם כן צריך לשלם].</small> <strong>ואפילו שומר חנם נמי</strong> <small>[גם כן],</small> <strong>הא תינח</strong> <small>[זה נוח]</small> אם נשברה <strong>במקום מדרון,</strong> ואולם אם נשברה <strong>שלא במקום מדרון מי מצי משתבע</strong> <small>[האם יכול</small> הוא <small>להשבע]</small> <strong>שלא פשע?</strong>
 <strong>ואפילו במקום מדרון נמי</strong> <small>[גם כן],</small> <strong>הא תינח היכא דליכא</strong> <small>[זה נוח במקום שאין]</small> <strong>ראיה,</strong> ואולם <strong>היכא דאיכא</strong> <small>[במקום שיש]</small> <strong>ראיה</strong> — <strong>ניתי</strong> <small>[שיביא]</small> <strong>ראיה ויפטר.</strong> <strong>דתניא</strong> <small>[שהרי שנינו</small> בברייתא<small>],</small> <strong>איסי בן יהודה אומר: "אין ראה שבעת ה' תהיה בין שניהם" הא</strong> <small>[הרי]</small> אם <strong>יש רואה</strong> — <strong>יביא ראיה ויפטר.</strong> 
 <big>א</big> בענין הלכות אלה מסופר: <strong>ההוא גברא דהוה קא מעבר חביתא דחמרא בריסתקא</strong> <small>[אדם אחד היה מעביר חבית יין בשוק]</small> של <strong>מחוזא ותברה בזיזא</strong> של <strong>מחוזא</strong> <small>[ושברה באחד מבליטות החומה].</small> <strong>אתא לקמיה</strong> <small>[בא</small> הענין <small>לפני]</small> <strong>רבא.</strong> <strong>אמר ליה</strong> <small>[לו]:</small> <strong>ריסתקא</strong> <small>[השוק]</small> של <strong>מחוזא שכיחי בה אינשי, זיל, אייתי</strong> <small>[מצויים בו אנשים, לך, הבא]</small> <strong>ראיה ואיפטר</strong> <small>[והיפטר].</small> <strong>אמר ליה</strong> <small>[לו]</small> <strong>רב יוסף בריה</strong> <small>[בנו]:</small> <strong>כמאן</strong> <small>[כמי]</small> פוסק אתה – <strong>כאיסי</strong> בן יהודה? <strong>אמר ליה</strong> <small>[לו]:</small> <strong>אין</strong> <small>[כן]</small> <strong>כאיסי, וסבירא לן כוותיה</strong> <small>[וסבורים אנו כשיטתו]</small> שמקובלת שיטתו להלכה.
  מסופר:  <strong>ההוא גברא</strong> <small>[אדם אחד]</small> ש<strong>אמר ליה לחבריה</strong> <small>[לו לחבירו]:</small> <strong>זיל זבין</strong> <small>[לך קנה]</small> <strong>לי ארבע מאה דני חמרא</strong> <small>[מאות כדי יין].</small> <strong>אזל זבן ליה</strong> <small>[הלך</small> ו<small>קנה לו].</small> <strong>לסוף אתא לקמיה</strong> <small>[לבסוף בא לפניו]</small> ו<strong>אמר ליה</strong> <small>[לו]:</small> <strong>זביני</strong> <small>[קניתי]</small> <strong>לך ארבע מאה דני חמרא ותקיפו להו</strong> <small>[מאות כדי יין והחמיצו להם].</small>
 <strong>אתא לקמיה</strong> <small>[בא</small> הדבר <small>לפני]</small> <strong>רבא,</strong> <strong>אמר ליה</strong> <small>[לו]:</small> <strong>ארבע מאה דני חמרא תקיפי</strong> <small>[מאות חביות יין שהחמיצו]</small> <strong>קלא אית לה למילתא</strong> <small>[קול יש לו לדבר],</small> כלומר, מאורע כזה ודאי ידוע ומפורסם לרבים, ולכן <strong>זיל אייתי</strong> <small>[לך הבא]</small> <strong>ראיה דמעיקרא כי מזבנת להו חמרא מעליא הוה, ואיפטר</strong> <small>[שמתחילה כאשר קנית אותם יין טוב היה,</small> <small>והיפטר]</small> בלא שבועה. <strong>אמר ליה</strong> <small>[לו]</small> <strong>רב יוסף בריה</strong> <small>[בנו]:</small> <strong>כמאן</strong> <small>[כמי]</small> פוסק אתה כאן — <strong>כאיסי</strong> בן יהודה? <strong>אמר ליה</strong> <small>[לו]:</small> <strong>אין</strong> <small>[כן],</small> <strong>כאיסי, וסבירא לן כוותיה</strong> <small>[וסבורים אנו כשיטתו].</small>
 מסופר: <strong>אתקין</strong> <small>[התקין]</small> <strong>רב חייא בר יוסף ב</strong>עיר <strong>סיכרא</strong> שהוא היה החכם בעיר זו: <strong>הני דדרו באגרא ואיתבר</strong> <small>[אלה שנושאים</small> משא במוט <small>ונשבר]</small> החפץ — <strong>נשלם פלגא</strong> <small>[שישלמו חצי].</small> <strong>מאי טעמא</strong> <small>[מה טעם]</small> הדבר — המוט הזה שמשתמשים בו לשאת <strong>נפיש לחד וזוטר לתרי</strong> <small>[מרובה</small> מכוחו <small>של</small> אדם <small>אחד וקטן</small> משל <small>שנים],</small> שמצד אחד קשה מאוד לטעון אותו לבד, ואין רגילים לשאתו בשנים, ואם נשבר — הרי זה <strong>קרוב לאונס,</strong> <strong>ו</strong>מצד שני אם טענו לבדו — הרי זה <strong>קרוב לפשיעה,</strong> ולכן מתפשרים במחצית. ואולם אם נשא <strong>בדיגלא</strong> <small>[בעץ</small> העשוי למשא כפול<small>]</small> — <strong>משלם כולה</strong> <small>[משלם הכל],</small> שוודאי רשלנות היא זו כשמנסה לקחת דבר שאינו לפי כוחו.
  מסופר:  <strong>רבה בר בר חנן תברו ליה הנהו שקולאי חביתא דחמרא</strong> <small>[שברו לו הסבלים חבית יין]</small> שנשכרו להוביל, <strong>שקל לגלימייהו</strong> <small>[לקח את גלימותיהם]</small> כדי ליפרע מן הגלימות את מחיר היין. <strong>אתו</strong> <small>[באו]</small> ו<strong>אמרו לרב</strong> מה עשה. <strong>אמר ליה</strong> <small>[לו]:</small> <strong>הב להו גלימייהו</strong> <small>[תן להם</small> את <small>גלימותיהם].</small> <strong>אמר ליה</strong> <small>[לו]</small> רבה בר בר חנן: וכי <strong>דינא הכי</strong> <small>[כך</small> הוא <small>הדין]?</small> <strong>אמר ליה</strong> <small>[לו]:</small> <strong>אין</strong> <small>[כן],</small> שנאמר <strong>"למען תלך בדרך טובים"</strong> (משלי ב, כ). <strong>יהיב להו גלימייהו</strong> <small>[נתן להם</small> את <small>גלימותיהם].</small> <strong>אמרו ליה</strong> <small>[לו]:</small> <strong>עניי אנן, וטרחינן כולה יומא, וכפינן, ולית לן מידי</strong> <small>[עניים אנחנו, וטרחנו כל היום, ואנו רעבים, ואין לנו דבר];</small> <strong>אמר ליה</strong> <small>[אמר לו]</small> רב לרבה בר בר חנן: <strong>זיל הב אגרייהו</strong> <small>[לך תן</small> להם <small>שכרם].</small> <strong>אמר ליה</strong> <small>[לו]:</small> וכי <strong>דינא הכי</strong> <small>[הדין כך]?</small> <strong>אמר ליה</strong> <small>[לו]:</small> <strong>אין</strong> <small>[כן],</small> שכן נאמר: <strong>"וארחות צדיקים תשמר"</strong> (שם).
 
 <big>א משנה</big> <strong>השוכר את הפועלים</strong> לעבוד אצלו <strong>ואמר להם להשכים ולהעריב</strong> יותר מן הרגיל, <strong>מקום שנהגו שלא להשכים ושלא להעריב</strong> — <strong>אינו רשאי לכופן</strong> (להכריחם). <strong>מקום שנהגו לזון</strong> את הפועלים העובדים אצלו — <strong>יזון.</strong> מקום שנהגו <strong>לספק</strong> להם מיני <strong>מתיקה</strong> בסעודתם — <strong>יספק. הכל כמנהג המדינה.</strong>
 מסופר: <strong>מעשה בר' יוחנן בן מתיא שאמר לבנו: צא שכור לנו פועלין. הלך</strong> הבן, שכרם <strong>ופסק להם מזונות</strong> בלי לפרש אלו מזונות.
 <strong>וכשבא אצל אביו</strong> וסיפר לו, <strong>אמר לו: בני, אפילו אם אתה עושה להם כסעודת שלמה בשעתו לא יצאת ידי חובתך עמהן</strong> לתת להם מזונות כראוי להם, לפי <strong>שהן בני אברהם יצחק ויעקב</strong> וראויים לכל כבוד. <strong>אלא עד</strong> (כל עוד) <strong>שלא יתחילו במלאכה צא ואמור להם: על מנת שאין לכם עלי אלא פת וקטנית בלבד,</strong> כדרך שנוהגים לתת לפועלים. <strong>רבן שמעון בן גמליאל אומר: לא היה צריך לומר</strong> זאת, כי <strong>הכל כמנהג המדינה</strong> ולפי מנהג המדינה כך זן אותם, ואין צורך לפרש.
 <big>ב גמרא</big> על דברי המשנה שאין בעל הבית יכול לכפות את הפועלים להשכים ולהעריב לעבודתם שואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא במקרה <strong>דטפא להו אאגרייהו</strong> <small>[שהוסיף להם על שכרם]</small> יותר מן המקובל. <strong>מהו דתימא</strong> <small>[שתאמר],</small> <strong>אמר להו</strong> <small>[</small>יכול הוא <small>לומר להם]:</small> <strong>הא דטפאי לכו אאגרייכו</strong> <small>[זה שהוספתי לכם על שכרכם]</small> <strong>אדעתא דמקדמיתו ומחשכיתו בהדאי</strong> <small>[על דעת שתשכימו ותחשיכו,</small> תעריבו, <small>עמי],</small> על כן <strong>קא משמע לן דאמרו ליה</strong> <small>[השמיע לנו</small> שיכולים הם <small>לומר לו]:</small> <strong>האי דטפת לן</strong> <small>[זה שהוספת לנו]</small> — הוא <strong>אדעתא דעבדינן</strong> <small>[על דעת שנעשה]</small> <strong>לך עבידתא שפירתא</strong> <small>[עבודה טובה יותר]</small> אבל לא הסכמנו להוסיף בזמן העבודה.
 <big>ג</big> <strong>אמר ריש לקיש:</strong>
## דף פג:
 <strong>פועל בכניסתו</strong> לעיר מעבודתו מוסיף קצת <strong>משלו,</strong> שעובד עד הערב ואז חוזר לביתו, ואולם <strong>ביציאתו</strong> לעבודה איננו מתחיל בעבודה בהשכמת הבוקר אלא <strong>משל בעל הבית,</strong> לפי שאינו יוצא לעבודה לפני הזריחה, וכפי <strong>שנאמר: "תזרח השמש יאספון ואל מעונתם ירבצון. יצא אדם לפעלו ולעבדתו עדי ערב"</strong> (תהלים קד, כב–כג). משמע שאדם יוצא לעבודתו בבוקר עם זריחת השמש, ועובד עד הערב.
  כיון שכבר אמרו כי בזה הכל כמנהג המדינה, שואלים: <strong>וליחזי היכי נהיגי</strong> <small>[ושיראה איך נוהגים]</small> באותו מקום וכן יעשה, ולשם מה קבע ריש לקיש הלכה בזה? ומשיבים: מדובר פה <strong>בעיר חדשה</strong> שאין לה מנהג קבוע. ומקשים: <strong>וניחזי מהיכא קא אתו</strong> <small>[ונראה מהיכן באו]</small> אנשי אותה עיר — וינהגו כמנהג מקומם! ומשיבים: <strong>בנקוטאי</strong> <small>[במלוקטים],</small> שבאו אנשים ממקומות שונים בעלי מנהגים נבדלים. <strong>איבעית אימא</strong> <small>[אם תרצה אמור]</small> הסבר אחר: אפילו במקום שיש בו מנהג, אלא ש<strong>אמר להו</strong> <small>[להם]:</small> <strong>דאגריתו</strong> <small>[שאתם נשכרים]</small> <strong>לי</strong> לעשות <strong>כ</strong>דין <strong>פועל דאורייתא</strong> <small>[מן התורה],</small> ובא ריש לקיש לומר מה מנהג פועל מן התורה, אף שבכל מקום מותר לשנות ממנהג זה.
  כיון שהוזכר פסוק זה, מביאים מה ש<strong>דרש ר' זירא ואמרי לה</strong> <small>[ויש אומרים]</small> כי <strong>תני</strong> <small>[שנה]</small> זאת <strong>רב יוסף</strong> בברייתא: <strong>מאי דכתיב</strong> <small>[מהו שנאמר]</small> <strong>"תשת חשך ויהי לילה בו תרמש כל חיתו יער"</strong> (שם כ), <strong>"תשת חשך ויהי לילה"</strong> — <strong>זה העולם הזה, שדומה ללילה. "בו תרמש כל חיתו יער"</strong> — <strong>אלו רשעים שבו, שדומין לחיה שביער</strong> שעכשיו הם השולטים בעולם.
  אבל בעולם הבא: <strong>"תזרח השמש יאספון ואל מעונתם ירבצון"</strong> (שם כב); <strong>"תזרח השמש"</strong> — <strong>לצדיקים, "יאספון"</strong> — <strong>רשעים לגיהנם, "ואל מעונתם ירבצון"</strong> — ללמד: <strong>אין לך כל צדיק וצדיק שאין לו</strong> בעולם הבא <strong>מדור</strong> לעצמו <strong>לפי כבודו. "יצא אדם לפעלו"</strong> (שם כג) — <strong>יצאו צדיקים לקבל שכרן, "ולעבדתו עדי ערב"</strong> (שם) — מדובר <strong>במי שהשלים עבודתו עדי ערב,</strong> עד ששקעה שמשו, עד יום מותו.
 <big>א</big> כיון שדנו בזמן שבו הולכים אנשים כרגיל לעבודתם, מביאים מעשה ארוך הקשור בכך. <strong>ר' אלעזר בר' שמעון אשכח לההוא פרהגונא דקא תפיס גנבי</strong> <small>[מצא פקיד אחד שהיה</small> תפקידו להיות <small>תופס גנבים],</small> <strong>אמר ליה</strong> <small>[לו]:</small> <strong>היכי יכלת להו, לאו כחיותא מתילי</strong> <small>[כיצד יכול אתה</small> לתפוס <small>אותם,</small> וכי <small>לא נמשלו</small> הגנבים <small>כחיות]?</small> שהרי נאמר <strong>"בו תרמש כל חיתו יער"</strong> (שם כ). <strong>איכא דאמרי מהאי קרא קאמר ליה</strong> <small>[יש אומרים</small> ש<small>מפסוק זה אמר לו</small> ראיה<small>],</small> שנאמר: <strong>"יארב במסתר כאריה בסכה</strong> יארוב לחטוף עני... " (תהלים י, ט), וכיון שהרשעים ערומים כל כך, <strong>דלמא שקלת צדיקי ושבקת רשיעי</strong> <small>[שמא לוקח אתה</small> לבית הסוהר <small>צדיקים,</small> אנשים שלא גנבו, <small>ואתה מניח את הרשעים]?</small>
 <strong>אמר ליה</strong> <small>[לו]:</small> <strong>ומאי אעביד</strong> <small>[ומה אעשה]?</small> הלא <strong>הרמנא דמלכא הוא</strong> <small>[פקודת המלך היא]</small> שאהיה תופס גנבים, ואני עושה כמיטב יכולתי. <strong>אמר</strong> לו ר' אלעזר בר' שמעון: <strong>תא אגמרך היכי תעביד</strong> <small>[בא ואלמד אותך מה תעשה];</small> <strong>עול</strong> <small>[היכנס]</small> <strong>בארבע שעי</strong> <small>[שעות</small> ביום<small>],</small> בערך בשעה עשר בבוקר <strong>לחנותא</strong> <small>[לחנות]</small> שבה מוכרים יין ומזונות, <strong>כי חזית איניש דקא שתי חמרא וקא נקיט כסא בידיה וקא מנמנם שאול עילויה</strong> <small>[כאשר תראה אדם השותה יין ומחזיק את הכוס בידו ומנמנם שאל עליו]</small> לברר מי הוא,
 <strong>אי צורבא מרבנן</strong> <small>[אם תלמיד חכם]</small> <strong>הוא וניים</strong> <small>[ו</small>הוא <small>מנמנם]</small> — מן הסתם <strong>אקדומי קדים לגרסיה</strong> <small>[</small><small>הקדים ללמודו</small> בהשכמת הבקר<small>]</small> ומשום כך מנמנם הוא עכשיו. <strong>אי</strong> <small>[אם]</small> <strong>פועל הוא</strong> — <strong>קדים קא עביד עבידתיה</strong> <small>[הקדים ועבד עבודתו],</small> <strong>ואי עבידתיה בליליא</strong> <small>[ו</small>אפילו <small>אם עבודתו בלילה]</small> — שמא <strong>רדודי רדיד</strong> <small>[עיצב חוטים]</small> שיתכן שלא שמעו אותו כשעובד. <strong>ואי</strong> <small>[ואם]</small> הוא <strong>לא</strong> אחד מאלה — מן הסתם <strong>גנבא</strong> <small>[גנב]</small> <strong>הוא ותפסיה</strong> <small>[ותפוס אותו],</small> שכיון שהיה גנב בלילה הוא ישן ביום.
 <strong>אישתמע מילתא בי מלכא</strong> <small>[נשמע הדבר בבית המלך]</small> שנתן עצה טובה זו, <strong>אמרו,</strong> לפי פתגם מפורסם: <strong>קריינא דאיגרתא איהו ליהוי פרונקא</strong> <small>[קורא האיגרת הוא שיהיה שליח</small> הביצוע<small>],</small> שמי שקרא ברבים את האגרת, הצו המלכותי, ייעשה הממונה על ביצוע הפקודה. ואף כאן כיון שאתה נותן עצות טובות כאלה — היה אתה הממונה על כך. <strong>אתיוה</strong> <small>[הביאו אותו]</small> את <strong>ר' אלעזר בר' שמעון</strong> לפני השלטונות, ומינו אותו לתפקיד זה, <strong>וקא תפיס גנבי ואזיל</strong> <small>[והיה תופס גנבים והולך].</small> <strong>שלח ליה</strong> <small>[לו]</small> <strong>ר' יהושע בן קרחה</strong> את הדברים הבאים: <strong>"חומץ בן יין"!</strong> כלומר, הרי אתה כרשע (חומץ) לעומת אביך הצדיק ר' שמעון (יין), <strong>עד מתי אתה מוסר עמו של אלהינו להריגה</strong> בידי המלכות?
 <strong>שלח ליה</strong> <small>[לו]</small> ר' אלעזר: <strong>קוצים אני מכלה מן הכרם</strong> שהרי אני מבער מישראל רק את הרשעים. <strong>שלח ליה</strong> <small>[לו]</small> בחזרה: <strong>יבא בעל הכרם ויכלה את קוציו,</strong> אבל אתה אל תעשה זאת עבור המלכות. וכנראה שדברים אלה נשמעו גם ברבים, ומסופר: <strong>יומא חד פגע ביה ההוא כובס, קרייה</strong> <small>[יום אחד פגע בו כובס אחד</small> עם הארץ ו<small>קראו]</small> לר' אלעזר <strong>"חומץ בן יין".</strong> <strong>אמר</strong> ר' אלעזר: <strong>מדחציף כולי האי</strong> <small>[מכיון ש</small>הוא <small>חצוך כל כך]</small> שקורא לתלמיד חכם בכינוי גנאי — <strong>שמע מינה רשיעא</strong> <small>[למד מכאן</small> ש<small>רשע]</small> <strong>הוא.</strong> <strong>אמר להו</strong> <small>[להם,</small> לשוטרים<small>]:</small> <strong>תפסוהו</strong> כפושע. <strong>תפסוהו</strong> ודנו אותו למיתה,
 <strong>לבתר דנח דעתיה</strong> <small>[לאחר שנחה דעתו,</small> נרגע מכעסו<small>]</small> התחרט ר' אלעזר על ששלח אדם חף מפשע למות. <strong>אזל בתריה לפרוקיה</strong> <small>[הלך אחריו לפדותו]</small> <strong>ולא מצי</strong> <small>[יכול].</small> <strong>קרי עליה</strong> <small>[קרא עליו]:</small> <strong>"שמר פיו ולשונו שמר מצרות נפשו"</strong> (משלי כא, כג), כלומר, לולא אמר הכובס דברים אלה לא היה נכנס בצרה זו. לבסוף <strong>זקפוהו</strong> <small>[תלו אותו]</small> את הכובס, <strong>קם תותי זקיפא וקא בכי</strong> <small>[עמד</small> ר' אלעזר <small>תחת עץ התליה ובכה].</small> <strong>אמרו ליה</strong> <small>[לו]</small> אנשים: <strong>רבי, אל ירע בעיניך</strong> שכך עשית לו, לפי שכובס זה היה רשע גמור עד <strong>שהוא ובנו</strong> יחד <strong>בעלו נערה מאורסה ביום הכפורים</strong> ועברו כמה וכמה עבירות חמורות במעשה זה עצמו. ובודאי מגיע לו עונש זה.
 <strong>הניח</strong> ר' אלעזר <strong>ידו על בני מעיו</strong> ו<strong>אמר: שישו בני מעי, שישו! ומה ספיקות שלכם כך,</strong> כלומר, שרק משום שראה בו חוצפה אמר שוודאי רשע הוא, <strong>ודאית שלכם</strong> אותם גנבים שהוא מעניש לפי סברה ברורה — <strong>על אחת כמה וכמה</strong> ובוודאי יפה עשה, ולא תפס אנשים חפים מפשע. ואמר: <strong>מובטח אני בכם,</strong> בבני מעי, <strong>שאין רמה ותולעה שולטת בכם,</strong> שכן זה הוא סימנו של צדיק גמור.
 <strong>ואפילו הכי</strong> <small>[כך]</small> לאחר ששמע את המעשה <strong>לא מייתבא דעתיה</strong> וחשש שמא גרם מיתה שלא כהוגן, ולכן עשה נסיון בעצמו. <strong>אשקיוהו סמא דשינתא ועיילוהו לביתא דשישא וקרעו לכריסיה</strong> <small>[השקו אותו סם שינה והכניסו אותו לבית של שיש</small> שבו היו עושים ניתוחים <small>וקרעו את כרסו].</small> <strong>הוו מפקו מיניה דיקולי דיקולי דתרבא ומותבי בשמשא</strong> <small>[היו מוציאים ממנו סלים סלים של חלב ושמים בשמש]</small> <strong>ב</strong>חדשי <strong>תמוז ואב ולא מסרחי</strong> <small>[היה מסריח]</small> ועל ידי כך הוכיח ר' אלעזר בעצמו שצדיק גמור הוא, וכל שעשה — כהוגן עשה.
  ומקשים: דבר זה אינו הוכחה,  <strong>כל תרבא נמי לא סריח</strong> <small>[חלב גם כן אינו מסריח],</small> שחלב נקי רק נמס בחמה ולא יותר! ומשיבים: <strong>כל תרבא לא סריח, שורייקי סומקי מסריח</strong> <small>[חלב</small> נקי <small>אינו מסריח,</small> אבל <small>גידים אדומים</small> של דם שבו <small>מסריחים]</small> ולכן חלב בלתי מעובד ריחו רע. <strong>הכא אף על גב דאיתא שורייקי סומקי</strong> <small>[כאן אף על פי שהיו גידים אדומים]</small> — <strong>לא מסריח</strong> <small>[הסריח]</small> והרי זו הוכחה שצדיק גמור הוא. <strong>קרי אנפשיה</strong> <small>[קרא על עצמו]</small> <strong>"</strong>שויתי ה' לנגדי תמיד... <strong>אף בשרי ישכן לבטח"</strong> (תהילים טז, ח–ט).
  מסופר:  <strong>אף ר' ישמעאל בר' יוסי מטא</strong>
## דף פד.
 <strong>כי האי מעשה לידיה</strong> <small>[הגיע מעשה כזה לידו]</small> שמינוהו ראש המשטרה. <strong>פגע ביה</strong> <small>[פגש בו]</small> <strong>אליהו</strong> הנביא<small>,</small>
 <strong>אמר ליה</strong> <small>[לו]:</small> <strong>עד מתי אתה מוסר עמו של אלהינו להריגה? אמר ליה</strong> <small>[לו]:</small> <strong>מאי אעביד</strong> <small>[מה אעשה]?</small> הלא <strong>הרמנא דמלכא הוא</strong> <small>[פקודת המלך היא]!</small> <strong>אמר ליה</strong> <small>[לו]:</small> <strong>אבוך ערק</strong> <small>[אביך ברח]</small> במקרה כזה <strong>לאסיא, את ערוק</strong> <small>[אתה ברח]</small> <strong>ללודקיא</strong> ואל תכנס לתפקיד כזה.
 <big>א</big> כיון שהוזכרו חכמים אלה ומעשים דומים שאירעו להם, מסופר עוד עליהם: <strong>כי הוו מקלעי</strong> <small>[כאשר היו מזדמנים]</small> <strong>ר' ישמעאל בר' יוסי ור' אלעזר בר' שמעון בהדי הדדי</strong> <small>[ביחד],</small> <strong>הוה עייל בקרא דתורי בינייהו</strong> <small>[היה</small> יכול <small>צמד שוורים להיכנס ביניהם</small> תחת כריסם<small>]</small> <strong>ולא הוה נגעה בהו</strong> <small>[היה נוגע בהם],</small> כיון שהיו שמנים מאד.
  ומספרים, <strong>אמרה להו ההיא מטרוניתא</strong> <small>[להם גבירה</small> רומאית <small>אחת]:</small> <strong>בניכם אינם שלכם,</strong> שמפני גודל כריסכם ודאי אינכם מסוגלים להזקק לנשיכם. <strong>אמרו לה: שלהן</strong> (כרסן של נשינו) <strong>גדול משלנו.</strong> אמרה להם: <strong>כל שכן</strong> שאין הדבר אפשרי לכם. <strong>איכא דאמרי</strong> <strong>הכי</strong> <small>[יש אומרים</small> ש<small>כך]</small> <strong>אמרו לה:</strong> <strong>"כי כאיש גבורתו"</strong> (שופטים ח, כא), כלומר, כל אברינו מגודלים בהתאם לגודל כריסנו. <strong>איכא דאמרי, הכי</strong> <small>[יש אומרים</small> ש<small>כך]</small> <strong>אמרו לה:</strong> <strong>אהבה דוחקת את הבשר.</strong>
 ושואלים: <strong>ולמה להו לאהדורי</strong> <small>[להם להשיב]</small> <strong>לה</strong> על שאלה מחוצפת ומטופשת כזו? <strong>והא כתיב</strong> <small>[והרי נאמר]</small> <strong>"אל תען כסיל כאיולתו</strong> פן תשוה לו גם אתה<strong>"</strong> (משלי, כו, ד)! ומשיבים: זה שהשיבו לה הוא משום <strong>שלא להוציא לעז על בניהם,</strong> שאם לא היו עונים הרי היו כמסכימים לדבר, ונמצא שבניהם ממזרים, ולכן הוצרכו לענות.
  כיון שהוזכר מעשה זה בשומנם של חכמים אלה, מספרים כיוצא בזה ש<strong>אמר ר' יוחנן: איבריה</strong> <small>[איבריו]</small> של <strong>ר' ישמעאל בר' יוסי כחמת בת תשע קבין,</strong> שהיו גדולים כנאד שמכיל תשעה קבים. <strong>אמר רב פפא: איבריה</strong> <small>[איבריו]</small> של <strong>ר' יוחנן כחמת בת חמשת קבין, ואמרי לה</strong> <small>[ויש אומרים]</small> <strong>בת שלשת קבין.</strong> ומעירים: כרסו של <strong>רב פפא גופיה</strong> <small>[עצמו]</small> <strong>כי דקורי דהרפנאי</strong> <small>[כמו הסלים של הרפניא].</small>
 <big>ב</big> כיון שנאמרו דברים על שומנו של ר' יוחנן, מתארים עוד את מראהו. <strong>אמר ר' יוחנן: אנא אשתיירי משפירי</strong> <small>[אני נשארתי מהיפים]</small> של <strong>ירושלים,</strong> שהיה יפה תואר מאד. ומספרים: <strong>האי מאן דבעי מחזי שופריה</strong> <small>[מי שרוצה לראות</small> מה היה <small>יופיו]</small> של <strong>ר' יוחנן,</strong> <strong>נייתי כסא דכספא מבי סלקי</strong> <small>[</small>ש<small>יביא כוס כסף מבית הצורף]</small> כשהיא חדשה והכסף לבן ביותר, <strong>ונמלייה פרצידיא דרומנא סומקא</strong> <small>[וימלא אותה גרעיני רימון אדום],</small> <strong>ונהדר ליה כלילא דוורדא סומקא לפומיה</strong> <small>[וישים זר ורדים אדומים על פיו]</small> של הכוס, <strong>ונותביה בין שמשא לטולא</strong> <small>[ויעמיד אותה בין החמה והצל],</small> <strong>ההוא זהרורי</strong> <small>[אותו הזוהר]</small> שיש לציור זה הוא <strong>מעין שופריה</strong> <small>[יופיו]</small> של <strong>ר' יוחנן.</strong>
 ושואלים: <strong>איני</strong> <small>[</small>האם <small>כן הוא]</small> שהיה ר' יוחנן יפה כל כך? <strong>והאמר מר</strong> <small>[והרי אמר החכם]:</small> <strong>שופריה</strong> <small>[יופיו]</small> של <strong>רב כהנא</strong> היה <strong>מעין שופריה</strong> <small>[יופיו]</small> של <strong>ר' אבהו, שופריה</strong> <small>[יופיו]</small> של <strong>ר' אבהו מעין שופריה</strong> <small>[יופיו]</small> של <strong>יעקב אבינו, שופריה</strong> <small>[יופיו]</small> של <strong>יעקב אבינו מעין שופריה</strong> <small>[יופיו]</small> של <strong>אדם הראשון,</strong> ואדם הראשון הלא נברא בצלם אלקים, בתכלית השלמות. <strong>ואילו</strong> את <strong>ר' יוחנן לא קא חשיב ליה</strong> <small>[מנה]</small> ברשימה זו, משמע שלא היה יפה כמותם! ומשיבים: <strong>שאני</strong> <small>[שונה]</small> <strong>ר' יוחנן</strong> ש<strong>הדרת פנים לא הויא ליה</strong> <small>[היתה לו],</small> שלא היה זקנו מגודל, ולכן לא היה נחשב מושלם בכל היופי.
  ועוד מספרים על יופיו של ר' יוחנן: <strong>ר' יוחנן הוה אזיל ויתיב</strong> <small>[היה הולך ויושב]</small> על <strong>שערי</strong> בית ה<strong>טבילה,</strong> <strong>אמר</strong> בלבו: <strong>כי סלקן</strong> <small>[כאשר עולות]</small> <strong>בנות ישראל</strong> <strong>מטבילת מצוה לפגעו</strong> <small>[שיפגשו]</small> <strong>בי</strong> תחילה, <strong>כי היכי דלהוו להו בני שפירי כוותי, גמירי אורייתא כוותי</strong> <small>[כדי שיהיו להם בנים יפים כמוני,</small> ו<small>לומדי תורה כמוני],</small> שמוחזק בידם שתמונה הנחקקת בלב האשה בשעת זיווג משפיעה על דמות ילדיה.
 <strong>אמ</strong> <strong>רו ליה רבנן</strong> <small>[לו חכמים]:</small> וכי <strong>לא מסתפי מר מעינא בישא</strong> <small>[חושש אדוני מעין הרע]</small> שאתה כך מעמיד את עצמך לראוה? <strong>אמר להו</strong> <small>[להם]:</small> <strong>אנא מזרעא</strong> <small>[אני מזרעו]</small> של <strong>יוסף קאתינא</strong> <small>[אני בא],</small> ש<strong>לא שלטא ביה עינא בישא</strong> <small>[שולטת בו עין הרע].</small> <strong>דכתיב</strong> <small>[שנאמר]:</small> <strong>"בן פרת יוסף בן פרת עלי עין"</strong> (בראשית מט, כב), <strong>ואמר ר' אבהו</strong> בפירוש הפסוק: <strong>אל תקרי</strong> <small>[אל תקרא]</small> <strong>"עלי עין" אלא "עולי עין",</strong> כלומר, מעולים ונעלמים מן העין, שאין העין הרעה שולטת בו.
 <strong>ר' יוסי בר חנינא אמר מהכא</strong> <small>[מכאן]</small> יש ראיה לענין זה: שבברכת יעקב לבני יוסף נאמר <strong>"וידגו לרב בקרב הארץ"</strong> (בראשית מח, טז), ללמד: <strong>מה דגים שבים מים מכסים אותם, ואין העין שולטת בהן</strong> — <strong>אף זרעו של יוסף אין העין שולטת בהן.</strong>
 <big>ג</big> ועוד מספרים מעשה אחר הקשור ביופיו של ר' יוחנן. <strong>יומא חד הוה קא סחי</strong> <small>[יום אחד היה שוחה]</small> <strong>ר' יוחנן בירדנא</strong> <small>[בירדן].</small> <strong>חזייה</strong> <small>[ראהו]</small> <strong>ריש לקיש ושוור לירדנא אבתריה</strong> <small>[וקפץ לירדן אחריו],</small> ובאותו זמן לא עסק ריש לקיש בתורה אלא היה קשור ללודרים בקרקס. <strong>אמר ליה</strong> <small>[לו]</small> ר' יוחנן לריש לקיש <strong>חילך לאורייתא</strong> <small>[גבורתך לתורה],</small> כלומר, אדם גבור כמוך צריך להשקיע כוחו בעיסוק התורה! <strong>אמר ליה</strong> <small>[לו]</small> ריש לקיש: <strong>שופרך לנשי</strong> <small>[יופיך לנשים],</small> כלומר, יופי כמו שלך ראוי לאשה. <strong>אמר ליה</strong> <small>[לו]:</small> <strong>אי הדרת</strong> <small>[אם תחזור]</small> <strong>בך</strong> ותשוב ללמוד את התורה שעזבת — <strong>יהיבנא</strong> <small>[אתן]</small> <strong>לך</strong> את <strong>אחותי, דשפירא מינאי</strong> <small>[ש</small>היא <small>יפה ממני].</small> <strong>קביל עליה</strong> <small>[קבל על עצמו]</small> ריש לקיש לעשות כן. <strong>בעי למיהדר לאתויי מאניה</strong> <small>[רצה לחזור</small> בקפיצה <small>להביא את בגדיו]</small> <strong>ולא מצי הדר</strong> <small>[היה יכול לחזור],</small> שכיון שקבל עליו עול תורה מיד נחלש.
 <strong>אקרייה ואתנייה ושוייה גברא רבא</strong> <small>[לימד אותו</small> ר' יוחנן <small>מקרא ומשנה ועשה אותו אדם גדול],</small> שנעשה ריש לקיש מגדולי חכמי ישראל בדורו. <strong>יומא חד הוו מפלגי בי מדרשא</strong> <small>[יום אחד היו חלוקים בבית המדרש]</small> בבעיה זו, ששנינו בברייתא: <strong>הסייף והסכין והפגיון והרומח</strong> שהם כלי נשק, וכן <strong>מגל יד ומגל קציר, מאימתי מקבלין</strong> הם <strong>טומאה</strong> — <strong>משעת גמר</strong>
 <strong>מלאכתן,</strong> כדין שאר כלי מתכת. <strong>ו</strong>אולם נחלקו בשאלה <strong>מאימתי גמר מלאכתן? ר' יוחנן אומר: משיצרפם בכבשן,</strong> ו<strong>ריש לקיש אמר:</strong> לא די בצירוף בכבשן אלא <strong>משיצחצחן</strong> אותם אחר כך <strong>במים.</strong> ובתוך כדי הויכוח אמר לו ר' יוחנן בקצת כעס: <strong>לסטאה בלסטיותיה ידע</strong> <small>[שודד, בענייני שוד</small> הוא <small>יודע],</small> כלומר, כיון שהיית גזלן בצעירותך הרי אתה בקיא בדברים אלה גם עכשיו! נעלב ריש לקיש ו<strong>אמר ליה</strong> <small>[לו]</small> לר' יוחנן: <strong>ומאי אהנת</strong> <small>[ומה הועלת]</small> <strong>לי</strong> אם כן כשקרבתני ללמוד התורה? הלא <strong>התם</strong> <small>[שם]</small> בין הליסטים <strong>"רבי" קרו לי, הכא</strong> <small>[</small>ו<small>כאן]</small> <strong>"רבי" קרו</strong> <small>[קוראים]</small> <strong>לי!</strong> <strong>אמר ליה</strong> <small>[לו]:</small> <strong>אהנאי לך דאקרבינך</strong> <small>[שקרבתי אותך]</small> <strong>תחת כנפי השכינה,</strong> ומדוע אין אתה מכיר לי תודה?
  בתוך כדי ויכוח זה <strong>חלש דעתיה</strong> <small>[חלשה דעתו,</small> נפגע ונעלב<small>]</small> <strong>ר' יוחנן,</strong> וכיון שהקפיד השפיעה הקפדתו ומיד <strong>חלש</strong> <small>[חלה]</small> <strong>ריש לקיש. אתאי אחתיה קא בכיא</strong> <small>[באה אחותו של</small> ר' יוחנן אשת ריש לקיש <small>ובכתה]</small> לפניו שיתפלל על בעלה. <strong>אמרה ליה</strong> <small>[לו]:</small> <strong>עשה בשביל בני</strong> שיהא להם אב! <strong>אמר לה</strong> בלשון הכתוב: <strong>"עזבה יתמיך אני אחיה"</strong> (ירמיה מט, יא), שאני אדאג להם. אמרה לו: <strong>עשה בשביל אלמנותי,</strong> שלא אשאר בודדה! <strong>אמר לה</strong> את המשך הכתוב: <strong>"ואלמנותיך עלי תבטחו"</strong> (שם).
  ובסופו של דבר <strong>נח נפשיה</strong> <small>[נחה נפשו,</small> מת<small>]</small> <strong>ר' שמעון בן לקיש</strong> (ריש לקיש), <strong>והוה קא</strong> <small>[והיה]</small> <strong>מצטער ר' יוחנן בתריה טובא</strong> <small>[אחריו,</small> עליו, <small>ביותר],</small> על חסרונו ועל מה שגרם לו. <strong>אמרו רבנן</strong> <small>[חכמים]:</small> <strong>מאן ליזיל ליתביה לדעתיה</strong> <small>[מי ילך</small> ו<small>יישב את דעתו]</small> שלא יצטער כל כך? אמרו: <strong>ניזיל</strong> <small>[ילך]</small> <strong>ר' אלעזר בן פדת, דמחדדין שמעתתיה</strong> <small>[שמחודדות הלכותיו]</small> ויוכל להיות כעין תחליף לריש לקיש.
 <strong>אזל יתיב קמיה</strong> <small>[הלך וישב לפניו].</small> <strong>כל מילתא דהוה אמר</strong> <small>[כל דבר שהיה אומר]</small> <strong>ר' יוחנן אמר ליה</strong> <small>[</small>היה <small>אומר לו]</small> ר' אלעזר: הרי <strong>תניא דמסייעא</strong> <small>[שנוייה</small> ברייתא <small>שמסייעת]</small> <strong>לך,</strong> לדבריך. <strong>אמר</strong> לו ר' יוחנן: וכי <strong>את כבר לקישא</strong> <small>[אתה כבן לקיש],</small> וכי ביכולתך למלא את מקומו?! <strong>בר לקישא, כי הוה אמינא מילתא</strong> <small>[בן לקיש, כאשר הייתי אומר דבר],</small> <strong>הוה מקשי</strong> <small>[היה</small> הוא <small>מקשה]</small> <strong>לי עשרין וארבע קושייתא</strong> <small>[קושיות],</small> <strong>ומפרקינא ליה</strong> <small>[והייתי מתרץ לו]</small> <strong>עשרין וארבעה פרוקי</strong> <small>[תירוצים],</small> <strong>וממילא רווחא שמעתא</strong> <small>[ומתוך כך היתה ההלכה מתרווחת]</small> — שבתוך המשא והמתן, הקושיות והתירוצים, היו הדברים מתבררים ומתבהרים. <strong>ואת אמרת</strong> <small>[ואתה אומר]</small> לי: <strong>"תניא דמסייע לך"</strong> <small>["שנויה</small> ברייתא <small>המסייעת לך"],</small> <strong>אטו לא ידענא דשפיר קאמינא</strong> <small>[וכי אינני יודע שיפה אמרתי]?</small> לא סיוע אני חסר, אלא להיפך: חסרה לי הבקורת המועילה של ריש לקיש.
 <strong>הוה קא אזיל וקרע מאניה וקא בכי ואמר</strong> <small>[היה הולך וקורע את בגדיו ובוכה ואומר]:</small> <strong>"היכא את בר לקישא, היכא את בר לקישא"!</strong> <small>["היכן אתה בן לקיש, היכן אתה בן לקיש"].</small> <strong>והוה קא צוח</strong> <small>[והיה צועק]</small> כך <strong>עד דשף דעתיה מיניה</strong> <small>[שניטלה דעתו ממנו].</small> <strong>בעו רבנן רחמי עליה ונח נפשיה</strong> <small>[בקשו חכמים רחמים עליו ונחה נפשו,</small> נפטר<small>],</small> שלא ישאר במצב קשה זה.
## דף פד:
 <big>א</big> לאחר שאגב הדברים עסקנו בנושאים שונים אנו חוזרים למעשה הראשון של ר' אלעזר בר' שמעון שגרם לאותו כובס מחוצף למות, ובדק בעצמו ונוכח שצדיק הוא. ו<strong>אפילו הכי</strong> <small>[כך]</small> לאחר נסיון זה <strong>לא סמך ר' אלעזר בר' שמעון אדעתיה</strong> <small>[על דעתו],</small> <strong>קביל עליה יסורי</strong> <small>[</small>ו<small>קיבל על עצמו יסורים]</small> לכפר על עוונו. <strong>באורתא הוו מייכי ליה שיתין נמטי</strong> <small>[בערב היו מקפלים לו שישים</small> מצעות של <small>לבד],</small> <strong>לצפרא נגדי מתותיה שיתין משיכלי דמא וכיבא</strong> <small>[בבקר היו מוציאים מתחתיו,</small> למרות הלבד, <small>שישים כלים של דם ומוגלה].</small>
 <strong>למחר,</strong> כלומר, בכל בוקר, <strong>עבדה ליה דביתהו שיתין מיני לפדא ואכיל להו וברי</strong> <small>[עשתה לו אשתו שישים מיני ליפתן ואכל אותם והבריא].</small> <strong>ולא הות שבקא ליה דביתהו למיפק לבי מדרשא כי היכי</strong> <small>[הניחה לו אשתו ללכת לבית המדרש כדי]</small> ש<strong>לא לדחקוהו רבנן</strong> <small>[ידחקוהו חכמים]</small> משום שחששה לבריאותו.
  והוא היה ממשיך לנהוג באותו אופן, <strong>באורתא</strong> <small>[בערב]</small> <strong>אמר להו</strong> <small>[להם]</small> ליסוריו: <strong>אחיי ורעי, בואו! בצפרא</strong> <small>[בבוקר]</small> <strong>אמר</strong> <strong>להו</strong> <small>[להם]:</small> <strong>זילו</strong> <small>[לכו]</small> <strong>מפני ביטול תורה. יומא חד שמעה דביתהו</strong> <small>[יום אחד שמעה אשתו]</small> מה הוא אומר, <strong>אמרה ליה</strong> <small>[לו]:</small> <strong>את קא מייתית להו עילויך</strong> <small>[אתה</small> הוא <small>שמביא אותם עליך]!</small> <strong>כלית ממון של בית אבא</strong> במחלתך זו שאתה הוא הגורם לה — <strong>אימרדה, אזלה לבית נשא</strong> <small>[מרדה</small> בו <small>והלכה</small> חזרה <small>לבית אביה]</small> והוא נשאר בלא מי שיטפל בו, ובלא כסף.
 <strong>סליקו ואתו הנך שיתין ספונאי</strong> <small>[עלו ובאו שישים ספנים],</small> <strong>עיילו ליה שיתין עבדי כי נקיטי שיתין ארנקי</strong> <small>[ובאו ששים ספנים, והכניסו,</small> הביאו, <small>לו ששים עבדים כשהם מחזיקים</small> בידם <small>ששים ארנקים],</small> <strong>ועבדו ליה שיתין מיני לפדא ואכיל להו</strong> <small>[ועשו לו שישים מיני ליפתן ואכל אותם]</small> שהיו אותם ספנים בסכנת טביעה, ונדרו שאם ינצלו בזכותו יביאו לו מתנות אלה. ונמצא שגם אחרי שהלכה אשתו היה מי שיטפל בו ברווחה.
 <strong>יומא חד</strong> <small>[יום אחד]</small> <strong>אמרה לה</strong> אשתו <strong>לברתה</strong> <small>[לבתה]:</small> <strong>זילי בקי באבוך מאי קא עביד האידנא</strong> <small>[לכי בדקי באביך מה הוא עושה כעת]?</small> <strong>אתיא</strong> <small>[באה]</small> אליו, <strong>אמר לה: זילי</strong> <small>[לכי]</small> ו<strong>אמרי לאמך:</strong> <strong>שלנו,</strong> רכושנו שלנו בבית כעת, <strong>גדול משלהם</strong> משל בית משפחת אמך. <strong>קרי אנפשיה</strong> <small>[קרא על עצמו]</small> פסוק זה: <strong>"היתה כאניות סוחר ממרחק תביא לחמה"</strong> (משלי לא, יד). <strong>אכל ושתי וברי נפק לבי מדרשא</strong> <small>[ושתה והבריא ויצא לבית המדרש],</small> שהרי בזמן זה לא היתה אשתו שם שתמנע אותו.
 <strong>אייתו לקמיה שיתין מיני דמא</strong> <small>[הביאו לפניו שישים מיני דם]</small> שהביאו נשים כתמי דם, שהיה ספק בידן אם זה דם נדה והן אסורות לבעליהן, או היה זה דם מסוג אחר — <strong>טהרינהו</strong> <small>[</small>ו<small>טיהר אותם]</small> את כולם. <strong>הוה קא מרנני רבנן ואמרי</strong> <small>[והיו חכמים מרננים</small> אחריו <small>ואומרים]:</small> <strong>סלקא דעתך לית בהו חד</strong> <small>[עולה על דעתך</small> ש<small>אין בהם אחד]</small> שיש בו <strong>ספק?!</strong> ומן הסתם טעה במשהו. <strong>אמר להו</strong> <small>[להם]:</small> <strong>אם כמותי הוא</strong> — <strong>יהיו כולם</strong> כל הילדים שיוולדו עכשיו מנשים אלה שטהרתי לבעליהן <strong>זכרים, ואם לאו</strong> <small>[לא]</small> — <strong>תהא נקבה אחת ביניהם.</strong> ואכן נתברר כי <strong>היו כולם זכרים.</strong> ומספרים: <strong>ואסיקו להו</strong> <small>[וקראו להם]</small> <strong>"אלעזר" על שמיה</strong> <small>[על שמו]</small> לזכרון אותו מעשה.
 <strong>תניא</strong> <small>[שנויה</small> ברייתא<small>]</small> <strong>אמר רבי: כמה פריה ורביה ביטלה רשעה זו</strong> — אשתו של ר' אלעזר בר' שמעון <strong>מישראל,</strong> שהרי כשלא הניחה אותו לבוא לבית המדרש, כמה וכמה נשים לא היו טהורות לבעליהן מחמת הספק, שלא היה איש בקיא כמותו לטהרן.
 <big>ב</big> <strong>כי הוה קא ניחא נפשיה</strong> <small>[כאשר נחה נפשו,</small> עמד למות<small>]</small> ר' אלעזר, <strong>אמר לה לדביתהו</strong> <small>[לאשתו]:</small> <strong>ידענא בדרבנן דרתיחי</strong> <small>[יודע אני בחכמים ש</small>הם <small>כועסים]</small> <strong>עלי, ולא מיעסקי</strong> <small>[יתעסקו,</small> יטפלו<small>]</small> <strong>בי שפיר</strong> <small>[יפה</small> בקבורתי<small>].</small> <strong>אוגנין בעיליתאי ולא תדחלין מינאי</strong> <small>[השכיבי אותי</small> לאחר המיתה <small>בעליית הגג ואל תפחדי</small> ממני<small>]</small> שלא תארע בגופו כל תקלה וכל סרחון. <strong>אמר ר' שמואל בר נחמני: אישתעיא</strong> <small>[אמרה,</small> סיפרה<small>]</small> <strong>לי אימיה</strong> <small>[אימו]</small> של <strong>ר' יונתן, דאישתעיא</strong> <small>[שאמרה,</small> סיפרה<small>]</small> <strong>לה דביתהו</strong> <small>[אשתו]</small> של <strong>ר' אלעזר בר' שמעון:</strong> <strong>לא פחות מתמני סרי</strong> <small>[משמונה עשרה],</small> <strong>ולא טפי מעשרין ותרין שנין</strong> <small>[יותר מעשרים ושתים שנה]</small> <strong>אוגניתיה בעיליתא</strong> <small>[הניחה אותו</small> כך <small>בעלייה]</small> ובכל זאת,
 <strong>כי הוה סליקנא מעיננא ליה במזייה, כי הוה משתמטא ביניתא מיניה הוה אתי דמא</strong> <small>[כאשר הייתי עולה לבדוק בשערותיו, כאשר היתה נתלשת שערה היה יוצא דם],</small> כלומר, נשאר כבשעת מותו ממש. <strong>יומא חד חזאי ריחשא דקא נפיק מאוניה</strong> <small>[יום אחד ראיתי תולעת היוצאת מאזנו],</small> <strong>חלש דעתאי</strong> <small>[חלשה דעתי]</small> מצער, שהנה רימה שולטת בגופו. <strong>איתחזי</strong> <small>[נראה]</small> <strong>לי</strong> בעלי <strong>בחלמא</strong> <small>[בחלום]</small> ו<strong>אמר לי: לא מידי</strong> <small>[דבר]</small> <strong>הוא,</strong> אין בכך ולא כלום, כי זהו עונש מיוחד משום ש<strong>יומא חד שמעי בזלותא דצורבא מרבנן</strong> <small>[יום אחד שמעתי שמזלזלים בתלמיד חכם]</small> <strong>ולא מחאי כדבעי</strong> <small>[מחיתי כפי שהיה ראוי]</small> <strong>לי,</strong> ולכן נענשתי באוזן, מידה כנגד מידה.
  ועוד מספרים: <strong>כי הוו אתו בי תרי לדינא</strong> <small>[כאשר היו באים שנים לדון]</small> אחרי מותו, <strong>הוו קיימי אבבא, אמר מר מילתיה ומר מילתיה</strong> <small>[היו עומדים על הפתח, היה זה אומר את דבריו וזה אומר את דבריו]</small> <strong>נפיק קלא מעיליתיה</strong> <small>[והיה יוצא קול מן העלייה],</small> <strong>ואמר: איש פלוני אתה חייב, איש פלוני אתה זכאי.</strong> מספרים: <strong>יומא חד הוה קא מינציא דביתהו בהדי שבבתא</strong> <small>[יום אחד התקוטטה אשתו עם שכנתה],</small> <strong>אמרה לה</strong> השכנה בלשון קללה: <strong>תהא כבעלה שלא ניתן לקבורה.</strong> וכשנשמע המאורע ברבים, <strong>אמרי רבנן</strong> <small>[אמרו חכמים]:</small> <strong>כולי האי</strong> <small>[כל כך הרבה]</small> <strong>ודאי לאו אורח ארעא</strong> <small>[לא דרך ארץ]</small> הוא, ובוודאי חייבים אנו לטפל בו כראוי לו.
 <strong>איכא דאמרי</strong> <small>[יש שאומרים]</small> שדבר אחר גרם, ש<strong>ר' שמעון בן יוחאי</strong> אביו <strong>איתחזאי להו בחלמא</strong> <small>[נראה להם בחלום],</small> והוא אמר להם: <strong>פרידה אחת</strong> (דבר אחד, גרגיר אחד) <strong>יש לי ביניכם, ואי</strong> <small>[ואין]</small> <strong>אתם רוצים להביאה אצלי</strong> ולקוברו לידי? <strong>אזול רבנן לאעסוקי ביה</strong> <small>[הלכו חכמים לעסוק בו</small> בקבורתו<small>]</small> ו<strong>לא שבקו</strong> <small>[הניחו]</small> להם <strong>בני</strong> העיירה <strong>עכבריא</strong> ששם היה מונח ר' אלעזר. ש<strong>כל שני דהוה ניים</strong> <small>[השנים שהיה 'ישן']</small> <strong>ר' אלעזר בר' שמעון בעיליתיה</strong> <small>[בעלייתו]</small> <strong>לא סליק</strong> <small>[באה]</small> <strong>חיה רעה למתייהו</strong> <small>[לעירם,</small> למקומם<small>]</small> והבינו שזכותו מגינה עליהם, ולא רצו שיצא ותיבטל מהם הגנתו.
 <strong>יומא חד מעלי יומא דכיפורי הוה, הוו טרידי</strong> <small>[יום אחד ערב יום כיפורים היה</small> ו<small>היו</small> הכל <small>טרודים].</small> <strong>שדרו רבנן</strong> <small>[שלחו חכמים]</small> <strong>לבני</strong> העיירה <strong>בירי</strong> הסמוכה <strong>ואסקוהו לערסיה</strong> <small>[והוציאו</small> את <small>מיטתו]</small> <strong>ואמטיוה למערתא דאבוה</strong> <small>[והביאו אותו למערה</small> שבה היה קבור <small>אביו,</small> ר' שמעון<small>].</small> <strong>אשכחוה לעכנא דהדרא לה למערתא</strong> <small>[מצאו נחש המקיף את המערה]</small> ולא נתן לאנשים להיכנס. <strong>אמרו לה: עכנא עכנא</strong> <small>[נחש נחש]!</small> <strong>פתחי פיך ויכנס בן אצל אביו. פתח להו</strong> <small>[להם]</small> וקברוהו.
  ועוד מספרים בשבח; לאחר מותו של ר' אלעזר <strong>שלח רבי לדבר באשתו</strong> של ר' אלעזר בר' שמעון שתינשא לו. <strong>שלחה ליה</strong> <small>[לו]</small> תשובה: <strong>כלי שנשתמש בו קודש</strong> הוא ר' אלעזר <strong>ישתמש בו חול</strong> כמוך? <strong>תמן אמרין</strong> <small>[שם</small> בארץ ישראל <small>אומרים]</small> שבפתגם עממי זה השתמשה: <strong>באתר דמרי ביתא תלא זייניה כולבא רעיא קולתיה תלא</strong> <small>[במקום שבעל הבית היה תולה את חרבו, הרועה הבזוי תולה את סלו].</small> כלומר, וכי ראוי אתה להיות במקומו של בעלי? <strong>שלח לה: נהי</strong> <small>[אם אמנם]</small> ש<strong>בתורה גדול</strong> היה <strong>ממני, אבל במעשים טובים מי</strong> <small>[האם]</small> <strong>גדול</strong> היה <strong>ממני? שלחה ליה</strong> <small>[לו]:</small> <strong>בתורה מיהא</strong> <small>[אם אמנם]</small> היה <strong>גדול ממך לא ידענא</strong> <small>[אין אני יודעת],</small> ואולם <strong>במעשים</strong> טובים <strong>ידענא, דהא קביל עליה יסורי</strong> <small>[יודעת אני שהרי קיבל על עצמו יסורים].</small>
 ושואלים: <strong>בתורה מאי היא</strong> <small>[מה הוא],</small> מדוע היה רבי סבור שר' אלעזר בר' שמעון גדול ממנו? ומספרים: <strong>דכי הוו יתבי</strong> <small>[שכאשר היו יושבים]</small> <strong>רבן שמעון בן גמליאל ור' יהושע בן קרחה</strong> שהיו גדולי הדור <strong>אספסלי</strong> <small>[על הספסלים]</small> <strong>יתבי קמייהו</strong> <small>[ישבו לפניהם]</small> <strong>ר' אלעזר בר' שמעון ורבי</strong> שהיו אז צעירים לימים <strong>אארעא</strong> <small>[על הארץ]</small> כתלמידים,
 <strong>מקשו ומפרקו</strong> <small>[היו מקשים ומתרצים],</small> שהיו נושאים ונותנים בהלכה ומחדשים דברים חשובים. <strong>אמרי</strong> <small>[אמרו]</small> החכמים: <strong>מימיהן אנו שותים,</strong> כלומר, מתורתם אנו למדים <strong>והם יושבים על גבי קרקע?!</strong> צריך לכבדם ולהושיבם עם החכמים למרות גילם הצעיר, <strong>עבדו להו ספסלי אסקינהו</strong> <small>[עשו להם ספסלים והעלו</small> גם <small>אותם]</small> לשבת בין גדולי חכמים.
 <strong>אמר להן רבן שמעון בן גמליאל</strong> לחכמים: <strong>פרידה אחת</strong> (גרגיר אחד) <strong>יש לי ביניכם</strong> בני רבי יהודה, <strong>ואתם מבקשים לאבדה הימני?</strong> שנראה שאתם רוצים לאבד את בני, שאם יושיבוהו בראש בגיל צעיר זה תשלוט בו עין הרע, <strong>אחתוהו</strong> <small>[הורידוהו]</small> את <strong>רבי</strong> לפי בקשת אביו, וישב שוב על הקרקע. <strong>אמר להן ר' יהושע בן קרחה:</strong> אם כן <strong>מי שיש לו אב</strong> כרבן שמעון בן גמליאל <strong>יחיה, ומי שאין לו אב,</strong> כר' אלעזר <strong>ימות?</strong> הרי צריך לחשוש גם לר' אלעזר! <strong>אחתוהו נמי</strong> <small>[הורידוהו גם כן]</small> את <strong>ר' אלעזר בר' שמעון.</strong> <strong>חלש דעתיה</strong> <small>[חלשה דעתו]</small> של ר' אלעזר, שנעלב משום שלא ידע את טעם הדברים, ו<strong>אמר: קא חשביתו ליה כוותי</strong> <small>[אתם חושבים אותי שהוא כמוני]?</small> הלא אני גדול ממנו.
  כיון שכך, <strong>עד ההוא יומא כי</strong> <small>[אותו יום כאשר]</small> <strong>אמר רבי מילתא</strong> <small>[דבר]</small> <strong>הוה מסייע ליה</strong> <small>[היה</small> <strong>מסייע לו]</strong> <strong>ר' אלעזר בר' שמעון</strong> בהוכחות, <strong>מכאן ואילך כי הוה אמר</strong> <small>[כאשר היה אומר]</small> <strong>רבי: "יש לי להשיב"</strong> (להקשות) בנושא מסויים <strong>אמר ליה</strong> <small>[לו]</small> <strong>ר' אלעזר בר' שמעון: כך וכך יש לך להשיב,</strong> שהיה מקדים את הדברים ומנחש מה בדעתו של רבי, ומיד היה אומר לו: ו<strong>זו היא תשובתך,</strong> כלומר, כך יש לדחות את דבריך. ו<strong>השתא</strong> <small>[ועכשיו]</small> אילו היית שואל זאת <strong>היקפתנו תשובות חבילות שאין בהן ממש.</strong>
 <strong>חלש דעתיה</strong> <small>[חלשה דעתו,</small> נפגע<small>]</small> <strong>רבי</strong> על שכך הוא נוהג בו. <strong>אתא</strong> <small>[בא]</small> ו<strong>אמר ליה לאבוה</strong> <small>[לו לאביו].</small> <strong>אמר ליה</strong> <small>[לו]:</small> <strong>בני, אל ירע</strong> לך שהוא גדול כל כך, <strong>שהוא ארי בן ארי,</strong> שהרי גם אביו ר' שמעון היה גדול הדור, <strong>ואתה ארי בן שועל,</strong> שהקטין רבן שמעון בן גמליאל עצמו, ואמר שכיון שהוא קטן בחכמה מאביו של ר' אלעזר לכן אין פלא שהבן חריף כל כך. ועל כל פנים אז הכיר רבי לדעת את גדולתו של ר' אלעזר בתורה.
  ומעירים, <strong>והיינו</strong> <small>[וזהו]</small> ש<strong>אמר</strong> <strong>רבי: שלשה ענוותנין הן,</strong> שהם גדולי עולם בענוה, <strong>ואלו הן: אבא,</strong> רבן שמעון בן גמליאל
## דף פה.
 <strong>ובני בתירה, ויונתן בן שאול.</strong> ומפרטים: <strong>רבן שמעון בן גמליאל</strong> — <strong>הא דאמרן</strong> <small>[זו שאמרנו]</small> שהקטין עצמו בפני בנו. <strong>בני בתירה</strong> שהיו נשיאים בישראל, וכאשר נשאלה שאלה שלא ידעו לענות עליה בא הלל ופתרה, מחלו על כבודם וכפי ש<strong>אמר מר</strong> <small>[החכם]</small> ש<strong>הושיבוהו בראש ומינוהו לנשיא עליהן. יונתן בן שאול</strong> — <strong>דקאמר ליה</strong> <small>[שאמר לו]</small> <strong>לדוד: "ואתה תמלך על ישראל ואני אהיה לך למשנה"</strong> (שמואל א' כג, יז), אף שיונתן היה בן מלך, ודוד היה בורח מפני שאול במדבר.
  ואומרים:  <strong>ממאי</strong> <small>[ממה]</small> אתה מסיק שכולם היו ענווים כל כך? <strong>דלמא</strong> <small>[שמא]</small> <strong>יונתן בן שאול</strong> עשה כן משום <strong>דחזא דגריר עלמא בתר</strong> <small>[שראה שנגרר העולם,</small> כל האנשים, <small>אחרי]</small> <strong>דוד</strong> ולא ענוה יתירה היתה זו, אלא ראיית הדברים כהוייתם. <strong>בני בתירה נמי דחזו</strong> <small>[גם כן, שראו]</small> את <strong>הלל</strong> שהוא <strong>עדיף מינייהו</strong> <small>[מהם</small> בתורה<small>],</small> <strong>אלא רבן שמעון בן גמליאל ודאי ענוותן הוה</strong> <small>[היה].</small>
 <big>א</big> <strong>אמר רבי,</strong> כיון ששמע דברים אלה בשבח ר' אלעזר, משמע <strong>ש</strong><strong>חביבין יסורין. קבל עליה תליסר שני</strong> <small>[קיבל עליו שלוש עשרה שנה]</small> של יסורים, <strong>שית בצמירתא</strong> <small>[שש</small> שנים <small>בחולי הכליות]</small> <strong>ושבע</strong> שנים <strong>בצפרנא</strong> <small>[בצפירנא].</small> <strong>ואמרי לה</strong> <small>[ויש אומרים]:</small> <strong>שבעה בצמירתא</strong> <small>[בחולי הכליות],</small> <strong>ושית בצפרנא</strong> <small>[ושש בצפירנא].</small>
 מספרים: <strong>אהורייריה דבי</strong> <small>[הרפתן של בית]</small> <strong>רבי הוה עתיר</strong> <small>[היה</small> <strong>עשיר]</strong> <strong>משבור מלכא</strong> <small>[מלך</small> פרס<small>],</small> שכן היו לרבי בהמות רבות כל כך ברפת, שאפילו מפסולתן אפשר היה להתעשר, ומכאן נבין כמה בהמות היו. <strong>כד הוה רמי כיסתא לחיותא הוה אזיל קלא בתלתא מילי</strong> <small>[כאשר היה שם תבן לפני הבהמות היה הולך הקול</small> של געייתם <small>בשלושה מילין].</small> <strong>הוה מכוין דרמי בההיא שעתא דעייל</strong> <small>[</small>ו<small>היה מכוון לתת להם באותה שעה שנכנס]</small> <strong>רבי לבית הכסא</strong> שלא ישמע קול צעקותיו, מפני הכאבים שהיה סובל, <strong>ואפילו הכי</strong> <small>[כך]</small> <strong>מעבר ליה קליה לקלייהו ושמעו ליה נחותי ימא</strong> <small>[היה קולו מתגבר על קולם</small> עד <small>שהיו שומעים אותו יורדי הים],</small> שכל כך היו רבים יסוריו.
  ומעירים:  <strong>ואפילו הכי</strong> <small>[כך],</small> <strong>יסורי</strong> <small>[היסורים]</small> של <strong>ר' אלעזר בר' שמעון עדיפי</strong> <small>[עדיפים]</small> מאלו של <strong>רבי.</strong> ש<strong>אילו</strong> יסורי <strong>ר' אלעזר בר' שמעון מאהבה באו</strong> עליו היסורים <strong>ומאהבה הלכו,</strong> ואילו יסורי <strong>רבי</strong> <strong>על ידי מעשה</strong> שגרם הוא עצמו <strong>באו,</strong> ו<strong>על ידי מעשה</strong> אחר <strong>הלכו.</strong>
 ומפרטים: <strong>על ידי מעשה באו מאי היא</strong> <small>[מה הוא,</small> מה היה הדבר<small>]?</small> — <strong>דההוא עגלא דהוו קא ממטו ליה</strong> <small>[עגל אחד שהיו מוליכים אותו]</small> <strong>לשחיטה.</strong> <strong>אזל תליא לרישיה בכנפיה</strong> <small>[הלך תלה</small> העגל <small>ראשו בתוך כנף</small> בגדו<small>]</small> של <strong>רבי</strong> <strong>וקא בכי</strong> <small>[ובכה].</small> <strong>אמר ליה</strong> <small>[לו]</small> לעגל: <strong>זיל</strong> <small>[</small><small>לך]</small> <strong>לכך נוצרת</strong> לשחיטה. <strong>אמרי</strong> <small>[אמרו]</small> משמים: <strong>הואיל ולא קא</strong> <small>[ואינו]</small> <strong>מרחם</strong> על הבריות — <strong>ליתו עליה</strong> <small>[</small>ש<small>יבואו עליו]</small> <strong>יסורין.</strong>
 ו<strong>על ידי מעשה</strong> אחר <strong>הלכו</strong> יסוריו, ומספרים: <strong>יומא חד הוה קא כנשא אמתיה</strong> <small>[יום אחד היה מטאטאה שפחתו]</small> של <strong>רבי ביתא</strong> <small>[את הבית],</small> <strong>הוה שדיא בני כרכושתא וקא כנשא להו</strong> <small>[היו מונחים שם בני חולדה והיתה מטאטאה אותם].</small> <strong>אמר לה: שבקינהו</strong> <small>[הניחי אותם],</small> הרי <strong>כתיב</strong> <small>[נאמר]:</small> <strong>"ורחמיו על כל מעשיו"</strong> (תהלים קמה, ט). <strong>אמרו</strong> משמים: <strong>הואיל ומרחם</strong> — <strong>נרחם עליה</strong> <small>[עליו],</small> ואז פסקו יסוריו.
  מספרים:  <strong>כולהו שני יסורי</strong> <small>[כל שנות היסורים]</small> של <strong>ר' אלעזר לא שכיב איניש</strong> <small>[מת אדם]</small> <strong>בלא זמניה</strong> <small>[זמנו],</small> שכיון שיסורים שקיבל עליו היו כפרה לעוונות הדור. <strong>כולהו שני יסורי</strong> <small>[כל שנות היסורים]</small> של <strong>רבי לא איצטריך עלמא למיטרא</strong> <small>[הוצרך העולם לגשם]</small> והיתה רטיבות מספקת מחמת הטל. ש<strong>אמר רבה בר רב שילא: קשי יומא דמיטרא כיומא דדינא</strong> <small>[קשה יום המטר כיום הדין],</small> שירידת הגשמים גורמת הרבה פורענויות, מחמת ברקים ורעמים ושטפונות. <strong>ואמר אמימר: אי לאו</strong> <small>[אם לא]</small> היה <strong>צריך לעלמא</strong> <small>[לעולם]</small> לגשם — <strong>בעו רבנן רחמי עליה ומבטלי ליה</strong> <small>[היו חכמים מבקשים רחמים עליו ומבטלים אותו].</small> ו<strong>אפילו הכי</strong> <small>[כך]</small> שלא היה גשם, <strong>כי הוו עקרי פוגלא ממשרא הוה קיימא בירא מליא מיא</strong> <small>[כאשר היו עוקרים צנון מן הערוגה היתה נשארת גומה מלאה מים]</small> מרוב הרטיבות שבארץ.
 <big>ב</big> מספרים עוד על היחסים בין רבי לחבירו, ר' אלעזר. <strong>איקלע</strong> <small>[הזדמן]</small> <strong>רבי לאתריה</strong> <small>[למקומו]</small> של <strong>ר' אלעזר בר' שמעון,</strong> <strong>אמר להו</strong> <small>[להם]</small> לבני המקום: האם <strong>יש לו בן לאותו צדיק? אמרו לו: יש לו בן</strong> והבן יצא לתרבות רעה <strong>וכל זונה שנשכרת</strong> לאחרים <strong>בשנים שוכרתו בשמנה</strong> מחמת יופיו. כיון ששמע רבי כך, רצה להוציאו ממצב זה, <strong>אתייה, אסמכיה</strong> <small>[הביא אותו, הסמיך אותו]</small> <strong>ב</strong>תואר <strong>רבי</strong> <strong>ואשלמיה</strong> <small>[ומסרו]</small> <strong>לר' שמעון בן איסי בן לקוניא אחות דאמיה</strong> <small>[אחי אמו].</small>
 <strong>כל יומא הוה אמר</strong> <small>[יום היה</small> הבן <small>אומר]:</small> <strong>לקרייתי אנא איזיל</strong> <small>[אני הולך]</small> מפני שהיה קשה עליו הלימוד. <strong>אמר ליה</strong> <small>[</small>היה <small>אומר לו]</small> ר' שמעון בן איסי: <strong>חכים עבדו יתך</strong> <small>[חכם עשו אותך],</small> <strong>וגולתא דדהבא פרסו עלך</strong> <small>[וטלית של זהב פרסו עליך],</small> <strong>ו"רבי" קרו</strong> <small>[קוראים]</small> <strong>לך, ואת אמרת לקרייתי אנא איזיל</strong> <small>[ואתה אומר לעירי אני הולך],</small> לא כדאי לך הדבר! <strong>אמר ליה</strong> <small>[לו]:</small> <strong>מומי</strong> <small>[נשבע אני]:</small> <strong>עזובה</strong> ממני מחשבה <strong>דא</strong> <small>[זו],</small> שהחליט להשאר וללמוד. <strong>כי</strong> <small>[כאשר]</small> <strong>גדל</strong> ונעשה תלמיד חכם <strong>אתא יתיב במתיבתא</strong> <small>[בא</small> ו<small>ישב בישיבתו]</small> של <strong>רבי,</strong> <small>[כאשר גדל</small> ונעשה תלמיד חכם <small>בא וישב בישיבתו של רבי].</small> <strong>שמעיה לקליה</strong> <small>[שמע</small> רבי <small>את קולו],</small> <strong>אמר: הא קלא דמי לקליה</strong> <small>[קול זה דומה לקולו]</small> של <strong>ר' אלעזר בר' שמעון.</strong> <strong>אמרו ליה</strong> <small>[לו]:</small> <strong>בריה</strong> <small>[בנו]</small> <strong>הוא</strong> זה.
 <strong>קרי עליה</strong> <small>[קרא</small> רבי <small>עליו]</small> מקרא זה: <strong>"פרי צדיק עץ חיים ולקח נפשות חכם"</strong> (משלי יא, ל) וכך יש להמליץ: <strong>"פרי צדיק עץ חיים"</strong> — <strong>זה ר' יוסי בר' אלעזר בר' שמעון</strong> שהוא פרי=בן צדיק, ונעשה בעצמו אדם גדול. <strong>"ולקח נפשות חכם"</strong> — <strong>זה ר' שמעון בן איסי בן לקוניא</strong> שהצליח להביאו לדרגה זו. וכדי להסביר עד כמה עלה בן זה במעלה.
 <strong>כי נח נפשיה אמטוהו למערתא דאבוה</strong> <small>[כאשר נחה נפשו,</small> מת, <small>הביאו אותו למערה</small> שבה נקבר <small>אביו],</small> <strong>הוה הדרא לה עכנא למערתא</strong> <small>[היה נחש מקיף את המערה].</small> <strong>אמר ליה</strong> <small>[לו]:</small> <strong>עכנא עכנא</strong> <small>[נחש נחש]!</small> <strong>פתח פיך ויכנס בן אצל אביו. לא פתחא להו</strong> <small>[פתח להם]</small> הנחש. <strong>כסבורים העם לומר שזה גדול מזה,</strong> שלא זכה ר' יוסי בר' אלעזר להקבר עם אביו, משום שר' אלעזר גדול היה ממנו, ולא היה הבן ראוי להיקבר שם.
 <strong>יצתה בת קול ואמרה: לא מפני שזה גדול מזה</strong> במעלותיו, <strong>אלא זה</strong> ר' אלעזר <strong>היה בצער מערה</strong> עם אביו ר' שמעון שהתחבאו בה שלוש עשרה שני מפני הרומאים, <strong>וזה</strong> הנכד <strong>לא היה בצער מערה</strong> ומשום כך לא זכה להקבר עמם, אבל לא משום חסרון במעלותיו.
  כיוצא בו מסופר: <strong>איקלע</strong> <small>[הזדמן]</small> <strong>רבי לאתריה</strong> <small>[למקומו]</small> של <strong>ר' טרפון,</strong> <strong>אמר להו</strong> <small>[להם]</small> לבני המקום: <strong>יש לו בן לאותו צדיק שהיה מקפח את בניו?</strong> שהיה זה סגנונו של ר' טרפון לומר "אקפח את בניי אם אין הדבר כך...". <strong>אמרו לו: בן אין לו, בן בת יש לו,</strong> אלא שיצא לתרבות רעה, <strong>וכל זונה שנשכרת</strong> לאחרים <strong>בשנים שוכרתו בשמנה.</strong>
 <strong>אתיוהו לקמיה</strong> <small>[הביאוהו לפניו,</small> לפני רבי<small>].</small> <strong>אמר ליה</strong> <small>[לו]:</small> <strong>אי הדרת</strong> <small>[אם תחזור]</small> <strong>בך</strong> — <strong>יהיבנא</strong> <small>אתן</small> <strong>לך ברתאי</strong> <small>[את בתי</small> לאשה<small>].</small> <strong>הדר ביה</strong> <small>[חזר בו]</small> ונעשה אדם גדול. <strong>איכא דאמרי</strong> <small>[יש שאומרים]</small> כי <strong>נסבה</strong> <small>[נשא אותה]</small> <strong>ו</strong>אחר כך <strong>גירשה.</strong> <strong>איכא דאמרי</strong> <small>[יש שאומרים]</small> ש<strong>לא נסבה</strong> <small>[נשאה]</small> <strong>כלל,</strong> <strong>כדי שלא יאמרו: בשביל זו חזר זה,</strong> כי כשחזר בתשובה שלמה רצה שתהא זו תשובה מאהבה גמורה.
  ושואלים:  <strong>ולמה ליה</strong> <small>[לו]</small> לרבי <strong>כולי האי</strong> <small>[כל זה]</small> להתאמץ כל כך בתקנתם של צאצאי החכמים, שהיו לכאורה מופקרים? ומסבירים: ש<strong>אמר רב יהודה אמר רב, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' חייא בר אבא אמר ר' יוחנן, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' שמואל בר נחמני אמר ר' יונתן: כל המלמד את בן חבירו תורה זוכה ויושב בישיבה של מעלה, שנאמר: "אם תשוב ואשיבך לפני תעמד"</strong> (ירמיה טו, יט), הרי שהשב ומשיב זוכה לעמוד לפני ה'.
 <strong>וכל המלמד את בן עם הארץ תורה</strong> מגיע לדרגה כזו ש<strong>אפילו הקדוש ברוך הוא גוזר גזירה</strong> רעה — <strong>מבטלה בשבילו, שנאמר: "ואם תוציא יקר מזולל כפי תהיה"</strong> (שם), שמי שמצליח לעשות דבר יקר "מזולל" מדבר פחות, ומאדם פחות — זוכה להיות כמו הקדוש ברוך הוא בעצמו.
 <big>ג</big> ועוד בענין צאצאיהם של חכמים. <strong>אמר ר' פרנך אמר ר' יוחנן: כל שהוא תלמיד חכם, ובנו תלמיד חכם ובן בנו תלמיד חכם</strong> — <strong>שוב אין תורה פוסקת מזרעו לעולם, שנאמר: "ואני זאת בריתי</strong> אותם אמר ה' רוחי אשר עליך ודברי אשר שמתי בפיך <strong>לא ימושו מפיך ומפי זרעך ומפי זרע זרעך אמר ה' מעתה ועד עולם"</strong> (ישעיהו נט, כא).
 <strong>מאי</strong> <small>[מה]</small> ענין <strong>"אמר ה'"?</strong> — כך צריך לפרש: <strong>אמר הקדוש ברוך הוא: אני ערב לך בדבר זה.</strong> ושואלים: <strong>מאי</strong> <small>[מה</small> פירוש<small>]</small> <strong>"מעתה ועד עולם"?</strong> הרי נאמרו כאן רק שלושה דורות! <strong>אמר ר' ירמיה,</strong> לומר: <strong>מכאן ואילך</strong> אחרי שלושה דורות רצופים של חכמים <strong>תורה מחזרת</strong> כבר <strong>על אכסניא שלה,</strong> כאדם המתרגל להיות באכסניא שחוזר אליה תמיד. אף משפחה זו, כיון שזכתה למורשת של תורה — תורה כבר נשארת דבוקה בהם. 
 מסופר: <strong>רב יוסף יתיב ארבעין תעניתא</strong> <small>[ישב ארבעים תעניות]</small> על קנין התורה וזכירתה, <strong>ואקריוהו</strong> <small>[והקריאו לו</small> בחלום<small>]</small> את הכתוב <strong>"לא ימושו מפיך". יתיב</strong> <small>[ישב]</small> <strong>ארבעים תעניתא אחריני ואקריוהו</strong> <small>[תעניות אחרות והקריאו לו]</small> <strong>"לא ימושו מפיך ומפי זרעך". יתיב</strong> <small>[ישב]</small> <strong>מאה תעניתא אחריני אתא ואיקריוהו</strong> <small>[תעניות אחרות, בא והקריאו לו]</small> את הכתוב <strong>"לא ימושו מפיך ומפי זרעך ומפי זרע זרעך". אמר: מכאן ואילך לא צריכנא</strong> <small>[אין אני צריך</small> להתענות <small>עוד]</small> שתשאר תורה במשפחתי, כי <strong>תורה מחזרת על אכסניא שלה.</strong>
 כיון שדובר כאן על תעניותיו של רב יוסף מספרים: <strong>ר' זירא כי סליק לארעא דישראל</strong> <small>[כאשר עלה לארץ ישראל]</small> <strong>יתיב</strong> <small>[ישב]</small> <strong>מאה תעניתא</strong> <small>[תעניות]</small> כדי <strong>דלשתכח גמרא בבלאה מיניה כי היכי</strong> <small>[ישב מאה תעניות שישתכח התלמוד הבבלי ממנו כדי]</small> ש<strong>לא נטרדיה</strong> <small>[יטריד אותו]</small> מלהגיע לדרך הלימוד של ארץ ישראל, שכיון ששיטת הלימוד שונה שם ולא רצה שיבלבל אותו לימודו הקודם. <strong>יתיב</strong> <small>[ישב]</small> <strong>מאה</strong> תעניות <strong>אחריניתא</strong> <small>[אחרות]</small> ש<strong>לא לשכוב</strong> <small>[ימות]</small> <strong>ר' אלעזר בשניה</strong> <small>[בשנותיו,</small> בימיו<small>],</small> <strong>ונפלין עילויה מילי דצבורא</strong> <small>[ויפלו עליו ענייני הציבור],</small> שכל עוד היה ר' אלעזר קיים הוא היה ראש הישיבה, וכל ענייני הכלל היו מוטלים עליו, ויכול היה ר' זירא לעסוק במנוחה בתורה לעצמו. <strong>ויתיב</strong> <small>[וישב]</small> <strong>מאה</strong> תעניות <strong>אחריני</strong> <small>[אחרות]</small> כדי ש<strong>לא נשלוט ביה נורא דגיהנם</strong> <small>[תשלוט בו אש הגיהנום].</small>
 ומספרים: <strong>כל תלתין יומי הוה בדיק נפשיה</strong> <small>[שלשים יום היה בודק את עצמו]</small> אם עדיין הוא בדרגה זו, כיצד היה עושה? <strong>שגר תנורא סליק ויתיב בגויה</strong> <small>[הסיק את התנור עלה וישב בתוכו]</small> <strong>ולא הוה שלטא ביה נורא</strong> <small>[היתה שולטת בו האש].</small> <strong>יומא חד יהבו רבנן עינא ואיחרכו שקיה, וקרו ליה "קטין חריך שקיה"</strong> <small>[יום אחד נתנו בו חכמים עיניהם</small> בקנאה <small>ונחרכו שוקיו</small> באש, <small>וקראו לו</small> מאז <small>"הגוץ חרוך השוקיים"].</small>
 ועוד בנושא של קנין התורה, <strong>אמר רב יהודה אמר רב: מאי דכתיב</strong> <small>[מהו שנאמר]</small> <strong>"מי האיש החכם ויבן את זאת ואשר דבר פי ה' אליו ויגדה על מה אבדה הארץ</strong> נצתה כמדבר מבלי עובר<strong>"</strong> (ירמיה ט, יא), <strong>דבר זה</strong>
## דף פה:
 <strong>אמרו חכמים</strong> ("מי האיש החכם") <strong>ולא פירשוהו, אמרו נביאים</strong> ("ואשר דבר ה' אליו") <strong>ולא פירשוהו, עד שפירשו הקדוש ברוך הוא בעצמו. שנאמר: "ויאמר ה' על עזבם את תורתי אשר נתתי לפניהם"</strong> (ירמיהו ט, יב). <strong>אמר רב יהודה אמר רב:</strong> לא שלא למדו תורה כלל, אלא <strong>שלא ברכו בתורה תחילה</strong> — שעסקו בתורה אבל לא התייחסו אליה כנושא של קדושה, כתורת ה'.
 <strong>אמר רב חמא: מאי דכתיב</strong> <small>[מהו שנאמר]</small> בכתוב <strong>"בלב נבון תנוח חכמה ובקרב כסילים תודע"</strong> (משלי יד, לג), <strong>"בלב נבון תנוח חכמה"</strong> — <strong>זה תלמיד חכם בן תלמיד חכם, "ובקרב כסילים תודע"</strong> — <strong>זה תלמיד חכם בן עם הארץ,</strong> שכיון שהוא בן עם הארץ הוא מתפאר קצת בחכמתו. <strong>אמר עולא: היינו דאמרי אינשי</strong> <small>[זה שאומרים בני אדם]</small> בפתגם עממי: <strong>אסתירא בלגינא קיש קיש קריא</strong> <small>[מטבע קטנה בכד מקשקשת וקוראה</small> בקול<small>]</small> ואילו כד מלא מטבעות גדולות אין קולן נשמע.
 <strong>אמר ליה</strong> <small>[לו]</small> <strong>ר' ירמיה לר' זירא: מאי דכתיב</strong> <small>[מהו שנאמר]</small> בכתוב <strong>"קטן וגדול שם הוא ועבד חפשי מאדניו"</strong> (איוב ג, יט) <strong>אטו לא ידעינן</strong> <small>[וכי אין אנו יודעים]</small> שבשאול <strong>קטן וגדול שם הוא? אלא</strong> כך צריך לפרש: <strong>כל המקטין עצמו על דברי תורה בעולם הזה</strong> — <strong>נעשה גדול לעולם הבא, וכל המשים עצמו כעבד על</strong> קניית <strong>דברי תורה בעולם הזה</strong> — <strong>נעשה חפשי לעולם הבא.</strong>
 <big>א</big> ועוד בשבחם של חכמים. <strong>ריש לקיש הוה</strong> <small>[היה]</small> <strong>מציין מערתא דרבנן</strong> <small>[</small>את <small>מערות</small> הקבורה של <small>חכמים],</small> <strong>כי מטא למערתיה</strong> <small>[כאשר הגיע אל מערתו]</small> של <strong>ר' חייא איעלמא מיניה</strong> <small>[נעלמה ממנו]</small> ולא יכול היה למוצאה. <strong>חלש דעתיה</strong> <small>[חלשה דעתו</small> מבושה<small>]</small> מדוע אינו זוכה לכך. <strong>אמר: רבונו של עולם!</strong> וכי <strong>לא פלפלתי תורה כמותו? יצתה בת קול ואמרה לו: תורה כמותו פלפלת,</strong> ואולם <strong>תורה כמותו לא ריבצת</strong> (לימדת ברבים).
  וכעין מה שמסופר: <strong>כי הוו מינצו</strong> <small>[כאשר היו רבים]</small> <strong>ר' חנינא ור' חייא, אמר ליה</strong> <small>[לו]</small> <strong>ר' חנינא לר' חייא:</strong> וכי <strong>בהדי דידי קא מינצית</strong> <small>[עמי את רב]?</small> <strong>חס וחלילה, אי משתכחא</strong> <small>[אם</small> <strong>תשתכח]</strong> <strong>תורה מישראל מהדרנא לה מפילפולי</strong> <small>[אחזיר אותה בפלפולי],</small> שאוכל לשחזר את כל דברי התורה שנשתכחו, על פי סברתי. <strong>אמר ליה</strong> <small>[לו]</small> <strong>ר' חייא לר' חנינא: בהדי דידי קא מינצית</strong> <small>[עמי את רב]?</small> <strong>דעבדי</strong> <small>[שעשיתי]</small> <strong>לתורה</strong> ש<strong>לא תשתכח מישראל.</strong>
 <strong>מאי עבידנא</strong> <small>[מה אני עושה]</small> — <strong>אזלינא ושדינא כיתנא וגדלינא נישבי, וציידנא טבי ומאכילנא בשרייהו ליתמי</strong> <small>[אני הולך וזורע פשתן ושוזר ממנו רשתות, וצד צבאים ומאכיל מבשרם ליתומים]</small> <strong>ואריכנא מגילתא וכתבנא</strong> <small>[ועושה מגילות</small> מעורם <small>וכותב]</small> <strong>חמשה חומשי</strong> תורה עליהם, <strong>וסליקנא למתא ומקרינא</strong> <small>[ואני הולך לעיר ומלמד]</small> ל<strong>חמשה ינוקי</strong> <small>[תינוקות]</small> <strong>בחמשה חומשי</strong> תורה, לכל אחד מהם חומש אחד, <strong>ומתנינא שיתא ינוקי שיתא סדרי</strong> <small>[ומלמד אני משנה לששה תינוקות ששה סדרים]</small> <strong>ואמרנא להו</strong> <small>[ואני אומר להם]:</small> <strong>עד דהדרנא ואתינא אקרו אהדדי ואתנו אהדדי</strong> <small>[שאחזור</small> ואבוא לכאן <small>תלמדו מקרא זה לזה ולמדו משנה זה לזה]</small> ועל ידי כך <strong>עבדי</strong> <small>[עושה אני]</small> <strong>לתורה</strong> ש<strong>לא תשתכח מישראל.</strong>
 ומעירים, <strong>היינו</strong> <small>[וזהו]</small> ש<strong>אמר רבי:</strong> <strong>כמה גדולים מעשי חייא! אמר ליה</strong> <small>[לו]</small> <strong>ר' ישמעאל בר' יוסי:</strong> וכי מעשיו <strong>גדולים</strong> <strong>אפילו ממר</strong> <small>[מ</small>מעשי <small>אדוני]?</small> <strong>אמר ליה</strong> <small>[לו]:</small> <strong>אין</strong> <small>[כן].</small> ושאל עוד: <strong>אפילו מ</strong>מעשיו של <strong>אבא</strong> התנא ר' יוסי? <strong>אמר ליה</strong> <small>[לו]</small> <strong>חס וחלילה! לא תהא כזאת בישראל</strong> לומר על מישהו שהוא גדול מר' יוסי.
  ועוד לענין גדולתו של ר' חייא, <strong>אמר ר' זירא: אמש</strong> בלילה <strong>נראה לי</strong> בחלום <strong>ר' יוסי בר' חנינא. אמרתי לו:</strong> בעולם עליון <strong>אצל מי אתה תקוע,</strong> ליד מי אתה נמצא שם? <strong>אמר לי: אצל ר' יוחנן.</strong> והוספתי לשאול אותו: <strong>ור' יוחנן אצל מי?</strong> אמר לי: <strong>אצל ר' ינאי. ור' ינאי אצל מי?</strong> — <strong>אצל ר' חנינא, ור' חנינא אצל מי</strong> — <strong>אצל ר' חייא. אמרתי לו: ור' יוחנן אצל ר' חייא</strong> סמוך לו, <strong>לא</strong> היה ראוי להיות שם? <strong>אמר לי: באתר דזקוקין דנורא ובעורין דאשא</strong> <small>[במקום ש</small>יש <small>ניצוצות של אור ובעירה של</small> <small>אש]</small> — <strong>מאן מעייל בר נפחא לתמן</strong> <small>[מי יכניס את בן הנפח,</small> ר' יוחנן, <small>לשם]?!</small>
 <strong>אמר רב חביבא: אשתעי</strong> <small>[ספר]</small> <strong>לי רב חביבא בר סורמקי: חזי ליה ההוא מרבנן דהוה שכיח</strong> <small>[ראיתי אחד החכמים שהיה מצוי]</small> ומתגלה <strong>אליהו</strong> הנביא <strong>גביה</strong> <small>[אצלו],</small> <strong>דלצפרא הוו שפירן עיניה, ולאורתא דמיין כדמיקלין בנורא</strong> <small>[שבבוקר היו עיניו יפות</small> ובריאות <small>ולערב היו נראות כאילו נשרפו באש].</small> <strong>אמרי ליה</strong> <small>[אמרתי לו]:</small> <strong>מאי האי</strong> <small>[מה זאת]?</small> <strong>ואמר לי: דאמרי ליה</strong> <small>[שאמרתי לו]</small> <strong>לאליהו: אחוי</strong> <small>[הראה]</small> <strong>לי רבנן כי סלקי למתיבתא</strong> <small>[את החכמים כאשר הם עולים לישיבה]</small> שב<strong>רקיע. אמר לי: בכולהו מצית אסתכולי בהו, לבר מגוהרקא</strong> <small>[בכולם יכול אתה להסתכל בהם, חוץ מאשר במרכבתו]</small> של <strong>ר' חייא דלא תסתכל ביה</strong> <small>[שאין אתה יכול להסתכל בה].</small> ושאל: <strong>מאי סימנייהו</strong> <small>[מה הסימנים]</small> שידע מרכבתו של מי היא? <strong>בכולהו אזלי מלאכי כי סלקי ונחתי</strong> <small>[בכולם הולכים מלאכים כאשר הם עולים ויורדים],</small> שהמלאכים נושאים אותם, <strong>לבר מגוהרקא</strong> <small>[חוץ מאשר המרכבה]</small> של <strong>ר' חייא דמנפשיה סליק ונחית</strong> <small>[שמעצמה</small> היא <small>עולה ויורדת],</small> מפני גודל מעלתו.
 <strong>לא מצאי לאוקמא אנפשאי, אסתכלי</strong> <small>[יכולתי להעמיד את עצמי,</small> להתאפק, <small>והסתכלתי]</small> <strong>בה,</strong> <strong>אתו תרי בוטיטי דנורא ומחיוהו לההוא גברא וסמינהו לעיניה</strong> <small>[באו שני לפידי אש והיכוהו</small> את עיניו <small>של האיש ההוא,</small> כלומר, עיני <small>ועוורו את עיניו].</small> <strong>למחר אזלי אשתטחי אמערתיה, אמינא</strong> <small>[השתטחתי על מערת</small> קבורתו, ו<small>אמרתי]:</small> <strong>מתנייתא דמר מתנינא, ואתסאי</strong> <small>[את המשניות של אדוני אני לומד, והתרפאתי]</small> אבל נשארו העינים שרופות.
  ועוד מסופר בשבחו של ר' חייא: <strong>אליהו</strong> הנביא <strong>הוה שכיח במתיבתא</strong> <small>[היה מצוי בישיבתו]</small> של <strong>רבי,</strong> <strong>יומא חד ריש ירחא הוה, נגה ליה</strong> <small>[יום אחד ראש חדש היה, התאחר לו]</small> <strong>ולא אתא</strong> <small>[בא].</small> <strong>אמר ליה</strong> <small>[לו]</small> רבי: <strong>מאי טעמא נגה ליה למר</strong> <small>[מה טעם התאחר,</small> התעכב, <small>אדוני]?</small> <strong>אמר ליה</strong> <small>[לו]:</small> <strong>אדאוקימנא</strong> <small>[עד שהעמדתי]</small> את <strong>אברהם</strong> אבינו משנתו <strong>ומשינא ידיה ומצלי ומגנינא ליה</strong> <small>[ורחצתי</small> את <small>ידיו והתפלל והשכבתי אותו];</small> <strong>וכן ליצחק וכן ליעקב.</strong> שאל רבי את אליהו: <strong>ולוקמינהו בהדי הדדי</strong> <small>[ושיעמידום יחד]!</small> ענה לו: <strong>סברי</strong> <small>[חשבתי]</small> שאם אעשה כך <strong>תקפי ברחמי ומייתי ליה</strong> <small>[יתחזקו בתפילה</small> שלושתם יחד <small>ויביאו]</small> את ה<strong>משיח בלא זמניה</strong> <small>[זמנו],</small> בטרם עת.
 <strong>אמר</strong> <strong>ליה</strong> <small>[לו]</small> רבי: <strong>ו</strong>האם <strong>יש דוגמתן בעולם הזה</strong> שיכולים להתפלל ולהיענות? <strong>אמר ליה</strong> <small>[לו]:</small> <strong>איכא</strong> <small>[יש]</small> והם <strong>ר' חייא ובניו. גזר רבי תעניתא</strong> <small>[תענית],</small> <strong>אחתינהו</strong> <small>[הוריד אותם]</small> את <strong>ר' חייא ובניו</strong> להתפלל לפני התיבה. ואכן ראו שתפילתם נשמעת מיד כאשר <strong>אמר</strong> ר' חייא <strong>"משיב הרוח"</strong> — <strong>ונשבה זיקא</strong> <small>[נשבה רוח],</small> <strong>אמר "מוריד הגשם"</strong> — <strong>ואתא מיטרא</strong> <small>[וירד גשם],</small> <strong>כי מטא למימר</strong> <small>[כאשר הגיע לומר]</small> <strong>"מחיה המתים"</strong> — <strong>רגש עלמא</strong> <small>[סער העולם].</small>
 <strong>אמרי ברקיעא</strong> <small>[אמרו ברקיע,</small> בשמים<small>]:</small> <strong>מאן גלי רזיא בעלמא</strong> <small>[מי</small> זה <small>גילה סודות בעולם]?</small> <strong>אמרי</strong> <small>[אמרו</small> שם<small>]:</small> <strong>אליהו</strong> הוא שגילה סוד זה. <strong>אתיוהו</strong> <small>[הביאוהו]</small> את <strong>אליהו, מחיוהו שתין פולסי דנורא</strong> <small>[</small>ו<small>הכו אותו</small> כעונש ב<small>ששים שבטים של אש].</small> <strong>אתא אידמי להו כדובא דנורא, על בינייהו וטרדינהו</strong> <small>[בא</small> אליהו למטה <small>נדמה להם כדוב של אש, נכנס ביניהם וטרד אותם]</small> בתפילתם, ולכן לא הגיעו לומר "מחיה המתים".
 <big>ב</big> מסופר: <strong>שמואל ירחינאה אסייה</strong> <small>[</small>המומחה בענייני <small>הירח</small> <small>רופאו]</small> של <strong>רבי הוה</strong> <small>[היה].</small> <strong>חלש</strong> <small>[חלה]</small> <strong>רבי בעיניה</strong> <small>[בעיניו].</small> <strong>אמר ליה</strong> <small>[לו]</small> שמואל: <strong>אימלי</strong> <small>[אמלא,</small> אשים<small>]</small> <strong>לך סמא</strong> <small>[סם]</small> בעין לרפאותה. <strong>אמר ליה</strong> <small>[לו]:</small> <strong>לא יכילנא</strong> <small>[אין אני יכול]</small> שחלוש אני, וחושש מן הכאב. אמר לו: <strong>אשטר</strong> <small>[אמרח]</small> <strong>לך משטר</strong> <small>[משחה]</small> מלמעלה. <strong>אמר ליה</strong> <small>[לו]:</small> <strong>לא יכילנא</strong> <small>[אין אני יכול].</small> <strong>הוה מותיב ליה בגובתא דסמני תותי בי סדייה, ואיתסי</strong> <small>[היה שם לו את</small> התרופות <small>בקנה של סממנים תחת הכר שלו, והתרפא]</small> וללמדנו כמה היה גדול ברפואה.
 <strong>הוה קא</strong> <small>[היה]</small> <strong>מצטער,</strong> משתדל <strong>רבי למסמכיה</strong> <small>[לסמוך אותו]</small> בתואר "רבי", <strong>ולא הוה מסתייעא מילתא</strong> <small>[היה עולה הדבר]</small> בידו, שבכל פעם היה הדבר מתעכב. <strong>אמר ליה</strong> <small>[לו]:</small> שמואל: <strong>לא לצטער מר</strong> <small>[אל יצטער אדוני]</small> על כך, שכיון שיודע אני שלא יעלה בידך, <strong>שכן</strong> <strong>לדידי חזי לי סיפרא</strong> <small>[אני ראיתי את ספרו]</small> של <strong>אדם הראשון</strong> שבו כתובים סדרי כל הדורות, <strong>וכתיב ביה</strong> <small>[וכתוב בו]:</small> <strong>שמואל ירחינאה</strong>
## דף פו.
 <strong>חכים יתקרי</strong> <small>[חכם</small> ורופא <small>ייקרא],</small> אבל <strong>"רבי" לא יתקרי</strong> <small>[ייקרא],</small> <strong>ואסו</strong> <small>[ורפואתו]</small> של <strong>רבי על ידו תהא.</strong> ועוד ראיתי שם: <strong>רבי ור' נתן</strong> — <strong>סוף משנה,</strong> שהם אחרוני התנאים, עורכי המשנה. <strong>רב אשי ורבינא</strong> — <strong>סוף הוראה,</strong> כלומר, סוף תקופת האמוראים שמתקופת התלמוד.
 <strong>וסימנך</strong> <small>[וסימן לכך],</small> מה שנאמר: <strong>"עד אבוא אל מקדשי אל אבינה לאחריתם"</strong> (תהלים עג, יז) "מקדשי" רומז לאשי, אבינא הוא רמז לרבינא (ששמו המלא הוא: רב אבינא) שהם באחריתם של ימי התלמוד.
 <big>א</big> ועוד בשבח החכמים. <strong>אמר רב כהנא: אישתעי</strong> <small>[אמר,</small> סיפר<small>],</small> <strong>לי רב חמא בר ברתיה</strong> <small>[בן בתו]</small> של <strong>חסא:</strong> <strong>רבה בר נחמני אגב</strong> גזירת <strong>שמדא</strong> <small>[שמד]</small> <strong>נח נפשיה</strong> <small>[נחה נפשו,</small> נפטר<small>].</small> כיצד — <strong>אכלו ביה קורצא בי מלכא</strong> <small>[הלשינו</small> עליו <small>בבית המלך],</small> <strong>אמרו: איכא חד גברא ביהודאי דקא</strong> <small>[יש אדם אחד בין היהודים שהוא]</small> <strong>מבטל תריסר אלפי גברי</strong> <small>[שנים עשר אלף אנשים]</small> <strong>מישראל ירחא בקייטא וירחא בסתוא מכרגא דמלכא</strong> <small>[חודש בקיץ וחודש בחורף ממיסי המלך],</small> שכן קהל גדול זה היה בא ללמוד בישיבתו של רבה בירחי כלה (באדר ובאלול), והאשימו אותו שהוא גורם שיבטלו אותם האנשים מעבודתם.
 <strong>שדרו פריסתקא דמלכא בתריה</strong> <small>[שלחו שליח המלך אחריו]</small> <strong>ולא אשכחיה</strong> <small>[מצאהו].</small> <strong>ערק ואזל</strong> <small>[ברח</small> רבה <small>והלך]</small> <strong>מפומבדיתא לאקרא,</strong> ו<strong>מאקרא לאגמא, ומאגמא לשחין, ומשחין לצריפא, ומצריפא לעינא דמים</strong> <small>[לעין מים],</small> <strong>ומעינא דמים</strong> <small>[ומעין מים]</small> ברח <strong>לפומבדיתא.</strong> <strong>בפומבדיתא אשכחיה</strong> <small>[מצאהו].</small> וכיצד אירע הדבר — <strong>איקלע פריסתקא דמלכא לההוא אושפיזא</strong> <small>[הזדמן שליח המלך למארחו]</small> של <strong>רבה.</strong> מה עשו — <strong>קריבו תכא קמיה ואשקוהו תרי כסי, ודליוה לתכא מקמיה הדר פרצופיה לאחוריה</strong> <small>[הביאו שולחן לפניו והשקו אותו שתי כוסות, והוציאו את השולחן מלפניו,</small> ו<small>חזר פרצופו לאחוריו],</small> שנעשה בו נס זה בשל רבה.
 <strong>אמרו ליה</strong> <small>[לו]:</small> <strong>מאי נעביד ליה</strong> <small>[מה נעשה לו]?</small> הלא <strong>גברא דמלכא</strong> <small>[איש של המלך]</small> <strong>הוא</strong> ואי אפשר להשאירו כך! <strong>אמר להו</strong> <small>[להם]:</small> <strong>קריבו תכא לקמיה, ואשקוהו חד כסא, ודליוהו לתכא מקמיה ולתסי</strong> <small>[קרבו את השולחן לפניו, והשקוהו כוס אחד, והוציאו את השולחן מלפניו ויתרפא].</small> <strong>עבדו ליה הכי ואתסי</strong> <small>[עשו לו כך והתרפא].</small> <strong>אמר</strong> אותו שליח: <strong>מידע ידענא דגברא דקא בעינא הכא</strong> <small>[יודע אני שהאיש שאני מחפש כאן]</small> <strong>הוא,</strong> שבוודאי בשלו אירעו בי דברים מופלאים אלה. <strong>בחיש אבתריה ואשכחיה</strong> <small>[חיפש אחריו ומצאו].</small> <strong>אמר</strong> השליח: <strong>אזלינא מהא</strong> <small>[הולך אני מכאן]</small> ואיני מסגיר את רבה, ואפילו <strong>אי מקטל קטלו לההוא גברא</strong> <small>[אם יהרגו את האיש הזה],</small> כלומר, אותי, — <strong>לא מגלינא</strong> <small>[אגלה],</small> <strong>ואי נגידי מנגדין ליה</strong> <small>[ו</small>אולם <small>אם יכו אותי]</small> — <strong>מגלינא</strong> <small>[אגלה],</small> שלא אוכל לעמוד בעינויים.
 <strong>אתיוהו לקמיה, עייליה לאדרונא וטרקיה לבבא באנפיה</strong> <small>[הביאוהו</small> את רבה <small>לפניו. הכניסו למסדרון</small> קטן <small>וסגר את הדלת</small> לפניו<small>].</small> <strong>בעא רחמי, פרק אשיתא ערק ואזיל לאגמא</strong> <small>[ביקש רחמים, התפרק הקיר, ברח והלך לאגם].</small> <strong>הוה יתיב אגירדא דדקולא וקא גריס</strong> <small>[היה יושב על גדם של דקל ולומד]</small> לעצמו. ובאותה שעה <strong>קא מיפלגי במתיבתא דרקיעא</strong> <small>[היו נחלקים</small> החכמים <small>בישיבה</small> של מעלה <small>ברקיע]</small> בהלכה זו; בדיני נגע הצרעת נאמר שאם <strong>בהרת</strong> שבעור הבשר <strong>קודמת לשער לבן</strong> הצומח במקום הבהרת — הרי זה נגע <strong>טמא,</strong> ואם <strong>שער לבן קודם לבהרת</strong> — <strong>טהור.</strong>
 ואולם מה הדין אם היה <strong>ספק</strong> איזה מהם קדם — <strong>הקדוש ברוך הוא אומר: טהור, וכולהו מתיבתא דרקיעא אמרי</strong> <small>[וכל</small> בני <small>הישיבה של מעלה אומרים]:</small> <strong>טמא. ואמרי</strong> <small>[ואמרו]:</small> <strong>מאן נוכח</strong> <small>[מי יוכיח],</small> כלומר, מי יכריע בדבר? והסכימו כי <strong>נוכח</strong> <small>[יוכיח]</small> <strong>רבה בר נחמני.</strong> ש<strong>אמר רבה בר נחמני: אני יחיד בנגעים, אני יחיד באהלות,</strong> שהיה גדול מאד בידיעתו בהלכות אלה.
 <strong>שדרו שליחא בתריה</strong> <small>[שלחו</small> משמים <small>שליח אחריו</small> לקחת את נשמתו<small>].</small> <strong>לא הוה מצי</strong> <small>[היה יכול]</small> <strong>מלאך המות למקרב ליה</strong> <small>[להתקרב,</small> לגשת <small>אליו],</small> <strong>מ</strong>כיון ש<strong>לא הוה קא פסיק פומיה מגרסיה</strong> <small>[פסק פיו מללמוד].</small> <strong>אדהכי נשב זיקא ואויש ביני קני</strong> <small>[בינתיים נשבה הרוח ונשמע רעש בין הקנים],</small> <strong>סבר</strong> <small>[חשב]</small> רבה שוודאי <strong>גונדא דפרשי הוא</strong> <small>[קבוצת פרשים היא].</small> <strong>אמר: תינח נפשיה דההוא גברא,</strong> <small>[תנוח נפשו,</small> ימות, <small>אותו האיש,</small> רבה<small>],</small> <strong>ולא ימסר בידא דמלכותא</strong> <small>[</small><small>בידי המלכות].</small> ואז יכול היה המלאך ליטול את נשמתו.
 <strong>כי הוה קא ניחא נפשיה</strong> <small>[כאשר נחה נפשו,</small> נפטר<small>]</small> <strong>אמר</strong> רבה בתשובה לשאלה בדבר הנגע: <strong>טהור, טהור. יצאת</strong> (יצאה) <strong>בת קול</strong> ממרום <strong>ואמרה: אשריך רבה בר נחמני שגופך טהור, ויצאתה</strong> (יצאה) <strong>נשמתך בטהור. נפל פתקא מרקיעא</strong> <small>[פתק מן השמים]</small> בישיבה <strong>בפומבדיתא,</strong> עליו היה כתוב: <strong>רבה בר נחמני נתבקש בישיבה של מעלה. נפקו</strong> <small>[יצאו]</small> <strong>אביי ורבא וכולהו רבנן לאיעסוקי ביה</strong> <small>[וכל החכמים להתעסק בו,</small> בקבורתו<small>].</small> <strong>לא הוו ידעי דוכתיה</strong> <small>[היו יודעים את מקומו].</small> <strong>אזלו לאגמא חזו צפרי דמטללי וקיימי</strong> <small>[הלכו לאגם ראו צפורים העומדות ומטילות צל],</small> <strong>אמרי</strong> <small>[אמרו]:</small> <strong>שמע מינה התם</strong> <small>[נלמד מכאן</small> כי <small>שם]</small> <strong>הוא</strong> מצוי. ואכן מצאוהו שם.
 <strong>ספדוהו תלתא יומי ותלתא לילותא</strong> <small>[שלושה ימים ושלושה לילות].</small> <strong>נפל פתקא</strong> <small>[פתק]</small> מן השמים שנכתב בו: <strong>כל הפורש</strong> מן ההספד <strong>יהא בנידוי,</strong> שעדיין אין זה מספיק כפי כבודו. <strong>ספדוהו</strong> עוד עד תום <strong>שבעה יומי</strong> <small>[ימים]</small> לפטירתו. <strong>נפל פתקא</strong> <small>[פתק]</small> שנכתב בו <small>:</small> <strong>לכו לביתכם לשלום.</strong>
 מספרים: <strong>ההוא יומא דנח נפשיה דלייה זעפא ודרי לההוא טייעא כי רכיב גמלא מהאי גיסא</strong> <small>[אותו יום שנחה נפשו</small> של רבה היתה רוח סערה <small>ונשאה הרוח ערבי אחד כאשר היה רכוב על גמל מצד אחד]</small> של <strong>נהר פפא ושדייה בהך גיסא</strong> <small>[והשליכתו בצד האחר].</small> <strong>אמר: מאי האי</strong> <small>[מה זה]</small> שקורה כאן? <strong>אמרי ליה</strong> <small>[אמרו לו]:</small> <strong>נח נפשיה</strong> <small>[נחה נפשו,</small> נפטר<small>]</small> <strong>רבה בר נחמני. אמר לפניו: רבונו של עולם! כולי עלמא דידך</strong> <small>[כל העולם שלך]</small> <strong>הוא, ורבה בר נחמני דידך</strong> <small>[שלך],</small> <strong>את</strong> <small>[אתה]</small> של <strong>רבה ורבה דידך</strong> <small>[שלך]</small> — <strong>אמאי קא מחרבת ליה לעלמא</strong> <small>[מדוע אתה מחריב אותו, את לעולם]?</small> <strong>נח זעפא</strong> <small>[נחה הרוח].</small>
 וכדי לסיים את המעשים שהתחלנו בהם, שדובר באותם חכמים שהיו בריאי בשר, מספרים: <strong>ר' שמעון בן חלפתא בעל בשר הוה</strong> <small>[היה].</small> <strong>יומא חד הוה חמימא ליה, הוה סליק ויתיב אשינא דטורא</strong> <small>[יום אחד היה חם לו</small> ביותר ו<small>היה עולה ויושב על שן ההר]</small> כדי לצנן עצמו מעט. <strong>אמר לה לברתיה</strong> <small>[לבתו]:</small> <strong>בתי, הניפי עלי במניפא, ואני אתן ליך</strong> <small>[לך]</small> במתנה <strong>ככרין</strong> של <strong>נרד</strong> (בושם). <strong>אדהכי נשבא זיקא</strong> <small>[בינתיים נשבה רוח],</small> <strong>אמר: כמה ככרין</strong> של <strong>נרד</strong> יש <strong>למרי דיכי</strong> <small>[לבעליה של</small> רוח <small>זו].</small>
 <big>ב</big> ומעתה חוזרים אנו לפירושה של המשנה. שנינו שם בענין הזנת הפועלים העובדים לבעל הבית: <strong>הכל כמנהג המדינה.</strong> ושואלים: לשון <strong>"הכל"</strong> ששנינו <strong>לאתויי מאי</strong> <small>[להביא</small> את <small>מה],</small> מה עוד בכלל הזה יתר על מה שאמרנו? ומשיבים: <strong>לאתויי באתרא דנהיגי מכרך ריפתא ומשתה אנפקא</strong> <small>[להביא,</small> להוסיף, <small>במקום שנוהגים</small> הפועלים <small>לאכול לחם ולשתות יין].</small> <strong>דאי אמר להו קדימו ואייתי לכו</strong> <small>[שאם</small> רוצה <small>אומר הקדימו</small> בבוקר יותר <small>ואביא לכם]</small> מאכל ומשתה זה, ולא תבטלו מזמן העבודה. <strong>אמרו לו: לא כל כמינך</strong> <small>[לא הכל ממך]</small> אין אתה רשאי, ואינך יכול לשנות מן המנהג.
 <big>ג</big> שנינו במשנה: <strong>מעשה ברבן יוחנן בן מתיא שאמר לבנו צא ושכור</strong> לנו פועלים ושכר הבן פועלים, ואמר לו אביו להתנות במפורש מה הוא מאכיל להם. ומקשים: הלא כיון שנאמר במשנה שהכל כמנהג המדינה, הרי זה <strong>מעשה לסתור!</strong> שהרי מן המעשה אפשר ללמוד שלא די במנהג המדינה! ומשיבים: <strong>חסורי מחסרא והכי קתני</strong> <small>[חסרה המשנה וכך היא שנויה],</small> כך יש לשנותה: <strong>ואם פסק להן מזונות</strong>
## דף פו:
 <strong>ריבה להן,</strong> שכיון שלא הסתפק בשכירתם היתה כוונתו להוסיף להם מזונות יותר על המנהג. 
 <big>א</big> <strong>ומעשה נמי</strong> <small>[גם כן]</small> <strong>בר' יוחנן בן מתיא,</strong> כפי שנאמר במשנה, <strong>שאמר לבנו: צא שכור לנו פועלים, הלך ופסק להן מזונות, וכשבא אצל אביו אמר לו בני אפילו אתה עושה להן,</strong> לפועלים ששכרת, <strong>כסעודת שלמה בשעתו לא יצאת ידי חובתך עמהן,</strong> לפי <strong>שהן בני אברהם יצחק ויעקב.</strong> ושואלים: <strong>למימרא דסעודתא</strong> <small>[האם לומר</small> ללמוד מכאן <small>שסעודתו]</small> של <strong>אברהם אבינו</strong> היתה <strong>עדיפא</strong> <small>[עדיפה]</small> <strong>מ</strong>זו של <strong>שלמה?</strong> <strong>והכתיב</strong> <small>[והרי נאמר]</small> <strong>"ויהי לחם שלמה ליום אחד שלשים כר סלת וששים כר קמח. עשרה בקר בראים ועשרה בקר רעי ומאה צאן לבד מאיל וצבי ויחמור וברברים אבוסים"</strong> (מלכים א' ה, ב–ג)! <strong>ואמר גוריון בן אסטיון משמיה</strong> <small>[משמו]</small> של <strong>רב: הללו,</strong> כל קמח שנאמר הוא <strong>לעמילן של טבחים</strong> ששמים בקדרה כדי שידבק בו הקצף שעל גבי התבשיל. <strong>ור' יצחק אמר: הללו לציקי קדירה,</strong> לבצק שמטגנים עמו את שיירי האוכל.
 <strong>ואמר ר' יצחק: אלף נשים היו לשלמה, כל אחת ואחת עשתה לו בביתה כך. מאי טעמא</strong> <small>[מה טעם]</small> — <strong>זו סבורה שמא אצלי סועד היום, וזו סבורה שמא אצלי סועד היום. ואילו גבי</strong> <small>[אצל]</small> <strong>אברהם כתיב</strong> <small>[נאמר]:</small> <strong>"ואל הבקר רץ אברהם ויקח בן בקר רך וטוב"</strong> (בראשית יח, ז). <strong>ואמר רב יהודה אמר רב: "בן בקר"</strong> — הרי <strong>אחד, "רך"</strong> — <strong>שנים, "וטוב"</strong> — <strong>שלשה,</strong> והרי זה פחות מסעודתו של שלמה!
  ומתרצים:  <strong>התם תלתא תורי לתלתא גברי</strong> <small>[שם</small> הכין <small>שלושה שוורים לשלשה אנשים],</small> <strong>הכא</strong> <small>[כאן]</small> בשלמה היו נשיו מכינות סעודה <strong>לכל ישראל ויהודה, שנאמר: "יהודה וישראל רבים כחול אשר על שפת הים</strong> לרוב אוכלים ושותים ושמחים
 <strong>"</strong>(מלכים א' ד, כ). כיון שהוזכרו ברבורים אבוסים שואלים: <strong>מאי</strong> <small>[מה</small> פירוש<small>]</small> <strong>"ברבורים אבוסים"? אמר רב:</strong> מדובר באלה <strong>שאובסים</strong> (מאכילים) <strong>אותם בעל כרחם. ושמואל אמר: שאבוסים ועומדים מאליהם. ור' יוחנן אמר: מביאין תור ממרעיתו</strong> <small>[שור מהמרעה שלו]</small> שמעולם <strong>לא אניס</strong> <small>[נאנס</small> לעבוד<small>],</small> <strong>ותרנגולת מאשפתה</strong> ש<strong>לא אניסא</strong> <small>[נאנסה</small> לגדל אפרוחים<small>],</small> ומהם היו מכינים את סעודת שלמה.
 אגב כך מביאים את מה ש<strong>אמר ר' יוחנן: מובחר שבבהמות</strong> לענין אכילה — <strong>שור, מובחר שבעופות</strong> — <strong>תרנגולת. אמר אמימר:</strong> באיזו תרנגולת מדובר — <strong>זגתא אוכמתא בי בטניתא דמשתכחא ביני עצרי</strong> <small>[תרנגולת שחורה בעלת כרס הנמצאת בין הגיתות],</small> שיש לה אוכל מרובה, <strong>דלא מציא פסיא קניא</strong> <small>[שאיננה יכולה לפסוע</small> כדי מרחק של <small>קנה</small> מרוב שומנה<small>].</small> 
 <big>ב</big> כיון שדובר בענין סעודתו של אברהם אבינו, מרחיבים את הדיבור בענין זה. נאמר: <strong>"ואל הבקר רץ אברהם</strong> ויקח בן בקר רך וטוב<strong>"</strong> (בראשית יח, ז). <strong>אמר רב יהודה אמר רב: "בן בקר"</strong> — <strong>אחד, "רך"</strong> — <strong>שנים, "וטוב"</strong> — <strong>שלשה,</strong> ושואלים: <strong>ואימא חד, כדאמרי אינשי</strong> <small>[ואמור שהיה</small> זה <small>רק אחד, כמו שאומרים בני אדם]:</small> <strong>רכיך וטב</strong> <small>[רך וטוב]</small> ולא שהיו אלה עגלים אחדים!
  ועונים: <strong>אם כן</strong>,  <strong>לכתוב</strong> <small>[שיכתוב]</small> <strong>"רך טוב", מאי</strong> <small>[מה</small> טעם<small>]</small> הפסיק וכתב <strong>"וטוב"</strong> — <strong>שמע מינה</strong> <small>[למד מכאן]</small> שבא הדבר <strong>לדרשה</strong>, שאין מדובר באותו בן בקר. ושואלים: אם כן, <strong>אימא תרי</strong> <small>[אמור</small> שהיו רק <small>שנים]</small> ולא שלושה! ומשיבים: <strong>מ</strong>כיון ש<strong>"טוב"</strong> בא <strong>לדרשה</strong> להוסיף עוד אחד, <strong>"רך" נמי</strong> <small>גם כן</small> בא <strong>לדרשה,</strong> להוסיף אף הוא <small>אחד.</small>
 <strong>מתיב</strong> <small>[מקשה]</small> <strong>רבה בר עולא, ואיתימא</strong> <small>[ויש אומרים]</small> שהיה זה <strong>רב הושעיא, ואיתימא</strong> <small>[ויש אומרים]</small> שהיה זה <strong>רב נתן בר' הושעיא:</strong> הלא נאמר <strong>"ויתן אל הנער וימהר לעשות אתו",</strong> משמע שרק אחד היה! ומשיבים: <strong>כל חד וחד יהביה</strong> <small>[אחד ואחד</small> מן השוורים <small>נתנו]</small> <strong>לנער חד</strong> <small>[אחד].</small> ומקשים עוד: והרי נאמר <strong>"ויקח חמאה וחלב ובן הבקר אשר עשה ויתן לפניהם"</strong> (שם), משמע שהיה רק בן בקר אחד! ומשיבים: <strong>דקמא קמא דמטיא, אייתי לקמייהו</strong> <small>[שראשון ראשון שהגיע</small> מוכן, <small>הביא לפניהם].</small>
 ושואלים: <strong>ולמה לי תלתא</strong> <small>[לו שלושה</small> שוורים<small>]?</small> <strong>תסגי בחד</strong> <small>[שיסתפק באחד],</small> שהרי שלושה אנשים די להם והותר בשור אחד! <strong>אמר רב חנן בר רבא:</strong> שחט שלשה <strong>כדי להאכילן שלש לשונות</strong> (שהם החלק המובחר שבבשר) <strong>בחרדל.</strong> אגב ענין זה <strong>אמר ר' תנחום בר חנילאי: לעולם אל ישנה אדם מן המנהג</strong> הנהוג במקום, <strong>שהרי משה עלה למרום</strong> — <strong>ולא אכל לחם, מלאכי השרת ירדו למטה</strong> — <strong>ואכלו לחם.</strong> ושואלים: <strong>ואכלו סלקא דעתך</strong> <small>[עולה על דעתך]</small> לומר?! כיצד יכול מלאך לאכול? <strong>אלא אימא</strong> <small>[אמור]:</small> <strong>נראו כמי שאכלו ושתו.</strong> ועוד מה שלמדים מסעודת אברהם.
 <strong>אמר רב יהודה אמר רב: כל מה שעשה אברהם</strong> אבינו <strong>למלאכי השרת בעצמו, עשה הקדוש ברוך הוא לבניו</strong> של אברהם, לבני ישראל, אף הוא <strong>בעצמו, וכל מה שעשה אברהם על ידי שליח</strong> — <strong>עשה הקדוש ברוך הוא לבניו</strong> של אברהם <strong>על ידי שליח.</strong> כיצד?
  נאמר <strong>"ואל הבקר רץ אברהם"</strong> (בראשית יח, ז), וכנגד זה נאמר <strong>"ורוח נסע מאת ה'</strong> ויגז שלוים מן הים<strong>"</strong> (במדבר יא, לא). נאמר באברהם <strong>"ויקח חמאה וחלב"</strong> (בראשית יח, ח), וכנגד זה נאמר <strong>"הנני ממטיר לכם לחם מן השמים"</strong> (שמות טז, ד).
  נאמר באברהם <strong>"והוא עמד עליהם תחת העץ</strong> ויאכלו<strong>"</strong> (בראשית שם), ונאמר כנגדו <strong>"הנני עמד לפניך שם על הצור</strong> בחורב והכית בצור ויצאו ממנו מים<strong>"</strong> (שמות יז, ו). נאמר <strong>"ואברהם הלך עמם לשלחם"</strong> (בראשית שם, טז), וכנגדו נאמר <strong>"וה' הלך לפניהם יומם"</strong> (שמות יג, כא).
  והיו דברים שעשה אברהם על ידי שליח: נאמר כאן <strong>"יקח נא מעט מים"</strong> (בראשית שם ד), ונאמר כנגדו למשה, כשליח ה', <strong>"והכית בצור ויצאו ממנו מים ושתה העם"</strong> (שמות יז, ו).
  ומעירים:  <strong>ופליגא</strong> <small>[וחלוקה]</small> דעה זו על דברי <strong>ר' חמא בר' חנינא.</strong> ש<strong>אמר ר' חמא בר' חנינא, וכן תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל:</strong> <strong>בשכר שלשה</strong> בני בקר ששחט עבור המלאכים <strong>זכו</strong> בניו <strong>לשלשה</strong> מתנות שניתנו להם מאוחר יותר בהיותם במדבר. כיצד? <strong>בשכר</strong> שנתן <strong>חמאה וחלב</strong> — <strong>זכו</strong> ישראל <strong>למן, בשכר "והוא עמד עליהם"</strong> — <strong>זכו לעמוד הענן, בשכר "יקח נא מעט מים"</strong> — <strong>זכו לבארה של מרים,</strong> ואינו מחלק בין מה שעשה אברהם בעצמו ועל ידי שליח.
  ועוד בפירוש כתובים אלה; נאמר <strong>"יקח נא מעט מים ורחצו רגליכם"</strong> — <strong>אמר ר' ינאי בר' ישמעאל, אמרו לו: וכי בערביים חשדתנו, שהם משתחוים לאבק רגליהם,</strong> שלכן רצונך שנרחץ רגלינו ולא נשתחוה לאבק, הלא <strong>כבר יצא ממנו ישמעאל</strong> שהרי בני ישמעאל הם שעתידים לעשות כך.
  ועוד באותו ענין: נאמר <strong>"וירא אליו ה' באלני ממרא והוא ישב פתח האהל כחם היום"</strong> (בראשית יח, א), ושואלים: <strong>מאי</strong> <small>[מה</small> עניינו<small>]</small> של <strong>"כחם היום"? אמר ר' חמא בר' חנינא: אותו היום יום שלישי של מילה של אברהם היה, ובא הקדוש ברוך הוא לשאול באברהם</strong> כדרך שמבקרים את החולה, <strong>הוציא הקדוש ברוך הוא חמה מנרתיקה,</strong> שעשה שתלהט החמה ביותר באותו יום <strong>כדי שלא יטריח אותו צדיק</strong> עצמו <strong>באורחים</strong> ויוכל לנוח מעט. ואולם אברהם רצה מאד לקיים מצות הכנסת אורחים.
 <strong>שדריה</strong> <small>[שלחו]</small> את <strong>אליעזר</strong> עבדו <strong>למיפק לברא</strong> <small>[לצאת לחוץ]</small> לראות אם יש אורחים. <strong>נפק</strong> <small>[יצא]</small> <strong>ולא אשכח</strong> <small>[מצא],</small> <strong>אמר</strong> אלו אברהם: אני <strong>לא מהימנא</strong> <small>[מאמין]</small> <strong>לך.</strong> <strong>היינו דאמרי תמן</strong> <small>[</small>ו<small>זהו שאמרו שם,</small> בארץ ישראל<small>]:</small> <strong>לית הימנותא בעבדי</strong> <small>[אין נאמנות בעבדים].</small> <strong>נפק איהו חזייה</strong> <small>[יצא הוא וראהו]</small> <strong>להקדוש ברוך הוא דקאי אבבא</strong> <small>[ש</small>הוא <small>עומד על הפתח].</small> <strong>היינו דכתיב</strong> <small>[הוא שנאמר]</small> <strong>"</strong>אדני אם נא מצאתי חן בעיניך <strong>אל נא תעבור מעל עבדך"</strong> (שם יח, ג), שפנה לשכינה בבקשה זו.
 <strong>כיון</strong> ש<strong>חזא דקא אסר ושרי</strong> <small>[כיון שראה</small> הקדוש ברוך הוא <small>שהוא קושר ומתיר]</small> התחבושת על פצעו, <strong>אמר: לאו אורח ארעא למיקם הכא</strong> <small>[אין זה דרך ארץ לעמוד כאן].</small> <strong>היינו דכתיב</strong> <small>[זהו שנאמר]:</small> <strong>"וישא עיניו וירא והנה שלשה אנשים נצבים עליו וירא וירץ לקראתם</strong> (שם ב). <strong>מעיקרא אתו קמו עליה</strong> <small>[מתחילה באו ועמדו עליו],</small> <strong>כי חזיוהו דהוה ליה צערא</strong> <small>[כאשר ראוהו שיש לו צער,</small> כאב<small>],</small> <strong>אמרו: לאו אורח ארעא למיקם הכא</strong> <small>[אין זה דרך ארץ לעמוד כאן].</small>
 ואומרים: <strong>מאן נינהו</strong> <small>[מי הם]</small> <strong>שלשה אנשים</strong> אלו — המלאכים <strong>מיכאל וגבריאל ורפאל.</strong> ולשם מה באו? <strong>מיכאל</strong> — <strong>שבא לבשר את שרה</strong> שיהיה לה בן, <strong>רפאל</strong> — <strong>שבא לרפא את אברהם</strong> מכאב המילה, <strong>גבריאל אזל למהפכיה</strong> <small>[הלך להפוך]</small> את <strong>סדום.</strong> ושואלים: אם כך, רק מלאך אחד צריך ללכת לסדום, <strong>והא כתיב</strong> <small>[והרי נאמר]</small> <strong>"ויבאו שני המלאכים סדמה בערב"</strong> (בראשית יט, א)! ומשיבים: <strong>דאזל</strong> <small>[שהלך]</small> <strong>מיכאל בהדיה לשזביה</strong> <small>[אתו,</small> עם גבריאל, <small>להציל]</small> את <strong>לוט.</strong> ומעירים: <strong>דיקא נמי, דכתיב</strong> <small>[מדוייק גם כן</small> לומר כך, <small>ש</small>כן <small>נאמר]:</small> <strong>"ויהפך את הערים האל"</strong> (שם כה) <strong>ולא כתיב</strong> <small>[נאמר]</small> בלשון רבים <strong>"ויהפכו"</strong> — <strong>שמע מינה</strong> <small>[למד מכאן]</small> שרק מלאך אחד היה שליח הפורענות, ואחד היה שליח להצלה.
  אגב כך שואלים: <strong>מאי שנא</strong> <small>[במה שונה]</small> במנהג המלאכים <strong>לגבי אברהם דכתיב</strong> <small>[שנאמר]</small> מיד כשפנה אליהם אמרו לו: <strong>"כן תעשה כאשר דברת"</strong> (שם יח, ה), <strong>ומאי שנא</strong> <small>[ומה שונה]</small> במנהגם <strong>לגבי לוט דכתיב</strong> <small>[שנאמר]</small>
## דף פז.
 <strong>"ויפצר בם מאד"</strong> (בראשית יט, ג) עד שנענו לו? <strong>אמר ר' אלעזר: מכאן</strong> שמחמת הנימוס <strong>מסרבין לקטן</strong> הבא להציע מתנה או אירוח, אבל <strong>אין מסרבין לגדול,</strong> שאם אדם גדול מציע דבר אין זה מנומס להתווכח אתו, אלא עושים מיד כפי שביקש.
 <strong>כתיב</strong> <small>[נאמר]</small> שאמר אברהם לאורחיו: <strong>"ואקחה פת לחם</strong> וסעדו לבכם<strong>"</strong> (שם יח, ה) <strong>וכתיב</strong> <small>[ונאמר]</small> <strong>"ואל הבקר רץ אברהם</strong> ויקח בן בקר רך וטוב...<strong>"</strong> (שם, ז), <strong>אמר ר' אלעזר: מכאן שצדיקים אומרים מעט,</strong> שהרי אמר להם רק פת לחם, <strong>ועושים</strong> בפועל <strong>הרבה.</strong> ואילו <strong>רשעים אומרים הרבה ואפילו מעט אינם עושים,</strong>
 <strong>מנלן</strong> <small>[מנין לנו]</small> דבר זה — <strong>מעפרון. מעיקרא כתיב</strong> <small>[מתחילה נאמר]</small> בו שאמר לאברהם <strong>"ארץ ארבע מאת שקל כסף</strong> ביני ובינך מה היא...<strong>"</strong> (שם כג, טו), <strong>ולבסוף כתיב</strong> <small>[נאמר]</small> <strong>"וישמע אברהם אל עפרון וישקל אברהם לעפרן את הכסף אשר דבר באזני בני חת ארבע מאות שקל כסף עבר לסחר"</strong> (שם טז), שלא רק שלקח מיד את הכסף, אלא אף <strong>לא שקל מיניה</strong> <small>[לקח</small> <strong>ממנו]</strong> <strong>אלא קנטרי</strong> <small>[מטבעות מובחרים]</small> <strong>דאיכא דוכתא דקרי ליה לתיקלא</strong> <small>[שיש מקום שקוראים לו לשקל]</small> <strong>"קנטירא".</strong>
 <strong>כתיב</strong> <small>[נאמר]</small> <strong>"קמח" וכתיב</strong> <small>[ונאמר]</small> <strong>"סלת"</strong> ("מהרי שלש סאים קמח סלת" (שם יח, ו), ולכאורה אפשר לתת או קמח או סולת! <strong>אמר ר' יצחק: מכאן שהאשה צרה עיניה באורחים יותר מן האיש,</strong> שהיא רצתה לתת קמח והיא זו שאמרה "קמח", והוא רצה לתת מובחר יותר, ולכן אמר הוא "סולת".
 <strong>כתיב</strong> <small>[נאמר]</small> <strong>"לושי ועשי עגות"</strong> (שם), <strong>וכתיב</strong> <small>[ונאמר]</small> בהמשך <strong>"ויקח חמאה וחלב ובן הבקר</strong> אשר עשה...<strong>"</strong> (שם ח), <strong>ואילו לחם לא אייתי לקמייהו</strong> <small>[הביא לפניהם],</small> ומדוע? הרי אמר לה לעשות עוגות!
 <strong>אמר אפרים מקשאה תלמידו של ר' מאיר משמיה</strong> <small>[משמו]</small> של <strong>ר' מאיר: אברהם אבינו אוכל חולין בטהרה היה,</strong> שהיה מקפיד לאכול כל מאכלים — אפילו חולין — כשהם טהורים, <strong>ושרה אמנו אותו היום פירסה נדה</strong> ומשום כך נטמא האוכל, ולא רצה אברהם לאכול מאכל טמא.
  ובהמשך נאמר <strong>"ויאמרו אליו איה שרה אשתך ויאמר הנה באהל"</strong> (שם ט) — בא כתוב זה <strong>להודיע ששרה אמנו צנועה היתה,</strong> שגם כשבאו האורחים לא יצאה מתוך האוהל. <strong>אמר רב יהודה אמר רב ואיתימא</strong> <small>[ויש אומרים]</small> שאמר זאת <strong>ר' יצחק: יודעים היו מלאכי השרת ששרה אמנו באהל היתה, אלא מאי</strong> <small>[מה</small> פירוש<small>]</small> <strong>"באהל",</strong> למה שאלו אף שידעו שישיב להם שהנה היא באהל — <strong>כדי לחבבה על בעלה,</strong> שיזכיר אותה ואת מעלותיה הטובות.
 <strong>ר' יוסי בר' חנינא אמר:</strong> שאלו עליה <strong>כדי לשגר לה כוס של ברכה</strong> כדרך שנוהגים, שמברכים על הכוס ונותנים ממנו לבני הבית. <strong>תני משום</strong> <small>[שנו בשם]</small> <strong>ר' יוסי: למה נקוד</strong> בתורה <strong>על</strong> האותיות <strong>איו שב</strong>מלה <strong>"אליו"</strong> — <strong>לימדה</strong> כאן <strong>תורה דרך ארץ; שישאל אדם באכסניא שלו,</strong> שכאשר בא למקום ישאל מה שלום בעל הבית ("איו") ומה שלום בעלת הבית. ומקשים: <strong>והאמר</strong> <small>[והרי אמר]</small> <strong>שמואל: אין שואלין בשלום אשה כלל,</strong> שאין זה מנהג דרך ארץ! ומשיבים: <strong>על ידי בעלה שאני</strong> <small>[שונה],</small> שדבר זה בוודאי מותר ואין בו משום חוסר צניעות.
  על מה שנאמר שאמרה שרה <strong>"אחרי בלתי היתה לי עדנה"</strong> (שם, יב), <strong>אמר רב חסדא: אחר שנתבלה הבשר</strong> מזקנה <strong>ורבו הקמטין</strong> — שוב <strong>נתעדן הבשר ונתפשטו הקמטין, וחזר היופי למקומו.</strong>
 <strong>כתיב</strong> <small>[נאמר]</small> שאמרה שרה <strong>"ואדני זקן"</strong> (שם), <strong>וכתיב</strong> <small>[ונאמר]</small> <strong>"</strong>ויאמר ה' אל אברהם למה זה צחקה שרה לאמר האף אמנם אלד <strong>ואני זקנתי"</strong> (שם יג) — שינו הלשון מלמד <strong>דלא מותיב</strong> <small>[שאין משיב,</small> חוזר<small>]</small> <strong>הקדוש ברוך הוא כדקאמרה איהי</strong> <small>[כפי שאמרה היא]</small> ("אדוני זקן") אלא בשינוי, שהיא הזקינה.
 <strong>תנא</strong> <small>[שנה]</small> החכם <strong>דבי ר' ישמעאל: גדול שלום, שאפילו הקדוש ברוך הוא שינה בו,</strong> בגללו, <strong>שנאמר: "ותצחק שרה בקרבה</strong> לאמור אחרי בלותי היתה לי עדנה <strong>ואדני זקן"</strong> (שם יב), <strong>וכתיב</strong> <small>[ונאמר]:</small> <strong>"ויאמר ה' אל אברהם</strong> למה זה צחקה שרה לאמר האף אמנם אלד <strong>ואני זקנתי"</strong> (שם יג), ששינה הקדוש ברוך הוא ממה שאמרה שרה, כדי שלא ייעלב אברהם, ויפגע השלום ביניהם.
  נאמר ביחס לשרה שלאחר לידת יצחק <strong>"ותאמר מי מלל לאברהם הניקה בנים שרה"</strong> (שם כא, ז), ושואלים: <strong>כמה בנים הניקה שרה?</strong> הרי לא הניקה אלא את יצחק! <strong>אמר ר' לוי: אותו היום שגמל אברהם את יצחק בנו עשה סעודה גדולה. היו כל אומות העולם מרננים ואומרים: ראיתם זקן וזקנה</strong> אלה <strong>שהביאו אסופי מן השוק ואומרים: בנינו הוא, ולא עוד אלא שעושין משתה גדול להעמיד</strong> (לתת חיזוק) ל<strong>דבריהם!</strong>
 <strong>מה עשה אברהם אבינו</strong> — <strong>הלך וזימן כל גדולי הדור, ושרה אמנו זימנה את נשותיהם. וכל אחת ואחת</strong> מן הנשים <strong>הביאה בנה עמה ומניקתה לא הביאה, ונעשה נס בשרה אמנו ונפתחו דדיה</strong> (שדיה) <strong>כשני מעיינות, והניקה את כולן,</strong> את כל הילדים הללו, והוא שנאמר "הניקה בנים שרה". <strong>ועדיין היו</strong> אנשים <strong>מרננים ואומרים: "אם שרה הבת תשעים שנה תלד",</strong> בכל זאת <strong>"אברהם בן מאה שנה יוליד"? מיד נהפך קלסתר פנים של יצחק ונדמה</strong> לגמרי <strong>לאברהם, פתחו כולם ואמרו "אברהם הוליד את יצחק"</strong> (בראשית כה, יט).
 <big>א</big> אגב ענין זה אומרים: <strong>עד אברהם לא היה</strong> <small>[היתה]</small> <strong>זקנה</strong> בעולם, שלא היה הזקן ניכר במראהו מן הצעיר. וכיון שכך <strong>מאן דהוה בעי למשתעי בהדי</strong> <small>[מי שהיה רוצה לשוחח עם]</small> <strong>אברהם</strong> היה <strong>משתעי בהדי</strong> <small>[משוחח עם]</small> <strong>יצחק,</strong> וכן להיפך, מי שהיה רוצה לשוחח <strong>בהדי</strong> <small>[עם]</small> <strong>יצחק</strong> — היה <strong>משתעי בהדי</strong> <small>[משוחח עם]</small> <strong>אברהם,</strong> שהרי כאמור היו שניהם דומים לגמרי זה לזה ולכן <strong>אתא</strong> <small>[בא]</small> <strong>אברהם בעא רחמי והוה</strong> <small>[ביקש רחמים ונהיתה]</small> <strong>זקנה,</strong> שיהיה ניכר זקן וצעיר, <strong>שנאמר "ואברהם זקן בא בימים"</strong> (בראשית כד, א), ועד כתוב זה לא נזכרה כלל זקנה באדם אחר.
 <strong>עד יעקב לא הוה חולשא</strong> <small>[היתה חולשה,</small> מחלה<small>]</small> והיה אדם מת פתאום. <strong>אתא</strong> <small>[בא]</small> <strong>יעקב בעא רחמי והוה חולשא</strong> <small>[ביקש רחמים ובאה חולשה</small> מחלה<small>]</small> לעולם, שיידע אדם שהנה הוא עומד למות, ויכין עצמו. <strong>שנאמר: "ויאמר ליוסף הנה אביך חלה"</strong> (שם מח, א), וזו פעם ראשונה במקרא שנזכרה בו מחלה. <strong>עד דאתא</strong> <small>[שבא]</small> <strong>אלישע לא הוה דחליש ואתפח</strong> <small>[היה מי שחולה ומתרפא],</small> שהיה אדם חולה רק פעם אחת — ומת. <strong>אתא</strong> <small>[בא]</small> <strong>אלישע בעא רחמי ואתפח</strong> <small>[ביקש רחמים והתרפא],</small> <strong>שנאמר: "ואלישע חלה את חליו אשר ימות בו"</strong> (מלכים ב' יג, יד) — <strong>מכלל</strong> הדברים אתה לומד <strong>דחלה חלי אחריתי</strong> <small>[שחלה</small> גם <small>חולי אחר]</small> שלא מת בו.
 <strong>תנו רבנן</strong> <small>[שנו חכמים]:</small> <strong>שלשה חלאין חלה אלישע,</strong> ושנים מהם באו לו כעונש; <strong>אחד</strong> — <strong>על שדחפו לגיחזי בשתי ידיו,</strong> כלומר, שגירש את גיחזי מעל פניו לגמרי ולא נתן לו אפשרות לחזור בו. <strong>ואחד</strong> — <strong>על שגירה דובין בתינוקות</strong> כמעשה שקלל את הילדים ויצאו הדובים מן היער והרגום, <strong>ו</strong>חולי <strong>אחד</strong> נוסף <strong>שמת בו, שנאמר: "ואלישע חלה את חליו אשר ימות בו"</strong> (שם).
 <big>ב</big> שנינו במשנה שאמר ר' יוחנן בן מתיא לבנו: <strong>אלא עד שלא יתחילו במלאכה צא ואמור להם על מנת שאין לכם עלי אלא פת וקטנית.</strong> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב חסדא:</strong> האם <strong>פת קטנית תנן</strong> <small>[שנינו],</small> שהיא פת פחותה עשויה ממיני קטנית, <strong>או פת וקטנית תנן</strong> <small>[שנינו]?</small> <strong>אמר ליה</strong> <small>[לו]</small> בלשון שבועה: <strong>האלהים! צריכה וי"ו</strong> (ב"וקטנית") <strong>כי מורדיא דלברות</strong> <small>[כמו משוט של ברוש],</small> כלומר, ברור בלי ספק שיש שם ו"ו.
 <big>ג</big> שנינו במשנה ש<strong>רבן שמעון בן גמליאל אומר: אינו צריך,</strong> אלא <strong>הכל כמנהג המדינה.</strong> ושואלים: לשון <strong>"הכל"</strong> ששנינו <strong>לאתויי מאי</strong> <small>[להביא מה],</small> מה מוסיף בזה? ומשיבים: <strong>לאתויי הא דתנן</strong> <small>[להוסיף זו ששנינו</small> במשנה<small>]:</small> <strong>השוכר את הפועל ואמר לו</strong> הריני משלם לך <strong>כאחד וכשנים מבני העיר</strong> — <strong>נותן לו כפחות שבשכירות</strong> באותו מקום, שמשום כך אמר לו בלשון זו אלו <strong>דברי ר' יהושע. וחכמים אומרים: משמנין</strong> <small>[מחלקים]</small> <strong>ביניהם</strong> לא כמחיר הגבוה ולא כפחות, אלא כמנהג המדינה. והוא שרמז לו רבן שמעון בן גמליאל.
 <big>ד משנה</big> יודעים אנו מן הכתובים ומדברי חכמים שפועל העושה מלאכה אצל בעל הבית מותר לו לאכול מן הפירות שעובד בהם. ואמרו, <strong>ואלו</strong> מן הפועלים <strong>אוכלין מן התורה,</strong> שלפי דין תורה מחוייב בעל הבית להניח להם לאכול: פועל <strong>העושה במחובר לקרקע, בשעת גמר מלאכה</strong> של אותו גידול (כגון בציר), או עושה מלאכה <strong>בתלוש מן הקרקע עד שלא נגמרה מלאכתו,</strong> כגון באיסוף תבואה מן השדה, <strong>ובדבר שגידולו מן הארץ</strong> דווקא. <strong>ואלו שאין אוכלים:</strong> פועל <strong>העושה במחובר לקרקע</strong>
## דף פז:
 <strong>בשעה שאין גמר מלאכה</strong> עדיין, או <strong>בתלוש מן הקרקע מאחר שנגמרה מלאכתו,</strong> וכן עושה <strong>בדבר שאין גידולו מן הארץ.</strong> 
 <big>א גמרא</big> על המשנה שואלים: <strong>מנא הני מילי</strong> <small>[מנין דברים אלו]</small> שמותר לפועל לאכול במחובר לקרקע, מה מקור דין זה בכתוב? ומשיבים: <strong>דכתיב</strong> <small>[שנאמר]:</small> <strong>"כי תבא בכרם רעך ואכלת</strong> ענבים כנפשך שבעך ואל כליך לא תתן<strong>"</strong> (דברים כג, כה). ושואלים: <strong>אשכחן</strong> <small>[מצאנו,</small> למדנו מכאן<small>]</small> <strong>כרם, כל מילי מנא לן</strong> <small>[דברים,</small> שאר גידולים, <small>מנין לנו]</small> שגם בהם הדין כך?
  ומשיבים:  <strong>גמרינן</strong> <small>[לומדים אנו]</small> בדרך הלימוד של בנין אב <strong>מכרם: מה כרם מיוחד</strong> בכך שהוא <strong>דבר שגידולי קרקע, ובשעת גמר מלאכה פועל אוכל בו, אף כל דבר שגידולי קרקע</strong> — <strong>בשעת גמר מלאכה פועל אוכל בו.</strong>
 ומקשים: <strong>מה לכרם</strong> שיש בו צד מיוחד — <strong>שכן חייב ב</strong>מצות הפרשת <strong>עוללות,</strong> ואם כן שמא מיוחד הוא אף בדינים אלה! ומשיבים: <strong>גמרינן</strong> <small>[לומדים אנו]</small> <strong>מקמה.</strong> ושואלים: ב<strong>קמה גופה</strong> <strong>מנא לן</strong> <small>[עצמה מנין לנו]</small> שהדין כן? ומשיבים, <strong>דכתיב</strong> <small>[שנאמר]:</small> <strong>"כי תבא בקמת רעך וקטפת מלילת בידך</strong> וחרמש לא תניף על קמת רעך
 <strong>"</strong>(שם כו). ויש לדחות: <strong>מה לקמה</strong> — שיש בה דין מיוחד <strong>שכן</strong> העיסה שעושים ממנה <strong>חייבת ב</strong>הפרשת <strong>חלה!</strong> על דחיה זו שואלים: <strong>וממאי דהאי</strong> <small>[ומנין שזו]</small> ה<strong>קמה</strong> שנאמרה בכתוב זה <strong>קמה</strong> ש<strong>מתחייבת בחלה היא? דלמא</strong> <small>[שמא]</small> <strong>כל קמה קאמר רחמנא</strong> <small>[אמרה תורה],</small> כל יבול, כל דבר שגדל!
  ומשיבים:  <strong>אתיא</strong> <small>[בא,</small> נלמד<small>]</small> הדבר בגזירה שווה <strong>"קמה" "קמה": כתיב הכא</strong> <small>[נאמר כאן]</small> <strong>"כי תבא בקמת רעך" וכתיב התם</strong> <small>[ונאמר שם]</small> <strong>"</strong>שבעה שבועות תספר לך <strong>מהחל חרמש בקמה..."</strong>(דברים טז, ט). <strong>מה התם</strong> <small>[שם]</small> "מהחל חרמש בקמה" הוא בקצירת עומר ושעורים (כמבואר בספר ויקרא) והיא <strong>קמה דמיחייבא</strong> <small>[שמתחייבת]</small> <strong>ב</strong>הפרשת <strong>חלה, אף הכא נמי</strong> <small>[כאן גם כן]</small> <strong>קמה דמיחייבא</strong> <small>[שמתחייבת]</small> <strong>בחלה.</strong>
 דחינו איפוא את השאלה הצדדית הזו, ולכן עדיין עומדת השאלה הראשונה, שהרי <strong>איכא למיפרך</strong> <small>[יש</small> מקום <small>להקשות]</small> על מה שלמדנו מכאן, ואפשר לומר: <strong>מה לקמה שכן חייבת בחלה!</strong> ומשיבים: אם כך — <strong>כרם יוכיח,</strong> שאינו חייב בחלה ופועל אוכל בו! ודוחים: <strong>מה לכרם</strong> — <strong>שכן חייב בעוללות.</strong> ואומרים: אם כן — <strong>קמה תוכיח,</strong> שאינה חייבת בעוללות ופועל אוכל בה.
  ובסופו של דבר <strong>חזר הדין</strong> (חוזר הדיון — השיקול) בענין זה על עצמו, ועלינו להגיע למסקנה: <strong>לא ראי זה כראי זה,</strong> כלומר, אין זה דומה לזה, שלא דין הקמה כדין הכרם, ולא דין הכרם כדין הקמה. <strong>הצד השוה שבהן</strong> — <strong>שכן</strong> שניהם <strong>דבר שגידולי קרקע, ובשעת גמר מלאכה פועל אוכל בו,</strong> ומכאן נסיק: <strong>אף כל דבר שגידולי קרקע בשעת גמר מלאכה פועל אוכל בו.</strong>
 ומקשים: <strong>מה להצד השוה שבהן</strong> שאי אפשר ללמוד ממנו על כל הדברים כולם, <strong>שכן יש בהן צד מזבח</strong> — ששניהם כאחד יוצאי דופן, שכן גם מן הכרם וגם מן הקמה מביאים למזבח (לנסכים יין מן הכרם, וחלה למנחות מן הקמה) ויש בהם איפוא יחוד. <strong>ו</strong>אמנם <strong>אתא נמי</strong> <small>[בא,</small> נלמד, <small>גם כן]</small> מכאן <strong>זית, דאית ביה</strong> <small>[שיש בו]</small> גם כן <strong>צד מזבח</strong> שאף משמן הזית מעלים למזבח. אבל לא נלמד לשאר גידולים!
  אגב כך שואלים: <strong>וזית</strong> האם <strong>ב</strong>דרך הלימוד של <strong>"מה הצד</strong> השווה ביניהם <strong>"</strong><strong>אתי</strong> <small>[בא,</small> נלמד<small>]?</small> הלא <strong>הוא גופיה</strong> <small>[עצמו]</small> <strong>"כרם" איקרי</strong> <small>[נקרא],</small> <strong>דכתיב</strong> <small>[שנאמר]:</small> <strong>"ויבער מגדיש ועד קמה ועד כרם זית"</strong> (שופטים טו, ה)! <strong>אמר רב פפא:</strong> אף על פי כן צריך ללמוד ב"מה הצד", כי אמנם <strong>"כרם זית"</strong> — <strong>אקרי</strong> <small>[נקרא],</small> <strong>"כרם" סתמא</strong> <small>[סתם]</small> — הוא <strong>לא אקרי</strong> <small>[נקרא].</small>
 ו<strong>מכל מקום קשיא</strong> <small>[קשה],</small> שהרי אין ללמוד מכאן על דברים שאינם באים למזבח! <strong>אלא אמר שמואל:</strong> יש לדחות את דרך הלימוד שאמרנו,  ויש לומר כך: מה ש<strong>אמר קרא</strong> <small>[הכתוב]</small> <strong>"וחרמש</strong> לא תניף<strong>"</strong> (דברים כג, כו) — הרי זה בא <strong>לרבות כל בעלי חרמש,</strong> כלומר, לרבות כל הדברים הנקצרים בחרמש.
  ושואלים:  <strong>והאי</strong> <small>[ו</small>הלא <small>זו]</small> המלה <strong>"חרמש" מיבעי ליה</strong> <small>[צריכה לו]</small> ללימוד אחר: ש<strong>בשעת חרמש</strong> שהיא שעת גמר מלאכה — <strong>אכול, שלא בשעת חרמש</strong> — <strong>לא תיכול</strong> <small>[אל תאכל]!</small>
 ומשיבים: <strong>ההוא</strong> <small>[אותו</small> ענין<small>]</small> <strong>מ"ואל כליך לא תתן"</strong> (שם) <strong>נפקא</strong> <small>[יוצא,</small> נלמד<small>],</small> כפי שנבאר להלן. ומקשים על שיטת שמואל: <strong>תינח</strong> <small>[נניח]</small> בכל דבר שהוא <strong>בר</strong> <small>[בן]</small> <strong>חרמש,</strong> דברים שניתנים לקצירה בחרמש, שהם יכולים להילמד מביטוי זה, ואולם דבר <strong>דלאו בר</strong> <small>[שאיננו בן]</small> <strong>חרמש</strong> שאיננו נקצר בחרמש <strong>מנא לן</strong> <small>[</small><small>מנין לנו]</small> שגם בו יש דין זה?
 <strong>אלא</strong> נדחו דברי שמואל ו<strong>אמר ר' יצחק:</strong> מה ש<strong>אמר קרא</strong> <small>[הכתוב]</small> <strong>"קמה"</strong> — הרי זה בא <strong>לרבות כל בעלי קמה,</strong> כלומר, כל הגידולים. ומקשים: <strong>והא</strong> <small>[והרי]</small> <strong>אמרת</strong> קודם <strong>"קמה"</strong> "קמה" ולמדנו מגזירה שווה זו שמדובר ב<strong>קמה דמיחייבא</strong> שמחוייבת <strong>ב</strong>הפרשת <strong>חלה</strong> ולא יותר!
  ומשיבים:  <strong>הני מילי</strong> <strong>מקמי דניתי</strong> <small>[דברים אלה</small> אמרנו <small>לפני שבא]</small> הלימוד של <strong>"</strong><strong>חרמש", השתא דאתי</strong> <small>[עכשיו שבא]</small> הלימוד של <strong>"חרמש"</strong> — <strong>איתרבי ליה</strong> <small>[נתרבה לו,</small> ממנו<small>]</small> <strong>כל דבר</strong> הניתן לקצירה בחרמש, <strong>ואף על גב דלא מיחייב</strong> <small>[ואף</small> <strong>על פי שאיננו מתחייב]</strong> <strong>ב</strong>הפרשת <strong>חלה,</strong> אם כן נמצא איפוא שהמלה "קמה" אינה באה לצמצם את המשמעות ולא ללמד בגזירה שווה, אם כן המלה <strong>"קמה" למה לי</strong> — הרי היא באה <strong>לרבות כל בעלי קמה.</strong>
 ושואלים: <strong>והשתא דנפקא לן</strong> <small>[ועכשיו שיוצא לנו]</small> שלומדים את ההלכה כולה <strong>מ"חרמש" ומ"קמה",</strong> הפסוק האחר <strong>"כי תבא בכרם רעך"...</strong> (דברים כג, כה) <strong>למה לי?</strong>
 <strong>אמר רבא:</strong> פסוק זה נאמר <strong>להלכותיו</strong> המיוחדות בו. <big>ב</big> <strong>כדתניא</strong> <small>[כפו ששנינו</small> בברייתא<small>]</small> הדורשת פסוק זה כולו: <strong>"כי תבא", נאמר כאן</strong> לשון <strong>"ביאה", ונאמר להלן</strong> לשון "ביאה", <strong>"</strong>ביומו תתן שכרו ו<strong>לא תבוא עליו השמש"</strong> (דברים כד, טו), <strong>מה להלן</strong> ב"לא תבא" <strong>בפועל הכתוב מדבר, אף כאן</strong> — <strong>בפועל הכתוב מדבר</strong> ולא בכל אדם הבא לכרם.
  ועוד:  <strong>"בכרם רעך"</strong> — <strong>ולא בכרם גוי.</strong> ואומרים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> <strong>גזל גוי אסור</strong> — <strong>היינו דאיצטריך קרא</strong> <small>[זה</small> הטעם <small>שהוצרך הפסוק]</small> <strong>למישרי</strong> <small>[להתיר]</small> ב<strong>פועל, אלא למאן דאמר</strong> <small>[ל</small>עת <small>מי שאומר]</small> ש<strong>גזל גוי מותר</strong> — <strong>השתא</strong> <small>[עכשיו,</small> הרי<small>]</small> <strong>גזילה</strong> עצמה <strong>מותר, פועל מיבעיא</strong> <small>[נצרכה</small> לומר<small>]?!</small>
 ומשיבים לשיטה זו: <strong>מוקים לה</strong> <small>[מעמיד,</small> מסביר <small>אותה]</small> כך: <strong>"בכרם רעך"</strong> — <strong>ולא של הקדש</strong> ששם אסור לפועל לאכול. <strong>"ואכלת"</strong> — <strong>ולא מוצץ</strong> ומשליך את השאר, אלא צריך לאכול ממש. <strong>"ענבים" ולא ענבים ודבר אחר,</strong> שאסור לו להוסיף תבלין לפירות כדי שיוכל לאכול הרבה מהן.
 <strong>"כנפשך"</strong> פירושו: <strong>כנפש של בעל הבית כך נפשו של פועל.</strong> לומר: <strong>מה נפשך</strong> — בעל הכרם — <strong>אוכל ופטור</strong> מן המעשרות, שהרי עדיין לא הגיעו הפירות לגמר מלאכתן, <strong>אף נפשו של פועל</strong> — <strong>אוכל ופטור.</strong>
 <strong>"שבעך"</strong> בא ללמד: <strong>ולא אכילה גסה</strong> שאדם אוכל אחרי ששבע כבר, ודוחק עצמו לאכול בעל כרחו. <strong>"ואל כליך לא תתן"</strong> ללמדנו: <strong>בשעה שאתה נותן לכליו של בעל הבית</strong> בגמר מלאכה — אז <strong>אתה אוכל, ובשעה שאי</strong> <small>[שאין]</small> <strong>אתה נותן לכליו של בעל הבית</strong> שהפועל עובד עבודה אחרת בכרם ולפני הבציר — <strong>אי</strong> <small>[אין]</small> <strong>אתה אוכל.</strong> 
 <big>ג</big> <strong>אמר ר' ינאי: אין הטבל</strong> (תבואה שלא הפרישו ממנה עדיין את המעשרות) <strong>מתחייב ב</strong>הפרשת <strong>מעשר</strong> ממנו
## דף פח.
 <strong>עד שיראה פני הבית,</strong> כלומר, שיוכנס לתוך הבית, <strong>שנאמר</strong> בוידוי המעשר: <strong>"בערתי הקדש מן הבית"</strong> (דברים כו, יג), משמע שהתבואה נתחייבה — כשהיתה בתוך הבית.
 <strong>ור' יוחנן אמר: אפילו חצר קובעת</strong> לחובת מעשר, שדי במה שנכנס הטבל לחצר כדי שיתחייב, <strong>שנאמר: "</strong>כי תכלה לעשר... ונתתה... <strong>ואכלו בשעריך ושבעו"</strong> (שם יב).
  ושואלים:  <strong>ור' יוחנן נמי, הא כתיב</strong> <small>[גם כן, הלא נאמר]</small> <strong>"מן הבית"! אמר</strong> <small>[</small>יכול היה <small>לומר]</small> <strong>לך:</strong> בית זה אינו בית דווקא, אלא בא ללמדנו שהכנסת פירות הטבל ל<strong>חצר</strong> הריהי <strong>דומיא</strong> <small>[בדומה]</small> להכנסתם ל<strong>בית; מה בית</strong> כוונתו מקום <strong>המשתמר</strong> — <strong>אף חצר</strong> הכוונה דווקא לזו <strong>המשתמרת,</strong> ולא לחצר הפתוחה לרבים.
  ושואלים, לצד אחר: <strong>ור' ינאי נמי, הכתיב</strong> <small>[גם כן, הרי נאמר]</small> <strong>"בשעריך"!</strong> ומשיבים: הכתוב <strong>ההוא מיבעי ליה</strong> <small>[נצרך לו]</small> ללמוד <strong>דמעייל ליה</strong> <small>[שמכניס אותו]</small> את המעשר לבית <strong>דרך</strong> ה<strong>שער, לאפוקי</strong> <small>[להוציא]</small> מקרה שבו מכניסו <strong>דרך גגות וקרפיפות</strong> (חצרות אחוריות) שבדרך זו הוא <strong>לא</strong> מתחייב.
 <strong>מתיב</strong> <small>[מקשה]</small> <strong>רב חנינא חוזאה</strong> על כך ממה ששנינו: <strong>"כנפשך"</strong> (דברים כג, כה) — <strong>כך נפשו של פועל, מה נפשך</strong> <strong>אוכל</strong> קודם גמר מלאכה <strong>ופטור</strong> מן המעשר, <strong>אף נפשו של פועל</strong> — <strong>אוכל ופטור.</strong>
 ונדייק מכאן: <strong>הא</strong> <small>[הרי</small> נלמד<small>]</small> כי <strong>לוקח</strong> (הקונה) שבא לקנות תבואה <strong>חייב</strong> במעשר, <strong>מאי לאו</strong> <small>[האם לא]</small> מדובר שלוקח <strong>בשדה</strong> עצמו? ואם כן שנתחייב במעשר עוד לפני הכנסה לחצר!
 <strong>אמר רב פפא: הכא</strong> <small>[כאן]</small> הלכה זו בפועל <strong>בתאנה העומדת בגינה</strong> בחוץ <strong>ונופה נוטה לחצר עסקינן</strong> <small>[עוסקים אנו],</small> <strong>ולמאן דאמר</strong> <small>[ול</small>שיטת <small>מי שאמר]</small> שמתחייב רק שהמעשר ב<strong>בית</strong> — שהתאנה שבגינה נוטה <strong>לבית.</strong>
 שואלים: <strong>אי הכי</strong> <small>[אם כך]</small> <strong>בעל הבית נמי ניחייב</strong> <small>[שגם כן יתחייב</small> במעשר<small>],</small> שהרי הפירות בתוך הבית הם! ומשיבים: <strong>בעל הבית עיניו בתאנתו,</strong> שהרי הוא מעונין בעץ התאנה בשלמותו, ועבורו הכל הולך לפי הגזע, מה שאין כן ה<strong>לוקח עיניו במקחו,</strong> באותן תאנים שקטף, והן כבר בתוך הבית או החצר.
  ושואלים:  <strong>ולוקח מדאורייתא מי מחייב</strong> <small>[והקונה האם חייב מן התורה]</small> הפרשת מעשרות? <strong>והתניא</strong> <small>[והרי שנינו</small> בברייתא<small>]:</small> <strong>מפני מה חרבו חנויות של</strong> המקום <strong>בית הינו</strong> שהיה פרבר של ירושלים <strong>שלש שנים קודם</strong> שחרבה <strong>ירושלים</strong> עצמה — <strong>מפני שהעמידו דבריהם על דברי תורה,</strong> שהיו נוהגים רק על פי דין תורה, ולא קיבלו על עצמם כחומרת חכמים. <strong>שהיו אומרין:</strong>
## דף פח:
 <strong>"עשר תעשר... ואכלת"</strong> — <strong>ולא מוכר</strong> שהוא אינו אוכל מן התבואה. <strong>"תבואת זרעך"</strong> — <strong>ולא</strong> ה<strong>לוקח.</strong> ומשמע מכאן שאכן מדין תורה אין הלוקח חייב בהפרשת מעשרות. <strong>אלא</strong> יש לדחות מה שאמרנו שחובת ההפרשה בלוקח היא רק <strong>מדרבנן</strong> <small>[</small><small>מדברי סופרים],</small> <strong>וקרא אסמכתא בעלמא</strong> <small>[והכתוב</small> הובא רק <small>לסמך,</small> לרמז, <small>בלבד].</small>
 ושואלים: אם כן, <strong>אלא "כנפשך" למאי אתא</strong> <small>[למה בא</small> ללמדנו<small>]?</small> ומשיבים: <strong>לכדתניא</strong> <small>[לכפי ששנינו</small> בברייתא<small>]</small> אחרת: <strong>"כנפשך", מה נפשך</strong> — אתה עצמך, <strong>אם חסמת</strong> את עצמך ולא אכלת <strong>פטור</strong> אתה, ואין עליך איסור של "לא תחסום שור בדישו", <strong>אף פועל אם חסמת</strong> ולא הנחת לו לאכול — <strong>פטור</strong> אתה מעונש על "לא תחסום".
 <strong>מתיב</strong> <small>[מקשה]</small> <strong>מר זוטרא</strong> ממה ששנינו: <strong>איזהו גורנן,</strong> איזהו זמן שבו אנו חושבים שפירות הגיעו לגמר בישולם ואפשר לעשות מהם גורן, ואז הם מתחייבים <strong>למעשרות? בקישואים ובדלועים משיפקסו. ואמר ר' אסי:</strong> מה הוא "משיפקסו" — <strong>משינטל פיקס שלהן,</strong> שיבול הפרח היבש שבראש הפרי. ו<strong>מאי לאו</strong> <small>[האם לא]</small> הכוונה <strong>משיפקסו</strong> — <strong>אפילו</strong> בעודם <strong>בשדה!</strong>
 ודוחים: <strong>לא,</strong> הכוונה היא <strong>משיפקסו בבית</strong> דווקא. ומקשים: <strong>אי הכי</strong> <small>[אם כך]</small> הלשון <strong>"משיפקסו"</strong> אינה מדוייקת ו<strong>"עד שיפקסו" מיבעי ליה</strong> <small>[צריך היה לו]</small> לומר!
  ומשיבים:  <strong>אי תנא</strong> <small>[אם היה שונה]</small> בלשון <strong>"עד שיפקסו"</strong> — <strong>הוה אמינא</strong> <small>[הייתי אומר]:</small> <strong>עד דגמר לפיקוסייהו</strong> <small>[שנגמר פיקוסם]</small> ומאז חייבים הם, <strong>קא משמע לן</strong> <small>[השמיע לנו]</small> <strong>משיפקסו,</strong> שכוונתו: <strong>מכי אתחולי פיקוסייהו</strong> <small>[משעה שמתחיל פיקוסם].</small>
 <strong>מתיב</strong> <small>[מקשה]</small> <strong>מר זוטרא בריה</strong> <small>[בנו]</small> של <strong>רב נחמן</strong> ממה ששנינו: ממתי נחשב <strong>גורנו ל</strong>הצריכו ב<strong>מעשר</strong> ו<strong>לחייב עליו משום טבל</strong> — <strong>משתגמר מלאכתן. ואיזהו גמר מלאכתן</strong> — <strong>מלאכת הכנסתן. מאי לאו</strong> <small>[האם לא]</small> הכוונה <strong>הכנסתן</strong> למקום קבוע ו<strong>אפילו בשדה!</strong>
 ודוחים: <strong>לא,</strong> הכוונה היא <strong>הכנסתן לבית זה הוא גמר מלאכתן. ואיבעית אימא</strong> <small>[ואם תרצה אמור]</small> לתרץ כך: <strong>כי קאמר</strong> <small>[כאשר אמר]</small> <strong>ר' ינאי</strong> (ור' יוחנן) שחובת מעשר רק בכניסה לבית — אמר זאת <strong>בזיתים וענבים, דלאו</strong> <small>[שלא]</small> <strong>בני גורן נינהו</strong> <small>[הם],</small> שהרי אין כונסים אותם לגורן, אלא מביאים אותם לבית הבד. <strong>אבל חטין ושעורין</strong> — <strong>"גורן" בהדיא כתיב ביה</strong> <small>[במפורש כתוב בו,</small> בהן<small>]</small> ומתחייבות במעשרות עוד לפני שנכנסו לחצר או לבית.
 <big>א</big> ומכאן שבים לביאור המשנה לענין פועל האוכל אצל בעל הבית. <strong>אשכחן</strong> <small>[מצאנו]</small> אפוא ש<strong>אדם</strong> העובד אצל בעל הבית אוכל <strong>במחובר</strong> לקרקע. <strong>ו</strong>הכתוב מפרש כי <strong>שור</strong> הדש אוכל <strong>בתלוש</strong> (ככתוב "לא תחסום שור בדישו". דברים כה, ד). ואולם <strong>אדם</strong> שמותר לו לאכול כשהוא עובד <strong>בתלוש מנלן</strong> <small>[מנין לנו]?</small>
 ומשיבים, דבר זה נלמד ב<strong>קל וחומר משור: ומה שור שאינו אוכל</strong> בעבודתו <strong>במחובר</strong> — <strong>אוכל בתלוש, אדם שאוכל במחובר</strong> — <strong>אינו דין שאוכל בתלוש?</strong> ודוחים: מה קל וחומר הוא? הלא אפשר לומר גם שיש חומרה בשור: <strong>מה לשור שכן אתה מצווה על חסימתו,</strong> שהחוסם אותו עובר בלאו, <strong>תאמר באדם שאי</strong> (אין) <strong>אתה מצווה על חסימתו!</strong> ושואלים: ומנין לנו דבר זה שאמרנו אותו כך, בפשטות?
 <strong>ויהא אדם מצווה על חסימתו</strong> של אדם אחר מישראל העובד אצלו <strong>מקל וחומר משור,</strong> ונאמר כך: <strong>ומה שור שאי אתה מצווה להחיותו,</strong> שהרי אין מצווה להחיות ולפרנס שוורים שאין להם מה לאכול, ובכל זאת <strong>אתה מצווה על חסימתו, אדם</strong> מישראל <strong>שאתה מצווה להחיותו</strong> אם עני הוא וזקוק לכך — <strong>אינו דין שאתה מצווה על חסימתו?!</strong>
 ומשיבים: דבר זה נלמד ממה ש<strong>אמר קרא</strong> <small>[הכתוב]</small> <strong>"כנפשך"</strong> (דברים כג, כה) ללמד: <strong>כנפשו של פועל, מה נפשו</strong> של בעל הבית <strong>אם חסמתו פטור</strong> — <strong>אף פועל אם חסמתו פטור.</strong>
 <strong>ואלא</strong> בטל קל וחומר זה שאמרנו וחוזרת השאלה: <strong>אדם בתלוש מנלן</strong> <small>[מנין לנו]?</small> ומשיבים: <strong>אמר קרא</strong> <small>[הכתוב]</small> <strong>"קמה" "קמה"</strong> בפסוק <strong>שתי פעמים</strong> ("כי תבוא בקמת רעך... וחרמש לא תניף על קמת רעך". דברים כג, כו), ו<strong>אם אינו ענין ל</strong>למד על <strong>אדם במחובר</strong> שהרי כבר למדנו דין זה, <strong>תנהו ענין</strong> מריבוי הכתוב להתיר <strong>לאדם</strong> לאכול <strong>בתלוש.</strong>
 <strong>ר' אמי אמר</strong> טעם אחר: <strong>אדם בתלוש לא צריך קרא</strong> <small>[כתוב]</small> מיוחד להתירו, שהרי <strong>כתיב</strong> <small>[נאמר]:</small> <strong>"כי תבא בכרם רעך</strong> ואכלת ענבים<strong>"</strong> (דברים שם כה) – <strong>מי לא עסקינן</strong> <small>[האם אין אנו עוסקים]</small> אפילו במקרה <strong>ששכרו לכתף</strong> (לשאת) את הענבים מן הכרם החוצה, <strong>ואמר רחמנא ליכול</strong> <small>[ואמרה התורה שיאכל].</small>
 ושואלים לצד אחר: <strong>שור במחובר מנלן</strong> <small>[מנין לנו]</small> שאוכל? ומשיבים: <strong>קל וחמר מאדם: ומה אדם שאינו אוכל בתלוש</strong> (כלומר, שלא אמר המקרא דבר זה במפורש) — מכל מקום <strong>אוכל</strong> הוא <strong>במחובר, שור שאוכל בתלוש</strong> — <strong>אינו דין שאוכל במחובר?</strong> ודוחים: <strong>מה לאדם</strong> — <strong>שכן אתה מצווה להחיותו, תאמר בשור שאי אתה מצווה להחיותו!</strong> ומקשים: ובאמת מנין לנו דבר זה?
 <strong>ויהא שור מצווה להחיותו</strong> משום צער בעלי חיים, ועל פי <strong>קל וחומר</strong> זה: <strong>ומה אדם שאי אתה מצווה על חסימתו</strong> — <strong>אתה מצווה להחיותו, שור שאתה מצווה על חסימתו</strong> — <strong>אינו דין שאתה מצווה להחיותו?!</strong>
 ודוחים: דבר זה לא יתכן, ש<strong>אמר קרא</strong> <small>[הכתוב]</small> <strong>"וחי אחיך עמך"</strong> (ויקרא כה, לו) ונדייק: <strong>אחיך ולא שור.</strong> ושואלים: <strong>ואלא</strong> אם כן, <strong>שור במחובר מנלן</strong> <small>[מנין לנו]?</small> ומשיבים: <strong>אמר קרא</strong> <small>[הכתוב]</small> <strong>"רעך" "רעך" שתי פעמים</strong> (שם כג, כו), <strong>אם אינו ענין לאדם במחובר</strong> שהרי כבר למדנו דינו – <strong>תנהו ענין לשור במחובר.</strong>
 <strong>רבינא אמר</strong> למוד אחר: <strong>לא אדם בתלוש ולא שור במחובר צריכי קראי</strong> <small>[צריכים מקרא]</small> מיוחד לדרוש מהם, <strong>דכתיב</strong> <small>[שנאמר]</small> <strong>"לא תחסם שור בדישו"</strong> (דברים כה, ד)
## דף פט.
 <strong>מכדי</strong> <small>[הלא],</small> <strong>כל מילי</strong> <small>[הדברים],</small> כל בעלי החיים, <strong>איתנהו</strong> <small>[ישנם],</small> חל עליהם דין <strong>חסימה,</strong> <strong>דילפינן</strong> <small>[שאנו לומדים]</small> <strong>"שור" "שור" משבת,</strong> שדין שביתה ממלאכה בשבת לא בשור בלבד נאמר אלא בכל בעלי חיים (כמפורש שם "לא תעשה כל מלאכה... וכל בהמתך". שמות כ, י. דברים ה, יד), אף דין חסימה לא בשור בלבד נאמר, אלא בכל בעלי חיים.<strong> אם כן</strong> שאין שור שבכתוב זה בא להגביל את הדין לשור בלבד — <strong>לכתוב רחמנא</strong> <small>[שתכתוב התורה]</small> בלשון כוללת: <strong>"לא תדוש בחסימה", שור דכתב רחמנא</strong> <small>[שכתבה התורה]</small> במפורש <strong>למה לי?</strong>
 — הרי זה בא <strong>לאקושי</strong> <small>[להקיש,</small> להשוות<small>]</small> <strong>חוסם</strong> שהוא אדם (פועל) <strong>לנחסם</strong> שהוא שור, <strong>ו</strong>כן להקיש <strong>נחסם לחוסם.</strong> וכך הלימוד: <strong>מה חוסם</strong> (כלומר, אדם) <strong>אוכל במחובר</strong> — <strong>אף נחסם אוכל במחובר. ומה נחסם אוכל בתלוש</strong> — <strong>אף חוסם אוכל בתלוש.</strong> 
 <big>א</big> <strong>תנו רבנן</strong> <small>[שנו חכמים]</small> בלימוד דומה מ"לא תחסום": בכתוב העוסק בענין חסימה הוזכר <strong>"דיש"</strong> ("לא תחסום... בדישו". דברים כה, ד), <strong>מה דיש מיוחד</strong> — <strong>דבר שגידולי קרקע ובשעת גמר מלאכה ופועל אוכל בו, אף כל שגידולי קרקע</strong> — <strong>פועל אוכל בו. יצא החולב</strong> את הפרה או <strong>המחבץ</strong> (עושה חמאה מן השמנת) או <strong>המגבן</strong> (עושה גבינה מחלב) <strong>שאין</strong> הם בכלל העבודה ב<strong>גידולי קרקע, ואין פועל אוכל בו.</strong>
 ושואלים: לימוד זה <strong>למה לי? מ"כי תבא בכרם רעך"</strong> (שם כג, כה) <strong>נפקא</strong> <small>[יוצא]</small> הדבר, שהרי אין זה כרם, ואינו דומה לכרם! ומשיבים: <strong>איצטריך</strong> <small>[הוצרך]</small> הדבר להילמד במפורש, <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> <strong>"קמה",</strong> וכפי שאמרנו בא הדבר <strong>לרבות כל בעלי קמה</strong> (כל הגידולים), והיינו יכולים להעלות כי <strong>לרבות נמי מידי דלאו</strong> <small>[גם כן דברים שלא]</small> <strong>גדולי קרקע נינהו</strong> <small>[הם],</small> על כן <strong>קא משמע לן</strong> <small>[השמיע לנו]</small> שרק בגידולי קרקע אמרו.
 <strong>תניא אידך</strong> <small>[שנויה</small> ברייתא <small>אחרת]</small> בענין זה: <strong>"דיש"</strong> שנאמר בענין חסימה בא ללמד: <strong>מה דיש מיוחד</strong> — <strong>דבר שבשעת גמר מלאכה פועל אוכל בו, אף כל שהוא בשעת גמר מלאכה פועל אוכל בו. יצא המנכש בשומים ובבצלים</strong> שנשכר להוציא את העשבים השוטים מבין השומים והבצלים <strong>הואיל ואין</strong> מלאכה זו בכלל <strong>גמר מלאכה</strong> — <strong>אין פועל אוכל בהם.</strong>
 ושואלים: לימוד זה <strong>למה לי?</strong> והלא דבר זה <strong>מ"ואל כליך לא תתן"</strong> (שם) <strong>נפקא</strong> <small>[יוצא</small> ונלמד<small>],</small> כאמור, שאם אינו נותן לכלי בעל הבית — אף הוא אינו אוכל! ומשיבים: <strong>לא צריכא</strong> <small>[נצרכה]</small> דרשה זו להיאמר אלא לאופן מסויים, ש<strong>אף על גב דקא משליף קטיני מביני אלימי</strong> <small>[אף על פי שהוא שולף</small> ומוציא גם <small>את הקטנים מבין העבים]</small> והבצלים והשומים הקטנים הרי כבר נגמרה מלאכתם בכך, בכל זאת אין פועל אוכל בהם, לפי שאין זה בכלל גמר מלאכת השדה.
 <strong>תניא אידך</strong> <small>[שנויה</small> ברייתא <small>אחרת]:</small> <strong>"דיש", מה דיש מיוחד</strong> — <strong>דבר שלא נגמרה מלאכתו</strong> עדיין <strong>למעשר פועל אוכל בו, אף כל שלא נגמרה מלאכתו למעשר פועל אוכל בו. יצא הבודל</strong> (מפריד) <strong>בתמרים ובגרוגרות,</strong> שתחילה צוברים אותם יחד והם נדבקים זה לזה, והפועל מפרידם במגרפה, <strong>הואיל ונגמרה מלאכתו למעשר</strong> בשעה שנגמר יבולם — <strong>אין</strong> ה<strong>פועל אוכל בו.</strong>
 ומקשים: <strong>והתניא</strong> <small>[והרי שנינו</small> בברייתא<small>]</small> האומרת: <strong>הבודל בתמרים ובגרוגרות פועל אוכל בו! אמר רב פפא: כי תניא</strong> <small>[כאשר שנוייה]</small> הברייתא <strong>ההיא</strong> שהפועל אוכל — הרי זה דווקא <strong>בתוחלני</strong> <small>[בתמרים המתבשלים בהבחלה],</small> שגודרים (קוטפים) אותם לפני גמר בישולם, ומניחים אותם על גבי קרקע כדי שיבשילו, ועדיין לא נגמרה מלאכתן אפילו בשעת בדילה.
 <strong>תניא אידך</strong> <small>[שנויה</small> ברייתא <small>אחרת]</small> באותו נושא: <strong>"דיש", מה דיש מיוחד – דבר שלא נגמרה מלאכתו</strong> עדיין עד חובת הפרשת <strong>חלה ופועל אוכל בו, אף כל דבר שלא נגמרה מלאכתו לחלה פועל אוכל בו. יצא הלש</strong> את העיסה, <strong>והמקטף</strong> (מושח פניה במים ובשמן) <strong>והאופה</strong> שכיון <strong>שנגמרה מלאכתו לחלה</strong> ש<strong>אין פועל אוכל בו.</strong> ומקשים: ולמה לו ללמוד מכאן? <strong>והלא</strong> כבר <strong>נגמרה מלאכתו למעשר</strong> משעה שהובאה התבואה הביתה, וכבר למדנו שכאשר נגמרה מלאכתו למעשר שוב אין פועל אוכל בו!
  ומשיבים:  <strong>לא קשיא</strong> <small>[אין זה קשה],</small> שבברייתא זו <strong>בחוצה לארץ עסקינן</strong> <small>[עוסקים אנו]</small> <strong>דליכא</strong> <small>[שאין</small> שם<small>]</small> חובת <strong>מעשר.</strong> ומקשים: <strong>אי הכי</strong> <small>[אם כך]</small> שבחוצה לארץ מדובר, הלא חובת הפרשת <strong>חלה נמי ליכא</strong> <small>[גם כן אינה]!</small> <strong>אלא</strong> יש לומר: <strong>לעולם</strong> מדובר <strong>בארץ, ולא קשיא</strong> <small>[ואין זה קשה],</small> שבברייתא זו מדובר <strong>ב</strong>אותן <strong>שבע</strong> שנים <strong>שכיבשו</strong> ישראל את הארץ <strong>ובשבע שחילקו,</strong> ש<strong>אמר מר</strong> <small>[החכם]:</small> <strong>שבע</strong> שנים <strong>שכיבשו</strong> ישראל את הארץ <strong>ושבע</strong> שנים <strong>שחילקו נתחייבו בחלה ולא נתחייבו במעשר.</strong>
 ומקשים על תירוץ זה: <strong>מידי</strong> <small>[וכי]</small> ה<strong>מעשר קא גרים</strong> <small>[הוא</small> ש<small>גורם]?</small> וכי החובה ההלכתית להפריש מעשר היא הקובעת לגבי הפועל? הלא <strong>גמר מלאכה קא גרים</strong> <small>[הוא הגורם]</small> וחובת הפרשת המעשר הוזכרה רק כציון מה הוא הנחשב לגמר מלאכה. ולכן, גם כשאין חלה חובת מעשר — עדיין יש כאן גמר מלאכה!
 <strong>אלא אמר רבינא: כרוך ותני</strong> <small>[צרף</small> את שתי הברייתות <small>ושנה]</small> אותן כאחת. כיצד? <strong>"דיש", מה דיש מיוחד</strong> — <strong>דבר שלא נגמר מלאכתו למעשר</strong> (בשאר גידולים) <strong>ולחלה</strong> (במיני דגן) <strong>ופועל אוכל בו, אף כל שלא נגמר מלאכתו למעשר ולחלה פועל אוכל בו.</strong> 
 <big>ב</big> <strong>איבעיא להו</strong> <small>[נשאלה להם]</small> ללומדים שאלה זו: <strong>פועל, מהו שיהבהב</strong> (יחרוך מעט) <strong>באור</strong> (באש) את הפירות או את המלילות שהוא אוכל בהן, כדי להשביח את טעמם? והשאלה היא: <strong>מי הוי</strong> <small>[האם הוא]</small> האם דינו <strong>כענבים ודבר אחר</strong> שאסור לפועל <strong>או לא?</strong> ומציעים, <strong>תא שמע</strong> <small>[בא</small> ו<small>שמע]</small> פתרון לשאלה זו ממה ששנינו בברייתא: <strong>רשאי בעל הבית להשקות פועלים יין כדי שלא יאכלו</strong> אחר כך <strong>ענבים הרבה</strong> מן הבציר, ומצד שני <strong>רשאין פועלין לטבל פיתם בציר</strong> מלוח <strong>כדי שיאכלו ענבים הרבה,</strong> משמע שמותר לפועל לעשות זאת!
## דף פט:
 <strong>לאכשורי גברא</strong> <small>[להכשיר</small> את <small>האיש]</small> לאכילה <strong>לא קמיבעיא לן</strong> <small>[נשאלה לנו]</small> שבוודאי מותר לאדם לעשות כדי להכין עצמו לאכול הרבה, <strong>כי קמיבעיא לן</strong> <small>[כאשר נשאלה לנו]</small> השאלה היה זה בענין <strong>לאכשורי פירא, מאי</strong> <small>[להכשיר</small> את <small>הפרי</small> לאכילה, <small>מהו].</small> ומציעים עוד: <strong>תא שמע,</strong> <small>[בא</small> ו<small>שמע]</small> פתרון לשאלה זו ממה ששנינו בברייתא: <strong>פועלין אוכלין ענבים בראשי אומניות שלהם,</strong> כלומר, בראשי השורות של הגפנים שבכרם ששם הענבים משובחים יותר, <strong>ובלבד שלא יהבהבו</strong> את הענבים <strong>באור!</strong>
 ודוחים: משם אין ראיה, <strong>התם</strong> <small>[שם]</small> אין האיסור משום ההבהוב באור אלא <strong>משום ביטול מלאכה,</strong> שהוא מבטל מזמן עבודתו עבור בעל הבית. <strong>כי קא מיבעיא לן</strong> <small>[כאשר נשאלה לנו]</small> השאלה הרי זה כשאין במעשה הפועל משום ביטול מלאכה, וכגון <strong>היכא דאיכא</strong> <small>[במקום שיש]</small> <strong>אשתו ובניו</strong> עמו, והם יכולים להבהב עבורו בלא שיתבטל ממלאכתו, ואז <strong>מאי</strong> <small>[מה]</small> הדין?
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: <strong>לא יהבהב</strong> הפועל בשעת עבודתו כתות של פירות <strong>באור ויאכל, ולא יכמור</strong> (יחמם באדמה) <strong>ויאכל, ולא יפריך</strong> (ישבור פירות) <strong>על גבי הסלע ויאכל, אבל מפריך</strong> הוא <strong>על יד על יד</strong> (מעט מעט) <strong>ואוכל.</strong> ודוחים: משם אין ראיה, <strong>התם</strong> <small>[שם]</small> הטעם הוא <strong>משום ביטול מלאכה.</strong> ומעירים: <strong>הכי נמי מסתברא</strong> <small>[כך גם כן מסתבר</small> לומר<small>].</small> <strong>דאי סלקא דעתך</strong> <small>[שאם עולה על דעתך]</small> לומר ש<strong>משום מתוקי פירא</strong> <small>[מיתוק הפרי]</small> אסור — בשבירת הפרי על גבי <strong>סלע מאי מתוקי פירא איכא</strong> <small>[מה מיתוק פרי יש בו]?</small> ומשיבים: זו איננה ראיה חותכת, <strong>אי אפשר,</strong> לא יתכן, <strong>ש</strong><strong>לא ממתיק פורתא</strong> <small>[מתמתק</small> בכך הפרי <small>מעט].</small>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>פועלין שהיו עודרים</strong> (קוטפים) <strong>בתאנים וגודרים</strong> (קוטפים) <strong>בתמרים ובוצרים בענבים ומוסקין בזיתים</strong> — <strong>הרי אלו אוכלים, ופטורים</strong> מן המעשר, <strong>שהתורה זיכתה להם</strong> לאכול. אבל <strong>בפיתם,</strong> כלומר, מעורב בפת <strong>לא יאכלו, אלא אם כן נטלו רשות מבעל הבית. ו</strong>כן <strong>לא יספות</strong> (יטבול) <strong>במלח ויאכל,</strong> ומשמע שמיתוק הפרי אסור!
  ודוחים:  <strong>מלח ודאי כענבים ודבר אחר דמי</strong> <small>[</small>הוא <small>נחשב],</small> שכיון שמוסיף דבר מה — אסור. אבל כשממתיקם באש, שאין בכך תוספת של דבר אחר, שמא מותר. והשאלה ששאלנו מתחילה לא נמצאה לה תשובה.
 <big>א</big> שנינו בברייתא ש<strong>לא יספות</strong> <small>[יטבול]</small> <strong>במלח ויאכל. ורמינהו</strong> <small>[ומטילים,</small> מראים סתירה<small>]</small> לדבר ממה ששנינו: <strong>השוכר את הפועל לעדר ולקשקש</strong> (לכסות את שרשי העץ המגולים) <strong>תחת הזיתים</strong> — <strong>הרי זה לא יאכל</strong> מן הזיתים, <strong>שכרו לבצור</strong> ענבים או <strong>שכרו למסוק</strong> זיתים או <strong>שכרו ללקט</strong> פירות אחרים — <strong>הרי זה אוכל ופטור</strong> ממעשר <strong>שהתורה זיכתה להן.</strong> ואם <strong>קצץ</strong> — קבע מראש עם בעל הבית שיאכל גם כשאינו זכאי מן התורה לכך, <strong>אחת ואחת</strong> — <strong>יאכל</strong> בלא הפרשת מעשר, <strong>שתים שתים</strong> — <strong>לא יאכל, וסופת</strong> <small>[וטובל]</small> <strong>במלח ויאכל.</strong>
 ונברר הלכה זו שסופת במלח ואוכל, <strong>אהייא</strong> <small>[על מה]</small> על איזה חלק של הברייתא נאמר; <strong>אילימא אסיפא</strong> <small>[אם תאמר על סופה]</small> כשהתנה עם בעל הבית — ואולם אז הדבר מיותר, <strong>כיון</strong> ש<strong>קצץ</strong> והתנה שאוכל, אם כן ב<strong>כל היכי דבעי ליכול</strong> <small>[אופן שרוצה</small> — <small>יאכל],</small> <strong>אלא לאו ארישא</strong> <small>[האם לא</small> מדובר <small>על ראשה]</small> של ברייתא, בפועל האוכל מדין תורה. ואם כן, הרי שהפועל סופת במלח בלא הפרשת מעשר!
 <strong>אמר אביי: לא קשיא</strong> <small>[אינו קשה]:</small> <strong>כאן</strong> שאסור — מדובר <strong>בארץ</strong> ישראל, <strong>כאן</strong> — <strong>בחוצה לארץ.</strong> וזהו טעם ההבדל: <strong>בארץ קבעא ספיתא</strong> <small>[קובעת הטבילה</small> במלח<small>]</small> שנחשב הדבר בכך כאכילת קבע, ומחייבת את הפירות למעשר. <strong>בחוצה לארץ לא קבעא ספיתא</strong> <small>[קובעת הטבילה].</small> <strong>אמר רבא: מי איכא מידי</strong> <small>[האם יש דבר]</small> ש<strong>בארץ קבעא ספיתא מדאורייתא</strong> <small>[קובעת הטבילה מן התורה]</small> <strong>ובחוצה לארץ לא קבעא ספיתא</strong> <small>[קובעת הטבילה]</small> <strong>ומותר</strong> אפילו <strong>לכתחילה?!</strong> לא יתכן שיהיה הבדל גדול כל כך בין המקומות, שהרי תקנות חכמים נעשו כעין דברי תורה.
 <strong>אלא אמר רבא,</strong> יש לדחות את דברי אביי ולתרץ בדרך אחרת: <strong>בין בארץ בין בחוצה לארץ,</strong> אם אוכל <strong>חדא</strong> <small>[אחת]</small> — <strong>לא קבעא ספיתא</strong> <small>[אין הטבילה קובעת]</small> שעדיין זו אכילת ארעי, ואולם <strong>תרתי</strong> <small>[שתים]</small> — <strong>קבעא ספיתא</strong> <small>[קובעת טבילה].</small> ואם <strong>קצץ</strong> שיאכל, <strong>בין ספת</strong> <small>[טבל]</small> <strong>ובין</strong> אם <strong>לא ספת</strong> <small>[טבל],</small> <strong>אחת אחת</strong> — <strong>אוכל, שתים שתים</strong> — <strong>לא יאכל. לא קצץ ולא ספת</strong> <small>[טבל]</small> — <strong>אוכל שתים שתים,</strong> ואם <strong>ספת</strong> <small>[טבל],</small> אם <strong>אחת אחת</strong> — <strong>אוכל,</strong> ואם <strong>שתים שתים</strong> — <strong>לא יאכל, ואף על גב</strong> <small>[אף על פי]</small> ש<strong>נטל רשות מבעל הבית</strong> לאכול אפילו שתים. והטעם הוא <strong>דאיטביל להו</strong> <small>[שנעשו להם</small> הפירות <small>טבל]</small> <strong>ל</strong>ענין <strong>מעשר, וקבעא ספיתא</strong> <small>[</small>משום <small>שקובעת</small> אותם ה<small>טבילה]</small> ואסור לפועל לאכול מהם בלא שהפריש מעשרות.
  ושואלים:  <strong>ותרתי דקבעא ספיתא מנא לן</strong> <small>[בשתים שקובעת</small> בהם <small>טבילה מנין לנו]?</small> <strong>אמר רב מתנא,</strong> ש<strong>אמר קרא</strong> <small>[הכתוב]:</small> <strong>"כי קבצם כעמיר גרנה"</strong> (מיכה ד, יב), שמכאן למדים שהמקבץ דברים יחד (ומיעוט של קבוצה הוא שנים יחד) הרי זה נחשב כמכניסם לגורן. וכיון שכך, אם גם טובלם במלח הרי זו אכילת קבע וחייבת.
 <big>ב</big> <strong>תנו רבנן</strong> <small>[שנו חכמים]:</small> <strong>פרות המרכסות בתבואה,</strong> שדשות בתבואה שכבר נידושה ונגמרה מלאכתה, אלא שדשים אותה שנית כדי להכין ממנה מאכל מיוחד,
## דף צ.
 <strong>והדשות בתרומה ומעשר</strong> שאסור לפרות לאכול מהם, <strong>אינו עובר משום "בל תחסום"</strong> כשחוסם אותן, <strong>אבל מפני מראית העין</strong> שהרי אין הרואים יודעים שעושה בהיתר — <strong>מביא בול</strong> (חתיכה) <strong>מאותו המין</strong> שדשה בו <strong>ותולה לה בטרסקלין</strong> (בסל) <strong>שבפיה, ר' שמעון בן יוחאי אומר:</strong> אינו צריך להביא מאותו מין דווקא, אלא <strong>מביא כרשינים ותולה לה, שהכרשינים יפות לה מן הכל.</strong>
 <strong>ורמינהי</strong> <small>[ומטילים,</small> מראים סתירה<small>]</small> ממה ששנינו: החוסם <strong>פרות המרכסות בתבואה</strong> — <strong>אינו עובר משום "בל תחסום", ו</strong>החוסם את הפרות <strong>הדשות בתרומה ומעשר</strong> — <strong>עובר משום "בל תחסום", וגוי הדש בפרתו של ישראל</strong> — <strong>אינו עובר משום "בל תחסום"</strong> אבל <strong>ישראל הדש בפרתו של גוי</strong> — <strong>עובר משום "בל תחסום"</strong> שהכל תלוי בעושה, ולא בצער הפרה ולא בבעלות עליה. אם כן, <strong>קשיא</strong> <small>[קשה]</small> מדין <strong>תרומה</strong> על דין <strong>תרומה,</strong> וכן <strong>קשיא</strong> <small>[קשה]</small> מדין <strong>מעשר</strong> על דין <strong>מעשר!</strong>
 ומסבירים: <strong>בשלמא</strong> <small>[נניח]</small> מדין <strong>תרומה</strong> על דין <strong>תרומה לא קשיא</strong> <small>[אינו קשה]</small> — <strong>כאן</strong> ששנינו שאינו מאכיל אותה הרי זה מדובר <strong>בתרומה</strong> ממש, <strong>כאן</strong> ששנינו שמותר להאכילה הרי זה <strong>בגידולי תרומה</strong> שאיסורם רק מדברי סופרים. <strong>אלא</strong> מדין <strong>מעשר</strong> על דין <strong>מעשר קשיא</strong> <small>[קשה]!</small>
 <strong>וכי תימא</strong> <small>[ואם תאמר]</small> שמדין <strong>מעשר</strong> על דין <strong>מעשר נמי לא קשיא</strong> <small>[גם כן אינו קשה];</small> כי <strong>כאן</strong> — <strong>במעשר, כאן</strong> — <strong>בגידולי מעשר,</strong> אולם תירוץ זה אינו אפשרי: <strong>בשלמא</strong> <small>[נניח]</small> <strong>גידולי תרומה</strong> הלא דינם לפחות מדברי סופרים <strong>כ</strong><strong>תרומה,</strong> ואולם <strong>גידולי מעשר</strong> הלא <strong>חולין נינהו</strong> <small>[הם].</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>גידולי טבל וגידולי מעשר שני</strong> — <strong>חולין</strong> הן!
 <strong>אלא</strong> יש לתרץ אחרת: <strong>לא קשיא</strong> <small>[אינו קשה];</small> <strong>הא</strong> <small>[זה]</small> ששנינו שהחוסם את השור בשעה שדש תבואת מעשר עובר ב"לא תחסום" — הרי זה כשהוא דש <strong>במעשר ראשון</strong> שנחשב כדישו שלו, <strong>הא</strong> <small>[זה]</small> ששנינו שאינו עובר — הרי זה בדש <strong>במעשר שני</strong> שהוא ממון גבוה. <strong>ואיבעית אימא</strong> <small>[ואם תרצה אמור]</small> ותרץ כך: <strong>הא והא</strong> <small>[זה וזה]</small> מדובר <strong>במעשר שני, ולא קשיא</strong> <small>[אינו קשה];</small> <strong>הא</strong> <small>[זו]</small> — הברייתא האוסרת כשיטת <strong>ר' מאיר</strong> היא, <strong>הא</strong> <small>[זו]</small> המתירה — כשיטת <strong>ר' יהודה</strong> היא.
 ומסבירים: <strong>הא</strong> <small>[זו]</small> כשיטת <strong>ר' מאיר,</strong> ש<strong>אמר: מעשר שני ממון גבוה</strong> (של הקדוש ברוך הוא) <strong>הוא,</strong> ולבעלים יש כאן רק זכות אכילה, וכיון שכך אסור שתאכל ממנו הפרה, <strong>הא</strong> <small>[זו]</small> כ<strong>ר' יהודה,</strong> ש<strong>אמר: מעשר שני ממון הדיוט הוא.</strong>
 ושואלים: <strong>היכי דמי</strong> <small>[כיצד הוא בדיוק],</small> כיצד יכול להיות דבר כזה שהפרה תדוש במעשר? שהרי בדרך כלל הפרשת המעשר היא לאחר דישה ועשיית כרי של גרעינים! ומשיבים: <strong>כגון שהקדימו בשבלין,</strong> שהלוי הקדים את הכהן, שלא כדרך הרגילה, ולקח מעשר בעודו בשבלים.
  ושואלים: ולשיטת  <strong>ר' יהודה</strong> שאמרנו שמדובר במעשר שני, בכל זאת כיצד מותר לאכול מן המעשר לפני שנכנס לירושלים? <strong>הא בעי</strong> <small>[הרי צריך]</small> להכניסו בתוך ה<strong>חומה</strong> של ירושלים! ומשיבים: <strong>כגון שדש לפנים מחומת בית פאגי</strong> שהיא החומה החיצונית של ירושלים, והיה בה גם פרוור כפרי למחצה.
 <strong>איבעית אימא</strong> <small>[אם תרצה אמור]</small> תירוץ לסתירה הראשונה: <strong>לא קשיא</strong> <small>[אינו קשה];</small> <strong>כאן</strong> — <strong>במעשר ודאי</strong> אסור לפרה לאכול, <strong>כאן</strong> — <strong>במעשר דמאי</strong> שאינו אלא מתקנת חכמים. ומעירים: <strong>השתא דאתית להכי</strong> <small>[עכשיו שהגעת לכאן]</small> ותירצת שמדובר בדמאי, אם כן מדין <strong>תרומה</strong> על דין <strong>תרומה נמי לא קשיא</strong> <small>[גם כן אינו קשה],</small> ואפשר לתרץ כך: <strong>כאן</strong> — <strong>בתרומת ודאי, כאן</strong> — <strong>בתרומת דמאי.</strong>
 ושואלים: <strong>בשלמא</strong> <small>[נניח]</small> <strong>מעשר דמאי</strong> — <strong>איכא</strong> <small>[יש]</small> שהרי תיקנו חכמים להפריש מעשר מן הדמאי, <strong>אלא תרומת דמאי מי איכא</strong> <small>[האם יש]?</small> <strong>והתניא</strong> <small>[והרי שנינו</small> בברייתא<small>]:</small> <strong>אף הוא</strong> יוחנן כהן גדול <strong>ביטל את הוידוי</strong> שמתוודים בשעת ביעור מעשרות ששוב לא נהגו בו הכל כראוי <strong>וגזר על הדמאי</strong> שיפרישו מעשר מתבואה של עם הארץ — <strong>לפי ששלח בכל גבול ישראל וראה שלא היו מפרישין אלא תרומה גדולה בלבד</strong> ולא מעשר. אם כן, ברור שלענין תרומה גדולה לא נחשדו ישראל כלל וממילא אין דמאי בכך!
 <strong>אלא</strong> יש לתרץ באופן שונה במקצת ולומר כי <strong>לא קשיא</strong> <small>[אינו קשה];</small> <strong>כאן</strong> — <strong>בתרומת מעשר</strong> שמפריש הלוי תרומה ממעשר של <strong>ודאי, כאן</strong> — <strong>בתרומת מעשר</strong> של <strong>דמאי.</strong> 
 <big>א</big> <strong>בעו מיניה</strong> <small>[שאלו אותו]</small> <strong>מרב ששת: היתה</strong> הבהמה <strong>אוכלת</strong> מן הדבר שדשה בו <strong>ומתרזת</strong> (משלשלת), <strong>מהו</strong> הדין? וצדדי השאלה, האם הטעם הוא <strong>משום דמעלי לה הוא</strong> <small>[שטוב הדבר</small> לפרה<small>]</small> שתאכל, <strong>והא לא מעלי</strong> <small>[וזה</small> הלא <small>אינו טוב]</small> <strong>לה,</strong> ולכן יש לחסום אותה כדי שלא תינזק. <strong>או דלמא דחזיא ומצטערא, והא חזיא ומצטערא</strong> <small>[שמא</small> מפני <small>ש</small>היא <small>רואה ומצטערת</small> כשאינה יכולה לאכול, <small>והרי זו רואה ומצטערת]?</small>
 <strong>אמר להו</strong> <small>[להם]</small> <strong>רב ששת:</strong> כבר <strong>תניתוה</strong> <small>[שניתם אותה]</small> את הברייתא שיש בה תשובה לדבר, שהרי שנינו: <strong>ר' שמעון בן יוחי אומר: מביא כרשינים ותולה לה, שהכרשינים יפות לה מן הכל. שמע מינה</strong> <small>[למד מכאן]</small> שהטעם <strong>משום דמעלי</strong> <small>[שטוב]</small> <strong>לה הוא.</strong> ומסכמים: אכן <strong>שמע מינה</strong> <small>[למד ממנה].</small> 
 <big>ב</big> <strong>איבעיא להו</strong> <small>[נשאלה להם]</small> ללומדים שאלה זו: <strong>מהו שיאמר אדם לגוי "חסום פרתי ודוש בה"? מי אמרינן</strong> <small>[האם אנחנו אומרים]:</small> <strong>כי אמרינן</strong> <small>[כאשר אומרים אנחנו]</small> בהלכה את הכלל ש<strong>אמירה לגוי שבות,</strong> שאם אומר לגוי לעשות בשבילו מלאכה בשבת עובר משום איסור שביתה — <strong>הני מילי</strong> <small>[דברים אלה]</small> אמורים <strong>לענין שבת,</strong> שעשיית מלאכה בה היא <strong>איסור</strong> שהעובר עליו נדון ב<strong>סקילה, אבל חסימה</strong> שהיא עצמה אינה אלא <strong>איסור לאו</strong> (לא תעשה) שהעובר עליו דינו במלקות — <strong>לא,</strong> אין איסור באמירה לגוי לעשות עבורו, <strong>או דלמא לא שנא</strong> <small>[שמא אינו שונה]?</small>
 ומציעים: <strong>תא שמע</strong> <small>[בא</small> ו<small>שמע]</small> ראיה מן הברייתא שהבאנו: <strong>גוי הדש בפרתו של ישראל</strong> — <strong>אינו עובר משום "בל תחסום".</strong> ונדייק מן הלשון: <strong>מעבר</strong> <small>[לעבור]</small> <strong>הוא</strong> ש<strong>לא עבר</strong> <small>[עובר],</small> <strong>הא איסורא</strong> <small>[אבל איסור]</small> — <strong>איכא</strong> <small>[יש כאן].</small> ודוחים: אין זו הוכחה, <strong>בדין</strong> (מן הדין) <strong>הוא דאיסורא נמי ליכא</strong> <small>[שאיסור גם כן אין</small> בכך<small>],</small> <strong>ו</strong>אולם, <strong>איידי דתנא סיפא</strong> <small>[על ידי,</small> מפני, <small>ששנה בסוף]</small> <strong>ישראל הדש בפרתו של גוי עובר, תנא רישא</strong> <small>[שנה בראש]</small> בסגנון דומה: <strong>אינו עובר,</strong> ואין לדקדק מן הלשון.
  ומציעים עוד, <strong>תא שמע</strong> <small>[בוא</small> ו<small>שמע]</small> פתרון לדבר מזה ש<strong>שלחו ליה לאבוה</strong> <small>[לו לאביו]</small> של <strong>שמואל</strong> שאלה הלכתית זו: <strong>הלין תורי</strong> <small>[שוורים אלו]</small> 
## דף צ:
 <strong>דגנבין ארמאי ומגנחין יתהון</strong> <small>[שגונבים הגויים ומסרסים אותם],</small> שהיו הגויים יודעים שליהודים אסור לסרס בעלי חיים, והיו ידידיו הגויים של אדם גונבים ממנו כביכול את בהמתו ומסרסים אותה, ומחזירים אותה לו. שכן קל יותר לעבוד בבעלי חיים שסורסו. <strong>מהו</strong> הדין בענין זה? <strong>שלח להו</strong> <small>[להם]</small> בתשובה: <strong>הערמה אתעביד בהו</strong> <small>[נעשתה בהם],</small> <strong>אערימו עלייהו ויזדבנון</strong> <small>[הערימו עליהם</small> כעונש <small>וימכרו],</small> משמע שמעשה האסור לישראל אסור שייעשה אף על ידי גוי לצורך הישראל, שהרי קנסו שלא יהנו ישראל מדבר זה.
 <strong>אמר רב פפא:</strong> מכאן אין ראיה גמורה <strong>בני מערבא</strong> <small>[ארץ ישראל]</small> ששאלו דבר זה <strong>סברי לה</strong> <small>[סבורים הם]</small> <strong>כ</strong>שיטת <strong>ר' חידקא,</strong> ש<strong>אמר: בני נח מצווין על הסירוס,</strong> שאף להם אסור הדבר, <strong>ו</strong>אם כן <strong>קא עברי</strong> <small>[נמצא שעוברים]</small> היהודים הגורמים להם לעשות זאת <strong>משום "ולפני עור לא תתן מכשל"</strong> (ויקרא יט, יד).
 <strong>סבר</strong> <small>[חשב]</small> <strong>רבא למימר</strong> <small>[לומר]</small> שאותן בהמות מסורסות לא די שלא ישתמשו בהן הבעלים אלא אף <strong>ימכרו לשחיטה,</strong> כדי שלא יהנו כלל מהשבחת הערך שנעשתה בעבירה. <strong>אמר ליה</strong> <small>[לו]</small> <strong>אביי: דיין שקנסת עליהם מכירה.</strong>
 באותו ענין מעירים: <strong>פשיטא</strong> <small>[פשוט,</small> מובן מאליו<small>]</small> שאם מוכר את הבהמה המסורסת ל<strong>בנו גדול</strong> — <strong>כי</strong> <small>[כמו]</small> אדם <strong>אחר דמי</strong> <small>[</small>הוא <small>נחשב]</small> ואין צורך למכרו לזר דווקא. ואולם <strong>בנו קטן מאי</strong> <small>[מה</small> הדין<small>]?</small> <strong>רב אחי אסר, ורב אשי שרי</strong> <small>[התיר].</small> <strong>מרימר ומר זוטרא, ואמרי לה הנהו תרי חסידי</strong> <small>[ויש אומרים אותם שני חסידים]</small> שלא נתפרש שמם, <strong>מחלפי אהדדי</strong> <small>[היו מחליפים זה עם זה]</small> שוורים שכאלה.
 <big>א</big> <strong>בעי</strong> <small>[שאל]</small> <strong>רמי בר חמא: הושיב לה</strong> לבהמה הדשה <strong>קוץ בפיה, מהו</strong> הדין? ותוהים: <strong>הושיב לה</strong> — הלא <strong>חסימה מעלייתא</strong> <small>[מעולה,</small> גמורה<small>]</small> <strong>היא!</strong> <strong>אלא</strong> כך יש לשאול: <strong>ישב לה קוץ בפיה</strong> מעצמו ולא הוציאו <strong>מהו?</strong>
 ושאלה דומה: <strong>הרביץ לה ארי מבחוץ</strong> שתיבהל הבהמה ולא תאכל, <strong>מהו</strong> הדין? ואף כאן תוהים: <strong>הרביץ לה?!</strong> הלא <strong>חסימה מעלייתא</strong> <small>[מעולה,</small> גמורה<small>]</small> <strong>היא!</strong> <strong>אלא</strong> כך יש לשאול: <strong>רבץ לה ארי</strong> מעצמו <strong>מבחוץ מהו</strong> הדין? וכן אם <strong>העמיד בנה מבחוץ</strong> והיא רוצה לצאת אליו, ולכן אינה אוכלת, <strong>מהו?</strong> או אם <strong>היתה צמאה למים מהו? פרס לה קטבליא</strong> (שמיכת עור) <strong>על גבי דישה</strong> שאינה רואה את מה שהיא דשה, <strong>מהו</strong> הדין בכל אלה?
  ומעירים, <strong>פשוט מהא חדא</strong> <small>[פטור מזו</small> שאלה <small>אחת],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>רשאי בעל</strong> ה<strong>פרה</strong> המשכיר פרתו לאחר לדוש <strong>להרעיב</strong> את <strong>פרתו כדי שתאכל מן הדישה הרבה, ורשאי בעל הבית להתיר פקיע עמיר</strong> (קש) <strong>לפני הבהמה כדי שלא תאכל מן הדישה הרבה,</strong> והרי זה כפורס כיסוי על הדישה, והרי ששנינו שהדבר מותר!
  ודוחים: משם אין ראיה, שכן  <strong>שאני התם דקא אכלה</strong> <small>[שונה שם שהיא אוכלת]</small> על כל פנים דבר מה ולכן הותר הדבר, ואין איפוא ראיה לפורס כיסוי שהיא מניעה מוחלטת. <strong>איבעית אימא</strong> <small>[אם תרצה אמור]</small> והסבר את הברייתא כך: <strong>רשאי בעל הבית להתיר פקיע עמיר לפני בהמה מעיקרא</strong> <small>[מתחילה]</small> קודם הדישה <strong>כדי שלא תאכל הרבה מן הדישה.</strong> 
 <big>ב</big> <strong>בעא מיניה</strong> <small>[שאל אותו]</small> <strong>ר' יונתן מר' סימאי: חסמה מבחוץ</strong> לפני שהיא נכנסת לדוש <strong>מהו</strong> הדין? וצדדי השאלה: <strong>"שור בדישו" אמר רחמנא</strong> <small>[אמרה תורה]</small> (דברים כה,ד) <strong>והא לאו</strong> <small>[וזה לא]</small> <strong>בדישו הוא</strong> שכן נעשה מעשה החסימה מחוץ לדישו, <strong>או דלמא</strong> <small>[שמא]</small> יש להבין שמשמעות הכתוב היא <strong>לא תדוש בחסימה אמר רחמנא</strong> <small>[אמרה תורה]?</small>
 <strong>אמר ליה</strong> <small>[לו]</small> ר' סימאי: <strong>מבית אביך אתה למד,</strong> כלומר, שאתה יכול ללימוד הלכה זו מהלכות הכהנים, שאף אתה אחד מהם. שנאמר: <strong>"יין ושכר אל תשת אתה ובניך אתך בבואכם</strong> אל אהל מועד<strong>"</strong> (ויקרא י, ט), שאם נפרש בדיוק כלשון הכתובים, אם כן <strong>בבואכם הוא</strong> ש<strong>אסור, הא מישתא ומיעל שרי</strong> <small>[הרי לשתות</small> יין <small>ולהיכנס מותר].</small>
 וזה בלתי אפשרי, שהרי באותו ענין <strong>"ולהבדיל בין הקדש ובין החל"</strong> (שם י) <strong>אמר רחמנא</strong> <small>[אמרה תורה],</small> ומשמעו — שיהא הכהן מסוגל להבחין בין הדברים בבואו לקודש. <strong>אלא, מה התם</strong> <small>[מה שם]</small> באיסור יין במקדש — הכוונה היא: <strong>בשעת ביאה לא תהא שכרות,</strong> בין ששותה בפנים או בחוץ, <strong>הכא נמי</strong> <small>[כאן גם כן]</small> הכוונה: <strong>בשעת דישה לא תהא חסימה.</strong> 
 <big>ג</big> <strong>תנו רבנן: החוסם את הפרה</strong> שלא הוא אלא חבירו דש בה, וכן <strong>המזווג בכלאים,</strong> שרותם כלאים, כגון שור וחמור, באותה עגלה ולא הוא המנהיג — <strong>פטור, ואינו לוקה אלא</strong> ה<strong>דש</strong> בבהמה החסומה עצמה, או ה<strong>מנהיג</strong> בכלאים עצמו <strong>בלבד.</strong>
 <strong>איתמר</strong> <small>[נאמר]</small> שנחלקו אמוראים בשאלה אם <strong>חסמה בקול,</strong> שלא עשה מעשה חסימה, אלא כשהיתה אוכלת היה גוער בה, וכן אם <strong>הנהיגה</strong> בכלאים <strong>בקול,</strong> בלי לעשות בה מעשה, מה הדין? <strong>ר' יוחנן אמר: חייב, ריש לקיש אמר: פטור.</strong> ומסבירים את טעמיהם, <strong>ר' יוחנן אמר: חייב,</strong> שלדעתו <strong>עקימת פיו</strong> בשעת דיבור <strong>הויא</strong> <small>[הרי היא]</small> <strong>מעשה,</strong> ואף שהוא מעשה קטן — מכל מקום מעשה הוא. <strong>ריש לקיש אמר: פטור, קלא לא הוי</strong> <small>[קול איננו</small> נחשב<small>]</small> <strong>מעשה.</strong>
 <strong>איתיביה</strong> <small>[הקשה לו]</small> <strong>ר' יוחנן לריש לקיש:</strong>
## דף צא.
 <strong>לא שאדם רשאי להמיר, אלא שאם המיר</strong> — <strong>מומר,</strong> שחלה התמורה על בהמת החולין, <strong>וסופג את הארבעים,</strong> שלוקה מלקות מן התורה. ומכאן שדיבור בלבד, אף בלא מעשה – נחשב, וחייב עליו! <strong>אמר ליה</strong> <small>[לו]</small> ריש לקיש: <strong>הא מני</strong> <small>[</small>משנה <small>זו</small> כשיטת <small>מי היא]</small> — כשיטת <strong>ר' יהודה היא,</strong> ש<strong>אמר: לאו שאין בו מעשה</strong> — <strong>לוקים עליו.</strong> ואילו אנו דנים לשיטת חכמים, שאין נענשים על עבירה אלא אם כן עשה בה מעשה ממש.
  ושואלים:  <strong>ומי מצית מוקמת לה</strong> <small>[האם יכול אתה להעמיד,</small> להסביר, <small>אותה],</small> את המשנה הזאת <strong>כ</strong>שיטת <strong>ר' יהודה? והא קתני רישא</strong> <small>[והרי שנינו בראשה]:</small> <strong>הכל ממירין, אחד האנשים ואחד הנשים, והוינן</strong> <small>[היינו עוסקים,</small> מתקשים<small>]</small> <strong>בה:</strong> לשון <strong>"הכל"</strong> ששנינו <strong>לאתויי מאי</strong> <small>[להביא</small> את <small>מה],</small> מה באה לשון זו להוסיף? ותירצנו: <strong>לאתויי</strong> <small>[להביא]</small> <strong>יורש</strong> שאף הוא ממיר קרבן שירש, <strong>ו</strong>ש<strong>לא כ</strong>שיטת <strong>ר' יהודה,</strong>
 <strong>דאי</strong> <small>[שאם]</small> תאמר שהיא כשיטת <strong>ר' יהודה</strong> — <strong>האמר</strong> <small>[הרי אמר]:</small> <strong>יורש אינו ממיר, יורש אינו סומך!</strong> את הקושי הזה דוחים: מכאן אין הוכחה גמורה, כי אפשר לומר: <strong>האי תנא סבר לה כוותיה בחדא, ופליג עליה בחדא</strong> <small>[תנא זה</small> של מסכת תמורה <small>סבר כמותו ב</small>דבר <small>אחד וחלק עליו באחד].</small> 
 <big>א</big> <strong>תנו רבנן</strong> <small>[שנו חכמים]:</small> <strong>החוסם את הפרה ודש בה – לוקה,</strong> ונוסף לכך <strong>משלם</strong> לבעל הפרה <strong>ארבעה קבין לפרה</strong> שזה שיעור אכילתה הרגיל בזמן דישה, <strong>ושלשה קבין לחמור.</strong> ושואלים: <strong>והא</strong> <small>[והרי]</small> כלל הוא בדיני עונשים שעבריין <strong>אינו לוקה ו</strong>גם <strong>מת</strong> (נענש בעונש מוות), <strong>ו</strong>כן <strong>אינו לוקה ומשלם,</strong> אלא מענישים עבריין רק בעונש אחד בלבד. <strong>אמר אביי: הא מני</strong> <small>[זו</small> כשיטת <small>מי היא]</small> — כשיטת <strong>ר' מאיר היא,</strong> ש<strong>אמר</strong> בכלל: <strong>לוקה ומשלם.</strong>
 <strong>רבא אמר</strong> שיש מקום לחלק, שהרי האיסור הוא בינו ובין המקום ומשום כך לוקה, ואילו את ההפסד שגרם לבעל הפרה צריך הוא לשלם לו. וכשם שיש הלכה בענין אתנן זונה שאסור להשתמש בו לצרכי קרבנות ואמרו כל <strong>אתנן אסרה תורה, ואפילו בא על אמו</strong> ונתן לה אתנן זה הריהו באיסור זה. ואם כן, אף שוודאי אין האיש מתחייב לשלם בבית דין, שהרי הוא חייב מיתה משום שעבר בביאה על אמו, מכל מקום יש לו התחייבות מסויימת לתת, ולכן חל האיסור עליו.
 <strong>רב פפא אמר</strong> שאפשר לתרץ באופן אחר: <strong>משעת משיכה</strong> שמשך את הפרה כששכרה לדוש אצלו <strong>איחייב</strong> <small>[התחייב]</small> <strong>לה במזונותיה</strong> שתאכל בשעת דישה, <strong>ומילקא</strong> <small>[וללקות]</small> הוא <strong>לא לקי</strong> <small>[לוקה]</small> <strong>עד שעת חסימה</strong> ממש. וכיון שכך, נמצא שהתחייב בתשלום ממון קודם חיוב במלקות, שיש כאן שני חיובים שונים.
 <big>ב</big> אגב הדיון בהלכות אלה, <strong>אמר רב פפא: הני מילי בעו מינאי דבי</strong> <small>[דברים אלה שאלו ממני,</small> אותי בני <small>ביתו]</small> של <strong>רב פפא בר אבא, ופשטי להו לאיסורא</strong> <small>[ופתרתי,</small> עניתי, <small>להם לאיסור]</small> בשניהם, <strong>חדא כהלכתא וחדא דלאו כהלכתא</strong> <small>[אחד</small> לפי <small>ההלכה, ואחד שלא כהלכה].</small>
 <strong>בעו מינאי</strong> <small>[שאלו אותי]:</small> <strong>מהו</strong> הדין בענין <strong>ללוש את העיסה</strong> של בצק <strong>בחלב? ופשטי להו לאיסורא כהלכתא</strong> <small>[ופתרתי להם לאיסור כהלכה],</small> שכן שנויה ברייתא: <strong>אין לשין את העיסה בחלב</strong> שמא יבוא לאכול מן הפת עם בשר, <strong>ואם לש</strong> — <strong>כל הפת כולה אסורה, מפני הרגל עבירה. כיוצא בו אין טשין</strong> (מורחים) <strong>את התנור באליה</strong> (בשומן מאליית הכבש), <strong>ואם טש</strong> — <strong>כל הפת כולה אסורה</strong> מחשש שמא יאכל אותה עם חלב, <strong>עד שיסיק את התנור</strong> בלי פת למשך זמן מסוים ותישרף המשיחה הזו.
 <strong>ואידך בעו מינאי</strong> <small>[ו</small>שאלה <small>אחרת שאלו ממני,</small> אותי<small>]:</small> <strong>מהו</strong> הדין בענין <strong>להכניס</strong> בעלי חיים זכר ונקבה <strong>מין ושאינו מינו לדיר</strong> יחד, שהרי קיים חשש שמא יזדווגו, האם יש לחשוש משום איסור כלאיים, <strong>ופשטי להו לאיסורא דלאו כהלכתא</strong> <small>[ופתרתי להם לאיסור שלא</small> על פי <small>ההלכה],</small> ש
 <strong>אמר שמואל: ובמנאפים</strong> מעידים עליהם העדים שנאפו זה עם זה <strong>עד שיראו</strong> אותם שנוהגים הם <strong>כדרך המנאפים,</strong> ואינם צריכים לראות את פרטי הפרטים של מעשה הביאה. אבל אם הרביע <strong>בכלאים</strong> אין מענישים <strong>עד</strong> שיעידו עליו <strong>שיכניס</strong> אבר הזכר לנקבה <strong>כמכחול בשפופרת.</strong> ואם כן, מובן מכאן שאין איסור בכלאים אלא במעשה גמור של הרבעה ביד, ואינו אסור כשרק היו יחד בדיר.
 <strong>מתיב</strong> <small>[מקשה]</small> על כך <strong>רב אחדבוי בר אמי,</strong> ממה ששנינו: <strong>אילו נאמר</strong> רק <strong>"בהמתך לא תרביע"</strong> (ויקרא יט, יט) <strong>הייתי אומר</strong> שבכלל אסור לאדם לסייע בזיווג בעלי חיים, ולכן <strong>לא יאחוז אדם הבהמה בשעה שעולה עליה זכר,</strong> ועל כן <strong>תלמוד לומר: "כלאים"</strong> (שם), שרק בכלאים אסור הדבר ולא בבעלי חיים מאותו מין.
  על כל פנים <strong>לאו</strong> <small>[האם לא]</small> תלמד <strong>מכלל</strong> הדברים שב<strong>כלאים אחיזה נמי</strong> <small>[גם כן]</small> <strong>לא</strong> יעשה? ואם כן משמע שבכלאים אסורה לא רק הפעולה הממשית של זיווג בעלי החיים, אלא גם סיוע לכך (כאחיזה). ואם כן, הכנסה לדיר אחד אסורה מעיקר הדין! ודוחים: לא, <strong>מאי</strong> <small>[מה</small> פירוש<small>]</small> המושג <strong>"אחיזה"</strong> האמור בברייתא זו — הכוונה היא <strong>הכנסה</strong> ממש של האבר, <strong>ואמאי קרי</strong> <small>[ומדוע קורה]</small> <strong>לה "אחיזה"</strong> — <strong>לישנא מעליא</strong> <small>[בלשון מעולה,</small> נקיה<small>]</small> נקט, שאינו רוצה לומר במפורש.
 <strong>אמר רב יהודה: מין במינו</strong> כשרוצה לזווג אותם זכר ונקבה בהיתר, <strong>מותר להכניס כמכחול בשפופרת, ואפילו משום פריצותא ליכא</strong> <small>[פריצות</small> וחשש להרהור <small>אין כאן].</small> <strong>מאי טעמא</strong> <small>[מה טעם]</small> הדבר — <strong>בעבידתיה טריד</strong> <small>[בעבודתו</small> הוא <small>טרוד]</small> ואינו בא לידי הרהור פריצות. <strong>מתיב</strong> <small>[מקשה]</small> על כך <strong>רב אחדבוי בר אמי:</strong>
## דף צא:
 <strong>אלו נאמר</strong> סתם <strong>"בהמתך לא תרביע" הייתי אומר: לא יאחוז אדם את הבהמה כדי שיעלה עליה זכר,</strong> ועל כן <strong>תלמוד לומר: "כלאים".</strong> ומכאן נלמד: <strong>כלאים הוא</strong> ש<strong>אסור,</strong> <strong>הא</strong> <small>[הרי]</small> <strong>מין במינו</strong> — <strong>שרי</strong> <small>[מותר].</small>
 <strong>ו</strong>אולם <strong>מין במינו נמי</strong> <small>[גם כן]</small> <strong>אחיזה</strong> — <strong>אין</strong> <small>[כן]</small> מותרת, <strong>הכנסה</strong> ממש — <strong>לא!</strong> ודוחים: <strong>מאי</strong> <small>[מה פירוש]</small> <strong>"אחיזה"</strong> כאן — <strong>הכנסה, ואמאי קרי ליה</strong> <small>[ומדוע קורא לה]</small> <strong>"אחיזה"</strong> — משום <strong>לישנא מעליא</strong> <small>[לשון, מעולה,</small> נקיה<small>].</small>
 <strong>אמר רב אשי: הא מילתא בעו מינאי דבי</strong> <small>[דבר זה שאלו ממני,</small> אותי בני <small>ביתו]</small> של <strong>רב נחמיה ריש גלותא</strong> <small>[ראש הגולה]:</small> <strong>מהו</strong> הדין בענין <strong>להכניס מין ומינו ושאינו מינו</strong> יחד <strong>לדיר?</strong> האם נאמר <strong>כיון דאיכא מיניה</strong> <small>[שיש</small> בן <small>מינו]</small> — <strong>בתר מיניה גריר</strong> <small>[אחרי</small> בן <small>מינו</small> הוא <small>נגרר]</small> ואין לחשוש כלל לכלאים. <strong>או דלמא</strong> <small>[שמא]</small> <strong>אפילו הכי</strong> <small>[כך]</small> — <strong>לא</strong> יעשה, שמא בכל זאת יבוא לרביעה? <strong>ופשטי להו לאיסורא</strong> <small>[ופתרתי להם</small> את השאלה <small>לאיסור]</small> ש<strong>לא כהלכתא</strong> <small>[על פי ההלכה],</small> <strong>משום פריצותא דעבדי</strong> <small>[פריצותם של העבדים],</small> שאם יתירו להם יבואו להרביע כלאים בכוונה, ויאמר שמאליו נהיה הדבר.
 <big>א משנה</big> <strong>היה</strong> הפועל <strong>עושה</strong> מלאכה <strong>בידיו אבל לא ברגליו,</strong> או שהיה עושה <strong>ברגליו אבל לא בידיו</strong> (כעין דריכת ענבים בגת), ו<strong>אפילו בכתיפו</strong> לבד — <strong>הרי זה אוכל</strong> מפירות השדה שעוסק בהם. <strong>ר' יוסי בר' יהודה אומר:</strong> לא יאכל <strong>עד שיעשה בידיו וברגליו.</strong> 
 <big>ב גמרא</big> שואלים: <strong>מאי טעמא</strong> <small>[מה הטעם]</small> של חכמים בכך שלדעתם די בעשיית הפועל בידיו או רגליו בלבד? ומשיבים, שנאמר: <strong>"כי תבא בכרם רעך"</strong> (דברים כג, כה) שלא פירט הכתוב בכך, וממילא הכוונה היא: <strong>בכל מאי דעביד</strong> <small>[מה ש</small>הוא <small>עושה].</small>
 שנינו במשנה ש<strong>ר' יוסי בר' יהודה אומר</strong> שאין הפועל אוכל <strong>עד שיעשה בידיו וברגליו.</strong> ושאלו: <strong>מאי טעמא</strong> <small>[מה הטעם]</small> של <strong>ר' יוסי בר' יהודה?</strong> ומסבירים: <strong>כי</strong> <small>[כמו]</small> <strong>שור</strong> בדישו, <strong>מה שור עד שיעשה בידיו וברגליו</strong> שהרי דש הוא בכל ארבע רגליו — <strong>אף פועל עד שיעשה בידיו וברגליו.</strong>
 באותו ענין <strong>בעי</strong> <small>[שאל]</small> <strong>רבה בר רב הונא: דש באווזין ותרנגולים</strong> ולא בבהמה, <strong>ל</strong>שיטת <strong>ר' יוסי בר' יהודה מהו</strong> הדין? וצדדי השאלה: האם דישה <strong>בכל כחו בעינן</strong> <small>[צריכים אנו],</small> ומטעם זה אמר שצריך לדוש בידיו וברגליו — <strong>והא איכא</strong> <small>[והרי יש כאן],</small> שהרי עופות אלה דשים בכל כחם, <strong>או דלמא</strong> <small>[שמא]</small> <strong>בידיו וברגליו</strong> דווקא <strong>בעינן</strong> <small>[צריכים אנו],</small> <strong>והא ליכא</strong> <small>[והרי אינו].</small> לשאלה זו לא נמצאה תשובה, ולכן <strong>תיקו</strong> <small>[תעמוד]</small> במקומה.
 <strong>אמר רב נחמן אמר רבה בר אבוה: פועלים</strong> העובדים בכרם, <strong>עד שלא הילכו</strong> (הלכו) <strong>שתי וערב בגת</strong> שהיא תחילת מלאכת עשיית היין — <strong>אוכלין ענבים,</strong> שהרי מלאכתם בענבים, אבל עדיין <strong>אין שותין יין</strong> — לפי שאין עדיין יין מפרי מלאכתם. <strong>משהילכו שתי וערב בגת</strong> נמצא שעבודתם היא גם ביין, ולכן <strong>אוכלין ענבים ושותין יין.</strong> 
 <big>ג משנה</big> <strong>היה</strong> הפועל <strong>עושה</strong> מלאכה <strong>בתאנים</strong> — <strong>לא יאכל בענבים</strong>, עושה מלאכה <strong>בענבים</strong> — <strong>לא יאכל בתאנים,</strong> שאינו אוכל אלא ממין שעובד בו. <strong>אבל</strong> מותר לו להיות <strong>מונע את עצמו</strong> מאכילה <strong>עד שמגיע למקום</strong> ענבים או תאנים <strong>יפות ואוכל</strong> מהן, שהרי הן מאותו מין שעושה בו.
 <strong>וכולן לא אמרו אלא בשעת מלאכה</strong> — באותה שעה יכול לקחת ולאכול, <strong>אבל משום השב אבידה לבעלים</strong> כדי שלא יבטלו הפועלים ממלאכתם באכילה <strong>אמרו: פועלין אוכלין בהליכתן מאומן לאומן</strong> (משורה לשורה בכרם או במטע), <strong>ובחזירתן</strong> (כשחוזרים) <strong>מן הגת, ובחמור כשהיא פורקת.</strong> 
 <big>ד גמרא</big> <strong>איבעיא להו</strong> <small>[נשאלה להם]</small> ללומדים שאלה זו בבירור הלכה שבמשנה: היה הפועל <strong>עושה בגפן זה, מהו שיאכל בגפן אחר?</strong> האם רק <strong>ממין שאתה נותן לכליו של בעל הבית בעינן</strong> <small>[צריכים אנו]</small> — <strong>והא איכא</strong> <small>[והרי יש כאן]</small> ומתקיים תנאי זה, <strong>או דלמא</strong> <small>[שמא]</small> דווקא <strong>ממה שאתה נותן לכליו של בעל הבית</strong> מאותו דבר עצמו <strong>בעינן</strong> <small>[צריכים אנו]</small> — <strong>והא ליכא</strong> <small>[והרי איננו]?</small>
 <strong>ואם תמצי לומר</strong> <small>[תמצא לומר]</small> ותחליט שאכן <strong>עושה בגפן זה לא יאכל בגפן אחר,</strong> יש לשאול שאלה נוספת: <strong>שור</strong> שעושה מלאכה <strong>במחובר היכי אכיל</strong> <small>[כיצד</small> הוא רשאי <small>לאכול]?</small> שהרי בשעה שעושה מלאכה עושה הוא ברגליו, וראשו נמצא במקום אחר, ונמצא שאיננו יכול לאכול ממש מאותו דבר שבו הוא עושה מלאכה! <strong>אמר רב שישא בריה</strong> <small>[בנו]</small> של <strong>רב אידי: בשרכא</strong> <small>[בענפים ארוכים]</small> שבהם יתכן שעושה מלאכה בקצה אחד של הענף, ומקצהו האחר אוכל. קושי זה נפתר, אבל גופה של השאלה צריכה תשובה.
  ומציעים:  <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו במשנתנו: <strong>היה עושה בתאנים</strong> — <strong>לא יאכל בענבים,</strong> ונדייק: <strong>הא</strong> <small>[הרי]</small> אם היו אלה <strong>תאנים ותאנים דומיא</strong> <small>[בדומה]</small> ל<strong>תאנים וענבים</strong> שאינם אותו דבר עצמו — מכל מקום <strong>אוכל. ואי אמרת</strong> <small>[ואם אומר אתה]</small> כי ה<strong>עושה בגפן זה אינו אוכל בגפן אחר, היכי משכחת לה</strong> <small>[כיצד אתה יכול למצוא אותה,</small> אפשרות כזו<small>]?</small> <strong>אמר רב שישא בריה</strong> <small>[בנו]</small> של <strong>רב אידי:</strong> כאן מדובר <strong>ב</strong>גפן <strong>מודלית,</strong> שיתכן שמעבד צד אחד שלה, ואילו האכילה היא מצד אחר.
  ומציעים עוד: <strong>תא שמע</strong> <small>[בא</small> ו<small>שמע]</small> פתרון לדבר מממה ששנינו עוד: <strong>אבל מונע</strong> הפועל <strong>את עצמו</strong> מאכילה <strong>עד שמגיע למקום היפות, ואוכל. ואי אמרת</strong> <small>[אם אומר אתה]</small> כי ה<strong>עושה בגפן זה אוכל בגפן אחר,</strong> אם כן <strong>ניזיל וניתי וניכול</strong> <small>[שילך ויבוא ויאכל]</small> ולא יצטרך להמתין עד שיגיע לאותה גפן משובחת! ומשיבים: <strong>התם</strong> <small>[שם]</small> הטעם הוא <strong>משום ביטול מלאכה</strong> שמבטל בהליכתו, ולכן <strong>לא קא מיבעיא לן</strong> <small>[נשאלה לנו]</small> שאלה זו שוודאי אסור לו לבטל ממלאכתו כדי לאכול במקום אחר, <strong>כי קא מבעיא לן היכא דאיכא</strong> <small>[כאשר נשאלה לנו</small> השאלה, הרי היא <small>במקום שיש]</small> <strong>אשתו ובניו</strong> שאינם עובדים, ומותרים לאכול — השאלה היא האם להם מותר לקטוף מאותם הפירות שאין הוא עושה בהם באותה שעה, <strong>מאי</strong> <small>[מה]</small> הדין?
 <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו במשנתנו: <strong>וכולם לא אמרו אלא בשעת מלאכה, אבל מפני השב אבידה לבעלים אמרו: פועלים אוכלים בהליכתן מאומן לאומן ובחזירתן מן הגת.</strong>
 <strong>סברוה</strong> <small>[סברו]</small> לומר, כהנחה יסודית בפתרון שאלה זו, שהפועל ה<strong>מהלך כעושה מעשה</strong> מלאכה <strong>דמי</strong> <small>[נחשב],</small> שהילוכו זה נחשב כחלק מעבודתו והיה ראוי לו לאכול באותה שעה, <strong>ו</strong>בכל זאת שנינו ש<strong>משום השב אבידה לבעלים הוא דאכיל</strong> <small>[שאוכל]</small> ואילו <strong>מדאורייתא לא אכיל</strong> <small>[מדין תורה אינו אוכל],</small> ואם עובד מדוע אינו אוכל? <strong>אלמא</strong> <small>[מכאן]</small> שה<strong>עושה בגפן זה אינו אוכל בגפן אחר,</strong> ולכן כשמהלך ואינו עוד בצד הגפן — אסור היה לו מדין תורה לאכול.
  ודוחים:  <strong>לא, לעולם אימא</strong> <small>[אומר]</small> <strong>לך</strong> כי ה<strong>עושה בגפן זה</strong> אף <strong>אוכל בגפן אחר,</strong> אלא <strong>מהלך לאו</strong> <small>[לא]</small> <strong>כעושה מעשה דמי</strong> <small>[נחשב],</small> ומדין תורה אינו אוכל באותה שעה, אלא אמרו חכמים שיאכל אז כדי שלא יימצאו הבעלים מפסידים מזמן עבודתו על ידי אכילתו. בעיה זו היתה לה גם נוסחא אחרת.
 <strong>איכא דאמרי</strong> <small>[יש שאומרים]</small> כי <strong>סברוה</strong> <small>[סברו</small> חכמים<small>]</small> כהנחת יסוד לומר ש<strong>מהלך לאו</strong> <small>[לא]</small> <strong>כעושה מעשה דמי</strong> <small>[נחשב]</small> <strong>והיינו טעמא דמדאורייתא לא אכיל</strong> <small>[זה הטעם שמן התורה אינו אוכל]</small> — <strong>משום דלאו</strong> <small>[שלא]</small> <strong>כעושה מעשה דמי</strong> <small>[נחשב],</small> <strong>הא</strong> <small>[הרי]</small> את היה <strong>עושה מעשה</strong> — הריהו <strong>אוכל מדאורייתא</strong> <small>[מדין תורה],</small> <strong>אלמא</strong> <small>[מכאן]</small> ש<strong>עושה בגפן זה אוכל בגפן אחר!</strong>
 ודוחים: <strong>לא,</strong> משם אין ראיה ו<strong>לעולם אימא</strong> <small>[אומר]</small> <strong>לך</strong> שה<strong>עושה בגפן זה אינו אוכל בגפן אחר,</strong>
## דף צב.
 <strong>מהלך כעושה מעשה דמי</strong> <small>[נחשב]</small> ולכן מעיקר הדין היה יכול לאכול, אלא שהגבילו חכמים לזמן זה רק משום העבודה.
 <big>א</big> שנינו במשנה: <strong>ובחמור כשהיא פורקת.</strong> ותוהים: <strong>כשהיא פורקת מהיכן אכלה</strong> הלא נפרק ממנה משאה! אלא <strong>אימא</strong> <small>[אמור]:</small> <strong>עד שתהא פורקת,</strong> כלומר, במשך הזמן שהיא נושאת משאה עד שהיא פורקת יכולה היא לאכול מן המטען שעל גבה. ומעירים: <strong>תנינא להא</strong> <small>[שנינו</small> דבר <small>זה]</small> במפורש, <strong>דתנו רבנן</strong> <small>[ששנו חכמים]:</small> <strong>חמור וגמל אוכלים ממשאוי שעל גביהן, ובלבד שלא יטול</strong> בעל הבהמות <strong>בידו</strong> מן המשא <strong>ויאכילם.</strong> 
 <big>ב משנה</big> <strong>אוכל פועל</strong> בשעת מלאכתו <strong>קישות ואפילו ב</strong>שווי <strong>דינר,</strong> אוכל <strong>כותבת</strong> (תמרים) <strong>ואפילו  ב</strong>שווי <strong>דינר. ר' אלעזר חסמא אומר: לא יאכל פועל</strong> על כל פנים <strong>יתר על שכרו, וחכמים מתירין</strong> מצד הדין. <strong>אבל מלמדין את האדם שלא יהא רעבתן ויהא סותם</strong> בכך <strong>את הפתח בפניו</strong> מלהתפרנס, שהרי כשידעו בו שהוא זולל כך לא ישכרוהו עוד למלאכה. 
 <big>ג גמרא</big> שואלים: שיטת <strong>חכמים היינו</strong> <small>[זוהי]</small> שיטת <strong>ה</strong><strong>תנא קמא</strong> <small>[הראשון],</small> ומה טעם לחזור ולשנות אותה שיטה? ומשיבים: <strong>איכא בינייהו</strong> <small>[יש ביניהם]</small> הבדל ביחס לענין <strong>"אבל מלמדין", ל</strong>דעת ה<strong>תנא קמא לית ליה</strong> <small>[אין לו]</small> ענין זה ש<strong>"מלמדין"</strong> ויעשה הפועל כרצונו. <strong>לרבנן אית להו</strong> <small>[ל</small>דעת <small>חכמים</small> שבסוף <small>יש להם]</small> ענין זה ש<strong>"מלמדין",</strong> שראוי לתת לפועל עצה טובה.
 <strong>איבעית אימא</strong> <small>[אם תרצה אמור]:</small> <strong>איכא בינייהו</strong> <small>[יש ביניהם]</small> הבדל לגבי ההלכה שאמר <strong>רב אסי.</strong> ש<strong>אמר רב אסי: אפילו לא שכרו אלא לבצור אשכול אחד</strong> — <strong>אוכלו</strong> הפועל. <strong>ואמר רב אסי: אפילו לא בצר אלא אשכול אחד</strong> — <strong>אוכלו.</strong>
 ומעירים: <strong>וצריכא</strong> <small>[וצריך]</small> שיאמר את שתי ההלכות הללו אף שהן לכאורה זהות, <strong>דאי אשמעינן הך קמייתא</strong> <small>[שאילו היה משמיע לנו</small> את <small>זו הראשונה]</small> — הייתי אומר שכן הדין <strong>משום דלא איכא למיתב</strong> <small>[משום שאין מקום להשיב]</small> <strong>לכליו של בעל הבית,</strong> שהרי שכרו בעל הבית לבצור רק אשכול זה ולא יותר, והוא השתמש בזכותו לאכול ממה שעובד בו. <strong>אבל היכא דאיכא למיתב</strong> <small>[במקום שיש להשיב]</small> <strong>לכליו של בעל הבית</strong> — <strong>אימא ליתב ברישא, והדר ליכול</strong> <small>[אמור שיתן מתחילה ואחר כך יאכל].</small>
 <strong>ואי אשמעינן בהא</strong> <small>[ואם היה משמיע לנו בזו]</small> — שהרי <strong>אפשר לקיומי</strong> <small>[לקיים]</small> <strong>לבסוף</strong> נתינה לכלי בעל הבית, <strong>אבל היכא דלא אפשר לקיומי</strong> <small>[במקום שאי אפשר לקיים]</small> <strong>לבסוף</strong> — <strong>אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[נצרכה].</small>
 <strong>איבעית אימא</strong> <small>[אם תרצה אמור]:</small> <strong>איכא בינייהו</strong> <small>[יש ביניהם]</small> בין תנא קמא וחכמים אחרונים הבדל בענין ההלכה שאמר רב. ש<strong>אמר רב: מצאתי מגילת סתרים</strong> — מגילה שהיו כתובות בה הלכות בקיצור, שכיון שלא הותרה בדורות ראשונים כתיבת תורה שבעל פה היו רושמים רק רשימות קצרות ושומרים אותן בסתר, <strong>בי</strong> <small>[בבית]</small> <strong>ר' חייא, וכתוב בה</strong> במגילה זו: <strong>איסי בן יהודה אומר:</strong> מה שנאמר <strong>"כי תבא בכרם רעך</strong> ואכלת ענבים כנפשך שבעך<strong>"</strong> (דברים כג, כה) — <strong>בביאת כל אדם</strong> העובר ליד הכרם <strong>הכתוב מדבר,</strong> ולאו דווקא בפועל.
 <strong>ואמר רב</strong> על כך: <strong>לא שבק</strong> <small>[הניח]</small> <strong>איסי חיי</strong> <small>[חיים]</small> <strong>לכל בריה,</strong> שהרי אפשר שיבואו אנשים רבים ויאכלו את כל פירות הכרם. ותנא קמא סבור כרב, וחכמים אחרונים סבורים כאיסי, שמצד הדין אין כל מניעה, שהרי יכול לאכול גם בלא שיהא שכיר.
 <strong>אמר רב אשי: אמריתה לשמעתא קמיה</strong> <small>[אמרתי הלכה</small> זו <small>לפני]</small> <strong>רב כהנא:</strong> <strong>דלמא</strong> <small>[שמא]</small> אמר איסי <strong>ב</strong>פועלים ה<strong>עושין</strong> מלאכה <strong>ב</strong>שכר <strong>סעודתם, דעבדו ואכלו</strong> <small>[ש</small>הם <small>עובדים ואוכלים]?</small> <strong>אמר לי: אפילו הכי</strong> <small>[כך],</small> <strong>ניחא ליה לאיניש לאוגר אגורי וניקטפיה לפרדיסיה</strong> <small>[נוח לו לאדם לשכור שכירים ולקטוף את פרדסו]</small> <strong>ו</strong>ש<strong>לא ניתו כולי עלמא ואכלו ליה</strong> <small>[יבואו כל העולם ויאכלו אותו].</small> 
 <big>ד</big> <strong>איבעיא להו</strong> <small>[נשאלה להם]</small> ללומדים שאלה זו: <strong>פועל</strong> האוכל בשעת מלאכתו האם <strong>משלו הוא אוכל,</strong> כלומר, זכות זו נחשבת לו כתוספת שכר רגילה ודינה כרכושו הפרטי, <strong>או משל שמים הוא אוכל,</strong> כלומר, שהתורה נתנה לו זכות זו כמתנה מיוחדת.
  ושואלים:  <strong>למאי נפקא מינה</strong> <small>[מה יוצא מזה]</small> מה ההבדל למעשה אם זה או זה הוא הטעם? ומשיבים: כגון ש<strong>אמר</strong> "אני איני אוכל, אבל <strong>תנו לאשתי ובני</strong> שיאכלו במקומי". <strong>אי אמרת</strong> <small>[אם אומר אתה]</small> כי <strong>משלו הוא אוכל</strong> — <strong>יהבינן להו</strong> <small>[נותנים אנו להם],</small> שהרי שלו הוא זה, <strong>אלא אי אמרת</strong> <small>[אם אומר אתה]</small> כי <strong>משל שמים הוא אוכל</strong> — <strong>לדידיה זכי ליה רחמנא</strong> <small>[לו</small> עצמו <small>זיכתה לו התורה],</small> <strong>לאשתו ובניו</strong> — <strong>לא זכי להו רחמנא</strong> <small>[זיכתה להם התורה]</small> ואם כן, <strong>מאי</strong> <small>[מה]</small> הדין?
  ומציעים, <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו במשנתנו: <strong>אוכל פועל קישות ואפילו ב</strong>שווי <strong>דינר,</strong> וכן <strong>כותבת ואפילו ב</strong>שווי <strong>דינר.</strong> ומעתה <strong>אי אמרת</strong> <small>[אם אומר אתה]</small> כי <strong>משלו הוא אוכל,</strong> וכי אפשר לומר <strong>אוגיר בדנקא אכיל בזוזא</strong> <small>[נשכר בששית</small> הדינר <small>ואוכל בדינר</small> שלם<small>]?!</small> ודוחים: <strong>ואלא מאי</strong> <small>[מה</small> תאמר<small>]</small> — <strong>משל שמים הוא אוכל, סוף סוף</strong> גם שם <strong>אוגיר בדנקא אכיל בזוזא</strong> <small>[נשכר בששית אוכל בדינר]!</small> <strong>אלא מאי אית</strong> <small>[מה יש]</small> <strong>לך למימר</strong> <small>[לומר]</small> — כי <strong>רחמנא זכי ליה</strong> <small>[התורה</small> היא ש<small>זיכתה לו]</small> ואפילו יותר על שכרו, <strong>הכא נמי</strong> <small>[כאן גם כן]</small> אפשר לומר כי <strong>רחמנא זכי ליה</strong> <small>[התורה זיכתה לו].</small>
 ומציעים עוד: <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו במשנתנו, <strong>ר' אלעזר חסמא אומר: לא יאכל פועל יותר על שכרו, וחכמים מתירין. מאי לאו בהא קמיפלגי</strong> <small>[האם לא ב</small>נושא <small>זה נחלקו];</small> <strong>דמר סבר</strong> <small>[שחכם זה,</small> ר' אלעזר, <small>סבור]</small> כי <strong>משלו הוא אוכל, ומר סבר</strong> <small>[וחכם זה</small> חכמים, <small>סבורים]</small> כי <strong>משל שמים הוא אוכל.</strong>
 ודוחים: <strong>לא,</strong> אפשר לומר <strong>דכולי עלמא</strong> <small>[לדעת הכל]</small> <strong>משלו הוא אוכל, והכא</strong> <small>[וכאן]</small> <strong>ב</strong>פירוש המלה <strong>"כנפשך" קמיפלגי</strong> <small>[חלוקים הם]</small> כיצד יש להבין את הכתוב בענייננו "ואכלת ענבים כנפשך שבעך" (דברים כג, כה). <strong>מר סבר</strong> <small>[חכם זה,</small> חכמים, <small>סבורים]</small> כי <strong>"כנפשך"</strong> פירושו: <strong>בדבר שמוסר נפשו עליו,</strong> כלומר, כיון שהפועל נשכר לעבודה ומקבל על עצמו גם סכנת נפשות העלולה להיות בה — לכן נקנית לו זכות האכילה ואף יותר משכרו,
 <strong>ומר סבר</strong> <small>[וחכם זה,</small> ר' אלעזר, <small>סבור]</small> שלהיפך <strong>"כנפשך"</strong> בא למעט: <strong>מה נפשך</strong> עצמך, בעל הבית <strong>אם חסמת</strong> — <strong>פטור, אף פועל אם חסמת</strong> — <strong>פטור</strong> שיש מקרים בהם הפועל אינו זכאי לאכול, ובכלל זה גם ביותר משכרו.
  ומציעים עוד: <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו: <strong>נזיר ש</strong>היה עובד בכרם ו<strong>אמר: "תנו לאשתו ובניו</strong> של הפועל <strong>",</strong> כלומר לאשתי ובני — <strong>אין שומעין לו. ואי אמרת</strong> <small>[ואם אומר אתה]</small> כי <strong>משלו הוא אוכל</strong> — <strong>אמאי</strong> <small>[מדוע]</small> <strong>אין שומעין לו?</strong> ומשיבים: <strong>התם</strong> <small>[שם]</small> הטעם הוא אחר, <strong>משום</strong> הפתגם המקובל לגבי נזיר: "<strong>לך לך" אמרין נזירא</strong> <small>[אומרים לנזיר],</small> <strong>"סחור סחור לכרמא</strong> <small>[סביב סביב לכרם]</small> <strong>לא תקרב",</strong> וכדי להרחיק את הנזיר מפיתוי קנסוהו שלא יוכל לתת מפירות עבודתו למשפחתו, כדי שלא יקבל עבודה בכרמים, והטעם הוא איפוא מחשש איסור ולא מצד הלכות פועלים.
 <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו בברייתא: <strong>פועל שאמר "תנו</strong> מן הפירות <strong>לאשתי ובני"</strong> — <strong>אין שומעין לו. ואי אמרת</strong> <small>[ואם אומר אתה]</small> כי <strong>משלו הוא אוכל</strong> — <strong>אמאי</strong> <small>[מדוע]</small> <strong>אין שומעין לו?</strong> ודוחים: <strong>מאי</strong> <small>[מה פירוש]</small> <strong>"פועל"</strong> כאן — הכוונה היא לפועל <strong>נזיר.</strong> ומקשים: <strong>והתניא</strong> <small>[והרי שנינו]</small> ברייתא <strong>אחת ב</strong><strong>נזיר והתניא</strong> <small>[והרי שנינו]</small> ברייתא <strong>אחרת ב</strong><strong>פועל,</strong> ומשמע ששתי הלכות שונות הן! ודוחים: <strong>מידי גבי הדדי תניין</strong> <small>[וכי זו ליד זו הן שנויות]</small> שאפשר ללימוד משינוי הסגנון? הלא אלה הן שתי ברייתות נפרדות ומשינוי הלשון ביניהן אין להוכיח שמדובר בשתי הלכות שונות.
 <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו בברייתא אחרת: <strong>מנין לפועל שאמר "תנו</strong> מן הפירות <strong>לאשתי ובני" שאין שומעין לו, שנאמר: "ואל כליך לא תתן"</strong> (שם). <strong>וכי תימא</strong> <small>[ואם תאמר]:</small> <strong>הכי נמי</strong> <small>[כך גם כן]</small> ב<strong>נזיר,</strong> <strong>אי הכי</strong> <small>[אם כך]</small> הרי לא <strong>משום "אל כליך לא תתן"</strong> הוא הטעם, אלא <strong>משום</strong> הפתגם המקובל <strong>"לך לך" אמרין נזירא</strong> <small>[אומרים לנזיר]</small> <strong>הוא</strong> הטעם!
  ודוחים:  <strong>אין הכי נמי</strong> <small>[כן, כך הוא גם כן]</small> שמדובר כאן בנזיר, <strong>ו</strong>לענין השאלה שהועלתה — <strong>איידי דקתני לה</strong> <small>[כיון ששנה אותה,</small> את ההלכה הזו<small>]</small> <strong>בלשון "פועל"</strong> ולא פירש שהוא נזיר — <strong>קא נסיב לה קרא</strong> <small>[הביא את הכתוב]</small> של ה<strong>פועל,</strong> אבל זה איננו מקור הדין, ועיקר הטעם הוא משום הנזירות, ולפועל אחר מותר.
 <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו: <strong>השוכר את הפועל לקצות בתאנים</strong> (להכשיר תאנים לייבוש כקציעות)
## דף צב:
 <strong>הרי זה אוכל ופטור מן המעשר,</strong> שכיון שהתורה נתנה לו היתר לאכול — אוכל באותה שעה ואינו מעשר, כשאר מתנות עניים שאין מעשרים מהן. אבל התנה ואמר <strong>"על מנת שאוכל אני ובני", או "</strong>על מנת <strong>שיאכל בני בשכרי"</strong> — <strong>הוא אוכל ופטור</strong> ממעשר, שהרי הוא אוכל מדין תורה, <strong>ובנו אוכל וחייב</strong> להפריש מעשר.
 <strong>ואי אמרת</strong> <small>[ואם אומר אתה]</small> כי <strong>משלו הוא אוכל, בנו אמאי</strong> <small>[מדוע]</small> <strong>חייב?</strong> הלא הבן אוכל משל אביו, ופירות אלה לא נתחייבו! <strong>אמר רבינא:</strong> אפשר לומר <strong>משום דמיחזי</strong> <small>[שנראה]</small> <strong>כמקח,</strong> שאף שמדין תורה הפירות של הפועל הם, כיון שנעשתה כאן איזו עיסקה ומשתפים את הבן — נראה זה כעין מקח וממכר, ואז צריך להפריש מעשר כדי שלא לגרום לטעות.
  ומציעים:  <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו: <strong>השוכר את הפועל לעשות בנטע רבעי שלו,</strong> במטע עצים בשנה הרביעית לנטיעתו שצריך להעלות פירותיו לירושלים ולאכלם שם — <strong>הרי אלו לא יאכלו,</strong> שהרי הפירות אסורים מחוץ לירושלים. <strong>ואם לא הודיעם</strong> לפועלים מראש שנטע רבעי הוא, ושאינם אוכלים פירות, ונמצא שנשכרו בטעות — בכגון זה <strong>פודה</strong> מן הפירות <strong>ומאכילן.</strong>
 <strong>ואי אמרת</strong> <small>[אם אומר אתה]</small> כי <strong>משל שמים הוא אוכל</strong> — <strong>אמאי</strong> <small>[מדוע]</small> <strong>פודה ומאכילן?</strong> הלא <strong>איסורא</strong> <small>[איסור]</small> <strong>לא זכי להו רחמנא</strong> <small>[זיכתה להם התורה]</small> שהרי זכות זו שנתנה התורה לפועל עצמו לאכול ודאי היא רק בדברים שמותר לאכול מהם ולא באחרים! ומשיבים: <strong>התם</strong> <small>[שם]</small> הטעם הוא <strong>משום דמיחזי</strong> <small>[שנראה]</small> הדבר <strong>כמקח טעות,</strong> שעל מנת שלא לאכול לא נשכרו הפועלים ומשום כך צריך לתת להם.
  ומביאים ראיה אחרת, <strong>אימא סיפא</strong> <small>[אמור את סופה]</small> של אותה ברייתא: <strong>נתפרסו</strong> (התפרקו והתפוררו) <strong>עגוליו</strong> שנכבשו קודם התאנים בתוכו, וצריך לחזור ולכובשן, או <strong>נתפתחו</strong> מגופות <strong>חביותיו</strong> של יין ושוכר פועלים כדי לחזור ולסתמן — <strong>הרי אלו לא יאכלו,</strong> כיון שהתאנים והיין התחייבו כבר במעשרות, ומאותה שעה שוב אין פועל אוכל, <strong>ואם לא הודיען</strong> בשעה ששכרן שאסורים הם באכילה — הריהו <strong>מעשר ומאכילן. ואי אמרת</strong> <small>[ואם אתה אומר]</small> כי <strong>משל שמים הוא אוכל, אמאי</strong> <small>[מדוע]</small> <strong>מעשר ומאכילן?</strong> הלא <strong>איסורא</strong> <small>[איסור]</small> <strong>לא זכי להו רחמנא</strong> <small>[זיכתה להם התורה]!</small>
 <strong>וכי תימא</strong> <small>[ואם תאמר]:</small> <strong>הכא נמי</strong> <small>[כאן גם כן]</small> <strong>משום דמיחזי</strong> <small>[שנראה]</small> הדבר <strong>כמקח טעות, בשלמא</strong> <small>[נניח]</small> במקרה <strong>ש</strong><strong>נתפרסו עגוליו</strong> — <strong>מיחזי</strong> <small>[נראה]</small> <strong>כמקח טעות</strong> שהרי אין הפועלים יודעים שהתאנים כבר היו בעיגול, וסבורים שעדיין לא נגמרו למעשר. <strong>אלא נתפתחו חביותיו מאי</strong> <small>[מה]</small> <strong>מקח טעות איכא</strong> <small>[יש</small> כאן<small>]?</small> הלא <strong>מידע ידע דאיטביל להו</strong> <small>[הלא יודעים הם שכבר נעשו טבל]</small> <strong>ל</strong>ענין <strong>מעשר,</strong> שכן משנאסף היין לבור שליד הגת — כבר התחייב במעשר!
 <strong>אמר רב ששת:</strong> כאן מדובר <strong>שנתפתחו חביותיו</strong> באופן שנשפך יינן שוב <strong>לבור</strong> היין וסבורים שעוד לא נתחייבו במעשר, ומקשים: <strong>והתניא</strong> <small>[והרי שנינו</small> בברייתא<small>];</small> <strong>יין</strong> חייב במעשרות מיד <strong>משירד לבור!</strong>
 ומשיבים:  הרי זה <strong>כ</strong>שיטת <strong>ר' עקיבא</strong> ש<strong>אמר</strong> שיין חייב במעשר רק <strong>משיקפה</strong> (משמתחילים להוציא את הגרעינים והפסולת הצפה), <strong>דאמרו ליה</strong> <small>[שאומרים הם לו]:</small> <strong>לא הוה ידעינן</strong> <small>[היינו יודעים]</small> שכבר הוצא היין מן הבור. ושואלים, <strong>ונימא להו</strong> <small>[ושיאמר להם]:</small> <strong>איבעי לכו אסוקי אדעתייכו דלמא מקפה</strong> <small>[צריכים הייתם להעלות על דעתכם שמא</small> כבר <small>הוקפה]!</small> ומשיבים: <strong>באתרא דההוא גברא דנגיד איהו מקפה</strong> <small>[במקום שאותו</small> אדם <small>שמושך</small> ומוציא מן הבור <small>הוא</small> גם ש<small>מקפה]!</small> ולכן חשבו שמלאכה זו עדיין לא נעשתה.
  ומעירים עוד: <strong>והשתא דתני</strong> <small>[ועכשיו ששנה]</small> <strong>רב זביד</strong> ממקור שנוסח <strong>בדבי</strong> <small>[בבית</small> המדרש<small>]</small> של <strong>ר' הושעיא: יין</strong> חייב במעשר <strong>משירד לבור ויקפה, ו</strong><strong>ר' עקיבא אומר: משישלה בחביות,</strong> ששופכים את היין לחבית ולאחר שנגמרת התסיסה שולים ומוציאים את כל הפסולת. אם כן <strong>אפילו תימא</strong> <small>[תאמר]</small> ותפרש <strong>שלא נתפתחו חביותיו לבור</strong> אלא נפתחו בלבד, <strong>דאמרו ליה</strong> <small>[שאומרים לו]:</small> <strong>לא הוה ידעינן דמשלי</strong> <small>[ידענו שכבר שלו</small> את הפסולת<small>].</small>
 ושואלים, <strong>ונימא להו</strong> <small>[ושיאמר להם]:</small> <strong>איבעי לכו אסוקי אדעתייכו דלמא משלי</strong> <small>[היה לכם להעלות על דעתכם שמא</small> כבר <small>נשלה]!</small> ומשיבים: <strong>באתרא</strong> <small>[במקום]</small> ש<strong>ההוא דשריק</strong> <small>[שמגיף</small> את החביות במגופה<small>]</small> <strong>ההוא</strong> גם <strong>משלי</strong> <small>[שולה</small> את פסולתן<small>],</small> ולכן סברו שנשכרו לשתי העבודות יחד.
 <strong>תא שמע</strong> <small>[בא</small> ו<small>שמע]</small> פתרון לדבר ממה ששנינו במשנה: <strong>קוצץ</strong> (קובע) <strong>אדם על ידי עצמו</strong> מחיר מסויים כתוספת שכר על מנת שלא יאכל מן הפירות שעובד בהם, וכן קוצץ <strong>על ידי</strong> (עבור) <strong>בנו ובתו הגדולים, על ידי עבדו ושפחתו הגדולים, ועל ידי אשתו</strong> — <strong>מפני שיש בהן דעת</strong> ויכולים לוותר על זכותם. <strong>אבל אינו קוצץ לא על ידי בנו ובתו הקטנים, ולא על ידי עבדו ושפחתו הקטנים, ולא על ידי בהמתו</strong> — <strong>מפני שאין בהן דעת.</strong>
 <strong>קא סלקא דעתך</strong> <small>[עלתה על הדעת]</small> שכל אלה הם <strong>ב</strong>מקרה ש<strong>מעלה</strong> (נותן) <strong>להן</strong> בעל הבית <strong>מזונות</strong> והן מסייעים לפועל בעבודתו אצל בעל הבית. <strong>אי אמרת בשלמא</strong> <small>[נניח אם אומר אתה]</small> כי <strong>משל שמים הוא אוכל</strong> — <strong>משום הכי</strong> <small>[כך]</small> <strong>אינו קוצץ</strong> עבור הקטנים, שהרי התורה זיכתה אף לאותם קטנים לאכול בשעת מלאכה, <strong>אלא אי אמרת</strong> <small>[אם אומר אתה]</small> כי <strong>משלו הוא אוכל</strong> ויש כאן התחייבות ממונית בלבד — <strong>קטנים נמי נקוץ להו</strong> <small>[גם כן שיקצוץ להם]!</small>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בשאין מעלה להן מזונות.</strong> והם מסייעים לעבודת אביהם בלא לקבל כל תשלום, אף במזונות. ומקשים: <strong>אי הכי</strong> <small>[אם כך]</small> <strong>גדולים נמי</strong> <small>[גם כן]</small> יתן להם! ומשיבים: <strong>גדולים ידעי וקא מחלי</strong> <small>[יודעים</small> על התנאי <small>ומוחלים]</small> ואילו הקטנים אינם יכולים למחול.
  ושואלים:  <strong>והא תנא</strong> <small>[והרי שנה]</small> <strong>ר' הושעיא</strong> בברייתא אחרת: <strong>קוצץ אדם על ידי עצמו ועל ידי אשתו אבל לא על ידי בהמתו, ועל ידי בנו ובתו הגדולים אבל לא על ידי בנו ובתו הקטנים, וקוצץ על ידי עבדו ושפחתו הכנענים בין גדולים ובין קטנים.</strong> ואילו במשנה הקודמת נאמר שאינו יכול לקצוץ עבור עבד קטן.
 <strong>מאי לאו</strong> <small>[האם לא]</small> נפרש, כי <strong>אידי ואידי</strong> <small>[זה וזה]</small> בשני המקורות מדובר <strong>במעלה להן מזונות,</strong> <strong>ו</strong>אם כן עלינו לפרש כי <strong>בהא קא מיפלגי</strong> <small>[ב</small>ענין <small>זה נחלקו];</small> <strong>דמר סבר</strong> <small>[שחכם זה</small> במשנה <small>סבור]</small> כי <strong>משלו הוא אוכל</strong> ולכן יכול לוותר עבור עבדו הקטן, <strong>ומר סבר</strong> <small>[וחכם זה</small> בברייתא <small>סבור]</small> כי <strong>משל שמים הוא אוכל?!</strong> ודוחים: <strong>לא,</strong> אפשר לומר <strong>דכולי עלמא</strong> <small>[לדעת הכל]</small> <strong>משלו הוא אוכל, ולא קשיא</strong> <small>[ואינו קשה];</small> <strong>כאן</strong> במשנה מדובר כפי שפירשנו <strong>בשאין מעלה להן מזונות, וברייתא</strong> — <strong>במעלה להן מזונות.</strong>
 ושואלים: <strong>במאי אוקימתא</strong> <small>[במה העמדת,</small> הסברת<small>]</small> את הברייתא — <strong>במעלה להן</strong> מזונות, <strong>אי הכי</strong> <small>[אם כך]</small> <strong>קטנים נמי נקוץ להו</strong> <small>[גם כן שיקצוץ להם]</small> ויקבע מראש שאף הם יוותרו! ומשיבים: את <strong>צערייהו</strong> <small>[צערם]</small> של <strong>בנו ובתו הקטנים לא זכי ליה רחמנא</strong> <small>[זיכתה לו התורה]</small> שיוכל לוותר על כך, שכיון שרואים שיש אוכל הם מצטערים אם הם חייבים לוותר עליו.
  ושואלים:  <strong>במאי אוקימתא למתניתין</strong> <small>[במה העמדת,</small> הסברת, <small>את משנתנו]</small> — <strong>בשאין מעלה להן מזונות,</strong>
## דף צג.
 <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> <strong>אין הרב</strong> (בעלים) <strong>יכול לומר</strong> <strong>לעבד: עשה</strong> (עבוד) <strong>עמי ואיני זנך,</strong> אלא חובה היא עליו לפרנסו ובענייננו שאין האדון (הפועל) יכול לקצוץ ולוותר על שכר העבדים, לשיטה זו — <strong>שפיר</strong> <small>[יפה].</small> <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>יכול הרב לומר לעבד: עשה עמי ואיני זנך, מאי איכא למימר</strong> <small>[מה יש לומר]?</small> הרי יכול לקצוץ בכל מקרה, גם אם לא יקבל העבד מאומה!
 <strong>אלא</strong> לשיטה זו יש לפרש אחרת, <strong>אידי ואידי</strong> <small>[זה וזה]</small> במשנה ובברייתא, מדובר <strong>ב</strong>אופן <strong>שאין מעלה להן מזונות, ובהא פליגי</strong> <small>[וב</small>נושא <small>זה</small> עצמו <small>חלוקים</small> הם<small>];</small> <strong>דמר סבר</strong> <small>[שחכם זה סבור]:</small> <strong>יכול</strong> הרב לומר לעבדו איני מפרנסך, <strong>ומר סבר</strong> <small>[וחכם זה סבור]</small> <strong>אין יכול.</strong> ותוהים: אם כן נמצא כי <strong>ר' יוחנן,</strong> ש<strong>אמר: יכול הרב, שביק מתניתין ועביד</strong> <small>[עזב את משנתנו ועשה,</small> פסק<small>]</small> <strong>כברייתא?!</strong>
 <strong>אלא</strong> צריכים אנחנו לחזור בנו מן ההסבר הקודם ולישב כך: <strong>דכולי עלמא</strong> <small>[לדעת הכל]</small> <strong>משל שמים הוא אוכל,</strong> ואפילו אם הרב מעלה לו מזונות, <strong>ולא מצי קציץ</strong> <small>[ואינו יכול לקצוץ],</small> שהרי אין זכות באכילה שלו. <strong>ומאי</strong> <small>[ומה</small> פירוש<small>]</small> <strong>"קוצץ"</strong> ש<strong>אמר ר' הושעיא</strong> — אין הכוונה כמו במשנה שמוותר על זכות האכילה של העובדים, אלא שקוצץ ומקציב <strong>מזונות,</strong> שיאכלו אלה לשבעה קודם עבודתם וימנעו מאכילה אחר כך.
  ומקשים: אם כן  <strong>דכוותיה</strong> <small>[כיוצא בזה]</small> <strong>גבי בהמתו</strong> אין כאן שום מקום לדיון <strong>תבן נקוץ לה</strong> (יתן לה) קודם עבודתה, שהרי זה מותר לדעת הכל! <strong>אלא</strong> יש לחזור מפירוש זה ולומר כי <strong>בהא קמיפלגי</strong> <small>[ב</small>ענין <small>זה חלוקים הם];</small> <strong>דמר סבר</strong> <small>[שחכם זה סבור]:</small> <strong>משלו הוא אוכל, ומר סבר</strong> <small>[וחכם זה סבור]:</small> <strong>משל שמים הוא אוכל?</strong> והוכחנו איפוא שהבעיה שעמדה בפנינו תחילה כבר היתה שנויה במחלוקת תנאים.
 <big>א משנה</big> <strong>קוצץ אדם על ידי עצמו,</strong> שיקבל תוספת שכר ולא יאכל מן הפירות בזמן העבודה, וכן קוצץ <strong>על ידי</strong> (לצורך) <strong>בנו ובתו הגדולים, על ידי עבדו ושפחתו הגדולים,</strong> ו<strong>על ידי אשתו, מפני שיש בהן</strong> בכל המנויים כאן <strong>דעת,</strong> והם יכולים לוותר על זכותם המוקנית להם מן התורה. <strong>אבל אינו קוצץ על ידי בנו ובתו הקטנים, ולא על ידי עבדו ושפחתו הקטנים ולא על ידי בהמתו, מפני שאין בהן דעת</strong> ולכן אינם יכולים לוותר.
 <strong>השוכר את הפועלים לעשות בנטע רבעי</strong> (מטע פירות בשנה הרביעית לנטיעתו) <strong>שלו,</strong> כיון שנטע רבעי אסור באכילה עד שיביאנו לירושלים — <strong>הרי אלו לא יאכלו.</strong> ו<strong>אם לא הודיען</strong> מראש שיעבדו בנטע רבעי — <strong>פודה</strong> מן האוכל <strong>ומאכילן</strong> בו. שהרי גם על דעת אכילה מן הפירות נשכרו לעבודתם, <strong>נתפרסו</strong> (נתפרקו והתפוררו) <strong>עגולי</strong> הדבילה שלו וצריך לחזור ולכבוש את התאנים, <strong>נתפתחו חביותיו</strong> וצריך לסותמן — <strong>הרי אלו לא יאכלו,</strong> שכיון שכבר נגמרה מלאכתם למעשר — אין אוכלים מהם בלא עישור. <strong>אם לא הודיען</strong> מראש שכך הוא — <strong>מעשר ומאכילן.</strong>
 <strong>שומרי פירות אוכלין</strong> בפירות השדה או הכרם <strong>מהלכות מדינה,</strong> כלומר, על פי התקנות שהתקינו והסכימו לעצמם בני המדינה, <strong>אבל לא מן התורה.</strong>
 <big>ב גמרא</big> דובר במשנה בענין <strong>שומרי פירות. אמר רב: לא שנו</strong> הלכה זו במשנתנו אלא לענין <strong>שומרי גנות ופרדסין</strong> דווקא, שכיון שהפירות עדיין מחוברים אין להם כל זכות בהם, ורק מכח התקנה הם אוכלים. <strong>אבל שומרי גיתות וערימות</strong> ששומרים על פירות תלושים — <strong>אוכלים מן התורה,</strong> שאין חילוק אלא בין שומרי פירות תלושים או מחוברים. <strong>קסבר</strong> <small>[סבור</small> הוא<small>]:</small> <strong>משמר כעושה מעשה דמי</strong> <small>[</small>הוא <small>נחשב].</small>
 ואילו <strong>שמואל אמר:</strong> <strong>לא שנו</strong> הלכה זו במשנתנו <strong>אלא</strong> לענין <strong>שומרי גיתות וערימות</strong> שאוכלין לפי מנהג המדינה. <strong>אבל שומרי גנות ופרדסים</strong> — <strong>אינן אוכלים לא מן התורה ולא מהלכות מדינה.</strong> ומסבירים: <strong>קא סבר</strong> <small>[סבור הוא]</small> ש<strong>משמר לאו</strong> <small>[לא]</small> <strong>כעושה מעשה דמי</strong> <small>[</small>הוא <small>נחשב],</small> ולכן אין כל שומר זכאי לאכול מדין תורה, אלא שנהגו בני המדינה להתיר בשומרי פירות תלושים.
 <strong>מתיב</strong> <small>[מקשה]</small> על סברה זו <strong>רב אחא בר רב הונא,</strong> ממה ששנינו: <strong>המשמר את הפרה</strong> האדומה לאחר שריפתה — <strong>מטמא בגדים</strong> ככל שאר העוסקים בפרה אדומה, שאמרה תורה שנטמאים בגדיהם. ולענייננו: <strong>ואי אמרת</strong> <small>[ואם אומר אתה]</small> כי <strong>משמר לאו</strong> <small>[לא]</small> <strong>כעושה מעשה דמי</strong> <small>[</small>הוא <small>נחשב]</small> — <strong>אמאי</strong> <small>[מדוע]</small> <strong>מטמא בגדים?</strong> הלא לא עשה דבר! <strong>אמר רבה בר עולא:</strong> אינו מטמא מחמת שמירתו, אלא מפני <strong>גזירה שמא יזיז בה אבר.</strong>
 <strong>מתיב</strong> <small>[מקשה]</small> על כך <strong>רב כהנא</strong> ממה ששנינו: <strong>המשמר ארבע וחמש מקשאות</strong> (שדות שמגדלים בהם מיני קשואים ודלעת) השייכים לאנשים שונים — <strong>הרי זה לא ימלא כרסו מ</strong>שדה <strong>אחד מהן</strong> בלבד, <strong>אלא מכל אחד ואחד אוכל לפי חשבון. ואי אמרת</strong> <small>[ואם אומר אתה]</small> כי <strong>משמר לאו</strong> <small>[לא]</small> <strong>כעושה מעשה דמי</strong> <small>[</small>הוא <small>נחשב]</small> — <strong>אמאי</strong> <small>[מדוע]</small> <strong>אוכל</strong> בכלל?
 <strong>אמר רב שימי בר אשי:</strong> כאן <strong>ב</strong>קישואים <strong>עקורין שנו</strong> שאמרנו שאף לשמואל אוכל בהם מהלכות מדינה. ומקשים: <strong>עקורין</strong> — <strong>והלא</strong> כבר <strong>נגמרה מלאכתן למעשר,</strong> ואמרנו שפירות שנגמרה מלאכתן אין הפועל אוכל מהן, ומשיבים: מדובר באופן <strong>שלא ניטל</strong> עדיין <strong>פיקס שלהם,</strong> שעדיין לא נבל הפרח היבש שבראש הפרי, שזהו סוף מלאכתן. וכיון שעדיין לא נגמרה מלאכתן — אינם חייבים עדיין במעשר.
 <strong>א</strong> <strong>מר רב אשי: כוותיה</strong> <small>[כשיטתו]</small> של <strong>שמואל מסתברא</strong> <small>[מסתבר]</small> לומר: <strong>דתנן</strong> <small>[ש</small>כן <small>שנינו</small> במשנה<small>],</small> <strong>ואלו אוכלין מן התורה: העושה במחובר לקרקע בשעת גמר מלאכה, ובתלוש</strong> עד שלא נגמרה מלאכתו. ומלשון המשנה ("מן התורה") אפשר לדייק: <strong>מכלל</strong> הדברים אתה למד <strong>דאיכא דלא קא אכיל</strong> <small>[שיש מי שאינו אוכל]</small> <strong>מן התורה אלא מהלכות מדינה.</strong>
 ומעתה <strong>אימא סיפא</strong> <small>[אמור את סופה]</small> של אותה משנה, ששנינו: <strong>ואלו שאינן אוכלין.</strong> ונברר: <strong>מאי</strong> <small>[מה</small> פירוש<small>]</small> <strong>"אינן אוכלין"? אילימא</strong> <small>[אם תאמר]</small> הכוונה היא <strong>שאין אוכלין מן התורה אלא מהלכות מדינה</strong> — אם כן, <strong>היינו רישא</strong> <small>[זוהי ההתחלה],</small> <strong>אלא לאו</strong> <small>[האם לא]</small> הכוונה היא <strong>שאין אוכלין</strong> כלל, <strong>לא מן התורה ולא מהלכות מדינה. ומאי ניהו</strong> <small>[ומה הם]</small> אלה המנויים שם — <strong>עושה במחובר לקרקע בשעה שאין גמר מלאכה, וכל שכן שומרי גנות ופרדסות</strong> שאין מלאכתם מלאכה גמורה.
 <big>ג משנה</big> <strong>ארבעה</strong> סוגי <strong>שומרים הן,</strong> שיש ביניהם חילוקי דינים, והם: <strong>שומר חנם,</strong> שאינו מקבל כל תמורה עבור שמירת החפץ, <strong>והשואל</strong> חפץ מחבירו כדי להשתמש בו, <strong>נושא שכר,</strong> שהוא שומר המקבל שכר עבור שמירתו, <strong>והשוכר,</strong> זה המשתמש בכלי או בבהמה ומשלם לבעלים עבור זה. ודיניהם: <strong>שומר חנם נשבע על הכל,</strong> שאם אבד או נגנב או נשבר החפץ או מת בעל חיים בכל אופן שיהיה, נשבע שהדבר היה כפי שהוא מספר, ופטור מלשלם. <strong>והשואל משלם את הכל</strong> בין בגניבה ובאבידה ובין באונס.
 <strong>נושא שכר והשוכר</strong> דינם שווה: <strong>נשבעים על השבורה ועל השבויה ועל המתה</strong> שאכן אירע בהן אונס זה, ופטורים, <strong>ומשלמים את האבידה ואת הגניבה.</strong>
 <big>ד גמרא</big> שואלים: <strong>מאן</strong> <small>[מי הוא]</small> ה<strong>תנא</strong> ששנה משנה זו <strong>בארבעה שומרים? אמר רב נחמן אמר רבה בר אבוה:</strong> שיטת <strong>ר' מאיר היא. אמר ליה</strong> <small>[לו]</small> <strong>רבא לרב נחמן: מי איכא דלית ליה</strong> <small>[האם יש</small> חכם <small>שאין לו]</small> <strong>ארבעה שומרין?</strong> והלא מקובל בידי כל החכמים לומר שארבעה שומרים אלה כתובים בתורה! <strong>אמר ליה</strong> <small>[לו]:</small> <strong>הכי קאמינא</strong> <small>[כך אומר אני]</small> <strong>לך,</strong> זו היתה כוונתי: <strong>מאן</strong> <small>[מי הוא]</small> ה<strong>תנא</strong> ששנה ש<strong>שוכר</strong> דינו <strong>כנושא שכר</strong> — שיטת <strong>רבי מאיר היא.</strong>
 ומקשים: <strong>והא</strong> <small>[והארי]</small> <strong>ר' מאיר איפכא שמעינן ליה</strong> <small>[ההיפך שמענו אותו</small> אומר<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שוכר</strong> שלא נתפרש דינו בתורה <strong>כיצד משלם? ר' מאיר אומר:</strong> משלם <strong>כשומר חנם, ר' יהודה אומר: כשומר שכר!</strong> ומסבירים: <strong>רבה בר אבוה איפכא קתני</strong> <small>[ההיפך למד]</small> שגירסתו באותה ברייתא היתה להיפך מגירסתנו.
  על עצם מנין השומרים מקשים: <strong>אי הכי</strong> <small>[אם כן]</small> ששוכר דינו כשומר שכר, מדוע מונה <strong>ארבעה?</strong> הרי <strong>שלשה נינהו</strong> <small>[הם]!</small> <strong>אמר רב נחמן בר יצחק,</strong> כך יש להבין: <strong>ארבעה</strong> מיני <strong>שומרין</strong> הם, <strong>ודיניהם שלשה.</strong>
 <big>ה</big> מסופר: <strong>ההוא רעיא דהוה קא רעי חיותא אגודא</strong> <small>[רועה אחד שהיה רועה בהמות על חוף]</small> <strong>נהר פפא.</strong> <strong>שריג חדא מינייהו ונפלת למיא</strong> <small>[החליקה אחת מהן ונפלה למים]</small> וטבעה. <strong>אתא לקמיה</strong> <small>[בא לפני]</small> <strong>רבה ופטריה</strong> <small>[ופטרו</small> מתשלומין<small>].</small> <strong>אמר: מאי הוה ליה למיעבד</strong> <small>[מה היה לו לעשות]?</small> שטביעה כזו יש לראות כאונס, והרועה אף שהוא שומר שכר — פטור הוא מן האונסים.
## דף צג:
 <strong>הא נטר כדנטרי אינשי</strong> <small>[הרי שמר כמו ששומרים בני אדם]</small> ואינו חייב ביותר מזה. <strong>אמר ליה</strong> <small>[לו]</small> <strong>אביי: אלא מעתה,</strong> לפי שיטתך זו, אם <strong>על למתא בעידנא דעיילי אינשי</strong> <small>[נכנס לעיר בזמן שנכנסים בני אדם]</small> כדרך שעושים הרועים, שכאשר הבהמות רועות במקום שקט ובטוח הם נכנסים לענייניהם לעיר, ואם באותה שעה אירעה גניבה — <strong>הכי נמי</strong> <small>[כך גם כן]</small> תאמר שהוא <strong>פטור?!</strong> <strong>אמר ליה</strong> <small>[לו]:</small> <strong>אין</strong> <small>[כן].</small> והקשה עוד: אם <strong>גנא פורתא בעידנא דגנו אינשי</strong> <small>[ישן קצת בזמן שאנשים</small> כרגיל <small>ישנים]</small> — <strong>הכי נמי</strong> <small>[כך גם כן]</small> תאמר שהוא <strong>פטור?!</strong> <strong>אמר ליה</strong> <small>[לו]:</small> <strong>אין</strong> <small>[כן].</small>
 <strong>איתיביה</strong> <small>[הקשה לו]</small> ממה ששנינו בברייתא: <strong>אלו הם אונסין ששומר שכר פטור עליהן</strong> — <strong>כגון: "</strong>... הבקר היו חורשות והאתונות רועות על ידיהם. <strong>ותפל שבא ותקחם ואת הנערים הכו לפי חרב"</strong> (איוב א, יד-טו) משמע כי רק שוד על ידי צבא נחשב לאונס, ולא פחות מזה! <strong>אמר ליה</strong> <small>[לו]:</small> <strong>התם בחזני מתא</strong> <small>[שם</small> מדובר <small>בשומרי העיר],</small> שכיון שהם שומרים מקצועיים ונשכרו לצורך שמירה על רכוש העיר אם אין אונס של מלחמה ואימת מוות — אינם נפטרים.
 <strong>איתיביה</strong> <small>[הקשה לו]</small> ממה ששנינו בברייתא אחרת: <strong>עד מתי</strong> (עד כמה) <strong>שומר שכר חייב לשמור</strong> — <strong>עד כדי</strong> מה שאמר יעקב ללבן <strong>"הייתי ביום אכלני חרב וקרח בלילה"</strong> (בראשית לא, מ). <strong>אמר</strong> <small>[לו]</small> רבה: <strong>התם נמי בחזני מתא</strong> <small>[שם גם כן</small> מדובר <small>בשומרי העיר]</small> כמה חייבים הם לשמור. <strong>אמר ליה</strong> <small>[לו]</small> אביי: <strong>אטו</strong> <small>[וכי]</small> <strong>יעקב אבינו חזן מתא הוה</strong> <small>[שומר העיר היה]?</small> והלא ממנו אנו מביאים ראיה זו! אמר לו רבה: ש<strong>אמר ליה</strong> <small>[לו]</small> יעקב <strong>ללבן: נטרי</strong> <small>[שמרתי]</small> <strong>לך נטירותא יתירתא כחזני מתא</strong> <small>[שמירה יתירה כ</small>דרך ששומרים <small>שומרי העיר].</small>
 <strong>איתיביה</strong> <small>[הקשה לו]</small> ממה ששנינו בברייתא אחרת: <strong>רועה שהיה רועה</strong> בהמות של אחרים <strong>והניח עדרו ובא לעיר,</strong> <strong>ו</strong>בינתים <strong>בא זאב וטרף,</strong> או <strong>בא ארי ודרס</strong> — <strong>אין אומרים: אילו היה שם היה מציל.</strong> וכיון שלא היה — צריך לשלם. <strong>אלא אומדין אותו</strong> כך: <strong>אם יכול</strong> היה <strong>להציל,</strong> שהיה בכוחו להבריח חיה כזו — הרי זה <strong>חייב,</strong> שברור שבשל עזיבתו את המקום נגרם הנזק, ו<strong>אם לאו</strong> <small>[לא]</small> — <strong>פטור.</strong>
 וממשיך אביי: <strong>מאי לאו</strong> <small>[האם לא]</small> מדובר בברייתא זו באופן <strong>דעל בעידנא דעיילי אינשי</strong> <small>[שנכנס</small> לעיר <small>בזמן שרגילים אנשים להיכנס],</small> וקשה איפוא לרבה! ודחה רבה: <strong>לא,</strong> מדובר באופן <strong>דעל בעידנא דלא עיילי אינשי</strong> <small>[שנכנס בזמן שאין אנשים רגילים להיכנס].</small> והקשה אביי: <strong>אי הכי, אמאי</strong> <small>[אם כך, מדוע]</small> <strong>פטור</strong> גם כשהיה זה באופן שאינו יכול להציל? הלא זהו מקרה ש<strong>תחילתו בפשיעה וסופו באונס,</strong> וכיון שהיתה פשיעה מתחילה <strong>חייב</strong> אף על האונס!
  והסביר רבה: מדובר באופן ש<strong>שמע קל</strong> <small>[קול]</small> <strong>אריה</strong> שואג בסביבה <strong>ועל</strong> <small>[</small><small>ונכנס</small> לעיר כדי להנצל<small>],</small> ואם כן לא היתה תחילתו פשיעה אלא באונס. והקשה: <strong>אי הכי</strong> <small>[אם כך],</small> מה ענין <strong>אומדין אותו? מאי הוה ליה למעבד</strong> <small>[מה היה לו לעשות]</small> כנגד אריה? השיב לו: <strong>היה לו לקדם</strong> את האריה <strong>ברועים ובמקלות</strong> להבריחו.
  ושואלים:  <strong>אי הכי, מאי איריא</strong> <small>[אם כך, מה שייך,</small> מדוע דווקא<small>]</small> שנה דין זה ב<strong>שומר שכר? אפילו שומר חנם נמי</strong> <small>[גם כן]</small> זה דינו, <strong>דהא מר</strong> <small>[שהרי אדוני]</small> <strong>הוא</strong> ש<strong>אמר</strong> הלכה זו: <strong>שומר חנם שהיה לו</strong> מקום ואפשרות <strong>לקדם ברועים ובמקלות ולא קידם</strong> — <strong>חייב,</strong> שאם לא עשה דבר הרי הוא כפשיעה בשמירה. ענה לו רבה: <strong>שומר חנם</strong> מתחייב רק כאשר היה יכול לאסוף רועים להגן על הצאן <strong>בחנם, שומר שכר</strong> חייב אפילו לא היה יכול לאסוף רועים להגן על הצאן אלא <strong>בשכר.</strong>
 ושואלים: <strong>ועד כמה</strong> צריך להוציא לשכירת עזרה והגנה כזו? ומשיבים: <strong>עד כדי דמיהן</strong> של הבהמות, שקיבל עליו לשמור עליהן. ושואלים: אם כך, נמצא ששומר שכר משלם משלו עבור הגנת הבהמות מחיות טרף, <strong>והיכן מצינו בשומר שכר שחייב באונסין,</strong> שהרי דבר זה אונס הוא לכל הדעות, ובכל זאת מתברר שהשומר משלם עבורו בעקיפין! ומשיבים: <strong>דהדר שקיל</strong> <small>[שחוזר ולוקח]</small> את <strong>דמיהן</strong> של השומרים הללו <strong>מבעל הבית.</strong>
 <strong>אמר</strong> <small>[לו]</small> <strong>רב פפא לאביי: אי הכי מאי אהני ליה מינה</strong> <small>[אם כך, מה הנאה לו מזה]</small> לבעל הבהמות? שהרי בעל הבית משלם, ומה שלא הפסיד בשביל האריה — הפסיד על ידי השומרים! ומשיבים: <strong>נפקא מינה לכושרא דחיותא</strong> <small>[יוצא מזה</small> הענין <small>לכושרן,</small> הרגלן, <small>של הבהמות],</small> שאף שמבחינת הכסף אין הבדל, בכל זאת אם היה צריך לקנות בהמות אחרות הריהו מפסיד את ההרגל והכושר של הבהמות שהיו שלו, ועדיף לו להחזיק בבהמותיו שלו. <strong>אי נמי לטרחא יתירתא</strong> <small>[או גם כן ל</small>ענין <small>הטרחה היתירה]</small> שיש בקניית בהמות חדשות.
  שיטת רבה היתה איפוא כי אף שומר שכר חייב רק בשמירה ובטיפול רגיל, ואולם <strong>רב חסדא ורבה בר רב הונא לא סבירא להו הא</strong> <small>[</small>היו <small>סבורים</small> כשיטתו <small>זו]</small> של <strong>רבה,</strong> <strong>דאמרי</strong> <small>[שהם אומרים]</small> שהמפקיד אומר לשומר: <strong>להכי יהבי</strong> <small>[לזה נתתי]</small> <strong>לך אגרא</strong> <small>[שכר]</small> כדי <strong>לנטורי</strong> <small>[שתשמור]</small> <strong>לי נטירותא יתירתא</strong> <small>[שמירה יתירה]</small> ולא שתלך ותאכל ותישן כשאר בני אדם.
  מסופר:  <strong>בר אדא סבולאה</strong> <small>[הסבל]</small> <strong>הוי קא מעבר חיותא אגמלא</strong> <small>[היה מעביר בהמות על הגשר הצר]</small> של <strong>נרש.</strong> <strong>דחפה</strong> בהמה <strong>חדא</strong> <small>[אחת]</small> את <strong>חברתה ושדיתה במיא</strong> <small>[וזרקתה במים]</small> וטבעה. <strong>אתא לקמיה</strong> <small>[בא</small> הדבר <small>לפני]</small> <strong>רב פפא, חייביה</strong> <small>[וחייבו].</small> <strong>אמר ליה</strong> <small>[לו]</small> בר אדא: <strong>מאי הוה</strong> <small>[מה היה]</small> <strong>לי למעבד</strong> <small>[לעשות]?</small> <strong>אמר ליה</strong> <small>[לו]</small> רב פפא: <strong>אבעי</strong> <small>[היה]</small> <strong>לך לעבורי חדא חדא</strong> <small>[להעביר אותן אחת אחת]</small> <strong>אמר</strong> <small>[לו]</small> בר אדא: האם <strong>ידעת ביה בבר אחתיך דמצי למעבר חדא חדא</strong> <small>[יודע אתה בבן אחותך שיכול להעביר אחת אחת]?</small> כלומר, האם יודע אתה מישהו שיכול לעשות זאת? הלא הדבר הוא כמעט בלתי אפשרי! <strong>אמר</strong> <small>[לו]:</small> רב פפא: <strong>כבר צווחו קמאי דקמך</strong> <small>[צעקו</small> וטענו על כך <small>ראשוני ראשונים]</small> <strong>ולא איכא דאשגח בהו</strong> <small>[היה</small> מי <small>שישגיח בהם],</small> שכיון שאתה מומחה ולכך נשכרת — עליך האחריות.
  ומסופר עוד: <strong>איבו אפקיד כיתנא בי</strong> <small>[איבו הפקיד פשתן בבית,</small> אצל<small>]</small> איש בשם <strong>רוניא. אזל</strong> <small>[הלך]</small> גנב ששמו <strong>שבו שמטיה מיניה</strong> <small>[</small>ו<small>חטף אותו ממנו]</small> בכוח, בגזילה. <strong>לסוף</strong> <small>[לבסוף]</small> <strong>הוכר הגנב</strong> ונתפס. <strong>אתא לקמיה</strong> <small>[בא</small> הענין <small>לפני]</small> <strong>רב נחמן, חייביה</strong> <small>[</small>ו<small>חייב אותו],</small> את רוניא. ושואלים: <strong>לימא פליגא</strong> <small>[האם לומר שחלוקה]</small> פסיקה זו על דברי <strong>רב הונא בר אבין?</strong>
 ש<strong>שלח רב הונא בר אבין</strong> הלכה זו: בהמה ש<strong>נגנבה באונס ואחר כך הוכר הגנב</strong> ונתפס, <strong>אם שומר חנם הוא</strong> השומר הראשון, <strong>רצה</strong> — <strong>נשבע</strong> שלא שלח ידו בה והבעלים יגבו מן הגנב, <strong>רצה</strong> — <strong>עושה עמו,</strong> עם הגנב, <strong>דין,</strong> ומקבל ממנו. <strong>אם שומר שכר הוא</strong> — <strong>עושה עמו דין ואינו נשבע.</strong> ורוניא, כיון ששומר חנם היה, מדוע צריך הוא לעשות דין?
 <strong>אמר רבא:</strong> אינו דומה, שכן <strong>התם גברי דפרמוסקא הוו קיימי</strong> <small>[שם</small> במקרה של רוניא <small>אנשי השלטון היו עומדים שם],</small> <strong>דאי רמא קלא הוו אתו ומצלין ליה</strong> <small>[שאם היה מרים את קולו היו באים ומצילים אותו],</small> ואם כן רשלנותו ופשיעתו היא שגרמה לגניבה, ולכן חובה עליו לטפל בהוצאת הכסף מן הגנב.
 <big>א משנה</big> <strong>זאב אחד</strong> שמתנפל על עדר — <strong>אינו אונס,</strong> לפי שיכול הרועה לגרשו. <strong>שני זאבים</strong> — <strong>אונס. ר' יהודה אומר: בשעת משלחת זאבים,</strong> כשהזאבים יוצאים ממחבואיהם ומתנכלים בכל מקום, <strong>אף זאב אחד</strong> — <strong>אונס.</strong>
 <strong>שני כלבים</strong> — <strong>אינו אונס.</strong> החכם <strong>ידוע הבבלי אומר משום</strong> (בשם) <strong>ר' מאיר:</strong> אם באו שני הכלבים <strong>מרוח אחת</strong> (מצד אחד) — <strong>אינו אונס, משתי רוחות</strong> — <strong>אונס,</strong> שהרי אינו יכול להתגונן כראוי. <strong>הלסטים</strong> (שודדים) — <strong>הרי זה אונס. הארי הדוב והנמר והברדלס והנחש</strong> — <strong>הרי אלו אונס.</strong>
 <strong>אימתי</strong> נחשבים אלה כאונס לפטור את שומר השכר — <strong>בזמן שבאו</strong> חיות רעות או גזלנים <strong>מאליהן</strong> למקום המרעה הרגיל. <strong>אבל</strong> אם <strong>הוליכן</strong> הרועה <strong>למקום גדודי חיה ולסטים</strong> — <strong>אינו אונס,</strong> שהרי מעשיו הם שגרמו.
 <strong>מתה</strong> בהמה <strong>כדרכה</strong> — <strong>הרי זה אונס, סגפה</strong> (עינה אותה) במלאכה ובחוסר טיפול בה <strong>ומתה</strong> — <strong>אינו אונס. עלתה</strong> הבהמה <strong>לראשי צוקין ונפלה</strong> משם ומתה — <strong>הרי זה אונס. העלה</strong> אותה הוא עצמו <strong>לראשי צוקין ונפלה ומתה</strong> — <strong>אינו אונס.</strong>
 <big>ב גמרא</big> על דברי המשנה שואלים: <strong>והתניא</strong> <small>[והרי שנינו</small> בברייתא<small>]:</small> <strong>זאב אחד</strong> — <strong>אונס! אמר רב נחמן בר יצחק:</strong> הברייתא <strong>ההיא</strong> מדברת <strong>בשעת משלחת זאבים, ו</strong>שיטת <strong>ר' יהודה היא.</strong>
 <big>ג</big> שנינו במשנה: <strong>הלסטים</strong> — <strong>הרי זה אונס.</strong> ושואלים: <strong>אמאי</strong> <small>[מדוע]?</small> <strong>לוקי גברא להדי גברא</strong> <small>[שיעמוד אדם מול אדם]</small> ויתגונן הרועה, שהרי לשמירה נשכר, ואם כן ילחם בגנב! <strong>אמר רב:</strong> מדובר כאן <strong>בלסטים מזויין</strong> שאין הרועה יכול להתגונן מפניו.
 <strong>איבעיא להו</strong> <small>[נשאלה להם]</small> ללומדים שאלה זו: <strong>לסטים מזויין ורועה מזויין מהו</strong> הדין? וצדדי השאלה: <strong>מי אמרינן אוקי גברא להדי גברא</strong> <small>[האם אומרים אנו</small> ש<small>יעמוד אדם מול אדם]</small> וילחם, <strong>או דלמא</strong> <small>[שמא],</small> <strong>האי מסר נפשיה</strong> <small>[זה</small> הגנב <small>מוסר</small> את <small>נפשו],</small> <strong>והאי</strong> <small>[וזה</small> הרועה<small>]</small> <strong>לא מסר נפשיה</strong> <small>[מוסר</small> את <small>נפשו]?</small> ומשיבים: <strong>מסתברא דהאי מסר נפשיה</strong> <small>[מסתבר</small> לומר <small>שזה מוסר</small> את <small>נפשו],</small> <strong>והאי</strong> <small>[וזה]</small> <strong>לא מסר נפשיה</strong> <small>[מוסר</small> את <small>נפשו],</small> ואין על הרועה אחריות אם לא נכנס למלחמה כזו. <strong>אמר ליה</strong> <small>[לו]</small> <strong>אביי לרבא:</strong> מה יהיה הדין במקרה ש<strong>אשכחיה</strong> <small>[מצא אותו]</small> ה<strong>רועה</strong> לגנב מפורסם, <strong>ואמר ליה</strong> <small>[לו]:</small> <strong>גנבא סריא</strong> <small>[גנב מסריח]!</small> <strong>בדוכתא פלניא יתיבינן</strong> <small>[במקום פלוני אנו</small> הרועים <small>יושבים]</small>
## דף צד.
 <strong>כך וכך גברי איכא בהדן</strong> <small>[אנשים יש איתנו],</small> <strong>כך וכך כלבי איכא בהדן</strong> <small>[כלבים יש איתנו],</small> <strong>כך וכך זוקתא פסיקא לן</strong> <small>[קלעים יש לנו],</small> כלומר, יש לנו הגנה מושלמת, ואתה לא תעיז לקחת מאיתנו. <strong>ואזל ושקל מיניה, מאי</strong> <small>[והלך</small> הגנב <small>ולקח ממנו, מה]</small> הדין? <strong>אמר ליה</strong> <small>[לו]</small> : <strong>הרי הוליכן למקום גדודי חיה ולסטים,</strong> שכן על ידי שהתגרה בגנב גרם לו שיעיז ויתאמץ ויגנוב.
 <big>א משנה</big> דיני שומרים ששנינו הם בדרך כלל, ואולם אפשר לעשות בדברים שבממון גם הסכמים מיוחדים. למשל: <strong>מתנה שומר חנם</strong> עם המפקיד <strong>להיות פטור משבועה</strong> אם אבד החפץ, וכן <strong>השואל</strong> מתנה <strong>להיות פטור מלשלם</strong> בדבר שהוא פטור ממנו, וכגון במתה מחמת מלאכה, או <strong>נושא שכר</strong> (שומר שכר) <strong>והשוכר</strong> מתנים <strong>להיות פטורין משבועה ומלשלם</strong> באונס, לפי שאלה הם הסכמים שבממון, ויכול אדם לוותר על ממונו. אבל בשאר דברים <strong>כל המתנה על מה שכתוב בתורה</strong> לעשות שלא כדיני התורה — <strong>תנאו בטל,</strong>
 <strong>וכל תנאי שיש מעשה בתחילתו,</strong> כלומר, שניסוח ההסכם הוא כזה, שבתחילה יש הבטחה (מעשה) ואחר כך נכתב שדבר זה הוא רק בתנאי מסויים, הרי <strong>תנאו בטל</strong> וההבטחה קיימת. <strong>וכל</strong> תנאי <strong>שאפשר לו לקיימו בסופו,</strong> שהוא ניתן לביצוע, אף על פי ש<strong>התנה עמו מתחילתו</strong> שבפועל נאמר התנאי קודם מעשה, וצריך לקיים את התנאי לאחר מכן, כיון שנכתב כראוי — <strong>תנאו קיים.</strong> אבל תנאי שאינו ניתן לביצוע בסופו, כיון שנעשה המעשה — התנאי בטל.
 <big>ב גמרא</big> על האמור במשנה שיכולים השומרים להתנות ולשנות מחובתם שלפי דין תורה, שואלים: <strong>אמאי</strong> <small>[מדוע]</small> יהא הדין כך? הלא <strong>מתנה על מה שכתוב בתורה הוא</strong> ושם נקבע מי שנשבע ומי משלם, <strong>וכל המתנה על מה שכתוב בתורה תנאו בטל!</strong>
 ומסבירים: <strong>הא מני</strong> <small>[</small>הלכה <small>זו</small> כשיטת <small>מי היא]</small> — כשיטת <strong>ר' יהודה היא,</strong> ש<strong>אמר:</strong> אם התנה <strong>בדבר שבממון</strong> — <strong>תנאו קיים. דתניא</strong> <small>[ש</small>כן <small>שנינו</small> בברייתא<small>]:</small> <strong>האומר לאשה "הרי את מקודשת לי על מנת שאין ליך</strong> (לך) <strong>עלי</strong> לתת לך <strong>שאר</strong> (מזונות) <strong>כסות</strong> (לבוש) <strong>ועונה</strong> (תשמיש) <strong>"</strong>— <strong>הרי זו מקודשת</strong> אבל <strong>תנאו</strong> שהתנה <strong>בטל,</strong> אלו <strong>דברי ר' מאיר. ור' יהודה אומר:</strong> אם התנאי <strong>בדבר שבממון</strong> (כגון שאר וכסות) — <strong>תנאו קיים.</strong>
 ומקשים: <strong>ומי מצית מוקמת לה</strong> <small>[והאם יכול אתה להעמיד,</small> לפרש, <small>אותה</small> את משנתנו<small>]</small> <strong>כ</strong>שיטת <strong>ר' יהודה? אימא סיפא</strong> <small>[אמור את סופה</small> של המשנה<small>]</small> ששנינו: <strong>כל המתנה על מה שכתוב בתורה</strong> — <strong>תנאו בטל,</strong> ואם כן <strong>אתאן</strong> <small>[הגענו]</small> לפיכך <strong>ל</strong>שיטת <strong>ר' מאיר!</strong> ומתרצים: <strong>הא לא קשיא</strong> <small>[</small>דבר <small>זה אינו קשה];</small> <strong>לעולם</strong> תפרש שמשנתנו כ<strong>ר' יהודה היא, וסיפא</strong> <small>[וסופה]</small> מדובר <strong>בדבר שאינו של ממון.</strong>
 ומקשים עוד: <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>כל תנאי שיש בו מעשה בתחילתו</strong> — <strong>תנאו בטל, מאן שמעת ליה דאית ליה הא סברא</strong> <small>[מי שמעת אותו שיש לו,</small> שהוא סובר, <small>סברה זו]</small> — <strong>ר' מאיר, דתניא</strong> <small>[ש</small>כן <small>שנינו</small> בברייתא<small>]:</small> <strong>אבא חלפתא איש כפר חנניא אמר משום</strong> (משמו של) <strong>ר' מאיר:</strong> אם היה <strong>תנאי קודם למעשה</strong> — <strong>הרי זה תנאי</strong> ודבריו קיימים, ואם היה ה<strong>מעשה קודם לתנאי</strong> — <strong>אינו תנאי.</strong>
 <strong>אלא,</strong> עלינו לחזור בנו מן ההסבר הקודם ולומר כי המשנה <strong>כולה</strong> כשיטת <strong>ר' מאיר היא,</strong> <strong>ו</strong>משום מה אין השומר משלם או נשבע למרות שכתוב בתורה כי <strong>שאני הכא דמעיקרא</strong> <small>[שונה כאן שמתחילה]</small> <strong>לא שעבד נפשיה</strong> <small>[עצמו]</small> לקבל עליו דין שומר הכתוב בתורה, שמראש אמר שאינו מתחייב להיות כשומר חנם או שומר שכר הכתוב בתורה.
 <strong>תנא</strong> <small>[שנה</small> החכם בתוספתא<small>]:</small> כשם שמתנה שומר לפטור עצמו, כך גם להיפך — <strong>ומתנה שומר שכר להיות כשואל,</strong> שמקבל על עצמו אחריות בכל מה ששואל מתחייב בו. ושואלים: <strong>במאי</strong> <small>[במה]</small> כיצד נעשית התחייבות זו? האם רק <strong>בדברים,</strong> באמירה בלבד?! <strong>אמר שמואל:</strong> לא, אלא <strong>בשקנו מידו</strong> כשעושים מעשה של קנין, שרק על ידי זה חלה ההתחייבות.
 <strong>ור' יוחנן אמר: אפילו תימא</strong> <small>[תאמר]</small> כי מדובר <strong>ב</strong>אופן <strong>שלא קנו מידו</strong> בכל זאת נקנית ההתחייבות לגמרי כי <strong>בההיא הנאה דקא נפיק ליה קלא דאיניש מהימנא</strong> <small>[באותה הנאה</small> שנהנה <small>שיוצא עליו קול שאדם נאמן]</small> <strong>הוא</strong> — <strong>גמיר ומשעבד נפשיה</strong> <small>[גומר ומשעבד עצמו]</small> בהבטחה בלבד, ואיננו צריך שיעבוד בדרך קנין.
 <big>ג</big> שנינו במשנה: <strong>וכל שאפשר לו לקיימו בסופו</strong> גם אם התנה עמו מתחילתו — תנאו קיים. <strong>אמר רב טבלא אמר רב: זו דברי ר' יהודה בן תימא, אבל חכמים אומרים: אף על פי שאי אפשר לו לקיימו בסופו והתנה עליו מתחילתו</strong> — <strong>תנאו קיים.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> אמר לאשה: <strong>"הרי זה גיטך על מנת שתעלי לרקיע"</strong> או <strong>"על מנת שתרדי לתהום",</strong> או <strong>"על מנת שתבלעי קנה של מאה אמה",</strong> או <strong>"על מנת שתעברי את הים הגדול ברגליך";</strong> אם <strong>נתקיים התנאי</strong> ועשתה מה שאמר לה לעשות — <strong>הרי זה גט, לא נתקיים התנאי</strong> — <strong>אינו גט.</strong> וכמובן, תנאי כזה אי אפשר לקיימו, אבל לדעת תנא קמא יש לתנאי זה תוקף.
 <strong>ר' יהודה בן תימא אומר: כזה</strong> — <strong>גט,</strong> כלומר, התנאי איננו תופס, והגט חל למרות שלא נתקיים התנאי. כי <strong>כלל אמר ר' יהודה בן תימא: כל שאי אפשר לו לקיימו בסופו,</strong> כלומר, תנאי שאיננו ניתן למילוי כלל <strong>והתנה עליו</strong> אפילו <strong>מתחילתו</strong> — <strong>אינו אלא כמפליגה</strong> בדברים <strong>וכשר,</strong> שתנאו הוא רק כדברי הבאי, ואינם מחייבים.
 <strong>אמר ר' נחמן אמר רב: הלכה כ</strong>שיטת <strong>ר' יהודה בן תימא. אמר רב נחמן בר יצחק: מתניתין נמי דיקא</strong> <small>[משנתנו גם כן מדוייקת]</small> כשיטה זו, <strong>דקתני</strong> <small>[ששנה</small> בה<small>]:</small> <strong>כל שאפשר לו לקיימו בסופו והתנה עליו מתחילתו</strong> — <strong>תנאו קיים,</strong> ונדייק מכאן: <strong>הא</strong> <small>[הרי]</small> <strong>אי אפשר לו לקיימו</strong> — משמע ש<strong>תנאו בטל.</strong> ומעירים: אכן, <strong>שמע מינה</strong> <small>[למד מכאן]</small> שכן הוא, וסתם משנתנו כר' יהודה בן תימא.
 
 <big>א משנה</big> <strong>השואל את הפרה ושאל בעליה עמה,</strong> שגם ביקש מבעלי הפרה שיבואו ויסייעו לו בעבודתו, <strong>או שכר בעליה עמה,</strong> ששכר את בעל הפרה לעבודתו, או <strong>שאל</strong> את <strong>הבעלים או שכרן ואחר כך שאל את הפרה</strong>, בכל מקרה כזה אם <strong>מתה</strong> הפרה — <strong>פטור.</strong> למרות שבדרך כלל שואל חייב לשלם גם עבור אונס מיתה, <strong>שנאמר: "אם בעליו עמו לא ישלם"</strong> (שמות כב, יד).
## דף צד:
 <strong>אבל</strong> אם <strong>שאל את הפרה ואחר כך שאל את הבעלים, או שכרן, ומתה,</strong> גם אם הם עדיין עובדים עבורו — <strong>חייב,</strong> והוא <strong>שנאמר: "בעליו אין עמו שלם ישלם"</strong> (שמות כב, יג).
 <big>א גמרא</big> תחילה מבררים בעיה מעשית בנושא זה, <strong>מדקתני סיפא</strong> <small>[ממה ששנה בסוף]:</small> שאל את הבעלים <strong>ואחר כך שאל את הפרה, מכלל</strong> הדברים אתה למד <strong>דרישא דקתני</strong> <small>[שמתחילה ששנה]</small> שאל בעליה <strong>עמה</strong> — הכוונה <strong>עמה ממש,</strong> באותו רגע. ואולם <strong>עמה ממש, מי משכחת לה</strong> <small>[איך יכול אתה למצוא אותה],</small> כלומר, כיצד יכול להיות דבר כזה? הלא את ה<strong>פרה</strong> הוא קונה לענין שאילה רק ב<strong>משיכה, ובעלים</strong> נשאלים לו <strong>באמירה</strong> בלבד, וכשאומר לבעלים ששואל אותו ואת בהמתו, הרי שאילתו קודמת!
  ומשיבים:  <strong>איבעית אימא</strong> <small>[אם תרצה אמור]</small> שמדובר <strong>כגון דקיימא</strong> <small>[שעומדת]</small> ה<strong>פרה בחצרו</strong> של ה<strong>שואל, דלא מחסרא</strong> <small>[שאינה מחוסרת]</small> <strong>משיכה,</strong> ומיד כשמסכים בעל הפרה הרי היא כבר מושאלת לשואל אגב חצירו. <strong>איבעית אימא</strong> <small>[אם תרצה אמור]</small> שמדובר באופן ש<strong>אמר ליה</strong> <small>[לו]:</small> <strong>את גופך</strong> <small>[אתה עצמך]</small> <strong>לא תשאל</strong> לי לעבודה <strong>עד שעת משיכת פרת</strong> <strong>ך.</strong> 
 <big>ב</big> דיני ארבעה שומרים כבר נדונו בפרק הקודם. (דף צג, א–ב) אבל לא נתבררו לעומקם, ומעתה באים לדון בהם לגופם. <strong>תנן התם</strong> <small>[שנינו שם</small> במשנה<small>]:</small> <strong>ארבעה שומרים הם: שומר חנם, והשואל, נושא שכר, והשוכר.</strong>
 <strong>שומר חנם</strong> — <strong>נשבע</strong> ונפטר מתשלום <strong>על הכל, והשואל</strong> — <strong>משלם את הכל, נושא שכר והשוכר</strong> — <strong>נשבעין</strong> ונפטרים מתשלום <strong>על השבורה ועל השבויה ועל המתה, ומשלמים את האבידה ואת הגניבה.</strong>
 ושואלים: <strong>מנא הני מילי</strong> <small>[מנין דברים אלה],</small> מה מקורם במקרא? ומשיבים: <strong>דתנו רבנן</strong> <small>[ששנו חכמים]</small> מדרש הלכה זה: <strong>פרשה ראשונה</strong> בדיני שומרים שבתורה (שמות כב, ו–ח) <strong>נאמרה בשומר חנם, שניה</strong> (שם ט–יב) — <strong>בשומר שכר, שלישית</strong> (שם יג–יד) — <strong>בשואל.</strong>
 ושואלים: <strong>בשלמא</strong> <small>[נניח]</small> <strong>שלישית</strong> ברור לך שהיא עוסקת <strong>בשואל</strong> — שכן דבר זה <strong>מפורש</strong> במקרא, שנאמר: <strong>"וכי ישאל איש מעם רעהו ונשבר או מת בעליו אין עמו שלם ישלם"</strong> (שם יג). <strong>אלא</strong> שהפרשה ה<strong>ראשונה</strong> עוסקת <strong>בשומר חנם</strong> וה<strong>שניה בשומר שכר</strong> אולי תאמר ש<strong>איפוך אנא</strong> <small>[אהפוך אני]</small> ואומר להיפך, שהרי לא נאמר הדבר במפורש במקרא!
  ומשיבים:  <strong>מסתברא</strong> <small>[מסתבר]</small> לומר שה<strong>שניה</strong> עוסקת <strong>בשומר שכר, שכן</strong> הוא חמור ו<strong>חייב בגניבה ואבידה.</strong> ודוחים: <strong>אדרבה</strong> <small>[להיפך],</small> מסתבר לומר שה<strong>ראשונה</strong> עוסקת <strong>בשומר שכר, שכן</strong> הוא חמור יותר שכן הוא <strong>משלם תשלומי כפל בטוען טענת גנב!</strong>
 ומשיבים: <strong>אפילו הכי</strong> <small>[כך],</small> הפרשה הראשונה מקילה יותר על השומר, שכן לשלם <strong>קרנא</strong> <small>[קרן]</small> <strong>בלא שבועה עדיפא מכפילא</strong> <small>[עדיף,</small> חמור <small>מ</small>תשלום <small>כפל]</small> <strong>בשבועה.</strong>
 ומוסיפים, <strong>תדע</strong> שכן הוא, <strong>דהא</strong> <small>[שהרי]</small> <strong>שואל כל הנאה</strong> מן הבהמה <strong>שלו, ואינו משלם אלא קרן.</strong>
 ותוהים: <strong>והשואל כל הנאה שלו? והא בעיא מזוני</strong> <small>[והרי צריכה</small> הבהמה <small>מזונות]</small> ונמצא שאף השואל משלם משהו, ולא נהנה בלבד! ומשיבים: מדובר באופן <strong>דקיימא</strong> <small>[ש</small>היא <small>עומדת]</small> <strong>באגם</strong> ויש לה מה לאכול מעצמה. ושואלים: <strong>והא בעיא נטירה</strong> <small>[והרי</small> היא <small>צריכה שמירה]?</small> ומשיבים: מדובר <strong>ב</strong>שואל שהוא <strong>נטר מתא</strong> <small>[שומר העיר]</small> שממילא היא נשמרת בידו. <strong>ואיבעית אימא</strong> <small>[ואם תרצה אמור]:</small> <strong>לא תימא</strong> <small>[אל תאמר]</small> בדיוק בלשון <strong>"כל הנאה שלו", אלא אימא</strong> <small>[אמור]</small> בלשון <strong>"רוב הנאה שלו". ואיבעית אימא</strong> <small>[אם תרצה אמור]:</small> שאמרו זאת <strong>בשאילת כלים</strong> שאינו צריך לפרנסם ולטפל בהם.
 שנינו ש<strong>נושא שכר והשוכר נשבעין על השבורה ועל השבויה ועל המתה ומשלמין את האבידה ואת הגניבה.</strong>
 ושואלים: <strong>בשלמא</strong> <small>[נניח]</small> תשלום על <strong>גניבה</strong> מפורש במקרא, <strong>דכתיב</strong> <small>[ש</small>כן <small>נאמר]:</small> <strong>"</strong>ו<strong>אם גנב יגנב מעמו ישלם לבעליו"</strong> (שם יא), <strong>אלא</strong> תשלום על <strong>אבידה מנא לן</strong> <small>[מנין לנו]?</small> ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> ממה שנאמר <strong>"</strong>ו<strong>אם גנב יגנב"</strong> — <strong>אין לי</strong> שהשומר משלם <strong>אלא</strong> על <strong>גניבה, אבידה מנין</strong> שהוא משלם? <strong>תלמוד לומר: "</strong>ו<strong>אם גנב יגנב",</strong> שמכפל הלשון למדנו שמשלם <strong>מכל מקום.</strong>
 ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> בכלל: <strong>לא אמרינן</strong> <small>[איו אנו אומרים]</small> <strong>דברה תורה כלשון בני אדם,</strong> ולשונות כפולים אלה באים לרבות דבר מה. <strong>אלא למאן דאמר</strong> <small>[ל</small>דעת <small>מי שאומר]</small> כי <strong>אמרינן</strong> <small>[אומרים אנו]</small> <strong>דברה תורה כלשון בני אדם</strong> וכפל לשון זה אינו מלמד, <strong>מאי איכא למימר</strong> <small>[מה יש לומר]?</small>
 <strong>אמרי במערבא</strong> <small>[אומרים בארץ ישראל]</small> כך: <strong>קל וחומר; ומה גניבה ש</strong>היא <strong>קרובה</strong> במהותה <strong>לאונס,</strong> שהרי יד הגנב בדבר — אף על פי כן <strong>משלם</strong> השומר, <strong>אבידה שקרובה לפשיעה</strong> (רשלנות) — <strong>לא כל שכן</strong> שחייב!
  ושואלים:  <strong>ואידך</strong> <small>[והאחר]</small> שלומד הלכה זו מרבוי המקרא, מה הוא אומר על סברה זו? ומשיבים: סבור הוא כי <strong>מילתא דאתיא</strong> <small>[דבר שבא,</small> שנלמד<small>]</small> <strong>בקל וחומר טרח וכתב לה קרא</strong> <small>[אותו הכתוב]</small> לפעמים, אף שאפשר היה להבינו מדעתנו.
 <big>ג</big> שנינו במשנה שם ש<strong>השואל משלם את הכל.</strong> ושואלים: <strong>בשלמא</strong> <small>[נניח]</small> זה שהוא משלם על <strong>שבורה ומתה,</strong> משום <strong>דכתיב</strong> <small>[שנאמר]</small> <strong>"וכי ישאל איש מעם רעהו ונשבר או מת"</strong> (שם יג). <strong>אלא</strong> תשלום על ה<strong>שבויה בשואל מנא לן</strong> <small>[מנין לנו]?</small>
 <strong>וכי תימא נילף</strong> <small>[ואם תאמר שנלמד]</small> <strong>משבורה ומתה,</strong> הלא אפשר לחלק: <strong>מה לשבורה ומתה</strong> — <strong>שכן אונסא דסליק אדעתא</strong> <small>[אונס שעולה על הדעת]</small> <strong>הוא,</strong> שהדבר עשוי לקרות ואפשר לומר שעל דעת כן קיבל עליו מתחילה. <strong>תאמר בשבויה שכן אונסא דלא סליק אדעתא</strong> <small>[אונס שאין עולה על הדעת]</small> <strong>הוא</strong> שתהא מלחמה ותלקח הבהמה בשבי!
 <strong>אלא</strong> כך יש לומר: <strong>נאמרה שבורה ומתה בשואל, ונאמרה שבורה ומתה בשומר שכר</strong> (""ומת או נשבר". שם ט), <strong>מה להלן</strong> בשומר שכר <strong>שבויה עמו</strong> ("ומת או נשבר או נשבה". שם), <strong>אף כאן שבויה עמו.</strong>
 ודוחים: <strong>איכא למיפרך</strong> <small>[יש מקום לפרוך,</small> לשבור<small>]</small> את ההשוואה ולומר: <strong>מה לשומר שכר שכן</strong> כולם באים <strong>לפטור</strong> שעל כל אלה איננו משלם, <strong>תאמר בשואל שכן</strong> אתה רוצה ללמוד מכאן <strong>לחיוב,</strong> ושמא אין הדברים דומים!
 <strong>אלא</strong> יש לפרש <strong>כ</strong>שיטת <strong>ר' נתן, דתניא</strong> <small>[ש</small>כן <small>שנינו</small> בברייתא<small>]</small> על מה שנאמר "ונשבר או מת" (שם יג), <strong>ר' נתן אומר:</strong> <strong>"או"</strong> שאמרו הרי זה בא <strong>לרבות שבויה.</strong>
 ומקשים: <strong>האי "או" מיבעיא ליה</strong> <small>["או" זה נחוץ לו]</small> כדי <strong>לחלק</strong> בין הדברים, שלולא כן <strong>סלקא דעתך אמינא</strong> <small>[יעלה על הדעת לומר]:</small> <strong>עד דמיתברא ומתה לא מחייב</strong> <small>[שתישבר ותמות</small> גם יחד <small>אינו חייב],</small> על כן <strong>קא משמע לן</strong> <small>[השמיע לנו]</small> במה שאמר "או" שיש כאן שני דינים נפרדים.
  ושואלים, <strong>הניחא</strong> <small>[דבר זה נוח]</small> <strong>ל</strong>שיטת <strong>ר' יונתן</strong> שלדעתו שני דברים המנויים יחד בתורה, גם אם אין דבר המחלק ביניהם, יש להבין את כל אחד מהם לעצמו, <strong>אלא</strong> לדעת <strong>ר' יאשיה</strong> הסבור ששני דברים הכתובים יחד, כאילו יש לראותם כאחד, אם אין הוכחה לחלוקה ביניהם <strong>מאי איכא למימר</strong> <small>[מה יש לומר]?</small>
 והדוגמה לשיטות שני תנאים אלה, <strong>דתניא</strong> <small>[ש</small>כן <small>שנינו</small> בברייתא<small>]:</small> ממה שנאמר <strong>"איש אשר יקלל את אביו ואת אמו</strong> מות יומת<strong>"</strong> (ויקרא כ, ט) — <strong>אין לי אלא</strong> אם קילל את <strong>אביו ואמו</strong> יחד, אבל אם קילל את <strong>אביו בלא</strong> שקילל את <strong>אמו,</strong> או את <strong>אמו בלא אביו, מנין</strong> שחייב? <strong>תלמוד לומר</strong> מסיום אותו הפסוק: <strong>"אביו ואמו קלל</strong> דמיו בו <strong>"</strong>— ללמד: <strong>אביו קלל, אמו קלל,</strong> אלו <strong>דברי ר' יאשיה,</strong> ואילו
 <strong>ר' יונתן אומר:</strong> אינו צריך כלל ללימוד זה, כי צירוף כזה של דברים <strong>משמע שניהם כאחד, ומשמע</strong> כל <strong>אחד בפני עצמו,</strong>
## דף צה.
 <strong>עד שיפרוט לך הכתוב "יחדו".</strong> ולשיטת ר' יאשיה דרוש איפוא "או" בכתוב זה!
  ומשיבים:  <strong>אפילו תימא</strong> <small>[תאמר]</small> שאמרו כשיטת <strong>ר' יאשיה,</strong> ואולם <strong>לחלק הכא</strong> <small>[כאן]</small> <strong>לא צריך. מאי טעמא</strong> <small>[מה טעם]</small> הדבר — <strong>סברא הוא</strong> בדבר, שכן <strong>מה לי</strong> אם <strong>קטלה</strong> <small>[הרגה]</small> <strong>כולה, מה לי</strong> אם <strong>קטלה פלגא</strong> <small>[הרגה מקצתה],</small> וכיון שחייב על מות הבהמה — ודאי חייב גם אם נשברה, שהיא כהרוגה למחצה.
 <big>א</big> ושואלים עוד: חיוב תשלום על <strong>גניבה ואבידה בשואל</strong> <strong>מנא לן</strong> <small>[מנין לנו]?</small>
 <strong>וכי תימא</strong> <small>[ואם תאמר]:</small> <strong>נילף</strong> <small>[נלמד]</small> <strong>משבורה ומתה</strong> שאם עליהן חייב, ודאי חייב גם בגניבה ואבידה. אולם אפשר לומר להיפך: <strong>מה לשבורה ומתה</strong> — <strong>דלא</strong> <small>[שאי]</small> <strong>אפשר למיטרח ואתויי</strong> <small>[לטרוח ולהביא]</small> את הבהמה ולהשיבה לבעליה, ולכן השואל משלם מיד את הנזק, <strong>תאמר בגניבה ואבידה</strong> ש<strong>אפשר למיטרח ואתויי</strong> <small>[לטרוח</small> בחיפוש אחריה <small>ולהביא]</small> ושמא במקרה זה יצטרך בעל החפץ לטרוח ולנסות למצוא אותו!
 <strong>אלא</strong> הראיה לכך היא <strong>כי הא דתניא</strong> <small>[כפי זו ששנינו</small> בברייתא<small>]:</small> ממה שנאמר "וכי ישאל איש מעם רעהו <strong>ונשבר או מת</strong> בעליו אין עמו שלם ישלם" (שמות כב, יג) — <strong>אין לי</strong> שחייב השואל <strong>אלא</strong> ב<strong>שבורה ומתה,</strong> ואולם שהוא חייב אף ב<strong>גניבה ואבידה מנין? אמרת קל וחומר: ומה שומר שכר שפטור מ</strong><strong>שבורה ומתה</strong> — <strong>חייב</strong> בכל זאת <strong>בגניבה ואבידה, שואל שחייב בשבורה ומתה</strong> — <strong>אינו דין שחייב בגניבה ואבידה? וזה הוא קל וחומר שאין עליו תשובה.</strong>
 ושואלים <strong>מאי</strong> <small>[מה]</small> היא לשון זו <strong>"אין עליו תשובה"?</strong> ומסבירים שדבר זה בא כנגד הטענה הבאה: <strong>וכי תימא איכא למיפרך</strong> <small>[ואם תאמר שיש מקום לפרוך</small> לשבור<small>]</small> את הקל וחומר ולומר: <strong>מה לשומר שכר</strong> — <strong>שכן משלם תשלומי כפל</strong> אם <strong>טוען</strong> במרמה <strong>טענת לסטים מזויין,</strong> ואילו השואל במקרה כזה משלם רק קרן
 <strong>אפילו הכי</strong> <small>[כך]</small> <strong>קרנא</strong> <small>[הקרן],</small> גוף הדבר שמשלם ה<strong>שואל</strong> בכל עת <strong>עדיפא</strong> <small>[</small><small>עדיף].</small>
 <strong>איבעית אימא</strong> <small>[אם תרצה אמור]:</small> <strong>קסבר</strong> <small>[סבור הוא]</small> ש<strong>לסטים מזויין גזלן הוא,</strong> ושומר שכר לא יתחייב כפל על טענה זו, שאינו חייב כפל אלא אם טוען שנגנב החפץ ונמצא שהוא עצמו גנבו, אבל לא על גזילה.
 <strong>אשכחן</strong> <small>[מצאנו,</small> למדנו<small>]</small> בענין שואל <strong>לחיוב</strong> גם בגניבה ואבידה, <strong>לפטור מנא לן</strong> <small>[מנין לנו]?,</small> שאם בעליו עמו פטור גם מגניבה ואבידה?
 <strong>וכי תימא</strong> <small>[ואם תאמר]</small> כי <strong>נילף</strong> <small>[נלמד]</small> <strong>משבורה ומתה,</strong> הרי אפשר לפרוך זאת ולטעון: <strong>מה לשבורה ומתה</strong> — <strong>שכן</strong> אלה הם בגדר <strong>אונס,</strong> ושמא באונס בלבד הקלה עליו התורה!
 <strong>אלא</strong> יש לומר כי <strong>גמר</strong> <small>[למד]</small> זאת <strong>משומר שכר</strong> שנפטר מגניבה ואבידה כשהבעלים עמו. ושואלים: <strong>ושומר שכר גופיה מנלן</strong> <small>[עצמו מנין לנו]</small> שנפטר במקרה זה? ומשיבים: <strong>גמרי חיובא</strong> <small>[לומדי אנו</small> את ה<small>חיוב]</small> של <strong>שומר שכר מחיובא</strong> <small>[מהחיוב]</small> של <strong>שואל;</strong> <strong>מה להלן</strong> בדברים שחייב בהם השואל אם היו <strong>בבעלים</strong> — <strong>פטור, אף כאן</strong> בדברים שחייב בהם שומר שכר <strong>בבעלים פטור.</strong>
 ושואלים: <strong>במאי גמר</strong> <small>[במה,</small> באיזו שיטת לימוד, <small>למד]?</small> <strong>אי</strong> <small>[אם</small> תאמר<small>]</small> <strong>ב</strong>שיטת <strong>מה מצינו,</strong> שכשם שקיים דין זה בנושא זה כן הוא גם בנושא אחר, הלא <strong>איכא למיפרך כדפרכינן</strong> <small>[יש מקום לשבור</small> את ההשוואה <small>כפי ששברנו</small> זאת<small>]</small> לפי הנימוק: <strong>שכן אונס!</strong>
 <strong>אלא</strong> לא באופן זה למדים, כי אם בצורה אחרת: <strong>אמר קרא</strong> <small>[הכתוב]</small> <strong>"וכי ישאל"</strong> (שם) — ואותה <strong>וי"ו</strong> שבאה בראש המשפט הריהי באה לומר שהוא <strong>מוסיף על ענין ראשון.</strong> כלומר, דין השואל איננו הלכה נפרדת לעצמה, אלא רק מוסיף על ענין ראשון דינים שלא נאמרו בו, <strong>וילמד עליון מתחתון,</strong> שדין שומר שכר ("עליון") יש לו המשך בדין שואל ("תחתון").
  ומקשים:  <strong>ואכתי</strong> <small>[ועדיין]</small> <strong>שואל משומר שכר לא גמר</strong> <small>[אינו לומד,</small> אינו ניתן להלמד<small>]</small> <strong>דאיכא למיפרך</strong> <small>[שיש מקום לשבור]</small> את ההשוואה ולומר: <strong>מה לשומר שכר</strong> — <strong>שכן פטור בשבורה ומתה, תאמר בשואל שחייב בשבורה ומתה!</strong>
 <strong>אלא</strong> יש לשנות את דרך ההוכחה מתחילה ולבנותה בצורה אחרת, וכך נלמד: <strong>גניבה ואבידה בשואל לחיובא מנלן</strong> <small>[לחייב</small> אותו <small>מנין לנו]</small> — <strong>דגמר</strong> <small>[שלמד]</small> <strong>משומר שכר</strong> בקל וחומר, ובדיני קל וחומר קיים הכלל: <strong>דיו לבא מן הדין להיות כנדון,</strong> שאף שנראה שהוא חמור יותר — אין מחמירים על הנלמד ("הבא מן הדין") יותר מאשר במקור הדין ("נדון"), ולכן: <strong>מה גניבה ואבידה</strong> שב<strong>שומר שכר</strong> אם היה זה <strong>בבעלים</strong> עימו — <strong>פטור,</strong> <strong>אף גניבה ואבידה</strong> שבשל <strong>שואל</strong> שלמדנוה בקל וחומר משוכר — <strong>נמי</strong> <small>[גם כן]</small> <strong>בבעלים פטור.</strong>
 ומקשים: <strong>הניחא למאן דאית ליה</strong> <small>[זה נוח למי שיש לו]</small> שיטה זו של <strong>'דיו'</strong> בקל וחומר<small>,</small> <strong>אלא למאן דלית ליה</strong> <small>[אלא למי שאין לו]</small> שיטה זו של <strong>'דיו' מאי איכא למימר</strong> <small>[מה יש לומר]?</small>
 <strong>אלא</strong> כך יש לומר לשיטתו שהדבר נלמד ממה ש<strong>אמר קרא</strong> <small>[הכתוב]</small> <strong>"וכי ישאל"</strong> ואותו <strong>וי"ו</strong> שבראש המשפט <strong>מוסיף על ענין ראשון</strong> — לעשות את שניהם כיחידה אחת, <strong>וילמד עליון מתחתון ותחתון מעליון.</strong> 
 <big>ב</big> באותו ענין עצמו <strong>איתמר</strong> <small>[נאמר]</small> שנחלקו בשאלה זו: <strong>פשיעה בבעלים,</strong> אם פשע השומר בשמירת החפץ והיה הדבר בנוכחותם של הבעלים (שהם שאולים או שכורים אצלו), מה יהא הדין? <strong>פליגי</strong> <small>[נחלקו]</small> <strong>בה,</strong> בשאלה זו, <strong>רב אחא ורבינא. חד</strong> <small>[אחד</small> מהם<small>]</small> <strong>אמר:</strong> <strong>חייב, וחד</strong> <small>[ואחד</small> מהם<small>]</small> <strong>אמר:</strong> <strong>פטור.</strong>
 <strong>מאן</strong> <small>[מי</small> ש<strong>אמר חייב קסבר</strong> <small>[הוא סבור]</small> ש<strong>מקרא נדרש לפניו,</strong> שגם אם קושרים דבר האמור בנושא אחר לנושא הסמוך לו הרי זה רק לפרשה הסמוכה לפניו <strong>ולא לפני פניו,</strong> לא לפרשה המצויה קודם לראשונה, ולעניננו:
 <strong>הלכך</strong> <small>[על כן]</small> <strong>"אם בעליו עמו</strong> לא ישלם" — על ה<strong>שומר חנם</strong> שהוא "לפני פניו" <strong>לא כתיב</strong> <small>[נאמר],</small> <strong>ופשיעה נמי</strong> <small>[גם כן]</small> "על כל דבר פשע" — <strong>בשומר שכר ובשואל לא כתיב</strong> <small>[נאמר].</small> <strong>הלכך</strong> <small>[על כן]</small> <strong>בשומר שכר ובשואל לחיוב</strong> שאף בהם חייב השומר על פשיעה מנין יודעים אנו — <strong>אתיא</strong> <small>[בא</small> נלמד<small>]</small> הדבר <strong>בקל וחומר</strong>
 <strong>אבל</strong> דין זה <strong>בבעלים לפטור אף בשומר שכר ובשואל</strong> — <strong>לא</strong> יחול. <strong>מאי טעמא</strong> <small>[מה טעם]</small> הדבר — <strong>כי כתיב</strong> <small>[כאשר נאמר]</small> במקרא <strong>"אם בעליו עמו לא ישלם"</strong> — נאמר דין זה רק על <strong>שואל</strong> ועל <strong>שומר שכר,</strong> וכיון שכך <strong>אהנך חיובי דכתיב בהו בהדיא הוא דמיכתב</strong> <small>[על אותם חיובים שנאמר בהם במפורש הוא שנאמר]</small> ולא על דינים אחרים (כגון פשיעה).
 <strong>מאן</strong> <small>[מי]</small> ש<strong>אמר פטור</strong> <strong>קסבר</strong> <small>[סבור</small> הוא<small>]:</small> כי <strong>מקרא נדרש לפניו ולפני פניו,  ו</strong>לכן <strong>כי כתיב</strong> <small>[כאשר נאמר</small> במקרא<small>]</small> <strong>"אם בעליו עמו</strong> לא ישלם<strong>"</strong> (שם יד) — על <strong>שומר חנם נמי כתיב</strong> <small>[גם כן נאמר]</small> הדבר. ומנסים להביא ראיות לשתי השיטות.
 <strong>תנן</strong> <small>[שנינו</small> במשנתנו<small>]:</small> <strong>השואל</strong> את <strong>הפרה ושאל בעליה עמה,</strong> וכן <strong>השואל</strong> את <strong>הפרה ושכר בעליה עמה,</strong> או <strong>שאל בעליה או שכרן ואחר כך שאל</strong> את <strong>הפרה ומתה</strong> — <strong>פטור. ואילו שומר חנם לא קתני</strong> <small>[שנה]</small> כאן, משמע שאינו נפטר בבעלים!
  ודוחים:  <strong>ולטעמיך</strong> <small>[ולטעמך,</small> לשיטתך<small>]</small> שכך רצונך לדייק; <strong>שומר שכר מי קתני</strong> <small>[האם שנה</small> פה<small>]?</small>
 <strong>אלא</strong> חייב אתה להסביר כי ה<strong>תנא מילתא</strong> <small>[דבר]</small> 
## דף צה:
 <strong>דכתיבא בהדיא</strong> <small>[שנאמר במפורש]</small> בתורה — <strong>קתני</strong> <small>[שנה]</small> ואילו דבר <strong>דאתיא מדרשא</strong> <small>[שבא,</small> שנלמד <small>מדרשה]</small> בלבד — <strong>לא קתני</strong> <small>[שנה].</small>
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו בברייתא: <strong>שאלה ושאל בעליה עמה,</strong> או <strong>שכרה ושכר בעליה עמה,</strong> או <strong>שאלה ושכר בעליה עמה,</strong> או <strong>שכרה ושאל בעליה עמה, אף על פי שהבעלים עושין מלאכה במקום אחר, ומתה</strong> — <strong>פטור.</strong>
 כדי להסביר את ההוכחה מעירים תחילה כי <strong>סברוה</strong> <small>[סברו,</small> הבינו<small>]</small> אותם מציעים כי <strong>הא מני</strong> <small>[</small>הברייתא <small>זו</small> כשיטת <small>מי היא]</small> — כשיטת <strong>ר' יהודה היא,</strong> ש<strong>אמר: שוכר כשומר שכר דמי</strong> <small>[</small>הוא <small>נחשב].</small> ואם כן, <strong>והא</strong> <small>[והרי]</small> נמצא כי <strong>האי</strong> <small>[זה]</small> ה<strong>תנא קתני מילתא דאתיא מדרשא</strong> <small>[שנה</small> בכל זאת <small>דבר שבא,</small> שנלמד, <small>מדרשה]</small> <strong>ואילו שומר חנם לא קתני</strong> <small>[שנה],</small> משמע שאין דין זה כשומר חנם!
  ודוחים:  <strong>הא מני</strong> <small>[זו</small> כשיטת <small>מי]</small> — כשיטת <strong>ר' מאיר היא,</strong> ש<strong>אמר: שוכר כשומר חנם דמי</strong> <small>[</small>הוא <small>נחשב],</small> <strong>ו</strong>לכן <strong>תנא</strong> <small>[שנה]</small> הלכה זו ב<strong>שומר חנם, והוא הדין לשומר שכר.</strong>
 <strong>איבעית אימא</strong> <small>[אם תרצה אמור]:</small> <strong>כדמחליף</strong> <small>[כפי שמחליף]</small> את השיטות <strong>רבה בר אבוה ותני</strong> <small>[ושונה]</small> היפך בגרסה שבידינו: <strong>שוכר כיצד משלם?</strong> — <strong>ר' מאיר אומר: כשומר שכר</strong> ו<strong>ר' יהודה אומר כשומר חנם.</strong> ולשאלתנו לא נמצא איפוא תשובה סופית.
 <big>א</big> <strong>אמר רב המנונא: לעולם הוא,</strong> השומר, <strong>חייב עד שתהא פרה וחורש בה, חמור ומחמר אחריה, ועד שיהו בעלים</strong> מצויים עמו <strong>משעת שאילה עד שעת שבורה ומתה,</strong> כלומר עד שעת האונס. <strong>אלמא קסבר</strong> <small>[מכאן שסבור</small> הוא<small>]</small> שיש לפרש <strong>"בעליו עמו"</strong> — <strong>אכולה מילתא</strong> <small>[על כל הדבר]</small> <strong>משמע,</strong> כלומר, מה שנאמר "אם בעליו עמו" מתייחס לכל המשך הדברים הכתוב שם, ולא למאורע אחד בלבד.
 <strong>מתיב</strong> <small>[מקשה</small> על כך<small>]</small> <strong>רבא</strong> ממה ששנינו: <strong>שאלה ושאל בעליה עמה,</strong> או <strong>שכרה ושכר בעליה עמה,</strong> או <strong>שכרה ושאל בעליה עמה,</strong> או <strong>שאלה ושכר בעליה עמה, אף על פי שהבעלים עושין מלאכה במקום אחר ומתה</strong> — <strong>פטור. מאי לאו</strong> <small>[האם לא]</small> "במקום אחר" כוונתו <strong>במלאכה אחרת?</strong>
 ודוחים: <strong>לא,</strong> הכוונה היא <strong>באותה מלאכה.</strong> ושואלים: <strong>אלא,</strong> אם כן, <strong>מאי</strong> <small>[מה</small> פירוש<small>]</small> <strong>"מקום אחר"?</strong> ומסבירים: הכוונה היא כגון שהבהמה חורשת <strong>דקא מרפי ואזיל קמה</strong> <small>[שזה</small> הבעלים <small>מרפה</small> את הקרקע <small>והולך לפניה]</small> לסייע בחרישה, ונמצא שהוא עושה באותה מלאכה אף כי לא באותו מקום.
  ומקשים:  <strong>והא מדסיפא</strong> <small>[והרי</small> ממה ששנוי <small>בסופה]</small> של הברייתא <strong>"על גבה",</strong> נמצא כי <strong>הוי רישא</strong> <small>[הרי שבתחילתה]</small> מדובר <strong>במלאכה אחרת, דקתני סיפא</strong> <small>[ששנה בסופה]</small> של אותה ברייתא: <strong>שאלה ואחר כך שאל בעליה,</strong> או <strong>שכרה ואחר כך שכר בעליה עמה, אף על פי שהבעלים חורשין על גבה ומתה</strong> — <strong>חייב.</strong> משמע שרק בקטע זה מדובר שהבעלים נמצאים באותה מלאכה!
 <strong>אמרי</strong> <small>[אומרים]</small> <strong>רישא וסיפא</strong> <small>[</small>גם <small>בתחילה</small> וגם <small>בסוף]</small> מדובר שהבעלים עוסקים <strong>באותה מלאכה,</strong> ושינוי הלשון יש לו טעם, כי <strong>רישא רבותא קא משמע לן, וסיפא רבותא קא משמע לן</strong> <small>[בתחילה רבותה,</small> דבר גדול וחדש, <small>השמיע לנו. בסוף רבותה השמיע לנו].</small> ומסבירים: <strong>רישא רבותא קא משמע לן</strong> <small>[בראשונה רבותה</small> וחידוש <small>השמיע לנו]</small> <strong>דאף על גב דלאו</strong> <small>[שאף על פי שלא]</small> <strong>על גבה</strong> ממש <strong>אלא באותה מלאכה,</strong> <strong>כיון דהוו</strong> <small>[שהיו]</small> <strong>בעלים בשעת שאילה</strong> — <strong>פטור. וסיפא רבותא קא משמע לן</strong> <small>[ובסופה רבותה השמיע לנו]</small> <strong>דאף על גב</strong> <small>[שאף על פי]</small> שהיו <strong>על גבה</strong> ממש, כיון ש<strong>לא היו בעלים בשעת שאילה</strong> — <strong>חייב.</strong>
 על הסבר זה תוהים: <strong>האי מאי</strong> <small>[זה מה הוא]</small> מה טיבו של תירוץ זה?! <strong>אי אמרת בשלמא</strong> <small>[נניח אם אומר אתה]</small> ומפרש כי <strong>רישא</strong> <small>[ראשה]</small> של הברייתא כשהבעלים עוסקים ממש <strong>במלאכה אחרת, וסיפא</strong> <small>[וסופה]</small> <strong>באותה מלאכה</strong> — <strong>היינו רבותא</strong> <small>[זהו החידוש],</small>
 <strong>אלא אי אמרת רישא וסיפא</strong> <small>[אם אומר אתה שראשה וסופה]</small> <strong>באותה מלאכה, מאי רבותא</strong> <small>[מה הרבותה,</small> החידוש, בדבר<small>]?</small> הלא <strong>אידי ואידי</strong> <small>[זה וזה]</small> <strong>באותה מלאכה הוי</strong> <small>[הוא]!</small>
 <strong>ועוד,</strong> הלא <strong>תניא</strong> <small>[שנויה</small> ברייתא<small>]</small> אחרת: <strong>ממשמע שנאמר "אם בעליו עמו לא ישלם"</strong> (שמות כג, יד) <strong>איני יודע</strong> בעצמי ההיפך <strong>שאם בעליו אין עמו שלם ישלם? אלא</strong> אם כן <strong>מה</strong> בכל זאת <strong>תלמוד לומר</strong> במפורש בכתוב <strong>"בעליו אין עמו</strong> שלם ישלם<strong>"</strong> (שם יג) — בא הכתוב <strong>לומר לך:</strong> אם <strong>היה עמו בשעת שאילה</strong> — <strong>אין צריך להיות עמו בשעת שבורה ומתה, היה עמו בשעת שבורה ומתה</strong> — <strong>צריך להיות עמו בשעת שאילה.</strong>
 <strong>ותניא אידך</strong> <small>[ושנויה</small> ברייתא <small>אחרת]</small> בנושא זה: <strong>ממשמע שנאמר "בעליו אין עמו שלם ישלם"</strong> (שם) <strong>איני יודע שאם בעליו עמו לא ישלם? אלא מה תלמוד לומר "אם בעליו עמו"</strong> — <strong>לומר לך: כיון שיצאה מרשות משאיל שעה אחת בבעלים ומתה</strong> — <strong>פטור.</strong> והרי זו <strong>תיובתא</strong> <small>[קושיה חמורה]</small> על <strong>רב המנונא,</strong> ומסכמים: אכן <strong>תיובתא</strong> <small>[קושיה חמורה היא]</small> ונדחו דבריו.
 <big>ב</big> ומעירים: <strong>אביי סבר לה</strong> <small>[אביי היה סבור]</small> בפירוש המקראות <strong>כ</strong>שיטת <strong>ר' יאשיה,</strong> שדברים שלא נאמר במפורש שהם מפורטים יש לראותם כמחוברים יחד, <strong>ומתרץ לקראי</strong> <small>[והיה מיישב את הכתובים]</small> <strong>כ</strong>שיטת <strong>ר' יאשיה. רבא סבר לה כ</strong>שיטת <strong>ר' יונתן</strong> שדנים כל דבר לעצמו כל עוד לא נתחבר במפורש, <strong>ומתרץ</strong> <strong>לקראי</strong> <small>[את המקראות]</small> <strong>כ</strong>שיטת <strong>ר' יונתן.</strong>
 ומפרטים: <strong>אביי סבר לה</strong> <small>[סבור]</small> <strong>כ</strong>שיטת <strong>ר' יאשיה ומתרץ לקראי</strong> <small>[ומיישב את הכתובים]</small> <strong>כ</strong>שיטת <strong>ר' יאשיה</strong> באופן זה: נאמר <strong>"בעליו אין עמו שלם ישלם", טעמא דליתיה בתרוייהו</strong> <small>[הטעם,</small> דווקא, <small>שאינו בשניהם],</small> לא בשעת שאילה ולא בשעת שבורה, <strong>הא איתיה בחדא וליתיה בחדא</strong> <small>[אבל</small> אם <small>ישנו באחת ואיננו באחת]</small> — <strong>פטור.</strong>
 ויש להקשות: <strong>הא כתיב</strong> <small>[</small>ו<small>הרי נאמר]</small> <strong>"אם בעליו עמו לא ישלם"</strong> ומכאן, <strong>טעמא דאיתיה בתרוייהו, הא אי איתיה בחדא וליתיה בחדא</strong> <small>[הטעם,</small> דווקא <small>שישנו בשניהם, הרי אם היה באחת ואינו באחת]</small> — <strong>מחייב</strong> <small>[הריהו חייב].</small> ויש כאן לכאורה סתירה פנימית!
  ויש לישב ולומר כי דבר זה בא <strong>לומר לך</strong> שאם <strong>היה עמו</strong> הבעלים <strong>בשעת שאילה</strong> — <strong>אינו צריך להיות עמו בשעת שבורה ומתה,</strong> אבל אם <strong>היה עמו בשעת שבורה ומתה</strong> — <strong>צריך להיות עמו בשעת שאילה.</strong>
## דף צו.
 <strong>רבא סבר לה</strong> <small>[סבור]</small> <strong>כ</strong>שיטת <strong>ר' יונתן ומתרץ לקראי</strong> <small>[ומיישב את הכתובים]</small> <strong>כ</strong>שיטת <strong>ר' יונתן,</strong> <strong>דתניא</strong> <small>[ש</small>כן <small>שנינו</small> בברייתא<small>]:</small> ממה שנאמר <strong>"אם בעליו עמו לא ישלם"</strong> (שמות כב, יד). <strong>משמע</strong> מצד אחד <strong>דאיתיה בתרוייהו</strong> <small>[שישנו בשניהם],</small> בשעת שאילה ובשעת שכירה, <strong>ומשמע נמי</strong> <small>[גם כן]</small> <strong>דכי איתיה בחדא וליתיה בחדא</strong> <small>[שאם ישנו באחת ואיננו באחת]</small> <strong>פטור.</strong>
 <strong>וכתיב</strong> <small>[ונאמר]</small> <strong>"בעליו אין עמו שלם ישלם"</strong> (שם יג) — <strong>משמע דליתיה בתרוייהו</strong> <small>[שאיננו בשניהם],</small> ו<strong>משמע נמי</strong> <small>[גם כן]</small> <strong>דכי איתיה בחדא וליתיה בחדא</strong> <small>[שאם ישנו באחת ואיננו באחת]</small> — <strong>חייב,</strong> ויש כאן איפוא סתירה.
  אלא בא הכתוב <strong>לומר לך:</strong> אם <strong>היה עמו בשעת שאלה</strong> — <strong>אין צריך להיות עמו בשעת שבורה ומתה, היה עמו בשעת שבורה ומתה</strong> — אין די בזה אלא <strong>צריך להיות עמו בשעת שאלה.</strong>
 ומקשים: <strong>איפוך אנא</strong> <small>[אהפוך אני]</small> ואתרץ את הסתירה שבמקראות להיפך: שאם היה בשעת שבירה — נפטר, ולא בשעת שאילה! ומתרצים: <strong>מסתברא</strong> <small>[מסתבר]</small> לומר כי <strong>שאלה עדיפא</strong> — שבה דווקא צריכים להיות הבעלים, <strong>משום דקא מייתי לה לרשותיה</strong> <small>[שהרי מביא אותה לרשותו]</small> של השואל מאותה שעה.
  ודוחים:  <strong>אדרבה</strong> <small>[להיפך],</small> <strong>שבורה ומתה עדיפא</strong> <small>[עדיף</small> אז<small>],</small> <strong>שכן חייב באונסין!</strong>
 ומשיבים: אינו כן, שכן <strong>אי</strong> <small>[אם]</small> <strong>לא שאלה</strong> — <strong>שבורה ומתה מאי עביד</strong> <small>[מה עושה]?,</small> ודוחים: זו אינה ראיה, שהרי <strong>ואי לאו</strong> <small>[ואם לא</small> היתה<small>]</small> <strong>שבורה ומתה,</strong> ב<strong>שאלה מאי עביד</strong> <small>[מה עשה]</small> שהרי אז אין כל בעיה. ודוחים: <strong>אפילו הכי</strong> <small>[כך]</small> <strong>שאלה עדיפא</strong> <small>[עדיפה]</small> ומדוע — <strong>שכן חייב</strong> באותה שעה <strong>במזונותיה.</strong>
 <strong>רב אשי</strong> סבור שאפשר ללמוד מלשון הכתוב, שכן <strong>אמר קרא</strong> <small>[הכתוב]:</small> <strong>"וכי ישאל איש מעם רעהו"</strong> (שם יג), <strong>ו</strong>משמע ש<strong>לא</strong> היה <strong>רעהו עמו</strong> — אז <strong>שלם ישלם, הא</strong> <small>[הרי]</small> אם היה <strong>רעהו עמו</strong> — <strong>פטור.</strong>
 ושואלים: <strong>אי הכי</strong> <small>[אם כך]</small> שמדיוק הלשון אנו למדים, מה שנאמר במפורש <strong>"בעליו אין עמו"</strong> (שם), <strong>ו"אם בעליו עמו"</strong> (שם יד) <strong>למה לי?</strong> שהרי הכל נלמד מפסוק ראשון! ומסבירים: <strong>אי לאו הנך הוה אמינא</strong> <small>[אם לא אלה הייתי אומר]:</small> <strong>האי אורחיה דקרא</strong> <small>[זה דרכו של הכתוב]</small> <strong>הוא</strong> לומר "מעם רעהו" ולא הייתי לומד מכאן הלכה, ולכן היה צריך להדגיש במפורש, ללמדנו שיש בכך כוונה.
 <big>א</big> <strong>בעי</strong> <small>[שאל]</small> <strong>רמי בר חמא</strong> בדיני שאילה: <strong>שאלה</strong> את הבהמה <strong>לרבעה,</strong> כדי לרבוע אותה, שעושה בה איסור חמור מן התורה, <strong>מהו</strong> הדין? האם שאלה צריך להיות <strong>כדשיילי אינשי בעינן ולהכי</strong> <small>[</small><small>כמו ששואלים</small> כרגיל <small>בני אדם, ו</small>לצורך <small>זה]</small> <strong>לא שיילי אינשי</strong> <small>[שואלים אנשים],</small> <strong>או דלמא טעמא מאי</strong> <small>[שמא הטעם מה הוא]</small> שהשואל חייב — <strong>משום</strong> שיש לו <strong>הנאה</strong> מן הבהמה, <strong>והאי נמי, הא אית ליה</strong> <small>[וזה גם כן, הרי יש לו]</small> <strong>הנאה.</strong>
 ושאלה דומה: <strong>שאלה ליראות בה,</strong> ששאל בהמה מחבירו לא לעבודה או לשימוש, אלא שייראה על ידי כך עשיר יותר, <strong>מהו</strong> הדין? האם התחייבות <strong>ממונא בעינן והאיכא</strong> <small>[</small>ל<small>ממון צריכים אנו, ויש כאן],</small> <strong>או דלמא ממונא דאית ליה</strong> <small>[שמא ממון שיש לו]</small> <strong>הנאה</strong> ממשית <strong>מיניה בעינן וליכא</strong> <small>[ממנו צריכים אנו, ואין כאן]?</small>
 ועוד: <strong>שאלה לעשות בה</strong> מלאכה <strong>פחות מ</strong>שווה <strong>פרוטה, מהו</strong> הדין? האם <strong>ממונא בעינן ואיכא</strong> <small>[ממון,</small> משהו שווה כסף, <small>צריכים אנו, ויש כאן],</small> שהרי המלאכה שעשתה שווה משהו, <strong>או דלמא</strong> <small>[שמא]</small> <strong>כל</strong> <strong>פחות מ</strong>שווה <strong>פרוטה</strong> — <strong>לא כלום הוא.</strong>
 וכן: אם <strong>שאל שתי פרות</strong> יחד <strong>לעשות בהן</strong> דבר השווה <strong>פרוטה, מהו</strong> הדין? <strong>מי אמרינן</strong> <small>[האם אומרים אנו]:</small> <strong>זיל בתר</strong> <small>[לך אחר]</small> <strong>שואל ומשאיל, ואיכא</strong> <small>[ויש כאן]</small> דין ממון, שהרי קיבל השואל מן המשאיל הנאה של שווה פרוטה, <strong>או דלמא</strong> <small>[שמא]:</small> <strong>זיל בתר</strong> <small>[לך אחר]</small> ה<strong>פרות</strong> <strong>וכל חדא וחדא ליכא ממונא</strong> <small>[ובכל אחת ואחת</small> מהן <small>אין</small> כאן צד של <small>ממון]?</small> שפחות מפרוטה אינו נחשב ממון!
  ויש לשאול עוד: <strong>שאל</strong> משני <strong>שותפים</strong> יחד <strong>ונשאל לו</strong> לעבודה רק <strong>אחד מהן מהו</strong> הדין? האם <strong>כולו "בעליו" בעינן</strong> <small>[צריכים אנו]</small> — <strong>והא ליכא</strong> <small>[והרי אין כאן],</small> שהרי בעליו שנים הם, <strong>או דלמא</strong> <small>[שמא]</small> <strong>מההוא פלגא דידיה מיהא מיפטר</strong> <small>[מאותה מחצית שלו,</small> של אותו שותף, <small>על כל פנים נפטר]</small> השואל?
  ועוד שאלה: <strong>שותפים ששאלו</strong> חפץ מאחר <strong>ונשאל</strong> בעל החפץ <strong>לאחד מהן, מהו</strong> הדין? האם <strong>כולו שואל בעינן, וליכא</strong> <small>[צריכים אנו, ואין כאן],</small> <strong>או דלמא בההיא פלגא דשיילי מיהת מיפטר</strong> <small>[שמא באותה מחצית ששאלו על כל פנים</small> הוא <small>נפטר]?</small>
 וכן: <strong>שאל מהאשה</strong> דבר מה <strong>ונשאל בעלה</strong> של האשה לעשות לו מלאכה, או <strong>אשה ששאלה</strong> חפץ <strong>ונשאל</strong> בעליו <strong>לבעל, מהו</strong> הדין? ובשתי שאלות אלה, הבעיה המרכזית היא האם <strong>קנין פירות</strong> (כקנין הבעל בנכסי מלוג של האשה) <strong>כקנין גוף דמי</strong> <small>[</small>הוא <small>נחשב],</small> <strong>או לא?</strong>
 <strong>אמר ליה</strong> <small>[לו]</small> <strong>רבינא לרב אשי</strong> עוד שאלה מעין אלו: <strong>האומר לשלוחו צא והשאל לי</strong> (עבורי) לשואל <strong>עם פרתי, מהו</strong> הדין? האם <strong>"בעליו" ממש בעינא</strong> <small>[צריכים אנו]</small> כדי לפטור את השואל, <strong>וליכא</strong> <small>[ואין כאן],</small> <strong>או דלמא</strong> <small>[שמא]</small> אף לענין זה <strong>שלוחו של אדם כמותו, ואיכא</strong> <small>[ויש כאן]</small> איפוא "בעליו"?
 <strong>אמר ליה</strong> <small>[לו]</small> <strong>רב אחא בריה</strong> <small>[בנו של]</small> <strong>רב אויא לרב אשי:</strong> בעיה זו בענין <strong>בעל</strong> קשורה ב<strong>פלוגתא</strong> <small>[מחלוקת]</small> של <strong>ר' יוחנן וריש לקיש</strong> בענין אחר, והשאלה בענין <strong>שליח – פלוגתא</strong> <small>[מחלוקת]</small> של <strong>ר' יונתן ור' יאשיה.</strong>
 ומסבירים: <strong>בעל, פלוגתא</strong> <small>[מחלוקת]</small> של <strong>ר' יוחנן וריש לקיש; דאיתמר</strong> <small>[שנאמר]</small> שנחלקו בבעיה זו: <strong>המוכר שדהו לחבירו</strong> ולא מכר את גוף השדה אלא <strong>לפירות</strong> שיהנה הקונה מפירות השדה, <strong>ר' יוחנן אומר:</strong> הקונה, בעל הפירות, <strong>מביא</strong> ביכורים <strong>וקורא</strong> עליהם את מקרא בכורים הכתוב בתורה (דברים כו, ה–י), כיון שבפועל הוא שלו, ו<strong>ריש לקיש אומר: מביא</strong> אמנם ביכורים <strong>ו</strong>אולם <strong>אינו קורא</strong> עליהם מקרא ביכורים,
 שהרי גוף השדה אינו שלו. ומסבירים: <strong>ר' יוחנן אומר: מביא וקורא,</strong> כי לדעתו <strong>קנין פירות</strong> שיש לו כל ההנאה — <strong>כקנין הגוף דמי</strong> <small>[</small>הוא <small>נחשב].</small> <strong>וריש לקיש אומר: מביא ואינו קורא,</strong> כי <strong>קנין פירות לאו</strong> <small>[לא]</small> <strong>כקנין הגוף דמי</strong> <small>[</small>הוא <small>נחשב].</small>
 בענין <strong>שליח פלוגתא</strong> <small>[מחלוקת]</small> היא של <strong>ר' יונתן ור' יאשיה: דתניא</strong> <small>[ש</small>כן <small>שנינו</small> בברייתא<small>]:</small> <strong>האומר לאפוטרופוס</strong> הממונה על ביתו: <strong>כל נדרים שתהא אשתי נודרת מכאן</strong> (מעכשיו) ו<strong>עד שאבא ממקום פלוני</strong> — <strong>הפר לה,</strong> שמניתיך שליח להפיר נדרים כמוני, <strong>והפיר לה</strong> האפוטרופוס, <strong>יכול יהו</strong> הנדרים <strong>מופרים</strong> על ידי כך — <strong>תלמוד לומר,</strong> שכתוב בהדגשה: <strong>"אישה יקימנו ואישה יפרנו"</strong> (במדבר ל, יד), כלומר, בעלה ולא אחר, אלו <strong>דברי ר' יאשיה. ר' יונתן אומר: מצינו בכל מקום ששלוחו של אדם כמותו.</strong> ואף לענין הפרת נדרים. זו היא הבעיה אם שליחו כמותו לכל ענין.
  ושאלה נוספת בבעיות אלה: <strong>אמר ליה</strong> <small>[לו]</small> <strong>רב עיליש לרבא: האומר לעבדו צא והשאל עם פרתי, מהו</strong> הדין? ושאלה זו מורכבת יותר, <strong>תיבעי למאן דאמר</strong> <small>[תשאל</small> בעיה זו <small>ל</small>שיטת <small>מי שאומר]</small> <strong>שלוחו של אדם כמותו</strong> לגמרי, <strong>תיבעי למאן דאמר</strong> <small>[תישאל ל</small>שיטת <small>מי שאומר]</small> <strong>שלוחו של אדם אינו כמותו.</strong> כיצד?
 <strong>תיבעי למאן דאמר</strong> <small>[תישאל ל</small>שיטת <small>מי שאומר]</small> <strong>שלוחו של אדם כמותו,</strong> שאפשר לומר: <strong>הני מילי</strong> <small>[דברים אלה]</small> אמורים ב<strong>שליח</strong> שהוא כמותו משום <strong>דבר</strong> <small>[שבן]</small> <strong>מצוה הוא,</strong> שהוא מחוייב במצוות כמותו. <strong>אבל עבד דלאו בר</strong> <small>[שלא בן]</small> <strong>מצוה הוא,</strong> שאינו מחוייב במצוות כמוהו — <strong>לא,</strong> אינו נעשה כמותו לגמרי לענין זה. <strong>או דלמא</strong> <small>[שמא]</small> <strong>אפילו למאן דאמר</strong> <small>[ל</small>דעת <small>מי שאומר]</small> <strong>אין שלוחו של אדם כמותו, הני מילי</strong> <small>[דברים אלה</small> אמורים<small>]</small> ב<strong>שליח</strong> שהוא אדם זר, <strong>אבל עבד</strong> הוא יותר משליח, כי <strong>יד עבד כיד רבו דמיא</strong> <small>[</small>היא <small>נחשבת]?</small>
 <strong>אמר ליה</strong> <small>[לו]:</small> <strong>מסתברא</strong> <small>[מסתבר]</small> לומר כי <strong>יד עבד כיד רבו דמיא</strong> <small>[נחשבת].</small> 
 <big>ב</big> ועוד <strong>בעי</strong> <small>[שאל]</small> <strong>רמי בר חמא</strong> בדיני שאילה: <strong>בעל בנכסי אשתו</strong> שקיבל אותם כנכסי מלוג עם הנישואין
## דף צו:
 <strong>שואל הוי</strong> <small>[הוא</small> נחשב<small>]</small> עליהם, <strong>או שוכר הוי</strong> <small>[הוא</small> נחשב<small>]?</small>
 <strong>אמר רבא: לפום חורפא</strong> <small>[לפי החריפות]</small> <strong>שבשתא</strong> <small>[השיבוש,</small> הטעות<small>],</small> שמפורסם היה רמי בר חמא בחריפותו, אבל חריפות זו גרמה לו להשתבש כאן, ומדוע — <strong>מה נפשך</strong> <small>[רצונך],</small> כלומר, בכל צד שתרצה אין אפשרות לומר זאת, שכן <strong>אי</strong> <small>[אם]</small> <strong>שואל הוי</strong> <small>[הוא]</small> — הלא <strong>שאלה בבעלים היא,</strong> שהרי אשתו נמצאת עמו, <strong>אי</strong> <small>[אם]</small> <strong>שוכר הוי</strong> <small>[הוא]</small> — <strong>שכירות בבעלים היא.</strong>
 <strong>אלא</strong> אין מקום לשאלה בנוסח זה, ויש לתקנה ולומר <strong>כי קמיבעיא ליה</strong> <small>[כאשר נשאלה לו השאלה]</small> <strong>לרמי בר חמא</strong> היתה זו במקרה מיוחד: <strong>דאגר מינה</strong> <small>[ששכר ממנה]</small> קודם <strong>פרה והדר נסבה</strong> <small>[ואחר כך נשא אותה</small> לאשה<small>],</small> האם <strong>שואל הוי</strong> <small>[הוא],</small> <strong>או שוכר הוי</strong> <small>[הוא]?</small>
 וצדדי השאלה: <strong>שואל הוי</strong> <small>[הוא]</small> הבעל, <strong>ואתיא</strong> <small>[ובאה]</small> <strong>שאלה בבעלים מפקעא</strong> <small>[</small>ו<small>מפקיעה]</small> אותה <strong>שכירות</strong> ראשונה שהיתה <strong>שלא בבעלים,</strong> ואין לו אחריות ־אונסים על הפרה, <strong>או דלמא</strong> <small>[שמא]</small> <strong>שוכר הוי</strong> <small>[הוא]</small> גם כעת <strong>ושכירות כדקיימא קיימא</strong> <small>[כפי שעמדה עמדה]</small> ולא נעשה שינוי בה?
  ומקשים:  <strong>ומאי שנא</strong> <small>[ומה שונה],</small> <strong>דאי</strong> <small>[שאם]</small> <strong>שואל הוי</strong> <small>[הוא]</small> <strong>דאתי</strong> <small>[שבאה]</small> <strong>שאלה בבעלים מפקעא</strong> <small>[מפקעת]</small> <strong>שכירות שלא בבעלים,</strong> אם כן <strong>אי</strong> <small>[אם]</small> <strong>שוכר נמי הוי</strong> <small>[גם כן הוא]</small> <strong>תיתי</strong> <small>[תבוא]</small> <strong>שכירות בבעלים תיפוק</strong> <small>[</small>ו<small>תוציא]</small> <strong>שכירות שלא בבעלים!</strong>
 <strong>אלא</strong> יש לדחות נוסח זה ולומר: <strong>כי קא מיבעיא</strong> <small>[כאשר נסתפקה]</small> <strong>לרמי בר חמא</strong> היה במקרה כגון זה: <strong>דאגרא איהי</strong> <small>[ששכרה היא]</small> <strong>פרה מעלמא</strong> <small>[מהעולם],</small> מאדם אחר, <strong>והדר נסבה</strong> <small>[</small><small>ואחר כך נשא אותה</small> בעלה לאשה<small>],</small>
 <strong>ואליבא דרבנן דאמרי</strong> <small>[ולפי דעת חכמים האומרים]</small> שאם שכר אדם דבר, והשאילו לאחר, ואבד מן העולם — <strong>שואל משלם לשוכר,</strong> אם כן <strong>לא תיבעי</strong> <small>[תישאל,</small> תסתפק<small>]</small> <strong>לך</strong> שאלה זו, ש<strong>ודאי</strong> אין לבעל אחריות כלפי אשתו, שדבר זה דינו כ<strong>שאילה בבעלים היא.</strong>
 <strong>כי תיבעי</strong> <small>כאשר תישאל</small> <strong>לך</strong> השאלה, הרי זו <strong>אליבא</strong> <small>[על פי</small> שיטתו<small>]</small> של <strong>ר' יוסי,</strong> ש<strong>אמר: תחזיר פרה לבעלים הראשונים</strong> ואין מביאים בחשבון את השוכר, שהיה כעין מתווך כאן, ולכן יש מקום לשאול: <strong>מאי</strong> <small>[מה</small> הדין<small>],</small> האם <strong>שואל הוי</strong> <small>[הוא],</small> <strong>או שוכר הוי</strong> <small>[הוא]?</small>
 <strong>אמר רבא:</strong> לאמיתו של דבר <strong>בעל לא שואל הוי</strong> <small>[הוא]</small> <strong>ולא שוכר הוי</strong> <small>[הוא],</small> <strong>אלא לוקח</strong> (קונה) <small>[הוא],</small> שדינו כאילו קנה מאשתו את רכושה, כפי שאפשר להסיק מדברי <strong>ר' יוסי בר' חנינא.</strong> ש<strong>אמר ר' יוסי בר' חנינא, באושא התקינו</strong> תקנה זו: <strong>האשה שמכרה בנכסי מלוג בחיי בעלה,</strong> שהם נכסים שהיא מביאה לבעלה מבית אביה, ונכסים אלה נשארים קניינה של האשה, אבל הבעל אוכל ("מולג") את הפירות שהם מביאים. וכיון שגוף הנכסים שייכים לאשה יכולה היא למכרם לאחרים, שאם ימות בעלה יעברו הנכסים לרשות הקונה. <strong>ו</strong>אם <strong>מתה</strong> היא, כיון שבעלה יורש אותה מדין תורה <strong>הבעל מוציא מיד הלקוחות</strong> (ומחזיר להם את הכסף ששילמו), שאנו רואים אותו כאילו הוא היה הקונה הראשון. ואם כן דינו בנכסי אשתו כקונה ("לוקח") ולא כשומר.
 <big>א</big> בענין קרוב לנושא שדנו בו <strong>בעי</strong> <small>[שאל]</small> <strong>רמי בר חמא: בעל בנכסי אשתו</strong> שהביאה לו נכסי מלוג ובין הנכסים הללו היו מעורבים חפצים או כספים של הקדש, וכיון שלא היו ידועים השתמשו בהם לצורכי חולין. והשאלה היא <strong>מי מעל?</strong> מי נחשב כמוציא את הנכסים הללו לעצמו?
 <strong>אמר רבא: מאן לימעול</strong> <small>[מי ימעל]</small> כאן? אם תאמר <strong>לימעול</strong> <small>[שימעול]</small> שייחשב ה<strong>בעל</strong> כמועל, אולם הוא נכסים <strong>דהיתרא ניחא ליה דליקני</strong> <small>[של היתר,</small> <small>נוח,</small> רצוי, <small>לו לקנות]</small> שהוא מרוצה בקנייתם על ידי הנישואין, אבל נכסים שיש בשימושם משום <strong>איסורא לא ניחא ליה דליקני</strong> <small>[איסור אינו נוח לו לקנות]</small> ולא רצה בקנין זה, ולא נקנו לו כספי ההקדש.
  ואם תאמר כי <strong>תימעול איהי</strong> <small>[היא,</small> האשה<small>]</small> שכיון שנישאה העביר את הנכסים לרשות בעלה, הרי היא <strong>דהיתרא נמי</strong> <small>[של היתר גם כן]</small> <strong>לא ניחא</strong> <small>[נוח]</small> <strong>לה דליקני</strong> <small>[שיקנה]</small> הבעל, שהרי הקניית נכסים אלה לבעל תקנת חכמים היא ולא נעשתה מרצונה שלה.
  ואם תאמר <strong>כי</strong> <strong>נימעלו</strong> <small>[שימעלו]</small> <strong>בית דין,</strong> שהם שתיקנו תקנה זו והם כמקנים לבעל את הנכסים, ואולם <strong>כי עבדו רבנן תקנתא</strong> <small>[כאשר עשו חכמים תקנה]</small> <strong>ואמרו: בעל לוקח הוי</strong> <small>[הוא]</small> הרי תיקנו זאת <strong>להיתרא</strong> <small>[להיתר],</small> <strong>לאיסורא</strong> <small>[לאיסור]</small> <strong>לא עביד רבנן תקנתא</strong> <small>[עשו חכמים תקנה]</small> להקנות לו דבר אסור. ואם כן, בעצם העברת הנכסים לרשות הבעל אין איש שימעל.
 <strong>אלא אמר רבא:</strong> ה<strong>בעל</strong> הוא ש<strong>מעל לכשיוציא</strong> בפועל את הכסף וישתמש בו לחולין, <strong>מידי דהוה</strong> <small>[כשם שהוא]</small> ב<strong>מוציא מעות הקדש</strong> לחולין בשגגה לצרכו, שכאשר מוציא — מעל.
 <big>ב</big> ועוד בדיני שאילה בכללם, <strong>איבעיא להו</strong> <small>[נשאלה להם]</small> ללומדים שאלה זו: <strong>כחש בשר</strong> של בהמה ששאל <strong>מחמת מלאכה</strong> שעשה בה, <strong>מאי</strong> <small>[מה]</small> הדין, האם צריך השואל לפצות את בעל הבהמה?
 <strong>אמר ליה ההוא מרבנן</strong> <small>[לו אחד מהחכמים]</small> <strong>ורב חלקיה בריה</strong> <small>[בנו]</small> של <strong>רב אויא שמיה</strong> <small>[שמו]:</small> האם <strong>מכלל</strong> זה תלמד <strong>דכי</strong> <small>[שכאשר]</small> <strong>מתה</strong> הבהמה <strong>מחמת מלאכה מחייב</strong> <small>[הריהו חייב]</small> לשלם עבורה? <strong>נימא</strong> <small>[שיאמר]</small> השואל: <strong>לאו לאוקמא בכילתא שאילתה</strong> <small>[לא</small> כדי <small>להעמידה בכילה,</small> שתנוח בה, <small>שאלתי אותה],</small> ואם אירע בה דבר מחמת המלאכה — הלא לצורך זה נלקחה!
 <strong>אלא אמר רבא: לא מיבעיא</strong> <small>[נצרכה לומר]</small> שאם <strong>כחש בשר מחמת מלאכה</strong> שהוא <strong>פטור, אלא אפילו מתה מחמת מלאכה נמי</strong> <small>[גם כן]</small> <strong>פטור. דאמר ליה</strong> <small>[שאומר לו]</small> השואל: <strong>לאו לאוקמא בכילתא שאילתה</strong> <small>[לא כדי להעמידה בכילה שאלתיה]</small> אלא כדי להשתמש בה.
 מסופר: <strong>ההוא גברא דשאיל נרגא מחבריה, איתבר</strong> <small>[אדם אחד שאל גרזן מחברו ונשבר]</small> <strong>אתא לקמיה</strong> <small>[בא לפני]</small> <strong>רבא</strong> לדין, <strong>אמר ליה</strong> <small>[לו]</small> רבא: <strong>זיל אייתי סהדי דלאו שנית ביה, ואיפטר</strong> <small>[לך הבא עדים שלא שינית בו,</small> בשמושו מן הרגיל, <small>והפטר]</small> מלשלם. שהרי כאמור אם מחמת מלאכה נפגם ונשבר — פטור.
  ושואלים:  <strong>ואי ליכא סהדי מאי</strong> <small>[ואם אין עדים מה]</small> הדין? ומשיבים: <strong>תא שמע</strong> <small>[בוא</small> ו<small>שמע]</small> פתרון לשאלה זו ממה שאירע במעשה כזה, <strong>ההוא גברא דשאיל נרגא מחבריה ואיתבר</strong> <small>[אדם אחד שאל גרזן מחברו ונשבר],</small> <strong>אתא לקמיה</strong> <small>[בא לפני]</small> <strong>רב</strong> לדין, <strong>אמר ליה</strong> <small>[לו]</small> רב: <strong>זיל שלים ליה נרגא מעליא</strong> <small>[לך שלם לו גרזן מעולה]</small> שלם ויפה.
 <strong>אמרו ליה</strong> <small>[לו]</small> <strong>רב כהנא ורב אסי לרב:</strong>
## דף צז.
 <strong>דינא הכי</strong> <small>[כך הדין]?</small> <strong>ושתיק</strong> <small>[ושתק],</small> לא ענה.
  ומסכמים:  <strong>והלכתא</strong> <small>[והלכה]</small> בענין זה <strong>כ</strong>שיטת <strong>רב כהנא ורב אסי, דמהדר ליה תבריה וממליא ליה דמי</strong> <small>[שמחזיר לו את</small> הכלי <small>השבור וממלא לו את דמי</small> ההפסד בכסף<small>].</small>
 ומסופר עוד: <strong>ההוא גברא דשאיל דוולא מחבריה, איתבר</strong> <small>[אדם אחד שאל דלי מחבירו,</small> ו<small>נשבר].</small> <strong>אתא לקמיה</strong> <small>[בא לפני]</small> <strong>רב פפא.</strong> <strong>אמר ליה</strong> <small>[לו]</small> רב פפא לשואל: <strong>אייתי סהדי</strong> <small>[הבא עדים]</small> ש<strong>לא שנית ביה</strong> <small>[שינית בו]</small> בשימושו, <strong>ואיפטר</strong> <small>[והפטר],</small> שדבר זה דינו כמתה מחמת מלאכה.
 <strong>ההוא גברא דשאיל שונרא מחבריה, חבור עליה עכברי וקטלוהו</strong> <small>[אדם אחד שאל חתול מחבירו</small> לצוד עבורו עכברים, <small>חברו עליו העכברים והרגוהו].</small> <strong>יתיב</strong> <small>[ישב]</small> <strong>רב אשי וקמיבעיא ליה</strong> <small>[ונסתפק לו]:</small> <strong>כי האי גוונא מאי</strong> <small>[כגון זה מה</small> דינו<small>]?</small> האם <strong>כי</strong> <small>[כמו]</small> <strong>מתה מחמת מלאכה דמי</strong> <small>[נחשב],</small> <strong>או לא? אמר ליה</strong> <small>[לו]</small> <strong>רב מרדכי לרב אשי; הכי</strong> <small>[כך]</small> <strong>אמר</strong> <strong>אבימי מ</strong>העיר <strong>הגרוניא משמיה</strong> <small>[משמו]</small> של <strong>רבא: גברא דנשי קטלוהו</strong> <small>[גבר,</small> אדם, <small>שנשים הרגוהו]</small> — <strong>לא דינא</strong> <small>[דין]</small> יש כאן <strong>ולא דיינא</strong> <small>[דיין],</small> שדבר זה הוא משונה, ואינו כדרכו כלל.
 <strong>איכא דאמרי</strong> <small>[יש אומרים]</small> שהמעשה לא כך היה אלא באופן אחר: שאותו חתול <strong>אכיל עכברי טובא וחביל ומית</strong> <small>[אכל</small> החתול <small>עכברים הרבה</small> עד <small>שלקה ומת].</small> <strong>יתיב</strong> <small>[ישב]</small> <strong>רב אשי וקא</strong> <small>[והיה]</small> <strong>מעיין בה: כהאי גוונא מאי</strong> <small>[</small>ב<small>כגון זה מהו</small> הדין<small>]?</small> <strong>אמר ליה</strong> <small>[לו]</small> <strong>רב מרדכי לרב אשי: הכי</strong> <small>[כך]</small> <strong>אמר</strong> <strong>אבימי מהגרוניא: גברא דנשי קטלוהו</strong> <small>[גבר,</small> אדם, <small>שנשים הרגוהו]</small> מרוב בעילות שבעל — <strong>לא דינא</strong> <small>[דין]</small> יש כאן <strong>ולא דיינא</strong> <small>[דיין].</small> 
 <big>א</big> <strong>אמר רבא: הא מאן דבעי למישאל מידי מחבריה וליפטר</strong> <small>[מי שרוצה לשאול דבר מחבירו ולהפטר</small> מתשלום נזקים<small>],</small> <strong>נימא ליה</strong> <small>[שיאמר לו]</small> למשאיל: <strong>אשקיין מיא</strong> <small>[השקה אותי מים]</small> <strong>דהוי</strong> <small>[שתהא זו]</small> <strong>שאילה בבעלים,</strong> שהרי אם המשאיל עוסק עם השואל במלאכתו בזמן השאילה פטור השואל מנזקי אונס.
 <strong>ואי</strong> <small>[ואם]</small> <strong>פקח הוא</strong> המשאיל, <strong>נימא ליה</strong> <small>[שיאמר לו]:</small> <strong>שאיל ברישא והדר אשקייך</strong> <small>[שאל</small> ממני <small>תחילה, ולאחר מכן אשקה אותך],</small> שאז השאילה אינה קשורה במלאכה, וחייב בכל הנזקים.
 <strong>אמר רבא: מקרי דרדקי, שתלא, טבחא, ואומנא, ספר מתא</strong> <small>[מלמד תינוקות, שתלן</small> מומחה, <small>טבח, מקיז דם,</small> ו<small>סופר העיר]</small> (ערוך) <strong>כולהון בעידן עבידתייהו</strong> <small>[כולם בזמן עבודתם]</small> <strong>כשאילה בבעלים דמו</strong> <small>[</small>הם <small>נחשבים].</small>
 אגב כך מספרים: <strong>אמרו ליה רבנן</strong> <small>[לו חכמים]</small> <strong>לרבא: שאיל לן מר</strong> <small>[אדוני שאול לנו]</small> למלאכה, שהרי אתה מלמדנו תורה, ואם כן כל חפץ שנשאל ממך יהא דינו כשאלה בבעלים. <strong>אקפיד</strong> <small>[הקפיד]</small> רבא על כך, <strong>אמר להו</strong> <small>[להם]</small> לתלמידיו: וכי <strong>לאפקועי ממונאי קא בעיתו</strong> <small>[להפקיע את ממוני אתם רוצים]?!</small> <strong>אדרבה, אתון שאילתון</strong> <small>[להיפך, אתם שאולים]</small> <strong>לי.</strong> שאתם כתלמידים מסייעים בידי לחזור ולשנן את תורתי, והראיה לדבר שאני הוא בעל הבית, ואתם כפועלי, ש<strong>אילו אנא מצי אישתמוטי לכו ממסכתא למסכתא</strong> <small>[אני יכול להשתמט לכם ממסכת למסכת],</small> שאינני חייב ללמדכם מה שאתם רוצים, <strong>אתון לא מציתו לאישתמוטי</strong> <small>[אתם אינכם יכולים להשתמט ממני]</small> ומה שמחליט אני ללמד — חייבים אתם ללמוד.
  ומעירים:  <strong>ולא היא</strong> <small>[ואינו כן],</small> כלומר, לאמיתו של דבר אין זו חלוקה מוחלטת, <strong>איהו שאיל להו ביומא דכלה</strong> <small>[הוא שאול להם בימי הכלה],</small> ימי הכינוס שבהם לומדים מסכת קבועה מראש, וראש הישיבה אומר את שיעוריו במסכת זו דווקא, ואינו יכול לדון בנושא אחר. <strong>אינהו שאילו ליה</strong> <small>[</small>ו<small>הם שאולים לו]</small> <strong>בשאר יומי</strong> <small>[הימים],</small> שאז יכול הוא לבחור במה שירצה.
  מסופר:  <strong>מרימר בר חנינא אוגר כודנייתא בי</strong> <small>[השכיר פרדה בבית]</small> <strong>חוזאי, נפק לדלויי טעונה בהדייהו</strong> <small>[יצא להרים את המשא עמם],</small> <strong>פשעו</strong> <small>[התרשלו]</small> השואלים <strong>בה,</strong> בבהמה, <strong>ומית</strong> <small>[ומתה].</small> <strong>אתו לקמיה</strong> <small>[באו לפני]</small> <strong>רבא</strong> לדין, <strong>חייבינהו</strong> <small>[</small>ו<small>חייב אותם</small> לשלם<small>].</small> <strong>אמרו ליה רבנן</strong> <small>[לו חכמים]</small> <strong>לרבא:</strong> והלא <strong>פשיעה בבעלים היא,</strong> שהרי בעל הפרדות היה עמם באותו מקום! <strong>איכסיף</strong> <small>[התבייש]</small> רבא על שפסק שלא כדין. <strong>לסוף איגלאי מילתא דלמיסר טעונה הוא דנפק</strong> <small>[לבסוף התברר הדבר שלבדוק את מטענה הוא שיצא],</small> כלומר, שלא בא לעזור להם, ולא היה עמם במלאכתם אלא בא לבדוק שלא יפשעו בטעינתה.
  ומעירים: לגופו של דבר,  <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שגם ב<strong>פשיעה בבעלים פטור,</strong> ו<strong>משום הכי איכסיף</strong> <small>[כך התבייש],</small> <strong>אלא למאן דאמר</strong> <small>[ל</small>דעת <small>מי שאומר]</small> שבפשיעה בבעלים <strong>חייב</strong> השואל, <strong>אמאי איכסיף</strong> <small>[מדוע</small> אם כן <small>התבייש]?</small>
 אלא לא כך היה המעשה, <strong>לא מיפשע פשעו</strong> <small>[שהתרשלו]</small> <strong>בה, אלא איגנובי איגנוב</strong> <small>[שנגנבה],</small> <strong>ומתה כדרכה בי</strong> <small>[בבית]</small> ה<strong>גנב הוי</strong> <small>[היתה].</small> <strong>ואתו לקמיה</strong> <small>[ובאו</small> לדין <small>לפני]</small> <strong>רבא וחייבינהו</strong> <small>[וחייבם].</small> <strong>אמרו ליה רבנן</strong> <small>[לו חכמים]</small> <strong>לרבא:</strong> הלא <strong>גניבה בבעלים היא:</strong> ועל כן <strong>אכסיף</strong> <small>[התבייש].</small> <strong>לסוף איגלאי מילתא דלמיסר טעונה הוא דנפק</strong> <small>[לבסוף התברר הדבר שלבדוק את מטענה הוא שיצא]</small> ולא לעזור, ואם כן לא היו כאן בעלים בשעת מלאכה. ונמצא שיפה פסק מתחילה.
 <big>ב משנה</big> <strong>השואל את הפרה,</strong> אם <strong>שאלה</strong> מבעליה ל<strong>חצי יום ושכרה</strong> ל<strong>חצי יום</strong> האחר, וכן אם <strong>שאלה היום ושכרה למחר,</strong> או <strong>שכר</strong> פרה <strong>אחת</strong> מאותו אדם <strong>ושאל</strong> ממנו <strong>אחת, ומתה</strong> הפרה ולא ברור איזה מהן מתה ומתי מתה. <strong>המשאיל אומר: שאולה מתה,</strong> או במקרה האחר — <strong>ביום שהיתה שאולה מתה,</strong>
## דף צז:
 <strong>בשעה שהיתה שאולה מתה,</strong> והוא טוען איפוא שיש להחזיר לו דמי הפרה. <strong>והלה</strong> השואל־השוכר <strong>אומר: איני יודע</strong> מתי אירע הדבר, במקרה כזה <strong>חייב</strong> לשלם.
  לעומת זאת, אם <strong>השוכר אומר: שכורה מתה,</strong> או <strong>ביום שהיתה שכורה מתה,</strong> או <strong>בשעה שהיתה שכורה מתה, והלה,</strong> בעל הבהמה, <strong>אומר: איני יודע</strong> — <strong>פטור.</strong>
 <strong>זה אומר</strong> בוודאות: ה<strong>שאולה</strong> היא שמתה, <strong>וזה אומר:</strong> ה<strong>שכורה</strong> היא שמתה — <strong>ישבע השוכר ששכורה מתה.</strong>
 <strong>זה אומר: איני יודע, וזה אומר: איני יודע</strong> — <strong>יחלוקו.</strong> 
 <big>א גמרא</big> ומדייקים: <strong>שמעת מיניה</strong> <small>[למד אתה מכאן]</small> ממשנה זו שאם בא אדם ותבע מחבירו: <strong>מנה לי ביד</strong> <strong>ך</strong> שאתה חייב לי, <strong>והלה,</strong> הנתבע, <strong>אומר: איני יודע</strong> — <strong>חייב</strong> לשלם לו.
  ושואלים:  <strong>לימא תהוי תיובתא</strong> <small>[האם נאמר שתהא זו קושיה חמורה]</small> לדברי <strong>רב נחמן;</strong> <strong>דאיתמר</strong> <small>[שנאמר]</small> שנחלקו אמוראים בשאלה הבאה: בא לחבירו ואמר לו <strong>"מנה לי בידך" והלה,</strong> הנתבע, <strong>אומר: איני יודע.</strong> <strong>רב הונא ורב יהודה אמרי</strong> <small>[אומרים]:</small> במקרה זה הנתבע <strong>חייב</strong> לשלם. <strong>רב נחמן ור' יוחנן אמרי</strong> <small>[אומרים]</small> שהוא <strong>פטור!</strong>
 ודוחים: כאן יש להסביר <strong>כדאמר</strong> <small>[כפי שאמר]</small> <strong>רב נחמן</strong> במקרה אחר: <strong>כגון שיש עסק שבועה ביניהן.</strong> כלומר, בין הטוען והנטען יש גם התדיינות אחרת, שבשלה חייב הנתבע להשבע. ולכן, מאחר שהנתבע יש עליו חיוב שבועה, וכאן אינו יכול להשבע — שהרי איננו יודע — לכן חייב לשלם. שמי שנתחייב שבועה ואינו רוצה או אינו יכול להשבע — משלם, אם כן <strong>הכא נמי</strong> <small>[כאן גם כן]</small> — <strong>כגון שיש עסק שבועה ביניהם.</strong>
 ושואלים: <strong>היכי דמי</strong> <small>[אין הוא בדיוק]</small> ענין <strong>זה של</strong> <strong>עסק שבועה?</strong> ומשיבים: <strong>כ</strong>דברי <strong>רבא,</strong>
## דף צח.
 <strong>אמר רבא:</strong> אמר לחבירו <strong>"מנה לי בידך", והלה,</strong> הנתבע, <strong>אומר</strong> לו: <strong>אין לך בידי אלא חמשים, והשאר</strong> — <strong>איני יודע.</strong> הרי הוא איפוא מודה במקצת הטענה (בחמישים) שחייב שבועה, ו<strong>מתוך שאינו יכול לישבע</strong> (להשבע) על השאר, שהרי הוא עצמו מודה שאינו יודע דבר ביחס לזה — משלם הכל.
 ומעירים: ולענין פירוש משנתנו בדרך זו <strong>משכחת לה רישא</strong> <small>[מוצא אתה אותה</small> אם תפרש <small>תחילה]</small> <strong>בשתים</strong> פרות <strong>וסיפא</strong> <small>[</small><small>וסופה]</small> <strong>בשלש.</strong>
 ומפרטים: <strong>רישא</strong> <small>[ראש]</small> המשנה מדבר <strong>בשתים,</strong> ש<strong>אמר ליה</strong> <small>[לו]</small> בעל הבהמות: <strong>שתי פרות מסרתי לך, פלגיה דיומא</strong> <small>[חצי</small> <strong>היום]</strong> <strong>בשאילה, ופלגיה דיומא</strong> <small>[וחצי היום]</small> <strong>בשכירות.</strong> <strong>אי נמי</strong> <small>[או גם כן]</small> <strong>חד יומא</strong> <small>[יום אחד]</small> <strong>בשאילה וחד יומא</strong> <small>[ויום אחד]</small> <strong>בשכירות, ומתו תרוייהו בעידן</strong> <small>[ומתו שתיהן בזמן]</small> <strong>שאילה.</strong>
 <strong>ואמר ליה</strong> <small>[לו]</small> ה<strong>שואל: חדא</strong> <small>[אחת]</small> — <strong>אין, בעידן</strong> <small>[כן, בזמן]</small> <strong>שאילה מתה,</strong> <strong>ואידך לא ידענא אי בעידן</strong> <small>[והאחרת איני יודע אם בזמן]</small> <strong>שאילה מתה ואי בעידן</strong> <small>[ואם בזמן]</small> <strong>שכירות מתה</strong> ש<strong>מתוך שאינו יכול לישבע</strong> (להשבע) על זו שאינו יודע — <strong>משלם</strong> הכל.
 <strong>וסיפא</strong> <small>[וסופה]</small> של המשנה מדובר <strong>בשלש</strong> פרות, ש<strong>אמר ליה</strong> <small>[לו]</small> בעל הפרות: <strong>שלש פרות נתתי לך, שתים בשאילה ואחת בשכירות, ומתו הני תרתי</strong> <small>[אלה השתים]</small> של ה<strong>שאילה,</strong> <strong>ואמר ליה</strong> <small>[לו]</small> ה<strong>שואל: אין</strong> <small>[כן],</small> <strong>חדא</strong> <small>[אחת]</small> של ה<strong>שאילה מתה,</strong> ו<strong>אידך לא ידענא אי</strong> <small>[והאחרת איני יודע</small> <strong>אם]</strong> זו של ה<strong>שאילה מתה ודקיימא</strong> <small>[וזו שעומדת,</small> קיימת<small>]</small> זו של ה<strong>שכירות היא,</strong> <strong>אי</strong> <small>[אם זו]</small> של ה<strong>שכירות מתה והא דקיימא</strong> <small>[וזו שעומדת,</small> קיימת<small>]</small> של <strong>שאילה היא,</strong> <strong>ומתוך שאינו יכול לישבע</strong> (להשבע) — <strong>משלם.</strong>
 ומעירים: <strong>ול</strong>שיטת <strong>רמי בר חמא,</strong> ש<strong>אמר: ארבעה שומרים</strong> המנויים בתורה <strong>צריכין כפירה במקצת והודאה במקצת,</strong> שאינם חייבים שבועה על טענה הפוטרת אותם, וכגון שומר חינם בטענת גניבה, ושומר שכר בטענת אונס, אלא אם כן היתה בטענתם הודאה במקצת הטענה וכפירה במקצת, לשיטתו <strong>משכחת לה</strong> <small>[מוצא אתה]</small> להסביר את משנתנו באופן שיש עסק שבועה ביניהם, <strong>רישא</strong> <small>[ראשה]</small> <strong>בשלש</strong> פרות <strong>וסיפא</strong> <small>[וסופה]</small> <strong>בארבע.</strong>
 ומפרטים: <strong>רישא</strong> <small>[ראשה]</small> <strong>בשלש</strong> — ש<strong>אמר ליה</strong> <small>[לו]</small> בעל הפרות: <strong>שלש פרות נתתי לך, פלגיה דיומא</strong> <small>[חצי היום]</small> <strong>בשאלה ופלגיה דיומא</strong> <small>[וחצי היום]</small> <strong>בשכירות,</strong> <strong>אי נמי</strong> <small>[או גם כן]:</small> <strong>חד יומא</strong> <small>[יום אחד]</small> <strong>בשאלה וחד יומא</strong> <small>[ויום אחד]</small> <strong>בשכירות</strong> ומתו <strong>שלש</strong> הפרות <strong>כולהו בעידן</strong> <small>[כולן בזמן]</small> <strong>שאילה,</strong>
 <strong>ואמר ליה</strong> <small>[לו]</small> <strong>ה</strong><strong>שואל:</strong> לענין פרה <strong>חדא</strong> <small>[אחת]</small> — <strong>לא היו דברים מעולם,</strong> שלא שלש שאלתי כי אם שתים. <strong>וחדא</strong> <small>[ואחת]</small> — <strong>אין, בעידן</strong> <small>[כן, בזמן]</small> ה<strong>שאילה מתה,</strong> <strong>ואידך</strong> <small>[והאחרת]</small> — <strong>לא ידענא אי בעידן</strong> <small>[איני יודע אם בזמן]</small> <strong>שאילה מתה ואי בעידן</strong> <small>[ואם בזמן]</small> <strong>שכירות מתה,</strong> שחל עליו חיוב שבועה, שהרי הוא כופר במקצת (בפרה אחת) ומודה במקצת, ש<strong>מתוך שאינו יכול לישבע</strong> (להשבע) על זו שאינו יודע — <strong>משלם.</strong>
 <strong>סיפא</strong> <small>[בסופה</small> של המשנה<small>]</small> מדובר <strong>בארבע</strong> פרות, ש<strong>אמר ליה</strong> <small>[לו]</small> בעל הפרות: <strong>ארבע פרות נתתי לך, שלש בשאלה, חדא</strong> <small>[אחת]</small> <strong>בשכירות, ומתו הנך</strong> <small>[אותן]</small> <strong>שלש</strong> של <strong>שאלה</strong> וחייב אתה להחזירן לי. <strong>ואמר ליה</strong> <small>[לו]</small> 
## דף צח:
 ה<strong>שואל:</strong> לגבי פרה <strong>חדא</strong> <small>[אחת]</small> <strong>לא היו דברים מעולם,</strong> שכן שאלתי ממך רק שלוש פרות. <strong>וחדא</strong> <strong>אין</strong> <small>[ואחת, כן]</small> זו שהיתה של <strong>שאלה מתה,</strong> <strong>ואידך לא ידענא אי</strong> <small>[והאחרת איני יודע אם זו]</small> של ה<strong>שכירות מתה ודקיימא</strong> <small>[וזו שעומדת,</small> קיימת<small>]</small> של <strong>שאלה</strong> היא, <strong>או</strong> זו של <strong>שאלה מתה ודקיימא</strong> <small>[וזו שעומדת,</small> קיימת<small>]</small> של <strong>שכירות,</strong> ש<strong>מתוך שאינו יכול לישבע</strong> (להשבע) — <strong>משלם.</strong> 
 <big>א</big> שנינו במשנה: <strong>זה אומר שאולה</strong> מתה, <strong>וזה אומר שכורה</strong> מתה — <strong>ישבע השוכר ששכורה מתה.</strong>
 שואלים: <strong>ואמאי</strong> <small>[מדוע]</small> ישבע? והרי אין כאן מודה במקצת כלל, שהרי <strong>מה שטענו</strong> — <strong>לא הודה לו, ומה שהודה לו</strong> — <strong>לא טענו! אמר עולא:</strong> מדובר כאן שמחייבו להשבע <strong>על ידי גלגול.</strong> כלומר, כיון שהתחייב כבר להשבע לו בענין אחד, יכול לתבוע שיכלול בשבועתו גם טענה זו שכרגיל אינו יכול לחייב שבועה עליה.
 ש<strong>אמר ליה: אישתבע</strong> <small>[השבע]</small> <strong>לי איזו מיהת</strong> <small>[מכל מקום]</small> שזו שאתה טוען שהיתה שכורה אכן <strong>כדרכה מתה</strong> ולא בפשיעה, <strong>ומיגו דמישתבע</strong> <small>[ומתוך שנשבע]</small> בהכרח ש<strong>כדרכה מתה</strong> <strong>מישתבע נמי</strong> <small>[נשבע גם כן]</small> ש<strong>שכורה מתה</strong> ולא אחרת.
 <big>ב</big> שנינו במשנה שאם <strong>זה אומר: איני יודע, וזה אומר:</strong> איני יודע — יחלוקו. ומעירים: <strong>הא מני</strong> <small>[הלכה זו</small> כשיטת <small>מי היא]</small> — כשיטת <strong>סומכוס היא,</strong> ש<strong>אמר: ממון המוטל בספק</strong> שאין דרך לברר למי הוא — <strong>חולקין</strong> בין הטוענים.
 <big>ג</big> <strong>בעי</strong> <small>[שאל]</small> <strong>ר' אבא בר ממל:</strong> אם לקח פרה אחת, קודם בשאילה, ואחר כך לפני שהחזירה שכרה מבעליה, <strong>שאלה בבעלים</strong> ואחר כך <strong>שכרה שלא בבעלים מהו</strong> הדין?
 <strong>מי אמרינן</strong> <small>[האם אומרים אנו]</small> <strong>שאילה לחודה קיימא</strong> <small>[לעצמה עומדת]</small> <strong>ושכירות לחודה קיימא</strong> <small>[לעצמה עומדת]</small> ובכל אחת מהן יש לדון כבמקרה לעצמו, <strong>או דלמא</strong> <small>[שמא]</small> <strong>שכירות בשאלה מישך שייכי</strong> <small>[היא שייכת]</small> ונחשבת כהמשך לה <strong>דהא מיחייב</strong> <small>[שהרי הוא מתחייב]</small> <strong>בגניבה ואבידה</strong> גם בשכירות כמו בשאילה?
  ועל בסיס שאלה זו <strong>אם תמצא</strong> <small>[אם תוכל</small> ותחליט <small>למצות]</small> את הדברים ו<strong>לומר</strong> כי <strong>שכירה בשאלה מישך שייכי</strong> <small>[שייכת היא]</small> ונידונה כהמשך לה, מה יהא במקרה הפוך: <strong>שכרה בבעלים</strong> ואחר כך <strong>שאלה שלא בבעלים, מהו</strong> הדין?
 האם נאמר כי <strong>שאלה בשכירות ודאי לא שייכא</strong> <small>[אינה שייכת],</small> שהרי שאילה חמורה הרבה מן השכירות. <strong>או דלמא</strong> <small>[שמא]</small> <strong>כיון דשייכא</strong> <small>[ששייכת]</small> <strong>במקצת</strong> שכירות בבעלים הרי <strong>כמאן דשייכא</strong> <small>[כמי ששייכת]</small> <strong>בכולה דמי</strong> <small>[נחשבת]?</small>
 ושאלה נוספת: <strong>אם תמצא</strong> <small>[אם תוכל</small> ותחליט <small>למצות]</small> את הדברים ו<strong>לומר</strong> כי <strong>לא אמרינן</strong> <small>[אין אנו אומרים]</small> <strong>כיון דשייכא</strong> <small>[ששייכת]</small> <strong>במקצת</strong> הרי <strong>כמאן דשייכא</strong> <small>[כמי ששייכת]</small> <strong>בכולה דמי</strong> <small>[נחשבת],</small> יש מקום לשאלה הבאה: <strong>שאלה בבעלים ושכרה</strong> לאחר מכן <strong>שלא בבעלים, וחזר ושאלה, מהו</strong> הדין?
  האם <strong>הדר אתיא</strong> <small>[חוזרת</small> ו<small>באה]</small> <strong>לה</strong> ה<strong>שאלה לדוכתה</strong> <small>[למקומה],</small> ונחשב כשאלה בבעלים, <strong>או דלמא אפסיקא</strong> <small>[הפסיקה]</small> <strong>לה</strong> ה<strong>שכירות ביני וביני</strong> <small>[באמצע]</small> ואין שתי השאילות נחשבות כהמשך אחד?
  וכן <strong>שכרה בבעלים, ו</strong>לאחר מכן <strong>שאלה, וחזר ושכרה,</strong> <strong>מהו</strong> הדין? <strong>מי אמרינן</strong> <small>[האם אומרים אנו]</small> כי <strong>אתיא</strong> <small>באה</small> <strong>לה שכירות</strong> וחזרה <strong>לדוכתה</strong> <small>[למקומה]</small> והוא כשכירות אחת, <strong>או דלמא אפסיקא</strong> <small>[שמא הפסיקה]</small> <strong>לה</strong> ה<strong>שאלה</strong> שהיתה <strong>ביני וביני</strong> <small>[באמצע]</small> והדברים אינם קשורים זה בזה?
  לכל אחת מן השאלות הללו לא נמצאה תשובה ולכן <strong>תיקו</strong> <small>[תעמוד]</small> במקומה.
 <big>ג משנה</big> <strong>השואל את הפרה</strong> מחבירו <strong>ושלחה לו ביד בנו,</strong> או <strong>ביד עבדו,</strong> או <strong>ביד שלוחו, או</strong> ששלחה לו <strong>ביד בנו,</strong> או <strong>ביד עבדו,</strong> או <strong>ביד שלוחו של</strong> ה<strong>שואל, ומתה</strong> הפרה בינתיים — <strong>פטור,</strong> שלא התחילה השאילה מבחינה חוקית עד שתגיע הפרה לידי השואל.
 <strong>אמר לו השואל: שלחה לי ביד בני,</strong> או שאמר לו שלחה לי <strong>ביד עבדי,</strong> או <strong>ביד שלוחי, או</strong> שאמר לו שלחה לי <strong>ביד בנך,</strong> או <strong>ביד עבדך,</strong> או <strong>ביד שלוחך, או שאמר לו המשאיל</strong> במפורש: <strong>הריני משלחה לך ביד בני,</strong> או <strong>ביד עבדי,</strong> או <strong>ביד שלוחי, או</strong> שאמר לו במפורש הריני משלחה לך <strong>ביד בנך,</strong> או <strong>ביד עבדך,</strong> או <strong>ביד שלוחך, ואמר לו השואל: שלח, ושלחה ומתה</strong> — במקרה זה <strong>חייב,</strong> שהרי היתה כאן שאלה ממש בכל אותו הזמן.
 <strong>וכן</strong> הדין <strong>בשעה שמחזירה.</strong> שאם לא החזירה במישרין למשאיל והיתה בידי אחר, אינה נחשבת כמוחזרת עד שתמסר לבעליה, או עד שיקבלו שני הצדדים על עצמם.
## דף צט.
 <big>א גמרא</big> על המשנה תוהים: נאמר שם שאם הסכים השואל, ושלח המשאיל <strong>ביד עבדו</strong> — <strong>חייב,</strong> ואולם הלא <strong>יד עבד כיד רבו</strong> שעבד נחשב מבחינה משפטית כהמשך של אדוניו, והמצוי בידו, כאילו היה ביד האדון, ואם כן, כל עוד הפרה בידי העבד כאילו לא יצאה מרשות המשאיל כלל, ומדוע חייב השואל?
 <strong>אמר שמואל:</strong> מדובר כאן <strong>בעבד עברי, דלא קני ליה גופיה</strong> <small>[שאין גופו קנוי לו]</small> לאדון, שכן עבד עברי הריהו כפועל שכיר, שגופו אינו שייך לאדוניו, ומשום כך אין ידו כיד רבו. <strong>רב אמר: אפילו תימא</strong> <small>[תאמר]</small> שמדובר כאן <strong>בעבד כנעני, נעשה כאומר ליה</strong> <small>[לו]</small> למשאיל: <strong>הכישה</strong> (הכה אותה) <strong>במקל והיא תבא</strong> מעצמה, שמרגע שיצאה מיד המשאיל עצמו הרי היא ברשות השואל, ואף כאן, כיון שהשואל הסכים לדבר, אין מציאותו של העבד מעלה או מורידה.
 <strong>מיתיבי</strong> <small>[מקשים]</small> מברייתא ששנו בה: <strong>השואל</strong> את <strong>הפרה ושלחה לו ביד בנו,</strong> או <strong>ביד שלוחו</strong> — אם הסכים השואל לכך <strong>חייב,</strong> ואם שלחה <strong>ביד עבדו</strong> — <strong>פטור.</strong>
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>שמואל</strong> אפשר להסביר כי <strong>מתניתין</strong> <small>[משנתינו]</small> מדברת <strong>בעבד עברי,</strong> ולכן המשלח ביד עבדו חייב, ואילו ה<strong>ברייתא</strong> מדברת <strong>בעבד כנעני. אלא לרב קשיא</strong> <small>[קשה</small> הסתירה<small>]!</small>
 <strong>אמר</strong> <small>[</small>יכול היה <small>לומר]</small> <strong>לך לך:</strong> <strong>לא תימא נעשה כאמר ליה</strong> <small>[אל תאמר</small> ותפרש את המשנה <small>שנעשה כאומר לו],</small> <strong>אלא תימא</strong> <small>[אמור]</small> <strong>ב</strong>אופן ש<strong>אמר ליה</strong> <small>[לו]</small> השואל למשאיל: <strong>הכישה במקל והיא תבא,</strong> שאז ודאי אם שלח גם את העבד עם הפרה אין זה מוריד מאחריותו של השואל.
 <strong>דאיתמר</strong> <small>[שנאמר]</small> על מקרה כזה, מי שאמר לחבירו: <strong>השאילני פרת</strong> <strong>ך, ואמר ליה</strong> <small>[לו]</small> חבירו: <strong>ביד מי? ואמר ליה</strong> <small>[לו]</small> השואל: אינני צריך שליח, אלא <strong>הכישה במקל ותבא</strong> הפרה מעצמה. <strong>אמר רב נחמן אמר רבה בר אבוה אמר רב: כיון שיצאת</strong> (יצאה) הפרה <strong>מרשות</strong> ה<strong>משאיל ומתה</strong> — <strong>חייב</strong> השואל. שכן על ידי כך קיבל עליו אחריות לפרה מאותו רגע.
  ומציעים:  <strong>נימא מסייע ליה</strong> <small>[האם לומר שאפשר לסייע לו]</small> ממה ששנינו בברייתא, אמר אחד לחבירו: <strong>"השאילני פרתך". ואמר ליה</strong> <small>[לו]</small> <strong>ביד מי? ואמר ליה</strong> <small>[לו]:</small> <strong>הכישה במקל והיא תבא. כיון שיצאת מרשות משאיל ומתה</strong> — <strong>חייב.</strong> והרי זו לכאורה ראיה גמורה.
 <strong>אמר רב אשי: הכא במאי עסקינן</strong> <small>[כאן במה אנו עסוקים]</small> — במקרה מיוחד, <strong>כגון שהיתה חצרו של שואל</strong> מצויה <strong>לפנים מחצרו של משאיל, דכי משלחה לה</strong> <small>[שכאשר הוא משלח אותה]</small> — <strong>ודאי להתם אזלא</strong> <small>[לשם</small> היא <small>הולכת].</small>
 ושואלים: <strong>אי הכי, מאי למימרא</strong> <small>[אם כך, מה יש לומר],</small> שהרי במקרה זה ברור הדבר מעצמו ואין החכמים צריכים להודיענו דבר פשוט כל כך! ומשיבים: <strong>לא צריכא</strong> <small>[נצרכה]</small> אלא לאופן <strong>דאיכא גזייתא</strong> <small>[שיש פינות</small> בחצר<small>].</small> <strong>מהו דתימא</strong> <small>[שתאמר]:</small> <strong>לא סמכא דעתיה דלמא קיימא התם</strong> <small>[אין דעתו סומכת</small> על ההכאה במקל <small>שמא תעמוד שם]</small> בפינה <strong>ולא אתיא אזלא להדיא</strong> <small>[תבוא</small> ו<small>תלך במישרים],</small> על כן <strong>קא משמע לן דסמכא דעתיה</strong> <small>[השמיע לנו ש</small>בכל זאת <small>סומכת דעתו],</small> וקיבל על עצמו את האחריות לפרה.
 <big>ב</big> <strong>אמר רב הונא: השואל קרדום מחבירו,</strong> אם <strong>בקע בו</strong> עצים — <strong>קנאו, לא בקע בו</strong> — <strong>לא קנאו.</strong>
 ושואלים: <strong>למאי</strong> <small>[למה],</small> לאיזה ענין מדובר? <strong>אילימא</strong> <small>[אם תאמר]</small> לענין <strong>אונסין,</strong> שהשואל חייב אם נשבר באונס — <strong>מאי שנא</strong> <small>[במה שונה]</small> דבר זה משאילת <strong>פרה,</strong> שכבר <strong>משעת שאילה</strong> נתחייב באונסין? <strong>אלא</strong> הכוונה היא לענין <strong>חזרה</strong> <small>[החזרה]</small> לבעליו, אם <strong>בקע בו</strong> — <strong>לא מצי הדר ביה</strong> <small>[יכול לחזור בו]</small> ה<strong>משאיל</strong> ולומר "שוב איני רוצה להשאילך", אך אם <strong>לא בקע בו</strong> — <strong>מצי</strong> <small>[יכול]</small> ה<strong>משאיל הדר ביה</strong> <small>[לחזור בו].</small>
 ומעירים: <strong>ופליגא</strong> <small>[וחלוקה]</small> שיטה זו על דברי <strong>ר' אמי,</strong> ש<strong>אמר ר' אמי</strong>: <strong>המשאיל קרדום של הקדש</strong> — <strong>מעל</strong> בקודש ומשלם להקדש <strong>לפי טובת הנאה שבו,</strong> כלומר, לפי הכסף שמוכן אדם לשלם עבור אפשרות להשאיל קרדום, שהרי ודאי יש למשאיל הנאה מסויימת (ישירה או עקיפה) ממה שהוא משאיל, ועבור הנאה זו הוא משלם. ואם כן ברור שהחפץ נקנה מיד לשואל, עוד לפני השימוש בו. <strong>וחבירו</strong> ששאל את הקרדום הזה <strong>מותר לבקע בו לכתחילה,</strong> שהרי כיון שחבירו מעל, נעשה החפץ כשייך למשאיל.
 <strong>ואי</strong> <small>[ואם]</small> <strong>לא קנאו</strong> בשאלה בלבד — <strong>אמאי</strong> <small>[מדוע]</small> <strong>מעל?</strong> <strong>ואמאי</strong> <small>[ומדוע]</small> <strong>חבירו מותר לבקע בו לכתחילה? ניהדריה</strong> <small>[שיחזירנו]</small> <strong>ולא ליקנייה</strong> <small>[יקנה אותו]</small> <strong>ולא לימעול</strong> <small>[ימעל].</small> אלא ודאי סבור ר' אמי כי מרגע שהשאילו חפץ — קנה אותו השואל לענין זה שאינו חייב להחזירו למשאיל, ויכול להשתמש בו כל צורכו.
  ומעירים:  <strong>ופליגא</strong> <small>[וחלוקה]</small> דעת רב הונא גם על דעת <strong>ר' אלעזר.</strong> ש<strong>אמר ר' אלעזר: כדרך שתקנו משיכה בלקוחות</strong> שמאותו זמן שמשך הקונה חפץ — החפץ נקנה לו, והמקח נגמר על ידי כך, <strong>כך תקנו משיכה בשומרים,</strong> שכאשר משך השומר את החפץ חלו עליו מיד כל החיובים והזכויות התלויים בשמירתו.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>כשם שתקנו משיכה בלקוחות</strong> — <strong>כך תקנו משיכה בשומרים, וכשם</strong>
## דף צט:
 וכשם <strong>שקרקע נקנית בכסף ובשטר ובחזקה</strong> — <strong>כך שכירות נקנה בכסף ובשטר ובחזקה.</strong> ושואלים: <strong>שכירות מאי עבידתיה</strong> <small>[מה עניינה]</small> פה, ומה ענין חזקה בשכירות? <strong>אמר רב חסדא:</strong> כאן מדובר ב<strong>שכירות קרקע,</strong> ובזו הקנין נעשה על ידי מתן כסף של השוכר, או בעצם העובדה שהשוכר מחזיק בנכס בפועל.
 <big>א</big> <strong>אמר שמואל: האי מאן דגזיל חביצא דתמרי</strong> <small>[מי שגוזל עיסה של תמרים]</small> <strong>מחבירו ואית</strong> <small>[ויש]</small> <strong>בה חמשים תמרי</strong> <small>[תמרים],</small> באופן ש<strong>אגב הדדי מזדבנן</strong> <small>[כולן ביחד נמכרות]</small> <strong>בחמשים נכי חדא</strong> <small>[פחות אחת]</small> פרוטות, כלומר, בארבעים ותשע פרוטות, ואם מוכרן <strong>חדא חדא</strong> <small>[אחת אחת]</small> <strong>מזדבנן</strong> <small>[הריהן נמכרות]</small> <strong>בחמשים,</strong> אז, אם היתה זו גזילה מ
 <strong>הדיוט,</strong> סתם אדם — <strong>משלם חמשים נכי חדא</strong> <small>[פחות אחת],</small> כמו שעולה החבילה בשלימותה, ואם גזל מה <strong>הקדש</strong> — <strong>משלם חמשים</strong> שלמות <strong>וחומשייהו</strong> <small>[וחומש שלהם],</small> <strong>מה שאין כן במזיק,</strong> שאם לא אכל אלא השמיד את התמרים, <strong>דלא משלם חומשא</strong> <small>[שאינו משלם חומש]</small> כלל, אף שמשלם את כל דמי הקרן. ש<strong>אמר מר</strong> <small>[החכם]</small> על מה שנאמר <strong>"ואיש כי יאכל קדש</strong> בשגגה ויסף חמשיתו עליו<strong>"</strong> (ויקרא כב, יד): "כי יאכל" — <strong>פרט למזיק,</strong> שאיננו מוסיף חומש.
 <strong>מתקיף לה</strong> <small>[מקשה על כך]</small> <strong>רב ביבי בר אביי: להדיוט אמאי</strong> <small>[מדוע]</small> <strong>משלם חמשים נכי חדא</strong> <small>[פחות אחת]?</small> <strong>נימא ליה</strong> <small>[שיאמר לו]:</small> <strong>אנא חדא חדא הוה מזבנינא להו</strong> <small>[אני אחת אחת הייתי מוכר אותן]</small> ומקבל חמישים, ומשום מה משלם אתה לי פחות?
 <strong>אמר רב הונא בריה</strong> <small>[בנו]</small> של <strong>רב יהושע: "שמין בית סאה באותה שדה" תנן</strong> <small>[שנינו]</small> במשנה, שאם הזיק בית סאה בשדה אין מעריכים את חלק הנזק בלבד אלא מעריכים אותו כחלק מכל השדה. ומכאן שאין אנו מעריכים את הנזק לפי המחיר שיכול היה לקבל, אלא מעריכים אותו כפי שהוא שווה בשלמותו.
 ומעירים: <strong>למימרא</strong> <small>[האם לומר]</small> ש<strong>סבר שמואל</strong> כי <strong>דין הדיוט לאו</strong> <small>[לא]</small> <strong>כדין גבוה דמי</strong> <small>[נחשב]</small> לענין זה? <strong>והתנן</strong> <small>[והרי שנינו</small> במשנה<small>]:</small> <strong>נטל אבן או קורה מהקדש</strong> — בנטילה זו בלבד <strong>לא מעל, נתנה לחבירו, הוא,</strong> הנוטל — <strong>מעל, וחבירו</strong> שלקח ממנו <strong>לא מעל.</strong> וכן אם נטל אבן זו ו<strong>בנאה בתוך ביתו</strong> — <strong>לא מעל</strong> בעצם הבניה <strong>עד שידור תחתיה בשוה פרוטה,</strong> שכיון שנהנה בשווה פרוטה — חייב.
 <strong>ויתיב</strong> <small>[וישב]</small> <strong>ר' אבהו קמיה</strong> <small>[לפני]</small> <strong>ר' יוחנן, ויתיב וקאמר משמיה</strong> <small>[וישב ואמר משמו]</small> של <strong>שמואל</strong> דברים אלה, <strong>זאת אומרת: הדר בחצר חבירו שלא מדעתו צריך להעלות</strong> (לשלם) <strong>לו שכר,</strong> שכיוון שהדר תחת אבן של הקדש צריך לשלם עבור מה שנהנה, הרי אף הנהנה מדירה בחצר חבירו, גם אם אותה חצר אינה עומדת להשכרה, ואין בעליה יודע, ואינו מפסיד כלל, מכל מקום צריך לשלם עבור הנאתו. ולענייננו הרי זו ראיה ששמואל לומד דין הדיוט מדין הקדש! ודוחים: <strong>אמר ליה רבי יוחנן, הדר ביה</strong> <small>[חזר בו]</small> <strong>שמואל מההיא</strong> <small>[מאותה</small> סברה<small>]</small> שלמדים דין הדיוט מהקדש.
  ושואלים:  <strong>וממאי</strong> <small>[וממה]</small> ודע אתה <strong>ש</strong><strong>מההיא הדר ביה</strong> <small>[חזר בו],</small> <strong>דלמא מהא הדר</strong> <small>[שמא מזו</small> שלנו <small>חזר בו]?</small> ומשיבים: <strong>לא,</strong> ברור לנו כי <strong>מההיא הדר ביה</strong> <small>[חזר בו]</small> לפי שאז מכוונים הדברים <strong>כ</strong>דברי <strong>רבא.</strong> ש<strong>אמר רבא:</strong> הנוטל חפץ של <strong>הקדש שלא מדעת</strong> הגזבר הממונה על ההקדש — דינו <strong>כהדיוט</strong> שלקח דבר <strong>מדעת דמי</strong> <small>[נחשב],</small> הרי כאן הסבר לדברי המשנה לענין האבן, משמע, שאין דין הקדש כדין הדיוט.
  לעצם החלוקה בין מחירים שונים עבור אותה סחורה <strong>אמר רבא: הני שקולאי דתברו חביתא דחמרא לחנוואה</strong> <small>[אלה הסבלים ששברו חבית יין לחנווני],</small> ואותה חבית <strong>ביומא דשוקא מיזדבנא</strong> <small>[ביום השוק</small> היא <small>נמכרת]</small> <strong>בחמש, בשאר יומי מיזדבנא</strong> <small>[הימים</small> היא <small>נמכרת]</small> <strong>בארבע.</strong> אם <strong>אהדרו ליה ביומא דשוקא</strong> <small>[החזירו לו</small> את היין <small>ביום השוק]</small> — <strong>מהדרו ליה חביתא דחמרא</strong> <small>[מחזירים לו חבית יין],</small> ואם היה זה <strong>בשאר יומי</strong> <small>[בשאר הימים]</small> <strong>מהדרו ליה בחמש</strong> <small>[מחזירים לו חמישה זוזים],</small> ומוסיפים:
 <strong>ולא אמרן</strong> <small>[אמרנו]</small> דבר זה <strong>אלא</strong> כש<strong>לא הוה ליה חמרא לזבוני</strong> <small>[היה לו יין</small> אחר <small>למכור],</small> ונמצא מפסיד, <strong>אבל</strong> אם <strong>הוה ליה חמרא לזבוני</strong> <small>[היה לו יין</small> אחר <small>למכור]</small> — <strong>הא איבעי ליה לזבוני</strong> <small>[הרי היה צריך למכור]</small> ולכן עליהם להחזיר לו רק חבית יין, וכשמחזירים לו חמשה זוזים ו
 <strong>מנכי ליה אגר טירחיה ודמי ברזנייתא</strong> <small>[ומנכה לו</small> החנווני את דמי <small>שכר טירחתו ודמי נקיבת החבית],</small> שהרי אם היתה בידו החבית היה צריך לטרוח במכירתה ולשלם עבור נקיבתה, וכיון שהם נותנים לו כסף, מנכים לו מן הכסף מה שהיה צריך להוציא אילו היתה החבית עצמה בידו.
## דף ק.
 <big>א משנה</big> <strong>המחליף פרה בחמור וילדה</strong> הפרה בינתיים, <strong>וכן המוכר שפחתו וילדה</strong> בינתיים, <strong>זה</strong> בעל הפרה או בעל השפחה <strong>אומר: עד שלא מכרתי</strong> ילדה, ולכן הוולד שייך לי. <strong>וזה</strong> הקונה <strong>אומר: משלקחתי</strong> (משקניתי) ילדה, והוולד שלי, כיון שאין הוכחה בדבר — <strong>יחלוקו.</strong>
 <strong>היו לו שני עבדים, אחד גדול ואחד קטן, וכן שתי שדות, אחת גדולה ואחת קטנה</strong> ומכר אחד מהם ולא פירש.
 <strong>הלוקח אומר: גדול לקחתי, והלה</strong> המוכר <strong>אומר: איני יודע</strong> — <strong>זכה</strong> הלוקח <strong>בגדול.</strong>
 ולהיפך, אם <strong>המוכר אומר: קטן מכרתי, והלה אומר: איני יודע</strong> — <strong>אין לו</strong> ללוקח <strong>אלא קטן.</strong>
 <strong>זה</strong> הלוקח <strong>אומר גדול וזה אומר קטן</strong> — <strong>ישבע המוכר שהקטן מכר.</strong>
 <strong>זה אומר: איני יודע, וזה אומר: איני יודע</strong> — <strong>יחלוקו.</strong> 
 <big>ב גמרא</big> ושואלים: <strong>אמאי</strong> <small>[מדוע]</small> <strong>יחלוקו</strong> בדברים אלה? <strong>וליחזי ברשות דמאן קיימא</strong> <small>[ונראה ברשותו של מי נמצא</small> הולד<small>]</small> <strong>ולהוי אידך</strong> <small>[ושיהיה האחר]</small> <strong>המוציא מחבירו</strong> ותהא <strong>עליו</strong> חובת <strong>הראיה!</strong>
 <strong>אמר ר' חייא בר אבין אמר שמואל:</strong> מדובר כאן בפרה ה<strong>עומדת באגם</strong> (אחו), שאיננה מצויה אז לא ברשות המוכר ולא ברשות הקונה. <strong>שפחה נמי</strong> <small>[גם כן]</small> מדובר באופן <strong>דקיימא בסימטא</strong> <small>[ש</small>היא <small>עומדת,</small> נמצאת<small>],</small> שאיננה שייכת לאף אחד מהם.
  ושואלים: אף אז אפשר לומר:  <strong>ונוקמא אחזקת דמרא קמא</strong> <small>[ונעמיד אותה על החזקה של בעליה הראשון]</small> <strong>וליהוי אידך</strong> <small>[ושיהיה האחר],</small> הלוקח, <strong>המוציא מחבירו עליו הראיה,</strong> שהרי כל עוד שלא הוכח שיצאה מחזקת בעליה הריהו עדיין בחזקתם!
  ומשיבים:  <strong>הא מני</strong> <small>[</small>משנתנו <small>זו</small> כדעת <small>מי היא]</small> — כדעת <strong>סומכוס היא,</strong> ש<strong>אמר: ממון המוטל בספק חולקין</strong> הטוענים עליו <strong>בלא שבועה.</strong>
 ומקשים: <strong>אימור</strong> <small>[אמור]</small> ש<strong>אמר</strong> <strong>סומכוס</strong> דבריו <strong>ב</strong>טענת <strong>שמא ושמא,</strong> כאשר שני הצדדים אינם בטוחים בדבריהם, וטוענים שמא היו הדברים באופן זה. אבל <strong>ב</strong>טענת <strong>ברי וברי,</strong> ששני הצדדים טוענים בוודאות שהוא שלהם, <strong>מי</strong> <small>האם</small> <strong>אמר</strong> כן?
 <strong>אמר רבה בר רב הונא: אין</strong> <small>[כן],</small> <strong>אמר סומכוס</strong> יחלוקו <strong>אפילו ב</strong>טענת <strong>ברי וברי.</strong>
 <strong>רבא אמר: לעולם כי</strong> <small>[כאשר]</small> <strong>אמר סומכוס</strong> שיחלוקו הרי זה בטענת <strong>שמא ושמא, אבל</strong> בטענת <strong>ברי וברי לא אמר. ותני</strong> <small>[ושנה]</small> ותקן וגרוס בלשון משנתנו: <strong>זה אומר שמא עד שלא מכרתי, וזה אומר שמא משלקחתי.</strong>
 <strong>תנן</strong> <small>[שנינו</small> במשנה<small>]:</small> <strong>זה אומר איני יודע וזה אומר איני יודע</strong> — <strong>יחלוקו.</strong>
 <strong>בשלמא</strong> <small>[נניח]</small> <strong>ל</strong>שיטת <strong>רבא</strong> <strong>מדסיפא</strong> <small>[מכיון שבסופה]</small> מדובר בטענת <strong>שמא ושמא</strong> — <strong>רישא נמי</strong> <small>[</small>ב<small>ראשה</small> <strong>גם כן]</strong> מדובר בטענת <strong>שמא ושמא.</strong> <strong>אלא ל</strong>שיטת <strong>רבה בר רב הונא,</strong> ש<strong>אמר: אין</strong> <small>[כן],</small> <strong>אמר סומכוס</strong> שיחלוקו <strong>אפילו</strong> בטענת <strong>ברי וברי,</strong> אם כן יש להקשות: <strong>השתא</strong> <small>[עכשיו,</small> הרי<small>]</small> בטענת <strong>ברי וברי אמר</strong> סומכוס ש<strong>יחלוקו,</strong> ואם כן בטענת <strong>שמא ושמא מיבעיא</strong> <small>[נצרכה</small> לומר<small>]?</small>
 ודוחים: <strong>אי</strong> <small>[אם]</small> <strong>משום הא</strong> <small>[כך]</small> — <strong>לא איריא</strong> <small>[אינו שייך]</small> להקשות, כי אפשר לומר: <strong>תנא סיפא לגלויי רישא</strong> <small>[שנה את סופה של</small> המשנה כדי <small>לגלות</small> לנו <small>את</small> משמעות <small>ראשה],</small> <strong>שלא תאמר</strong> שב<strong>רישא</strong> <small>[ראשה]</small> מדובר בטענת <strong>שמא ושמא, אבל</strong> אם היה זה בטענת <strong>ברי וברי לא</strong> היה אומר סומכוס שיחלוקו, לכן <strong>תנא סיפא</strong> <small>[שנה בסופה]</small> בפירוש טענת <strong>שמא ושמא,</strong> כדי שנלמד מכאן: <strong>מכלל דרישא</strong> <small>[מכאן שבראשיתה]</small> מדובר בטענת <strong>ברי וברי, ואפילו הכי</strong> <small>[כך]</small> סבור כי <strong>יחלוקו.</strong>
 ושואלים עוד, <strong>תנן</strong> <small>[שנינו</small> במשנתינו<small>]:</small> <strong>זה</strong> הקונה <strong>אומר גדול</strong> קנה <strong>וזה</strong> המוכר <strong>אומר קטן</strong> — <strong>ישבע המוכר שקטן מכר.</strong>
 <strong>בשלמא</strong> <small>[נניח]</small> <strong>ל</strong>שיטת <strong>רבא</strong> ש<strong>אמר: כי</strong> <small>[כאשר]</small> <strong>אמר סומכוס</strong> שיחלוקו — בטענת <strong>שמא ושמא אמר</strong> כן, <strong>אבל</strong> בטענת <strong>ברי וברי</strong> — <strong>לא אמר, משום הכי</strong> <small>[כך]</small> <strong>ישבע,</strong> לפי שיש כאן טענת ברי וברי, ואף סומכוס מודה שחייב שבועה. <strong>אלא לרבה בר רב הונא</strong> ש<strong>אמר: אין</strong> <small>[כן],</small> <strong>אמר סומכוס</strong> שיחלוקו <strong>אפילו</strong> בטענת <strong>ברי וברי, אמאי</strong> <small>[מדוע]</small> <strong>ישבע</strong> ה<strong>מוכר? יחלוקו מיבעי ליה</strong> <small>[צריך היה לו</small> לומר<small>]!</small>
 ומשיבים: <strong>מודה סומכוס היכא דאיכא</strong> <small>[במקום שיש]</small> חיוב <strong>שבועה דאורייתא</strong> <small>[מן התורה]</small> שאין אומרים יחלוקו, אלא ישבע החייב, <strong>כדבעינן למימר לקמן</strong> <small>[כפי שנצטרך לומר הלאה]</small> בהמשך הדיון. וכיון שכאן יש מקום לחיוב שבועה כזו, אף סומכוס אומר שישבע.
 <big>ג</big> שנינו במשנה: <strong>היו לו</strong> למוכר <strong>שני עבדים אחד גדול ואחד קטן,</strong> ואמר המוכר שקטן מכר — ישבע שאכן את הקטן מכר. ותוהים, <strong>אמאי</strong> <small>[מדוע]</small> <strong>ישבע?</strong> הלא אין זה מודה במקצת הטענה, כי <strong>מה שטענו</strong> לגבי העבד הגדול — <strong>לא הודה לו, ומה שהודה לו</strong> — <strong>לא טענו!</strong>
 <strong>ועוד,</strong> הרי מקרה זה <strong>"הילך" הוא,</strong> שבו אין מקום לישבע. שכן כאשר הנתבע מודה בדבר ואינו מעכב אותו כלל, אלא אומר "הילך" (=הא לך) — אינו חייב שבועה על השאר.
 <strong>ועוד,</strong> הלא כלל הוא ש<strong>אין נשבעין על העבדים,</strong> שהרי עבדים דינם כקרקעות!
 <strong>אמר רב:</strong> מדובר כאן <strong>בטוענו דמי</strong> <small>[דמים,</small> מחיר<small>],</small> שאינו תובע את גוף העבד, אלא רק דמים; <strong>דמי עבד גדול, דמי עבד קטן, דמי שדה גדולה, דמי שדה קטנה.</strong> וכיון שהם מתדיינים רק בכספים ממילא נפתרות חלק מן השאלות הללו, שכן הוא מודה המקצת הסכום, וכן שאין זו שבועה על העבד על חיוב כספי.
 <strong>ושמואל אמר:</strong> במשנה מדובר <strong>בטוענו</strong> לא על העבד עצמו אלא על <strong>כסות עבד גדול,</strong> והמוכר מודה לו ב<strong>כסות עבד קטן,</strong> ובשדה — שטוענו על <strong>עומרי שדה גדולה</strong> שמכר לו, והמוכר מודה לו ב<strong>עומרי שדה קטנה.</strong>
## דף ק:
 <strong>כסות,</strong> הלא <strong>מה שטענו לא הודה לו, ומה שהודה לו לא טענו,</strong> שהרי הוא טען כסות גדולה, והאחר הודה לו בכסות אחרת! ומשיבים: <strong>כדאמר</strong> <small>[כפי שאמר]</small> <strong>רב פפא</strong> להלן, שמדובר <strong>בדיילפי</strong> <small>[במחוברות],</small> בכסות גדולה וקטנה שהיו מחוברות זו לזו, וכן יש לומר כי <strong>הכא נמי בדיילפי</strong> <small>[כאן גם כן</small> מדובר <small>כשהיו מחוברות].</small>
 <strong>קשיא ליה</strong> <small>[קשה היה לו]</small> <strong>לר' הושעיא</strong> על תירוץ זה: <strong>מידי</strong> <small>[וכי]</small> <strong>"כסות" קתני</strong> <small>[שנינו]?</small> והלא <strong>"עבד" קתני</strong> <small>[שנינו]!</small>
 <strong>אלא אמר ר' הושעיא:</strong> כאן מדובר <strong>כגון שטענו עבד בכסותו ושדה בעומריה.</strong> ושתי טענות היו כאן, שעל אחת מהן חייב להשבע וכיון שנשבע כבר זוקקים שישבע גם על העבד והשדה. ושואלים: <strong>ואכתי</strong> <small>[ועדיין]</small> בענין <strong>כסות</strong> זו, הלא <strong>מה שטענו</strong> — <strong>לא הודה לו ומה שהודה לו</strong> — <strong>לא טענו!</strong> על כך <strong>אמר רב פפא:</strong> מדובר פה <strong>בדיילפי</strong> <small>[במחוברות],</small> בשני חלקי כסות שהיו צמודים זה לזה. ומודה לו בחלק הקטן.
 <strong>קשיא ליה</strong> <small>[קשה היה לו]</small> ל<strong>רב ששת</strong> על פירוש זה, שלפיו מדברת המשנה במי שנתחייב שבועה על טענה אחת, שעל ידי כך מחייבים ("זוקקים") אותו להשבע גם על טענה אחרת — וכי את הדין ש<strong>"זוקקין"</strong> דברים בשבועה <strong>אתא לאשמועינן</strong> <small>[</small><small>בא להשמיענו]?!</small> הלא <strong>תנינא</strong> <small>[שנינו</small> כבר במפורש<small>]:</small> <strong>זוקקין הנכסים שאין להן אחריות</strong> (מטלטלין), <strong>את הנכסים שיש להן אחריות לישבע עליהן.</strong> ואם זו היא משמעות המשנה נמצא שלא נתחדש בה דבר!
 <strong>אלא אמר רב ששת: הא מני</strong> <small>[</small>משנתינו <small>זו</small> כשיטת <small>מי היא]</small> — כ<strong>ר' מאיר,</strong> ש<strong>אמר: עבדא</strong> <small>[העבד]</small> <strong>כמטלטלין דמי</strong> <small>[</small>הוא <small>נחשב]</small> ומשום כך נשבעים עליו.
  ושואלים:  <strong>ואכתי</strong> <small>[ועדיין]</small> אפשר להקשות: <strong>מה שטענו</strong> — <strong>לא הודה לו, ומה שהודה לו</strong> — <strong>לא טענו,</strong> שהרי טענו בעבד גדול והודה לו בעבד קטן! ומשיבים: בענין זה יש לומר ש<strong>סבר לה</strong> <small>[סבור הוא]</small> רבי מאיר <strong>כ</strong>שיטת <strong>רבן גמליאל. דתנן</strong> <small>[ש</small>כן <small>שנינו</small> במשנה<small>]:</small> <strong>טענו</strong> (תבעו) <strong>חטים והודה</strong> לו ב<strong>שעורים</strong> — <strong>פטור,</strong> שהרי הודה שלא ממין הטענה. <strong>רבן גמליאל מחייב.</strong> ומדוע — שלדעתו כיון שמחיר השעורים פחות ממחיר החיטים, הרי זה כמודה במקצת. וכן הדין בעבד קטן וגדול.
  ומקשים עוד: <strong>אכתי</strong> <small>[עדיין]</small> קיימת השאלה האחרת, שהרי <strong>"הילך" הוא,</strong> שהרי הוא מודה ומוכן לתת מיד, ובכגון זה שנינו שאינו נשבע! <strong>אמר רבא:</strong> אין כאן הילך, כי כאן מדובר במקרה מיוחד ב<strong>עבדא</strong> <small>[עבד]</small> ש<strong>קטע לידיה</strong> <small>[את ידו],</small> שנמצא שאיננו יכול להחזיר לו את העבד כמו שהוא (ולומר "הילך") אלא יצטרך לחזור ולשלם תשלום נוסף. <strong>ושדה</strong> זה, אף הוא אין בו הילך, ומדובר כאן בכגון <strong>שחפר בה בורות, שיחין</strong> (בורות מוארכים) <strong>ומערות</strong> ושוב אינו יכול להשיבה לו כמו שהיתה.
 ושוב מקשים: <strong>והא</strong> <small>[והרי]</small> <strong>ר' מאיר איפכא שמעינן ליה</strong> <small>[היפך</small> דברים אלה <small>שמענו אותו</small> אומר<small>],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>גזל בהמה ו</strong>בינתיים <strong>הזקינה, עבדים והזקינו</strong> — הרי זה <strong>משלם כשעת הגזילה,</strong> ואילו <strong>ר' מאיר אומר: בעבדים אומר לו "הרי שלך לפניך",</strong> ואיננו מתחשב במה שהזקינו. משמע, שלשיטתו בעבדים, אפילו כשירד ערכם איננו צריך להשלים את המחיר!
  ומשיבים:  <strong>הא לא קשיא</strong> <small>[זה איננו קשה],</small> כי יש לשנות שם את הגרסה <strong>כדמחליף</strong> <small>[כפי שהיה מחליף]</small> <strong>רבה בר אבוה ותני</strong> <small>[ושונה],</small> <strong>ר' מאיר אומר: משלם כשעת הגזילה, וחכמים אומרים: אומר לו בעבדים "הרי שלך לפניך".</strong>
 אלא יש להקשות על דברי רב ששת באופן אחר: <strong>ממאי</strong> <small>[ממה]</small> מסיק אתה <strong>דסבר</strong> <small>[שסבור]</small> <strong>ר' מאיר</strong> כי <strong>מקשינן</strong> <small>[מקישים אנו,</small> משווים<small>]</small> דין <strong>קרקע ל</strong>דין <strong>עבד; מה עבד נשבעין</strong> — <strong>אף קרקע נשבעין? דלמא</strong> <small>[שמא]</small> על <strong>עבד הוא</strong> ש<strong>נשבעין, אבל</strong> על <strong>קרקע</strong> <strong>לא</strong> נשבעים — אין נשבעים!
  ומשיבים:  <strong>לא סלקא דעתך</strong> <small>[יכול לעלות על דעתך]</small> לומר כך, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המחליף פרה בחמור וילדה, וכן המוכר שפחתו וילדה,</strong>
 <strong>זה,</strong> אחד מהם, <strong>אומר: ברשותי</strong> ילדה, <strong>וזה</strong> הצד השני <strong>שותק</strong> — <strong>זכה</strong> הטוען.
 <strong>זה אומר: "איני יודע", וזה אומר: "איני יודע"</strong> — <strong>יחלוקו.</strong>
 <strong>זה אומר: "ברשותי", וזה אומר: "ברשותי"</strong> — <strong>ישבע המוכר שברשותו ילדה, לפי שכל הנשבעין שבתורה נשבעין ולא משלמין,</strong> אלו <strong>דברי ר' מאיר,</strong> ולכן במקרה של ספק כזה חובת השבועה היא תמיד על הנתבע. <strong>וחכמים אומרים: אין נשבעין לא על העבדים ולא על הקרקעות.</strong>
 וכיון שחכמים אומרים כך, <strong>לאו</strong> <small>[</small>האם <small>לא]</small> נלמד <strong>מכלל</strong> הדברים ש<strong>ר' מאיר סבר</strong> <small>[סבור]</small> ש<strong>נשבעין</strong> על שניהם!
  ודוחים:  <strong>ממאי</strong> <small>[ממה]</small> מוכיח אתה זאת? <strong>דלמא</strong> <small>[שמא]</small> בסגנון של <strong>"כשם" קאמרו ליה</strong> <small>[אמרו לו],</small> כלומר, <strong>כי היכי דאודית לן</strong> <small>[כפי שהודית לנו]</small> <strong>בקרקעות</strong> שאין נשבעים — <strong>אודי לן נמי</strong> <small>[הודה לנו גם כן]</small> <strong>בעבדים,</strong> וממילא תתבטל ההלכה שקבעה.
  ומוסיפים:  <strong>תדע</strong> שכן הוא, <strong>דתנן</strong> <small>[שכן שנינו</small> במשנה<small>],</small> <strong>ר' מאיר אומר: יש דברים שהן כקרקע</strong> לענין חיוב שבועה <strong>ואינן כקרקע</strong> ממש. <strong>ואין חכמים מודים לו. כיצד?</strong> — כגון שהמוכר אומר: <strong>עשר גפנים טעונות</strong> ענבים <strong>מסרתי לך, והלה</strong> הקונה <strong>אומר: אינן אלא חמש, ר' מאיר מחייב</strong> שבועה בכגון זה, שכיון שהגפנים היו טעונות ענבים נמצא שדנים גם על חלק מסויים שאיננו קרקע, ועליו אפשר לישבע. <strong>וחכמים אומרים: כל המחובר לקרקע</strong> — <strong>הרי הוא כקרקע.</strong>
 <strong>ואמר ר' יוסי בר חנינא:</strong> לענין <strong>ענבים העומדות ליבצר איכא בינייהו</strong> <small>[יש ביניהם</small> הבדל<small>].</small> <strong>דמר סבר</strong> <small>[שחכם זה,</small> ר' <strong>מאיר</strong> <small>סבור]:</small> <strong>כבצורות דמיין</strong> <small>[הן נחשבות]</small> ויש עליהן חובת שבועה כאילו היו תלושות, <strong>ומר סבר</strong> <small>[וחכם זה,</small> חכמים <small>סבור]:</small> <strong>לאו</strong> <small>[לא]</small> <strong>כבצורות דמיין</strong> <small>[הן נחשבות].</small> נמצא איפוא כי ר' מאיר מודה שאין נשבעים על הקרקעות. ואם כך פירושו של רב ששת אין לו קיום.
 <strong>אלא, לעולם</strong> תפרש <strong>כ</strong>דברי <strong>ר' הושעיא, ודקשיא</strong> <small>[ומה שהיה קשה]</small> <strong>לך</strong> וכי דין <strong>זוקקין</strong> הוצרך ללמדנו? אף על פי כן <strong>איצטריך</strong> <small>[צריך];</small> שכן <strong>סלקא דעתך אמינא</strong> <small>[יעלה על דעתך לומר]</small> כי <strong>כסות עבד</strong> — <strong>כעבד דמי</strong> <small>[היא נחשבת],</small> וכן כי <strong>עומרי שדה</strong> — <strong>כשדה דמי</strong> <small>[הם נחשבים],</small> שהם כחלק מדבר שאין עליו חובת שבועה, על כן <strong>קא משמע לן</strong> <small>[השמיע לנו]</small> שאין הדבר כן, וכי זו טענה לעצמה שחייבים עליה שבועה.
 <big>א</big> שנינו בברייתא : <strong>זה אומר: "איני יודע", וזה אומר: "איני יודע"</strong> — <strong>יחלוקו.</strong> ומעירים : <strong>הא מני</strong> <small>[זו</small> כשיטת <small>מי היא]</small> — כשיטת <strong>סומכוס היא</strong> ש<strong>אמר:</strong> כל <strong>ממון המוטל בספק</strong> — <strong>חולקין</strong> הטוענים עליו,
 ואולם, <strong>אימא סיפא</strong> <small>[אמור את סופה]</small> של הברייתא: <strong>זה אומר "ברשותי" וזה אומר "ברשותי"</strong> — <strong>ישבע המוכר שברשותו ילדה,</strong> <strong>ול</strong>דעת <strong>רבה בר רב הונא</strong> שאמר <strong>אין</strong> <small>[כן]</small> <strong>אמר סומכוס</strong> שיחלוקו <strong>אפילו</strong> בטענת <strong>ברי וברי, אמאי</strong> <small>[מדוע]</small> <strong>ישבע</strong> ה<strong>מוכר?</strong> הלא <strong>"יחלוקו" מיבעיא</strong> <small>[צריך היה</small> לומר<small>]!</small>
 ומשיבים: <strong>מודה סומכוס היכא דאיכא</strong> <small>[במקום שיש]</small> <strong>שבועה דאורייתא</strong> <small>[מן התורה],</small> וכאן יש לפרש ש<strong>קטעה לידה</strong> של השפחה <strong>כ</strong>שיטת <strong>רבא,</strong> וכיון שצריך להוסיף ולשלם, ואינו יכול להסתפק בהחזרת השפחה בלבד, אין כאן משום "הילך", וחלה עליו חובת שבועה, אפילו לדעת סומכוס.
 <big>ב משנה</big> <strong>המוכר זיתיו לעצים</strong> — שהזקינו עצי הזית ואין נותנין עוד פירות, ומכר אותם לאדם שיקצצם וישתמש בעצים, <strong>ו</strong>בינתיים <strong>עשו</strong> הזיתים פירות עד שקצצם, אם עשו זיתים גרועים הנותנים <strong>פחות מרביעית</strong> שמן <strong>לסאה</strong> של זיתים — <strong>הרי אלו של בעל הזיתים,</strong> האיש שקנה את העצים.
  אם <strong>עשו רביעית לסאה, זה</strong> הקונה <strong>אומר: זיתי גדלו</strong> את הזיתים הללו, <strong>וזה,</strong> בעל הקרקע <strong>אומר: ארצי,</strong> הקרקע שלי <strong>גדלה</strong> אותם, ושלי הם — <strong>יחלוקו.</strong>
 ודין אחר: <strong>שטף נהר</strong> את עצי <strong>זיתיו ונתנם לתוך שדה חבירו</strong> ושם נקלטו הזיתים ועשו פירות, <strong>זה</strong> הקונה <strong>אומר: "זיתי גדלו", וזה,</strong> בעל הקרקע <strong>אומר: "ארצי גדלה"</strong> — <strong>יחלוקו.</strong> 
 <big>ב גמרא</big> ושואלים: <strong>היכי דמי</strong> <small>[כיצד היה בדיוק]</small> ענין זה במוכר הזיתים? <strong>אי</strong> <small>[אם]</small> מדובר באופן ש<strong>אמר ליה</strong> <small>[לו]</small> בעל הזיתים לקונה: <strong>קוץ לאלתר</strong> <small>[</small><small>קצוץ</small> אותם <small>מיד]</small> — <strong>אפילו</strong> הניבו הזיתים <strong>פחות מרביעית</strong> שמן — <strong>נמי</strong> <small>[גם כן]</small> שייך הכל <strong>לבעל הקרקע,</strong> שאם לא נטל מיד את הזיתים כל מה שירוויח בינתיים הוא ברשות בעליהם הראשונים. <strong>אי</strong> <small>[אם]</small> מדובר באופן ש<strong>אמר ליה</strong> <small>[לו]:</small> <strong>כל אימת דבעית</strong> <small>[זמן שתרצה]</small> לקצוץ — <strong>קוץ</strong> <small>[קצוץ],</small> נמצא שהניח לו את הזיתים כפי שהם — <strong>אפילו</strong> הניבו הזיתים <strong>רביעית</strong> שמן <strong>נמי</strong> <small>[גם כן]</small> הוא שייך <strong>לבעל</strong> ה<strong>זיתים!</strong>
 ומשיבים: <strong>לא צריכא</strong> <small>[נצרכה]</small> אלא לכאשר <strong>אמר ליה סתמא</strong> <small>[לו סתם]</small> ולא קבע זמן. ובכגון זה אם עשו <strong>פחות מרביעית</strong> — <strong>לא קפדי אינשי</strong> <small>[אין אנשים מקפידים]</small> ובוודאי מחל לו, ואם עשו <strong>רביעית</strong> — <strong>קפדי אינשי</strong> <small>[מקפידים אנשים]</small> על כך ואינם מוותרים.
 <strong>אמר ר' שמעון בן פזי: ורביעית שאמרו</strong> בענין זה —
## דף קא.
 <strong>חוץ מן ההוצאה,</strong> שהכוונה היא שנשאר רווח נקי של רביעית שמן אחרי שמשלם את דמי המסיקה ודמי הסחיטה מן הזיתים.
 <big>א</big> שנינו במשנה: <strong>שטף נהר זיתיו</strong> וכו'. <strong>אמר עולא אמר ריש לקיש: לא שנו</strong> כן <strong>אלא</strong> כ<strong>שנעקרו</strong> הזיתים <strong>בגושיהן,</strong> כלומר, עם גושי האדמה שהיו מושרשים בהם ושנקלטו בקרקע החדשה, <strong>ולאחר שלש</strong> שנים שהם זמן איסור ערלה,
 <strong>אבל בתוך שלש</strong> שנים לעקירתן — <strong>הכל של בעל הזיתים. דאמר ליה</strong> <small>[שאומר לו]</small> בעל הזיתים לבעל הקרקע: <strong>אי את נטעת</strong> <small>[אם אתה היית נוטע]</small> אותם <strong>בתוך שלש</strong> שנים <strong>מי הוה אכלת</strong> <small>[</small><small>האם היית אוכל</small> מהם<small>]?</small> הלא בשלוש שנים הראשונות לנטיעה ערלה הם ואסורים בהנאה, אם כן, בעל כרחך מסכים אתה שהזיתים הללו נזונים מן האדמה שהביאו עמם ואינם כנטועים ברשותך ואסורים בהנאה ולכן הזיתים שעושים עתה שלי הם.
  ומקשים:  <strong>ולימא ליה</strong> <small>[ושיאמר לו]</small> בעל השדה: <strong>אי אנא נטעי</strong> <small>[אם אני הייתי נוטע]</small> אותם, <strong>לאחר שלש</strong> שנים <strong>הוה אכילנא ליה כוליה</strong> <small>[הייתי אוכל</small> אותם <small>כולם].</small> <strong>השתא קאכלת פלגא בהדאי</strong> <small>[עכשיו</small> במקרה זה <small>אוכל אתה החצי איתי],</small> שהרי אמרנו שיחלוקו. ואם כן, אף בשלוש השנים הראשונות מגיע לי חלק!
 <strong>אלא</strong> לא כך נאמר, ו<strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ריש לקיש</strong> בגירסה שונה: <strong>לא שנו אלא שנעקרו בגושיהן ובתוך שלש, אבל לאחר שלש הכל לבעל הקרקע. דאמר ליה</strong> <small>[</small>שיכול הוא <small>לומר לו]:</small> <strong>אי אנא נטעי</strong> <small>[אם אני הייתי נוטע]</small> אותם, <strong>לאחר שלש</strong> שנים — <strong>מי</strong> <small>[האם]</small> <strong>לא הוה אכילנא ליה כוליה</strong> <small>[הייתי אוכל אותם כולם]?</small>
 ושואלים: <strong>ולימא ליה</strong> <small>[ושיאמר לו]</small> בעל הזיתים: <strong>אי את נטעת</strong> <small>[אם אתה היית נוטע]</small> אותם — <strong>בתוך שלש לא הוה אכלת</strong> <small>[היית אוכל]</small> מהם כלל משום ערלה, <strong>השתא קא אכלת פלגא בהדאי</strong> <small>[עכשיו אתה אוכל חלק אתי]?</small> ומשיבים: <strong>משום דאמר ליה</strong> <small>[שאומר</small> הוא <small>לו]:</small> <strong>אי אנא נטעי</strong> <small>[אילו הייתי אני נוטע אותם]</small> — במשך שלוש השנים <strong>הוה קטיני וזרענא תחותייהו סילקא וירקא</strong> <small>[היו</small> <small>קטנים והייתי זורע תחתם תרד וירק]</small> והייתי מרוויח בהם, ונמצא אף אני מפסיד מגדרם של העצים, ודיי בחלק במשך שלוש השנים.
 <big>ב</big> <strong>תנא</strong> <small>[שנה</small> החכם<small>]:</small> <strong>אמר הלה</strong> בעל הזיתים: <strong>"זיתיי אני נוטל"</strong> — <strong>אין שומעין לו</strong> ליטול את הזיתים בחזרה. ושואלים: <strong>מאי טעמא</strong> <small>[מהו טעם]</small> הדבר? <strong>אמר ר' יוחנן: משום ישוב ארץ ישראל</strong> שלא לגרום לאבד את העצים של ארץ ישראל הצומחים עתה במקום זה. <strong>אמר ר' ירמיה: כגון דא צריכא</strong> <strong>רבה</strong> <small>[זה צריך],</small> כלומר, לולא פירש לנו רבי יוחנן סברא זו לא היינו יודעים אותה מדעתנו.
 <strong>תנן התם</strong> <small>[שנינו שם</small> במשנה<small>],</small> <strong>ר' יהודה אומר: המקבל</strong> (כאריס או קבלן לעבד שדה) <strong>שדה אבותיו מן הגוי</strong> — <strong>מעשר</strong> מן השדה הזה את כל המעשרות שחייב להפריש מכל שדה <strong>ונותן לו</strong> לגוי את חלקו, שנמצא מפריש מעשרות גם מחלקו של הגוי.
 <strong>סברוה</strong> <small>[סברו</small> חשבו תחילה<small>]</small> <strong>מאי</strong> <small>[מה פירוש]</small> <strong>"שדה אבותיו"</strong> — הכוונה היא ל<strong>ארץ ישראל</strong> כולה, <strong>ואמאי קרו</strong> <small>[ומדוע קוראים]</small> <strong>"שדה אבותיו"</strong> — משום שהיא <strong>שדה אברהם יצחק ויעקב</strong> אבותינו.
 <strong>וקסבר</strong> <small>[וסבור]</small> תנא זה: ש<strong>אין קנין לגוי בארץ ישראל להפקיע מיד מעשר,</strong> כלומר, גם אם קנה הגוי קרקע בארץ ישראל אין הדבר מפקיע את הקרקע מידי חובת המעשרות ולכן חובה לעשר מתבואה שצמחה שם.
 <strong>ו</strong>עוד סבר כי <strong>מקבל</strong> — <strong>כחוכר דמי</strong> <small>[נחשב].</small> <strong>מה חוכר, בין עבד</strong> <small>[שעשתה]</small> האדמה, <strong>ובין לא עבד</strong> <small>[עשתה],</small> <strong>בעי עשורי ומיתן ליה</strong> <small>[צריך לעשר ולתת לו],</small> <strong>דכי</strong> <small>[שכמו]</small> <strong>פורע חובתו</strong> לגוי <strong>דמי</strong> <small>[הוא נחשב]</small> כאשר נותן לו חלקו, ואינו רשאי להשתמש לשם כך במעשר. <strong>אף מקבל נמי</strong> <small>[גם כן]</small> <strong>כי</strong> <small>[כמו]</small> <strong>פורע חובתו דמי</strong> <small>[הוא נחשב]</small> ולכן <strong>מעשר ונותן לו.</strong>
 <strong>אמר ליה</strong> <small>[לו]</small> <strong>רב כהנא לרב פפי, ואמרי לה</strong> <small>[ויש אומרים]</small> שאמר זאת <strong>לרב זביד: אלא הא דתניא</strong> <small>[זו ששנויה</small> ברייתא<small>],</small> <strong>ר' יהודה אומר: המקבל שדה אבותיו ממציק גוי</strong> (אדם שגזל את הקרקע בכח יחסיו עם השלטונות) — <strong>מעשר ונותן לו</strong> חלקו, ולשיטת הסבר זה: <strong>מאי איריא</strong> <small>[מה שייך]</small> <strong>מציק</strong> דווקא? <strong>אפילו אין מציק</strong> — <strong>נמי</strong> <small>[גם כן]</small> יתחייב לתת הכל!
 <strong>אלא</strong> עלינו לחזור בנו מן הסברה הראשונה ולומר: <strong>לעולם יש קנין לגוי בארץ ישראל להפקיע מיד מעשר, ומקבל לאו</strong> <small>[לא]</small> <strong>כחוכר דמי</strong> <small>[הוא נחשב],</small>
 <strong>ו</strong>אולם <strong>מאי</strong> <small>[מה פירוש]</small> <strong>"שדה אבותיו"</strong> — <strong>שדה אבותיו ממש,</strong> שדה שהיה שייך קודם למשפחתו. <strong>ולדידיה</strong> <small>[ולו</small> עצמו<small>]</small> <strong>הוא דקנסוה רבנן</strong> <small>[שקנסו חכמים]</small> שיתן מעשר מן הכל, <strong>דאיידי דחביבא עליה טפי ואזיל מקבל לה</strong> <small>[שמתוך שחביבה עליו</small> הריהו <small>מוסיף והולך</small> על השכר לבעלים <small>ומקבל אותה</small> כקבלן<small>].</small> <strong>אבל איניש דעלמא</strong> <small>[אדם סתם]</small> — <strong>לא.</strong>
 ושואלים: <strong>ולדידיה מאי טעמא קנסוה רבנן</strong> <small>[והוא עצמו מה טעם קנסוהו חכמים]</small> בשדה אבותיו? <strong>אמר ר' יוחנן: כדי שתהא ברה</strong> <small>[נקיה]</small> <strong>בידו,</strong> שכיוון שגזרו חכמים שיוסיף במעשרות נמצא שהוא משלם יותר מאחר ועל ידי כך לוחצים עליו שיחליט להתאמץ ולקנות בחזרה את השדה מיד המחזיק בה, ותחזור נחלת האבות לידי ישראל.
 <strong>אמר ר' ירמיה: כגון דא צריכא רבה</strong> <small>[זה צריכה רב]</small> שלא היינו מגיעים להסבר זה מכח עצמנו.
 <big>ב</big> <strong>איתמר</strong> <small>[נאמר]</small> שנחלקו האמוראים בבעיה הבאה: <strong>היורד לתוך שדה חבירו ונטעה שלא ברשות, אמר רב: שמין לו,</strong> שמעריכים לנוטע כמה הוציא וכמה השביח בשדה, <strong>וידו על התחתונה,</strong> שאם ההוצאות שלו היו פחותות משבח השדה — מקבל הוצאותיו, ואם שבח השדה פחות מהוצאותיו — נותנים לו שבח השדה בלבד. <strong>ושמואל אמר: אומדין כמה אדם רוצה ליתן בשדה זו לנוטעה,</strong> ומשלם לו.
 <strong>אמר רב פפא: ולא פליגי</strong> <small>[נחלקו]</small> רב ושמואל בעצם בהלכה זו, אלא כל אחד מהם דן במקרה אחר. <strong>כאן</strong> — <strong>בשדה העשויה ליטע</strong> נוהגים כשמואל, <strong>כאן בשדה שאינה עשויה ליטע,</strong> בזו אמר רב שיד הנוטע על התחתונה.
  ומעירים:  <strong>והא דרב</strong> <small>[</small>והלכה <small>זו]</small> של רב <strong>לאו</strong> <small>[לא]</small> <strong>בפירוש איתמר</strong> <small>[נאמרה]</small> כהלכה ברורה, <strong>אלא מכללא איתמר</strong> <small>[מכלל</small> הדברים <small>נאמרה],</small> כלומר, זו היא מסקנה מפסק הלכה בנושא דומה. שכך היה המעשה: <strong>דההוא דאתא לקמיה</strong> <small>[שאדם אחד בא לפני]</small> <strong>רב</strong> וטען שחבירו נטע את שדהו באילנות, <strong>אמר</strong> רב לזה: <strong>זיל שום ליה</strong> <small>[לך והערך לו]</small> כמה מגיע לו. <strong>אמר ליה</strong> <small>[לו]</small> בעל השדה: <strong>לא בעינא</strong> <small>[אין אני רוצה]</small> את העצים האלה. <strong>אמר ליה</strong> <small>[לו]:</small> <strong>זיל שום ליה</strong> <small>[לך הערך לו]</small> <strong>וידו על התחתונה,</strong> שיקבל פחות שבדברים. <strong>אמר ליה</strong> <small>[לו]</small> שוב אותו אדם: <strong>לא בעינא</strong> <small>[אין אני רוצה],</small> שאין רצונו כלל בעצים אלה, ואינו מוכן לשלם מאומה.
 <strong>לסוף חזייה</strong> <small>[לבסוף ראה אותו]</small> ש<strong>גדרה,</strong> את שדה הנטיעות הזה <strong>וקא מנטר לה</strong> <small>[ושמר אותוה.</small> <strong>אמר ליה</strong> <small>[לו]</small> <strong>רב: גלית אדעתיך דניחא</strong> <small>גילית דעתך שנוח</small> <strong>לך</strong> בנטיעות אלה, ואם כן <strong>זיל שום ליה</strong> <small>[לך הערך לו]</small> מה שעשה, <strong>וידו על העליונה</strong> שהרי מעשיך מוכיחים שאתה מרוצה בנטיעות.
 <big>ד</big> <strong>איתמר</strong> <small>[נאמר]</small> שחנלקו האמוראים בבעיה זו: <strong>היורד לתוך חורבתו של חבירו ובנאה שלא ברשותו.</strong> ואחר כך כשבעל החורבה טען שאיננו מרוצה. <strong>ואמר לו</strong> הבונה: אם כן, <strong>עציי ואבניי אני נוטל</strong> מכאן, <strong>רב נחמן אמר: שומעין לו, רב ששת אמר: אין שומעין לו</strong> ומשאיר מה שבנה.
 <strong>מיתיבי</strong> <small>[מקשים]</small> הרי בענין זה שנינו בתוספתא: <strong>רבן שמעון בן גמליאל אומר: בית שמאי אומרים: שומעין לו, ובית הלל אומרים: אין שומעין לו,</strong> ואם כן <strong>לימא</strong> <small>[</small>האם <small>לומר]</small> כי <strong>רב נחמן</strong> ש<strong>אמר</strong> הלכה <strong>כ</strong>שיטת <strong>בית שמאי?</strong>
 ומשיבים: <strong>הוא</strong> ש<strong>אמר</strong> דבריו, <strong>כי האי תנא</strong> <small>[</small>סמך על דברי <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא אחרת<small>]</small> לענין זה: <strong>שומעין לו,</strong> אלו <strong>דברי ר' שמעון בן אלעזר. ר' שמעון בן גמליאל אומר: בית שמאי אומרים: שומעין לו, ובית הלל אומרים: אין שומעין לו,</strong> ואם כן, סמך רב נחמן על דעת ר' שמעון בן אלעזר שזו הלכה פסוקה לדעת הכל.
  ושואלים: ולמעשה  <strong>מאי הוי עלה</strong> <small>[מה יהיה עליה]</small> על הלכה זו? <strong>אמר ר' יעקב אמר ר' יוחנן:</strong>
## דף קא:
 <strong>בבית,</strong> שבנה חורבה בלא רשות — <strong>שומעין לו,</strong> ויכול ליטול מה שבנה. <strong>בשדה</strong> — <strong>אין שומעין לו.</strong>
 ומסבירים: <strong>בשדה מאי טעמא</strong> <small>[מה טעם]</small> אין שומעין לו — <strong>משום ישוב ארץ ישראל. איכא דאמרי</strong> <small>[יש אומרים]:</small> <strong>משום כחשא דארעא,</strong> שהרי בין כה וכה כבר כחשה האדמה על ידי הנטיעות, ולכן אין הוא יכול לומר "הריני נוטל את נטיעותי" ולא יהיה עוד בינינו משא ומתן. ושואלים: <strong>מאי בינייהו</strong> <small>[מה</small> ההבדל <small>ביניהם]</small> אם זה הטעם או זה הטעם? ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> לגבי <strong>חוצה לארץ,</strong> שאז אין טעם של ישוב ארץ ישראל.
 <big>א משנה</big> <strong>המשכיר בית לחבירו בימות הגשמים</strong> — <strong>אינו יכול להוציאו</strong> מן הבית <strong>מן החג</strong> (סוכות) <strong>ועד הפסח,</strong> שאלה הם ימות הגשמים. <strong>בימות החמה</strong> שיעורו <strong>שלשים יום. ובכרכים, אחד ימות החמה ואחד ימות הגשמים</strong> — הזמן המקובל לענין שכירות בתים הוא <strong>שנים עשר חדש,</strong> לפי שקשה יותר להשיג מקום פנוי בכרך. וכן בשכירת <strong>חנויות, אחד</strong> ב<strong>עיירות ואחד</strong> ב<strong>כרכים</strong> — <strong>שנים עשר חדש. רבן שמעון בן גמליאל אומר: חנות של נחתומים ושל צבעים</strong> זמנם <strong>שלש שנים,</strong> כפי שיבואר.
 <big>ב גמרא</big> שואלים: <strong>מאי שנא</strong> <small>[במה שונה]</small> בשוכר ל<strong>ימות הגשמים, דכי אגר איניש ביתא</strong> <small>[שכאשר שוכר אדם בית]</small> <strong>בימות הגשמים אגר לכולהו</strong> <small>[שוכר לכל]</small> <strong>ימות הגשמים,</strong> ואולם ב<strong>ימות החמה נמי</strong> <small>[גם כן],</small> <strong>דכי אגר איניש ביתא לכולהו</strong> <small>[שכאשר שוכר אדם בית</small> הרי <small>לכל]</small> <strong>ימות החמה אגר</strong> <small>[שכר]!</small> <strong>אלא</strong> יש לומר כך: כאן מדובר בשוכר בית סתם, ולא פירש לכמה זמן שוכרו ו<strong>בימות הגשמים היינו טעמא</strong> <small>[זהו הטעם]:</small> ש<strong>לא שכיח ביתא למיגר</strong> <small>[מצוי בית לשכור]</small> ולכן אינו יכול להוציאו אלא בסוף ימות הגשמים, ובימות החמה יכול הוא לעשות זאת.
  ומקשים, <strong>אימא סיפא</strong> <small>[אמור את סופה</small> של משנתנו<small>]:</small> <strong>בכרכים, אחד ימות החמה ואחד ימות הגשמים</strong> זמנם <strong>שנים עשר חדש, ו</strong>לפי זה, <strong>אילו מלו ליה יומי</strong> <small>[אם ימלאו לו ימי]</small> <strong>שכירות ב</strong>תוך <strong>ימות הגשמים, מפיק ליה</strong> <small>[מוציא אותו]</small> בימות הגשמים, <strong>ואמאי</strong> <small>[ומדוע]?</small> <strong>הא</strong> <small>[הרי]</small> <strong>לא שכיח ביתא למיגר</strong> <small>[מצוי בית לשכור]</small> ונמצא שמוציאו בזמן שגורם לו טירחה יתירה!
 <strong>אמר רב יהודה:</strong> כל משנתנו לענין <strong>להודיע קתני</strong> <small>[שנה].</small> <strong>והכי קאמר</strong> <small>[וכך אמר,</small> כך יש לומר<small>]:</small> <strong>המשכיר בית לחבירו סתם</strong> בלא לקבוע לו זמן מסויים — <strong>אין יכול להוציאו בימות הגשמים מחג ועד הפסח אלא אם כן הודיעו שלשים יום מעיקרא</strong> <small>[מתחילה]</small> עוד בימות החמה.
  ומעירים:  <strong>תניא נמי הכי</strong> <small>[שנוייה</small> ברייתא <small>גם כן כך]:</small> <strong>כשאמרו</strong> ודברו אודות זמן של <strong>שלשים</strong> יום, <strong>וכשאמרו שנים עשר חדש</strong> — <strong>לא אמרו אלא</strong> לענין <strong>להודיעו.</strong> ומוסיפים: <strong>כשם שמשכיר צריך להודיע</strong> — <strong>כך שוכר צריך להודיע</strong> שהוא יוצא, <strong>דאמר ליה</strong> <small>[שאומר לו]</small> המשכיר לשוכר: <strong>אי אודעתן, הוה טרחנא ומותיבנא ביה איניש מעליא</strong> <small>[אם היית מודיע לי</small> בשעה הראויה, <small>הייתי טורח ומושיב שם אדם מעולה,</small> הגון<small>].</small>
 <strong>אמר רב אסי:</strong> אם <strong>נכנס יום אחד בימות הגשמים</strong> — <strong>אינו יכול להוציאו מן החג עד הפסח.</strong> ומקשים: <strong>והא אנן</strong> <small>[והרי אנחנו]</small> <strong>שלשים יום קאמר!</strong> ומשיבים, <strong>הכי קאמר</strong> <small>[כך אמר,</small> כך יש לומר<small>]:</small> <strong>אם נכנס יום אחד בימות הגשמים</strong> ואותו יום הוא <strong>מהני</strong> <small>[מאותם]</small> <strong>שלשים יום</strong> — שוב <strong>אינו יכול להוציאו מן החג ועד הפסח.</strong>
 <strong>אמר רב הונא: ואם בא לרבות בדמיה,</strong> אם בעל הבית רוצה להעלות את שכר הדירה — לאחר ההודעה — <strong>מרבה. אמר ליה</strong> <small>[לו]</small> <strong>רב נחמן: האי לנקטיה בכובסיה דלשבקיה לגלימא</strong> <small>[</small>הרי <small>זה</small> דומה כמי <small>שמחזיק אותו באשכיו שיעזוב את גלימתו],</small> כלומר, הרי זה אונס גמור, ומה ההבדל אם מוציא אותו במישרין מביתו או מרבה במחיר?! ומשיבים: <strong>לא צריכא</strong> <small>[נצרכה]</small> לומר אלא לאופן <strong>דאייקור בתי</strong> <small>[שנתייקרו הבתים</small> בינתיים<small>]</small> וברור שיש לו לבעל הבית הפסד.
 <big>ג</big> ומביאים כמה דינים בנושא זה: <strong>פשיטא</strong> <small>[פשוט,</small> ברור לנו<small>]</small> שאם <strong>נפל ליה ביתא</strong> <small>[לו,</small> למשכיר, <small>הבית]</small> שבו הוא עצמו דר — <strong>אמר ליה</strong> <small>[אומר לו]</small> המשכיר לשוכר: <strong>לא עדיפת מינאי</strong> <small>[אין אתה עדיף ממני]</small> בזכותך לדירה, וכיון שהגיע סוף השכירות הרי הוא מוציאו, אף שלא הודיעו מראש, לפי שהרי הוא עצמו לא ידע שייפול ביתו ויימצא ללא מקום מגורים.
  אם <strong>זבניה</strong> <small>[מכרו],</small> המשכיר <strong>או אורתיה</strong> <small>[הורישו],</small> <strong>או יהביה</strong> <small>[נתנו]</small> <strong>במתנה</strong> לאחר — <strong>אמר ליה</strong> <small>[אומר לו]</small> השוכר לבעל הבית החדש: <strong>לא עדיפת מגברא דאתית מיניה</strong> <small>[אין אתה עדיף מהאיש שבאת ממנו,</small> מכוחו<small>],</small> שכשם שהוא אינו יכול להוציאני אלא בזמן קבוע, גם אתה אינך יכול.
  אם <strong>כלליה לבריה</strong> <small>[</small>אם <small>עשה</small> את הבית הזה <small>בית חתונה</small> עבור <small>בנו],</small> <strong>חזינן</strong> <small>[רואים אנו]:</small> <strong>אי הוה</strong> <small>[אם היה]</small> <strong>אפשר לאודועיה</strong> <small>[להודיעו]</small> מראש — <strong>איבעי ליה לאודועיה</strong> <small>[היה צריך להודיעו],</small> <strong>ואי</strong> <small>[ואם]</small> <strong>לא, אמר ליה</strong> <small>[אומר לו]</small> בעל הבית: <strong>לא עדיפת מינאי</strong> <small>[אין אתה עדיף ממני].</small>
 מסופר: <strong>ההוא גברא דזבן ארבא דחמרא</strong> <small>[אדם אחד קנה אניה</small> טעונה כדי <small>יין].</small> <strong>לא אשכח דוכתא לאותוביה</strong> <small>[מצא מקום להעמידה בינתיים].</small> <strong>אמר ליה לההיא איתתא</strong> <small>[לה לאשה אחת]</small> שהיתה לה חלקה ליד הנהר: האם <strong>אית</strong> <small>[יש]</small> <strong>לך דוכתא לאוגרי</strong> <small>[מקום להשכיר לי]?</small> <strong>אמרה ליה</strong> <small>[לו]:</small> <strong>לא</strong> <small>[לא]</small> אין אני רוצה להשכיר. <strong>אזל</strong> <small>[הלך]</small> ו<strong>קדשה</strong> להיות אשתו. <strong>יהבה ליה דוכתא לעייליה</strong> <small>[נתנה לו מקום להכניס</small> את אונייתו<small>].</small> <strong>אזל לביתיה</strong> <small>[הלך</small> אותו אדם <small>לביתו]</small> ו<strong>כתב לה גיטא</strong> <small>[גט],</small> <strong>שדר</strong> <small>[</small>ו<small>שלח]</small> <strong>לה,</strong> מאחר שקיבל מה שרצה. <strong>אזלא איהי, אגרא שקולאי מיניה וביה, אפיקתיה ואותביה בשבילא</strong> <small>[הלכה היא, שכרה סבלים מתוך דמי היין שבאניה, הוציאה</small> את כל היין משם <small>והעמידה</small> אותו <small>בשביל</small> מחוץ לקרקעה<small>].</small> הגיע הדבר לדין, <strong>אמר רב הונא בריה</strong> <small>[בנו]</small> של <strong>רב יהושע:</strong> על מקרה זה אפשר לומר <strong>"כאשר עשה כן יעשה לו, גמולו ישוב בראשו"</strong> (ראה עובדיה א, טו), כי
 <strong>לא מיבעיא</strong> <small>[נצרכה]</small> לומר שאם זו היתה <strong>חצר דלא קיימא לאגרא</strong> <small>[שאינה עומדת</small> כלל <small>להשכרה]</small> שרשאית היתה לעשות כן, <strong>אלא אפילו</strong> אם היתה זו <strong>חצר דקיימא לאגרא</strong> <small>[שעומדת להשכרה],</small> <strong>אמרה ליה</strong> <small>[</small>יכולה היא <small>לומר לו]:</small> <strong>לכולי עלמא ניחא</strong> <small>[לכל העולם נוח]</small> <strong>לי לאוגורי</strong> <small>[להשכיר]</small> <strong>ולך לא ניחא</strong> <small>[נוח]</small> <strong>לי</strong> משום <strong>דדמית עלי כי אריא ארבא</strong> <small>[שנחשב אתה בעיני כאריה אורב]</small> שכך נהגת בי ברמאות.
 <big>ד</big> שנינו במשנה ש<strong>רבן שמעון בן גמליאל אומר:</strong> שחנויות <strong>של נחתומים ושל צבעין</strong> זמנם <strong>שלש שנים. תנא</strong> <small>[שנה]</small> החכם בתוספתא והסביר שהטעם הוא <strong>מפני שהקיפן מרובה,</strong> שכן בעלי החנויות אלה נותנים לקונים בהקפה לזמן ארוך, ואם צריכים הם לעבור ממקום למקום קשה להם לקבל את פרעון הקפותיהם ולייצב את עסקיהם.
 <big>ה משנה</big> <strong>המשכיר בית לחבירו, המשכיר חייב</strong> לספק לבית <strong>דלת, ונגר</strong> לנעול <strong>ובמנעול,</strong> וכן <strong>בכל דבר ש</strong>הוא <strong>מעשה אומן,</strong> צריך לקחת בעל מלאכה לעשותו. <strong>אבל דבר שאינו מעשה אומן</strong> אלא כל אדם יכול לעשותו — <strong>השוכר עושהו.</strong>
 <strong>הזבל של בעל הבית,</strong> המשכיר, הוא, <strong>ואין לשוכר</strong> זכות <strong>אלא</strong> לגבי האפר <strong>היוצא מן התנור ומן הכירים בלבד.</strong> וכאשר יבואר בגמרא.
 <big>ו גמרא</big> <strong>תנו רבנן</strong> <small>[שנו חכמים]:</small> <strong>המשכיר בית לחבירו,</strong> ה<strong>משכיר חייב להעמיד לו</strong> לבית שהשכיר <strong>דלתות, לפתוח לו חלונות, לחזק לו תקרה, לסמוך לו קורה</strong> כדי לחזקו. <strong>ושוכר חייב לעשות</strong> לבית <strong>סולם, לעשות לו מעקה, לעשות לו מרזב ולהטיח את גגו</strong> בטיח שלא יכנסו בו גשמים.
 <strong>בעו מיניה</strong> <small>[שאלו אותו]</small> את <strong>רב ששת:</strong> <strong>מזוזה על מי</strong> חובה לעשותה, האם על המשכיר, או על השוכר? ותוהים: <strong>מזוזה?! האמר</strong> <small>[הרי אמר]</small> <strong>רב משרשיא: מזוזה חובת הדר היא;</strong> שמוטלת המצווה על האדם הדר בדירה, ובוודאי שחייב בה השוכר. <strong>אלא</strong> השאלה היתה: החובה להכין <strong>מקום</strong> כדי להכניס בו <strong>מזוזה על מי?</strong>
 <strong>אמר להו</strong> <small>[להם]</small> <strong>רב ששת:</strong> הלא כבר <strong>תניתוה</strong> <small>[שניתם אותה]</small> במשנתנו; שהרי שנינו בה: <strong>דבר שאין</strong> הוא <strong>מעשה אומן</strong> — <strong>השוכר עושהו, והאי נמי לאו</strong> <small>[וזה גם כן לא]</small> <strong>מעשה אומן הוא,</strong> שהרי <strong>אפשר</strong> שהשוכר <strong>הוא</strong> שיעשה מקום למזוזה, וכגון 
## דף קב.
 <strong>בגובתא דקניא</strong> <small>[בקנה]</small> ושם יכניס את המזוזה.
 <strong>תנו רבנן</strong> <small>[שנו חכמים]:</small> <strong>המשכיר בית לחבירו</strong> — <strong>על השוכר לעשות לו מזוזה, וכשהוא יוצא</strong> — <strong>לא יטלנה בידו ויוצא</strong> אלא משאירה במקומה. ואם השכיר את הבית ל<strong>גוי</strong> — <strong>נוטלה בידו ויוצא. ומעשה באחד שנטלה בידו ויצא</strong> — <strong>וקבר אשתו ושני בניו.</strong>
 ותוהים: <strong>מעשה לסתור?!</strong> והרי אמרת שנוטלה ויוצא! <strong>אמר רב ששת:</strong> הכוונה היא <strong>ארישא</strong> <small>[על ראשה</small> של הברייתא<small>]</small> שבמקום שנאמר בה שאסור להוציא, יש סכנה בדבר.
 <big>א</big> שנינו במשנה: כי <strong>הזבל של בעל הבית ואין לשוכר אלא</strong> הזבל־האפר <strong>היוצא מן התנור ומן הכירים בלבד.</strong> ושואלים: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שמדובר <strong>בחצר דאגיר ליה</strong> <small>[ש</small>היא <small>מושכרת לו]</small> <strong>לשוכר ותורי</strong> <small>[ו</small>גם <small>השוורים]</small> שבחצר הם של <strong>ה</strong><strong>שוכר</strong> — <strong>אמאי</strong> <small>[מדוע]</small> הזבל <strong>של בעל הבית? אלא</strong> תפרש שמדובר <strong>בחצר דלא אגירא</strong> <small>[שאינה מושכרת]</small> <strong>לשוכר ותורי</strong> <small>[ו</small>גם <small>השוורים]</small> שבחצר הם של <strong>ה</strong><strong>משכיר,</strong> אם כן <strong>פשיטא</strong> <small>[פשוט]</small> שכך הדין!
  ומשיבים:  <strong>לא צריכא</strong> <small>[נצרכה]</small> לומר אלא <strong>בחצר</strong> של ה<strong>משכיר</strong> שאת החצר לא השכיר בעל הבית, <strong>ותורי דאתו מעלמא קמו</strong> <small>[ושוורים שבאים מן החוץ עומדים]</small> <strong>בה</strong> ויש בה זבל, ובזה אמרו שכיוון שלא השכיר את החצר הרי כל מה שנמצא בה שייך למשכיר.
  ומעירים: הרי זה  <strong>מסייע ליה</strong> <small>[לו]</small> <strong>לר' יוסי בר' חנינא.</strong> ש<strong>אמר ר' יוסי בר' חנינא: חצרו של אדם קונה לו שלא מדעתו.</strong> ואף כאן, למרות שבעל החצר לא עשה מעשה לקנות את הזבל, כיוון שנמצא בחצרו הרי כל מה שהיה בחצר נקנה לו ממילא.
 <strong>מיתיבי</strong> <small>[מקשים]</small> על כך: <strong>אם אמר</strong> אדם <strong>"כל מציאות שיבאו לתוכו</strong> של ביתי או חצרי <strong>היום תקנה לי חצרי"</strong> — <strong>לא אמר כלום</strong> ואמירה זו אינה מקנה לו כל זכות. <strong>ואם איתא להא</strong> <small>[יש,</small> מקובל, <small>זה]</small> ש<strong>אמר ר' יוסי בר' חנינא</strong> ש<strong>חצרו של אדם קונה לו שלא מדעתו, אמאי</strong> <small>[מדוע]</small> <strong>לא אמר כלום?</strong>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בחצר שאינה משתמרת,</strong> שהחצר פרוצה ודבר הנמצא בה אינו נשמר, ובחצר זו אין נקנה לו מה שבחצר.
  ומקשים:  <strong>אי הכי אימא סיפא</strong> <small>[אם כך, אמור את סופה</small> של המשנה<small>]:</small> אם <strong>יצא לו שם מציאה בעיר,</strong> שנודע לבריות שמצא מציאה בחצרו — הרי <strong>דבריו קיימים</strong> למרות שלא עשה מעשה. <strong>ואי</strong> <small>[ואם]</small> מדובר <strong>בחצר שאינה משתמרת,</strong> <strong>כי</strong> <small>[כאשר]</small> <strong>יצא לו שם מציאה בעיר מאי הוי</strong> <small>[מה היה]</small> על ידי כך?
  ומשיבים:  <strong>כיון</strong> ש<strong>יצא לו שם מציאה בעיר</strong> — <strong>מיבדל בדילי אינשי מינה</strong> <small>[אנשים נבדלים ממנה]</small> וסבורים שהמציאה בחצר שייכת לו, <strong>והויא לה</strong> <small>[והרי דינה]</small> <strong>כחצר המשתמרת.</strong>
 <strong>מיתיבי</strong> <small>[מקשים]</small> על כך: <strong>זבל היוצא מן התנור ומן הכירים וה</strong>דבר שהוא <strong>קולט מן האויר</strong> — <strong>הרי הוא שלו,</strong> של השוכר. <strong>ושברפת ושבחצר</strong> — <strong>של בעל הבית. ואם איתא להא</strong> <small>[ישנה,</small> יש בסיס <small>לזו]</small> ש<strong>אמר ר' יוסי בר' חנינא, חצרו של אדם קונה לו שלא מדעתו,</strong> אם כן <strong>קולט מאויר אמאי</strong> <small>[מדוע]</small> <strong>הרי הוא שלו,</strong> של השוכר? הלא ה<strong>אויר חצרו</strong> של המשכיר <strong>הוא!</strong>
 <strong>אמר אביי:</strong> כאן מדובר כגון ש<strong>מדביק כלי בשולי פרה</strong> שהניח את הכלי סמוך לפרה והטילה גלליה ישר לכלי, ולא שהיה מונח סתם באויר החצר.
 <strong>רבא אמר: אויר שאין סופו לנוח,</strong> כלומר, כל דבר המצוי בחלל (באויר), שאין סופו בהכרח לנוח במקום — <strong>לאו</strong> <small>[לא]</small> <strong>כמונח דמי</strong> <small>[</small>הוא <small>נחשב].</small>
 ושואלים: <strong>ומי פשיטא ליה</strong> <small>[והאם פשוט לו]</small> <strong>לרבא</strong> ענין זה שכך הוא הדין? <strong>והא מיבעי בעי לה</strong> <small>[והרי</small> ידוע כי שאל <small>והסתפק בכך],</small> <strong>דבעי</strong> <small>[ששאל]</small> <strong>רבא</strong> שאלה זו: <strong>זרק ארנקי</strong> (ארנק, כיס מעות) והפקירו <strong>בפתח זה</strong> של הבית <strong>ויצאתה</strong> (יצאה) <strong>בפתח זה, מהו</strong> הדין? האם נחשב כאילו היה מונח בבית וזכה בו בעל הבית? והצד העקרוני בבעיה, האם אומרים אנו ש<strong>אויר</strong> (דבר שבחלל) <strong>שאין סופו לנוח</strong> האם <strong>כמונח דמי</strong> <small>[</small>הוא <small>נחשב],</small> <strong>או לאו</strong> <small>[לא]</small> <strong>כמונח דמי</strong> <small>[</small>הוא <small>נחשב]?</small>
 ומשיבים: יש מקום לחלק בין המקרים; <strong>התם לא מיפסק ולא מידי</strong> <small>[שם אין דבר מפסיק]</small> ולכן יש מקום לשאול, <strong>הכא מיפסק</strong> <small>[כאן מפסיק]</small> ה<strong>כלי</strong> שבו נקלט הדבר ולכן כאן הדין שונה.
 שנינו בברייתא שזבל <strong>שברפת ושבחצר הרי אלו של בעל הבית.</strong> ותוהים: האם עוסק התנא ב<strong>תרתי</strong> <small>[שני]</small> דינים, גם בחצר שאינה מושכרת, וגם בזו המושכרת (שהרי הזכיר ענין בעל הבית)?
 <strong>אמר אביי:</strong> אכן עוסק התנא גם בחצר מושכרת, ו<strong>הכי קאמר</strong> <small>[כך אמר]:</small> <strong>ושברפת שבחצר</strong> המושכרת <strong>הרי אלו</strong> הזבלים שנמצאים בתוכה הם <strong>של בעל הבית,</strong> שאף שהשכיר לו את החצר לא השכיר לו את הרפת. <strong>אמר רב אשי: זאת אומרת המשכיר חצירו סתם</strong> ולא פירש — <strong>לא השכיר רפת שבה</strong> והיא נשארת ברשותו.
 <strong>מיתיבי</strong> <small>[מקשים]</small> על שיטת ר' יוסי בר' חנינא, ממה ששנינו: <strong>יוני שובך ויוני עלייה חייבות בשילוח</strong> הקן, שכן הן נחשבות כיוני בר ואם מצא אם על הבנים — חייב לשלח את האם (כאמור בדברים כב, ו–ז), <strong>ואסורות בגזל</strong> לאדם אחר <strong>מפני דרכי שלום.</strong>
 <strong>ואם איתא להא</strong> <small>[ואם ישנו לזה]</small> ש<strong>אמר ר' יוסי בר' חנינא: חצרו של אדם קונה לו שלא מדעתו,</strong> אם כן שלו הם. <strong>קרי</strong> <small>[קרא]</small> <strong>כאן</strong> את האמור בדרשת הכתוב <strong>"כי יקרא</strong> לפניך<strong>"</strong> (דברים כב, ו) — <strong>פרט למזומן</strong> ואם כל שבחצרו שלו הוא, הרי אין כאן חובת שילוח!
 <strong>אמר רבא,</strong> כך יש לומר: ה<strong>ביצה</strong> כבר <strong>ביציאת רובה</strong> מן הציפור <strong>הוא דאיחייבה לה</strong> <small>[ש</small>גורמת <small>לה להתחייב]</small> <strong>בשילוח, ו</strong>אולם <strong>מיקנא לא קניא</strong> <small>[לקנות אותה</small> כרכושו <small>אינה נקנית]</small> לו לבעל החצר <strong>עד</strong> שלא <strong>נפלה לחצרו</strong> ממש, <strong>וכי קתני</strong> <small>[וכאשר שנה]</small> <strong>"חייבות בשילוח"</strong> — הכוונה היא <strong>מקמי דתיפול</strong> <small>לפני שנפלה]</small> <strong>לחצירו.</strong>
 ושואלים: <strong>אי הכי</strong> <small>[אם כך]</small> שעדיין אינו קניינו <strong>אמאי</strong> <small>[מדוע]</small> <strong>אסורות משום גזל!</strong> ומשיבים: איסור גזל זה הוא <strong>אאמן</strong> <small>[על אמן]</small> של הביצים הללו.
 <strong>ואיבעית אימא</strong> <small>[ואם תרצה אמור]</small> <strong>לעולם</strong> מדובר על ה<strong>ביצים,</strong> ואף על פי כן <strong>ומדנפיק רובה דעתיה עילוה</strong> <small>[וכיון שיצא רובה</small> של הביצה כבר <small>דעתו עליה]</small> ואם נוטלה מבעליה משום דרכי שלום הרי זה גזל.
  ומעירים:  <strong>והשתא</strong> <small>[ועכשיו]</small> שנאמרה הלכה זו ש<strong>אמר רב יהודה אמר רב: אסור לזכות בביצים כל זמן שהאם רובצת עליהם, שנאמר: "שלח תשלח את האם" והדר</strong> <small>[ואחר כך]</small> <strong>"</strong>ו<strong>את הבנים תקח לך"</strong> (שם ז) אינך נזקק לתירוצים אלה, אלא <strong>אפילו תימא</strong> <small>[תאמר]</small> ש<strong>נפלה לה</strong> הביצה <strong>לחצרו, כל היכא דאיהו מצי זכי ליה</strong> <small>[מקום,</small> דבר, <small>שהוא</small> בעצמו <small>היה יכול לזכות בו]</small> באותה שעה — <strong>חצרו</strong> עצמה <strong>זכיא ליה</strong> — <small>[זוכה לו],</small> <strong>וכל היכא דאיהו לא מצי זכי ליה</strong> <small>[היכן שהוא אינו יכול לזכות]</small> — <strong>חצרו נמי לא זכיא ליה</strong> <small>[גם כן אינה</small> יכולה <small>לזכות לו].</small>
 ושואלים: <strong>אי הכי</strong> <small>[אם כך]</small> אתה מפרש מדוע נאמר כי <strong>אסורות בגזל מפני דרכי שלום</strong> בלבד? הרי, <strong>אי</strong> <small>[אם]</small> מדובר באופן שכבר <strong>שלחה</strong> לאם ולקח לעצמו את הביצים — הלא <strong>גזל מעליא</strong> <small>[מעולה,</small> גמור<small>]</small> <strong>הוא,</strong> <strong>אי</strong> <small>[</small>ו<small>אם]</small> מדובר באופן ש<strong>לא שלחה</strong> עדיין — <strong>הא בעי שלוחה</strong> <small>[הרי צריך</small> עדיין <small>לשלוח אותה]</small> לפני שיהא מותר לזכות בביצים?
  ומתרצים: מדובר כאן  <strong>בקטן דלאו בר</strong> <small>[שלא בן]</small> <strong>שילוח הוא,</strong> שאינו חייב במצות שילוח. ושואלים: אם כן, וכי, <strong>קטן בר</strong> <small>[בן]</small> <strong>דרכי שלום הוא?</strong> אם היה זה קטן מה דרכי שלום יש בו? ומשיבים, <strong>הכי קאמר</strong> <small>[כך אמר,</small> כך יש לומר<small>]:</small> <strong>אביו של קטן חייב להחזיר לו</strong> לבעל החצר <strong>מפני דרכי שלום.</strong> 
 <big>ב משנה</big> <strong>המשכיר בית לחבירו לשנה</strong> אחת, אם <strong>נתעברה השנה</strong> — <strong>נתעברה לשוכר</strong> שאיננו משלם עבור החודש הנוסף. אם <strong>השכיר לו</strong> את הבית <strong>לחדשים,</strong> ולאחר מכן <strong>נתעברה השנה</strong> — <strong>נתעברה למשכיר,</strong> והוא מקבל שכר עבור החודש הזה.
  מסופר:  <strong>מעשה בציפורי באחד ששכר מרחץ מחבירו</strong> והתנה שהוא שוכר ממנו <strong>בשנים עשר</strong> דינר <strong>זהב לשנה, מדינר זהב לחדש,</strong> ונתעברה השנה
## דף קב:
 <strong>ובא</strong> ה<strong>מעשה לפני רבן שמעון בן גמליאל ולפני ר' יוסי. ואמרו: יחלוקו את חדש העיבור.</strong> 
 <big>א גמרא</big> ושואלים: הלא במשנה נראה כי חודש העיבור הוא כולו או לשוכר או למשכיר, והמעשה שהובא הוא <strong>מעשה לסתור?!</strong> ומשיבים: <strong>חסורי מחסרא והכי קתני</strong> <small>[חסרה המשנה וכך היא שנויה]:</small> <strong>ואם אמר לו: בשנים עשר זהובים לשנה מדינר זהב לחדש</strong> — הרי זו לשון המשתמעת לשני פנים, ו<strong>יחלוקו. ומעשה נמי</strong> <small>[גם כן]</small> <strong>בציפורי באחד ששכר מרחץ מחבירו בשנים עשר זהובים לשנה מדינר זהב לחדש, ובא</strong> ה<strong>מעשה לפני רבן שמעון בן גמליאל ולפני ר' יוסי, ואמרו,</strong> כך פסקו: <strong>יחלוקו את חדש העיבור.</strong>
 <strong>אמר רב: אי הואי התם הוה יהיבנא ליה כוליה</strong> <small>[אם הייתי שם הייתי נותן את הכל]</small> <strong>למשכיר.</strong>
 ושואלים: <strong>מאי קא משמע לן</strong> <small>[מה השמיע לנו]</small> בכך שהוא מחזיק בשלל <strong>"תפוס לשון אחרון"!</strong>
 כיון שצד זה בתנאי היה לשון אחרון — הוא הקובע, ואולם <strong>הא</strong> <small>[הרי]</small> כבר <strong>אמר רב</strong> דבר זה <strong>חדא זימנא</strong> <small>[פעם אחת],</small> ש<strong>אמר רב הונא: אמרי בי</strong> <small>[אמרו בבית</small> מדרשו<small>]</small> של <strong>רב:</strong> שנים שהסכימו על מחירו של דבר, ואמרו לשון כפולה: <strong>אסתירא</strong> (שהוא שווה תשעים ושש מעות) <strong>מאה מעי</strong> <small>[מאה מעות]</small> — הרי צריך לתת <strong>מאה מעי</strong> <small>[מאה מעות],</small> ואם אמרו <strong>מאה מעי אסתירא</strong> <small>[מאה מעות אסתירא]</small> — הרי הוא משלם <strong>אסתירא,</strong> לפי הכלל של "תפוס לשון אחרון". ואם כן מדוע חזר רב ואמר שוב אותם הדברים?
  ומשיבים:  <strong>אי מהתם הוה אמינא</strong> <small>[אם משם הייתי אומר]</small> שאין זה משום "תפוס לשון אחרון" אלא משום ש<strong>פרושי קא מפרש</strong> <small>[פירוש הוא שמפרש</small> את דבריו<small>],</small> שמסביר באילו מעות ובאיזו אסתירא מדובר, על כן <strong>קמשמע לן</strong> <small>[השמיע לנו]</small> שהולכים אחרי לשון אחרון אפילו כשיש סתירה בין הלשונות.
 <strong>ושמואל אמר</strong> הסבר אחר למשנה: <strong>בבא באמצע</strong> ה<strong>חדש עסקינן</strong> <small>[עוסקין אנו],</small> שכיון שבפועל כבר היה חציו בחזקת השוכר, לכן נותנים לו חצי חודש. <strong>אבל</strong> אם <strong>בא</strong> הדיון <strong>בתחלת חדש</strong> — <strong>כוליה</strong> <small>[כולו]</small> <strong>למשכיר, בא בסוף חדש</strong> — <strong>כוליה</strong> <small>[כולו]</small> <strong>לשוכר,</strong> שכבר זכה בו.
 ושואלים: <strong>מי</strong> <small>[</small>ו<small>האם]</small> <strong>אמר שמואל</strong> כי <strong>לא אמרינן</strong> <small>[אין אנו אומרים]</small> <strong>"תפוס לשון אחרון"? והא</strong> <small>[והרי]</small> <strong>רב ושמואל דאמרי תרוייהו</strong> <small>[שאמרו שניהם]:</small> האומר לחבירו <strong>כור בשלשים</strong> דינר <strong>אני מוכר לך</strong> — <strong>יכול לחזור בו אפילו בסאה אחרונה,</strong> שכל הכור הוא כיחידה אחת, וכל עוד לא משכו כולו — לא נגמר המכר! ואם אמר: <strong>כור בשלשים, סאה בסלע אני מוכר לך</strong> — נמצא שכל סאה היא כקנין לעצמו, ו<strong>ראשון ראשון קנה,</strong> שכל סאה שקיבל הרי זה משך וקנה אותה.
  ומשיבים:  <strong>התם טעמא מאי</strong> <small>[שם מהו הטעם]</small> שקנה — לא משום שאנו הולכים אחר לשון אחרון, אלא <strong>משום דתפיס</strong> <small>[שתופס]</small> את גוף הדבר הנקנה, <strong>הכא נמי קא תפיס</strong> <small>[כאן גם כן</small> במרחץ <small>תופס]</small> שאין שמואל בטוח מה היא הלשון המחייבת, והוא הולך רק לפי החזקה בלבד.
 <strong>ורב נחמן אמר: קרקע בחזקת בעליה קיימת</strong> וכיון שכך נמצא המרחץ בחזקת הבעלים ובכל מקום של ספק — הכל למשכיר. ושואלים: <strong>מאי קא משמע לן</strong> <small>[מה השמיע לנו</small> בכך<small>]</small> — <strong>"תפוס לשון אחרון"</strong> שפוסקים כאילו אמר רק "דינר זהב לחודש" אם כן <strong>היינו</strong> <small>[זהו]</small> שאמר <strong>רב,</strong> ומה חידש רב נחמן? ומשיבים: אינו כן, שאף שלהלכה למעשה אינם חולקים, מכל מקום לדעת רב נחמן <strong>אף על גב דאפיך מיפך</strong> <small>[אף על פי</small> שהיה <small>הופך]</small> את התנאי ואומר "מדינר זהב לחודש" — בתחילה לא היה הדין משתנה כי לא אחרי הלשון אנו הולכים אלא אחרי החזקה.
 <big>ב</big> <strong>בעו מיניה</strong> <small>[שאלו אותו]</small> את <strong>ר' ינאי:</strong> במקרה שה<strong>שוכר אמר: נתתי</strong> כבר את התשלום, <strong>ומשכיר אמר: לא נטלתי</strong> — <strong>על מי</strong> מהם <strong>להביא ראיה?</strong>
 ושואלים: <strong>אימת</strong> <small>[מתי</small> היה הדבר<small>]?</small> <strong>אי</strong> <small>[אם]</small> היה זה <strong>בתוך זמנו</strong> (בתוך תקופת הפרעון) — הלא כבר <strong>תנינא</strong> <small>[שנינו],</small> <strong>אי</strong> <small>[</small>ו<small>אם]</small> היה זה <strong>לאחר זמנו</strong> — <strong>תנינא</strong> <small>[שנינו].</small> <strong>דתנן</strong> <small>[ש</small>שכן <small>שנינו</small> במשנה<small>]:</small> <strong>מת האב בתוך שלשים יום</strong> ללידת בנו הבכור — הרי זה <strong>בחזקת שלא נפדה</strong> הבן <strong>עד שיביא ראיה שנפדה.</strong> מת <strong>לאחר שלשים יום</strong> — הריהו <strong>בחזקת שנפדה, עד שיאמרו לו שלא נפדה,</strong> ואם כן אף לענין שוכר ומשכיר כך הדין.
  ומשיבים:  <strong>לא צריכא</strong> <small>[נצרכה]</small> אלא כשהיה הדין <strong>ביומא דמשלם זמניה</strong> <small>[ביום ש</small>בו בדיוק <small>נשלם זמנו].</small> והשאלה היא: <strong>מי עביד איניש דפרע ביומא דמשלם זמניה</strong> <small>[האם עשוי אדם לפרוע</small> בדיוק <small>ביום שנשלם הזמן],</small> <strong>או לא?</strong>
 <strong>אמר להו</strong> <small>[להם]</small> <strong>ר' יוחנן</strong> לשואלים: כבר <strong>תניתוה</strong> <small>[שניתם אותה],</small> שיש לנו תשובה לדבר מן המשנה,
## דף קג.
 <strong>שכיר</strong> אם תובע שכרו ממעבידו <strong>בזמנו,</strong> ביום לאחר גמר המלאכה, והלה אומר שכבר פרקו, הריהו <strong>נשבע</strong> שעדיין לא קיבל שכרו <strong>ונוטל,</strong> שאף כי כרגיל הנתבע הוא הנשבע שאינו חייב, כאן תיקנו שהתובע־השכיר הוא שישבע ויטול.
  ומכאן נדייק: <strong>שכיר הוא דרמו רבנן</strong> <small>[שהטילו חכמים]</small> חובת <strong>שבועה עליה</strong> <small>[עליו]</small> <strong>משום</strong> ש<strong>בעל הבית טרוד בפועליו</strong> ומחמת טרחה פעמים נדמה לו ששילם כשלא שילם עדיין. <strong>אבל הכא</strong> <small>[כאן]</small> <strong>שוכר מהימן</strong> <small>[נאמן]</small> <strong>בשבועה</strong> ככל מי שנתבע לשלם ואין כנגדו ראיה גמורה.
 <big>א</big> <strong>אמר רבא אמר רב נחמן: האי מאן דאוגר ליה ביתא לחבריה</strong> <small>[מי שהשכיר לו בית לחבירו]</small> <strong>לעשר שנין</strong> <small>[שנים]</small> <strong>וכתב ליה שטרא</strong> <small>[לו שטר]</small> ולא נכתב בשטר זה תאריך, ולאחר זמן בא בעל הבית לשוכר <strong>ואמר ליה</strong> <small>[לו]:</small> <strong>נקיטת</strong> <small>[החזקת בו]</small> כבר <strong>חמש שנין</strong> <small>[שנים]</small> אף שהשכיר אומר שדר רק שלוש שנים — <strong>מהימן</strong> <small>[נאמן</small> המשכיר<small>].</small> <strong>אמר ליה</strong> <small>[לו]</small> <strong>רב אחא מדפתי לרבינא: אלא מעתה</strong> לפי עקרון זה, אילו <strong>אוזפיה</strong> <small>[הלוה לו]</small> <strong>מאה זוזי בשטרא</strong> <small>[דינרים בשטר],</small> <strong>ואמר ליה</strong> <small>[לו]</small> הלווה: <strong>"פרעתיך</strong> כבר <strong>פלגא</strong> <small>[מחצית]</small> הסכום <strong>"</strong>— <strong>הכי נמי דמהימן</strong> <small>[כך גם כן</small> יהיה הדין <small>שנאמן]?</small>
 <strong>אמר ליה</strong> <small>[לו]:</small> <strong>הכי השתא</strong> <small>[כיצד אתה משווה]?!</small> <strong>התם</strong> <small>[שם]</small> — <strong>שטר</strong> בהלוואה <strong>לגוביינא קאי</strong> <small>[לגביה</small> הוא <small>עומד],</small> שהשטר הוא הראיה והאופן בו יגבה את כספו, <strong>אם איתא דפרעיה</strong> <small>[אם אמנם פרעו]</small> — <strong>איבעי ליה למכתבא אגביה</strong> <small>[היה צריך לכתוב על גבו]</small> שנפרע, <strong>אי נמי מיכתב עליה תברא</strong> <small>[או גם כן לכתוב לו</small> למשלם שובר<small>].</small> <strong>אבל הכא</strong> <small>[כאן]</small> בהשכרה, <strong>אמר ליה</strong> <small>[</small>יכול הוא <small>לומר לו]:</small> <strong>האי דכתיבי</strong> <small>[זה שכתבתי]</small> <strong>לך שטרא</strong> — <strong>כי היכי</strong> <small>[כדי]</small> ש<strong>לא תחזק עליה</strong> <small>[</small>תטען <small>חזקה עליו]</small> והשטר עצמו איננו משמש הוכחה אלא לכך.
 <big>ב</big> <strong>אמר רב נחמן: שואל אדם בטובו לעולם,</strong> כלומר, מי ששואל חפץ מחבירו ואומר לו "השאילני אותו בטובו" יכול להשתמש בו לעולם, ואין לכך כל גבול קבוע.
 <strong>אמר רב מרי ברה</strong> <small>[בנה]</small> של <strong>בת שמואל: והוא דקני מיניה</strong> <small>[שעשה קנין]</small> ועומד החפץ ברשותו, ואם לאו — צריך להחזירו.
 <strong>אמר רב מרי בריה</strong> <small>[בנו]</small> של <strong>רב אשי:</strong> ויכול להשתמש כל כך עד ש<strong>מהדר ליה קתיה</strong> <small>[שיחזיר לו את הקת</small> בלבד<small>].</small>
 בדומה לזה <strong>אמר רבא: האי מאן דאמר ליה לחבריה</strong> <small>[מי שאומר לו לחבירו]:</small> <strong>"אושלן מרא למירפק ביה האי פרדיסא"</strong> <small>[השאל לי מעדר לעדור בו פרדס זה]</small> — <strong>רפיק ביה ההוא פרדיסא</strong> <small>[עודר בו אותו פרדס].</small> אמר לו השאל לי את המעדר לעדור בו <strong>"פרדיסא"</strong> <small>[</small><small>פרדס]</small> — <strong>רפיק ביה</strong> <small>[עודר בו]</small> <strong>כל פרדיסא דבעי</strong> <small>[פרדס ש</small>הוא <small>רוצה],</small> ואפילו פרדס גדול. אמר לו <strong>"פרדיסי</strong> <small>[פרדסים]</small> אני רוצה לעדור בהם <strong>",</strong> ולא קבע גבול — <strong>רפיק ואזיל</strong> <small>[עודר</small> בו <small>והולך]</small> <strong>כל פרדיסי דאית ליה ומהדר ליה קתיה</strong> <small>[הפרדסים שיש לו ומחזיר לו את קתו].</small>
 כיוצא בו <strong>אמר רב פפא האי מאן דאמר ליה לחבריה</strong> <small>[מי שאומר לו לחבירו]:</small> <strong>"אושלן האי גרגותא"</strong> <small>[השאל לי את הבאר הזו]</small> <strong>ונפלה</strong> התמוטטו כתלי הבאר — <strong>לא בני לה</strong> <small>[אינו</small> רשאי <small>לבנות אותה],</small> שהרי שאל ממנו באר זו. אם אמר לו סתם <strong>"גרגותא"</strong> <small>[באר]</small> <strong>ונפלה</strong> — <strong>בני לה</strong> <small>[בונה אותה</small> מחדש<small>],</small> שהרי אמר לו "באר" ולא פירש. אם אומר לו <strong>"בי גרגותא"</strong> <small>[מקום באר</small> השאל לי<small>]</small> — <strong>כרי ואזיל</strong> <small>[כורה והולך]</small> <strong>כמה גרגותי בארעיה</strong> <small>[בארות באדמתו]</small> <strong>עד דמתרמי ליה</strong> <small>[שמזדמן לו</small> מקום שיש בו מים<small>].</small> ומעירים: <strong>וצריך למיקני מיניה</strong> <small>[לעשות קנין ממנו,</small> מבעל השדה<small>]</small> כדי שהסכם זה יהיה מוחלט, שאם לא כן יוכל בעל השדה לחזור בו מתי שירצה.
 <big>ג משנה</big> <strong>המשכיר בית לחבירו ונפל</strong> הבית — <strong>חייב</strong> המשכיר <strong>להעמיד לו בית</strong> אחר כל זמו שכירותו. <strong>היה</strong> הבית <strong>קטן</strong> — <strong>לא יעשנו גדול,</strong> שהשוכר יוכל לומר שאינו רוצה בכך, ואם היה <strong>גדול</strong> — <strong>לא יעשנו קטן.</strong> היה זה בית <strong>אחד</strong> — <strong>לא יעשנו שנים, שנים</strong> — <strong>לא יעשנו אחד. לא יפחות מן החלונות ולא יוסיף עליהם אלא מדעת שניהם.</strong> 
 <big>ד גמרא</big> <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> מדובר באופן ש<strong>אמר ליה</strong> <small>[לו]</small> המשכיר: הריני משכיר לך <strong>"בית זה".</strong> אם כן כיון ש<strong>נפל אזל ליה</strong> <small>[הלך לו</small> ובטל ביתו<small>]</small> ושוב אין כאן טענה. <strong>אי</strong> <small>[אם]</small> מדובר באופן ש<strong>אמר ליה</strong> <small>[לו]</small> המשכיר: <strong>"</strong>אני משכיר לך <strong>בית סתם",</strong> <strong>אחד אמאי</strong> <small>[מדוע]</small> <strong>לא יעשנו שנים,</strong> וכן <strong>קטן אמאי</strong> <small>[מדוע]</small> <strong>לא יעשנו גדול?</strong> שהרי לא פירש דבר בדבר הבית המושכר!
 <strong>אמר ריש לקיש:</strong> מדובר באופן ש<strong>אמר ליה</strong> <small>[לו</small> המשכיר: <strong>"בית שאני משכיר לך מדת ארכו כך וכך",</strong> ולכן חייב לספק לו בית כמו זה.
  ושואלים:  <strong>אי הכי מאי למימרא</strong> <small>[אם כן מה</small> יש <small>לומר],</small> שאם היה זה תנאי מפורש — ברור שאינו יכול לשנותו!
 <strong>אלא, כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ריש לקיש,</strong> מדובר באופן ש<strong>אמר ליה</strong> <small>[לו]</small> המשכיר: <strong>"בית כזה אני משכיר לך".</strong> ושואלים: <strong>ואכתי מאי למימרא</strong> <small>[ועדיין מה יש לומר]</small> בכך? שאם כן התנאי ברור! ומשיבים: <strong>לא צריכא</strong> <small>[נצרכה]</small> לומר אלא לאופן <strong>דקאי אגודא דנהרא</strong> <small>[שעומד</small> הבית <small>על שפת הנהר].</small> <strong>מהו דתימא</strong> <small>[שתאמר]:</small> <strong>מאי</strong> <small>[מה</small> פירוש<small>]</small> <strong>"כזה"</strong> שתאמר — שנתכוון <strong>דקאי אגודא דנהרא</strong> <small>[שעומד על שפת הנהר]</small> אבל לאו דווקא לגבי שאר הפרטים, ועל כן <strong>קא משמע לן</strong> <small>[השמיע לנו]</small> שאם תאמר "כזה" התחייב שיהיה כזה בכל הפרטים.
 
 <big>א משנה</big> <strong>המקבל שדה מחבירו</strong> לעבד אותו, בין שעשה זאת כאריס שמקבל חלק מסויים מתנובת השדה, או שחכר את השדה תמורת תשלום קבוע, <strong>מקום שנהגו</strong> מקבלי השדה <strong>לקצור</strong> את התבואה — <strong>יקצור,</strong> במקום שנהגו <strong>לעקור</strong> את התבואה שצמחה ולא לחתכה במגל וחרמש — <strong>יעקור,</strong> מקום שנהגו <strong>לחרוש אחריו</strong> — <strong>יחרוש, הכל כמנהג המדינה. כשם שחולקין</strong> בעל השדה והאריס <strong>בתבואה כך חולקין בתבן ובקש, כשם שחולקין ביין כך חולקין</strong>
## דף קג:
 <strong>בזמורות ובקנים, ושניהם,</strong> גם בעל הבית וגם האריס יחד, <strong>מספקין את הקנים</strong> הללו לסמוך את הגפנים.
 <big>א גמרא</big> <strong>תנא</strong> <small>[שנה]</small> החכם בתוספתא: <strong>מקום שנהגו לקצור</strong> — <strong>אינו רשאי לעקור, לעקור</strong> — <strong>אינו רשאי לקצור, ושניהם מעכבין זה על זה.</strong>
 ומפרשים: <strong>לקצור אינו רשאי לעקור,</strong> כי <strong>האי אמר</strong> <small>[זה</small> הרוצה לקצור <small>אומר]:</small> <strong>בעינא דתתבן לי ארעאי</strong> <small>[רצוני</small> שישאר <small>התבן בתוך אדמתי]</small> כזבל, <strong>ו</strong>מאידך <strong>האי אמר</strong> <small>[זה</small> האריס <small>אומר]:</small> <strong>לא מצינא</strong> <small>[איני יכול]</small> שיש טירחה בעקירה. וכן <strong>לעקור אינו רשאי לקצור,</strong> כי <strong>האי אמר</strong> <small>[זה,</small> בעל הבית, <small>אומר]:</small> <strong>בעינא דתינקר ארעאי</strong> <small>[רצוני שתתנקה אדמתי]</small> מקש ושאר חומרים, <strong>ו</strong>מאידך <strong>האי אמר</strong> <small>[זה</small> האריס <small>אומר]:</small> <strong>בעינא תיבנא</strong> <small>[רוצה אני את התבן]</small> להשתמש בו.
  ושואלים:  <strong>שניהם מעכבים זה על זה למה לי</strong> לומר, הלא כבר אמרו דברים אלה! ומסבירים: בלשון <strong>"מה טעם" קאמר</strong> <small>[אמר]:</small> <strong>מה טעם</strong> במקום שנהגו <strong>לקצור אינו רשאי לעקור,</strong> או במקום שנהגו <strong>לעקור אינו רשאי לקצור</strong> — <strong>משום</strong> ש<strong>שניהם מעכבין זה על זה</strong> ויש דברים שונים  בדבר.
 <big>ב</big> שנינו במשנה שאם המנהג <strong>לחרוש אחריו</strong> — <strong>יחרש.</strong> ושואלים: <strong>פשיטא</strong> <small>[פשוט,</small> מובן מאליו<small>]</small> שאינו רשאי לשנות! ומשיבים: <strong>לא צריכא</strong> <small>[נצרכה]</small> אלא <strong>באתרא דלא מנכשי</strong> <small>[במקום שאין</small> נוהגים <small>לנכש]</small> את העשבים הרעים, <strong>ואזל איהו ונכיש</strong> <small>[והלך הוא,</small> האריס, <small>וניכש].</small> <strong>מהו דתימא</strong> <small>[שתאמר]:</small> <strong>אמר ליה</strong> <small>[</small>יכול האריס <small>לומר לו]:</small> <strong>האי דנכישנא</strong> <small>[זה שניכשתי]</small> את העשבים היה זה <strong>אדעתא</strong> <small>[על דעת]</small> ש<strong>לא כריבנא לה</strong> <small>[אחרוש אותה,</small> את האדמה<small>]</small> לאחר מכן, ועל כן <strong>קא משמע לן דאיבעי ליה לפרושי ליה</strong> <small>[השמיע לנו שהיה צריך לפרש לו],</small> ואם לא התנה במפורש — אינו רשאי לשנות.
 <big>ג</big> כלל שני שנינו במשנה: <strong>הכל כמנהג המדינה.</strong> ושואלים: <strong>"הכל" לאתויי מאי</strong> <small>[להביא,</small> להוסיף את <small>מה]?</small> ומשיבים: <strong>לאתויי הא דתנו רבנן</strong> <small>[להביא</small> את <small>זו ששנו חכמים]:</small> <strong>מקום שנהגו להשכיר אילנות</strong> הגדלים בתוך השדה, שאף שאין האריס מעבדם מקבל הוא חלק מפירותיהם <strong>על גבי</strong> (יחד עם) ה<strong>קרקע</strong> — <strong>משכירין, מקום שאין נהגו להשכיר</strong> — <strong>אין משכירין.</strong>
 ושואלים: <strong>מקום שנהגו להשכיר משכירין</strong> — <strong>פשיטא</strong> <small>[פשוט,</small> ומובן מאליו<small>]!</small> ומשיבים: <strong>לא צריכא,</strong> <small>[נצרכה]</small> אלא למקרה <strong>דכולי עלמא יהבי בתילתא</strong> <small>[שכל העולם,</small> הכל, נוהגים <small>לתת</small> לאריס שדה <small>בשליש</small> מיבול התבואה<small>],</small> <strong>ואזל איהו ויהביה בריבעא</strong> <small>[והלך הוא,</small> בעל שדה זה, <small>ונתן אותו ברבע].</small> <strong>מהו דתימא</strong> <small>[שתאמר],</small> <strong>דאמר ליה</strong> <small>[ש</small>יכול בעל השדה <small>לומר לו]:</small> <strong>האי דבצרי</strong> <small>[זה שהפחתתי]</small> <strong>לך</strong> מחלקי, היה זה <strong>אדעתא</strong> <small>[על דעת]</small> ש<strong>לא יהיבנא</strong> <small>[אתן]</small> <strong>לך</strong> מפירות ה<strong>אילנות,</strong> ועל כן <strong>קא משמע לן דאיבעי ליה לפרושי ליה</strong> <small>[השמיע לנו שהיה צריך לפרש לו].</small>
 שנינו בברייתא שב<strong>מקום שנהגו שלא להשכיר</strong> — <strong>אין משכירין.</strong> ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>לא צריכא</strong> <small>[נצרכה]</small> אלא לאופן <strong>דכולי עלמא מקבלי בריבעא, ואזל איהו</strong> <small>[שהכל מקבלים ברבע</small> מן היבול <small>והלך הוא,</small> אותו אריס<small>]</small> <strong>וקיבלה בתילתא</strong> <small>[בשליש</small><small>].</small> <strong>מהו דתימא</strong> <small>[שתאמר]</small> כי <strong>אמר ליה</strong> <small>[ש</small>יכול האריס <small>לומר לו]:</small> <strong>האי דטפאי</strong> <small>[זה שהוספתי]</small> <strong>לך</strong> היה זה <strong>אדעתא דיהבת</strong> <small>[על דעת שתתן]</small> <strong>לי</strong> גם <strong>באילנות,</strong> על כן <strong>קא משמע לן דאיבעי ליה לפרושי ליה</strong> <small>[השמיע לנו שהיה צריך לפרש לו]</small> 
 <big>ד</big> שנינו במשנה ש<strong>כשם שחולקים בתבואה</strong> — <strong>כך חולקין בתבן ובקש. אמר רב יוסף: בבבל נהיגו דלא יהיבי תיבנא לאריסא</strong> <small>[נוהגים שאין נותנים תבן לאריס].</small> ושואלים: <strong>למאי נפקא מינה</strong> <small>[מה יוצא מזה]?</small> שהרי אם זה המנהג, מה חידש לנו רב יוסף? ומשיבים: החידוש בדבריו הוא <strong>דאי איכא איניש דיהיב</strong> <small>[שאם יש אדם שנותן]</small> לאריס — ב<strong>עין יפה הוא</strong> שנוהג באריסו <strong>ולא גמרינן מיניה</strong> <small>[ואין לומדים ממנו].</small>
 <strong>אמר רב יוסף: בוכרא וטפתא וארכבתא וקני דחיזרא</strong> <small>[הגידור הראשון</small> של תעלת המים <small>והשני והשלישי ו</small>כן <small>הקנים</small> שעושים בכדי לשים עליהם <small>קוצים</small> בגדר<small>]</small> הם משל <strong>בעל הבית, וחזרא גופיה דאריסא</strong> <small>[והקוצים עצמם</small> שעושים לגדר הם <small>של האריס].</small> <strong>כללא דמילתא</strong> <small>[כללו של דבר]:</small> <strong>כל עיקר בלמא</strong> <small>[המחיצה]</small> הוא משל <strong>בעל הבית,</strong> <strong>נטירותא יתירתא</strong> <small>[שמירה יתירה]</small> — <strong>דאריסא</strong> <small>[משל האריס].</small> <strong>ואמר רב יוסף: מרא</strong> <small>[המעדר],</small> <strong>וזבילא</strong> <small>[והאת],</small> <strong>ודוולא</strong> <small>[הדלי]</small> <strong>וזרנוקא</strong> <small>[והנאד]</small> למלא בו מים — של <strong>בעל הבית,</strong> ואילו <strong>אריסא עביד בי יאורי</strong> <small>[האריס עושה את התעלות]</small> להשקות על ידן.
 <big>ה</big> שנינו במשנה ש<strong>כשם שחולקין ביין</strong> — <strong>כך חולקין בזמורות ובקנים.</strong> ושואלים: <strong>קנים מאי עבידתייהו</strong> <small>[מה מעשיהם,</small> מה עניינם<small>]</small> לגפנים? <strong>אמרי דבי</strong> <small>[אמרו בבית</small> מדרשו<small>]</small> של <strong>ר' ינאי</strong> שהכוונה היא ל<strong>קנים המוחלקין</strong> (המחולקים לשניים), <strong>שבהן מעמידים את הגפנים.</strong>
 <big>ו</big> עוד שנינו במשנה <strong>שניהם מספקין את הקנים.</strong> ושואלים: <strong>למה לי</strong> לומר דבר זה, מה עניינו כאן? ומסבירים כי בסגנון <strong>"מה טעם" קאמר</strong> <small>[אמר];</small> וכך יש להבין: <strong>מה טעם שניהם חולקין בקנים</strong> — <strong>משום</strong> ש<strong>שניהם מספקין את הקנים.</strong>
 <big>ז משנה</big> <strong>המקבל שדה מחבירו והיא בית השלחין</strong> (שדה שאינו מסתפק בגשם אלא זקוק להשקאה נוספת), <strong>או בית האילן</strong> (פרדס של אילנות), אם <strong>יבש המעין</strong> או <strong>נקצץ האילן,</strong> אף על פי שמסתבר שבדברים אלה התחשב המקבל כשלקח את השדה — בכל זאת <strong>אינו מנכה לו מן חכורו</strong> (משכר החכירה) למרות מה שקרה בינתיים. ואולם <strong>אם אמר לו</strong> במפורש: <strong>"חכור לי שדה בית השלחין זו", או</strong> שאמר לו <strong>"</strong>חכור <strong>לי</strong> <strong>שדה בית האילן זה",</strong> אם <strong>יבש המעין</strong> או <strong>נקצץ האילן</strong> — <strong>מנכה לו מחכורו.</strong>
 <big>ח גמרא</big> על גופה של המשנה שואלים: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> ש<strong>יבש נהרא רבה</strong> <small>[הנהר הגדול]</small> שממנו יוצאות כל אמות המים — <strong>אמאי</strong> <small>[מדוע]</small> <strong>אינו מנכה לו מן חכורו? נימא ליה</strong> <small>[שיאמר לו]:</small> הרי כאן היתה <strong>מכת מדינה,</strong> כלומר, אסון לכל הסביבה כולה, ולכן יכול לנכות! <strong>אמר רב פפא:</strong> מדובר כאן באופן ש<strong>יבש</strong> רק <strong>נהרא זוטא</strong> <small>[הנהר הקטן]</small> שמושך לשדה זה בלבד, <strong>דאמר ליה</strong> <small>[ש</small>יכול <small>לומר לו]</small> בעל הבית:
## דף קד.
 <strong>איבעי</strong> <small>[היה]</small> <strong>לך לאתויי בדוולא</strong> <small>[להביא</small> מים <small>בדלי].</small>
 <strong>אמר רב פפא: הני תרתי מתניתא קמייתא משכחת לה</strong> <small>[שתי המשניות הראשונות הללו מוצא אתה]</small> שהן שייכות ונכונות <strong>בין בחכרנותא</strong> <small>[בחכירה]</small> <strong>בין בקבלנותא</strong> <small>[בקבלנות],</small> <strong>מכאן ואי</strong> <strong>לך, דאיתא בקבלנותא</strong> <small>[</small>זו <small>שישנה</small> ושייכת למקרה של <small>קבלנות]</small> — <strong>ליתא בחכרנותא</strong> <small>[אינה בחכירה],</small> <strong>ודאיתא בחכרנותא</strong> <small>[ושישנה  בחכירה]</small> — <strong>ליתא בקבלנותא</strong> <small>[אינה בקבלנות].</small> 
 <big>א</big> שנינו במשנה: <strong>אם אמר לו "חכור לי שדה בית השלחין זה"</strong> ונפסק המעיין — מנכה לו משכר החכירה. ושואלים: <strong>ואמאי</strong> <small>[ומדוע]</small> יהא כך הדין? <strong>לימא ליה</strong> <small>[שיאמר לו]</small> המשכיר: <strong>שמא בעלמא אמרי</strong> <small>[</small>את <small>השם בלבד</small> של השדה <small>אמרתי]</small> <strong>לך,</strong> שכך קוראים לשדה, אבל אין זה בהכרח בית השלחין, <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>],</small> <strong>האומר לחבירו: "בית כור עפר אני מוכר לך", אף על פי שאין בו אלא</strong> בית <strong>לתך</strong> (שהוא חצי כור) — <strong>הגיעו</strong> (השיגו, תפסו), שאינו יכול לחזור בו, <strong>שלא מכר לו אלא שמא</strong> <small>[שם],</small> <strong>והוא דמתקרי</strong> <small>[שנקרא]</small> שדה זה בפי הבריות <strong>"בית כור".</strong>
 וכן אם אמר לו: <strong>"כרמא</strong> <small>[כרם]</small> <strong>אני מוכר לך", אף על פי שאין בו גפנים</strong> — <strong>הגיעו, שלא מכר לו אלא שמא</strong> <small>[שם],</small> <strong>והוא דמתקרי</strong> <small>[שנקרא]</small> <strong>"כרמא".</strong> וכן אם אמר לו <strong>"פרדס אני מוכר לך", אף על פי שאין בו רמונים</strong> — <strong>הגיעו, שלא מכר לו אלא שמא</strong> <small>[שם],</small> <strong>והוא דמתקרי "פרדסא"</strong> <small>[שנקרא "פרדס"].</small> <strong>אלמא</strong> <strong>אמר ליה</strong> <small>[מכאן</small> שיכול המוכר <small>לומר לו]</small> לקונה: <strong>שמא בעלמא אמרי</strong> <small>[שם בלבד אמרתי]</small> <strong>לך,</strong> שכך קוראים לו. ואם כן, <strong>הכא נמי נימא ליה</strong> <small>[כאן גם כן יאמר</small> <strong>לו]:</strong> <strong>שמא בעלמא אמרי</strong> <small>[שם בלבד אמרתי]</small> <strong>לך!</strong>
 <strong>אמר שמואל: לא קשיא</strong> <small>[אינו קשה];</small> <strong>הא</strong> <small>[זה]</small> — ש<strong>אמר ליה</strong> <small>[לו]</small> ה<strong>מחכיר לחוכר, הא</strong> <small>[זה]</small> — ש<strong>אמר ליה</strong> <small>[לו]</small> ה<strong>חוכר למחכיר.</strong> ומה ההבדל; אם <strong>אמר ליה</strong> <small>[לו]</small> ה<strong>מחכיר לחוכר</strong> — יכול המוכר לומר כי <strong>שמא בעלמא</strong> <small>[שם בלבד]</small> <strong>אמר ליה</strong> <small>[לו],</small> ואין החוכר יכול להתנגד, ולעומת זאת אם <strong>אמר ליה</strong> <small>[לו]</small> כך ה<strong>חוכר למחכיר</strong> — הרי זה <strong>קפידא</strong> <small>[הקפדה],</small> שוודאי אינו מעונין אלא בדבר זה.
 <strong>רבינא אמר: אידי ואידי</strong> <small>[זה וזה]</small> מדובר באופן ש<strong>אמר ליה</strong> <small>לו</small> ה<strong>מחכיר לחוכר</strong> וכלשון משנתנו, ואולם הטעם הוא <strong>מדקאמר</strong> <small>[מכיון</small> <strong>ש</strong>הוא <small>אומר]</small> <strong>"זה", מכלל</strong> הדבר אתה למד <strong>דקאי בגוה עסקינן</strong> <small>[ש</small>הוא <small>עומד בתוכה אנו עוסקים],</small> ואם הוא מצוי שם <strong>בית השלחין למה ליה למימר</strong> <small>[לו לומר]?</small> הלא הכל רואים שבית השלחין הוא, אלא ודאי מתכוון להדגיש, <strong>דקאמר ליה</strong> <small>[שאומר לו]:</small> <strong>בית השלחין כדקיימא השתא</strong> <small>[כמו ש</small>הוא <small>עומד כעת].</small> 
 <big>ב משנה</big> <strong>המקבל שדה מחבירו והובירה,</strong> שלא עבד בה כלל — <strong>שמין</strong> (מעריכים) <strong>אותה</strong> את השדה <strong>כמה ראויה</strong> היתה <strong>לעשות</strong> אם היתה מעובדת כראוי, <strong>ונותן לו</strong> המקבל לבעל השדה. והטעם: לפי <strong>שכך כותב לו</strong> בשטרות הקבלנות הרגילים במפורש: <strong>"אם אוביר</strong> את השדה <strong>ולא אעביד</strong> <small>[אעבוד</small> בו<small>]</small> <strong>אשלם במיטבא</strong> <small>[במיטב]</small> <strong>".</strong> 
 <big>ג גמרא</big> <strong>ר' מאיר היה דורש לשון הדיוט,</strong> כלומר, שהיה מוציא מסקנות הלכתיות מלשונם של שטרות שנהגו בהם הדיוטות, אף על פי ששטרות אלה לא נכתבו על פי חכמים, אלא כיון שכך כתוב בשטר ראוי לדקדק בלשונו, ולהוציא משם את כל המסקנות. <strong>דתניא</strong> <small>[ש</small>כן <small>שנינו</small> בברייתא<small>]</small> כעין משנתנו, <strong>ר' מאיר אומר:</strong> חייב לשלם, שכן כותב: <strong>"אם אוביר</strong> את השדה <strong>ולא אעביד</strong> <small>[אעבוד</small> בו<small>]</small> <strong>אשלם במיטבא</strong> <small>[במיטב] </small><strong>",</strong> וכך יש לו לעשות. 
 וכן <strong>ר' יהודה היה דורש לשון הדיוט;</strong> <strong>דתניא</strong> <small>[ש</small>כן <small>שנינו</small> בברייתא<small>]</small>, <strong>ר' יהודה אומר: אדם מביא קרבן עשיר על</strong> (לצורך) <strong>אשתו,</strong> שאם נתחייבה אשתו בקרבן יולדת שיש בו חילוק בין עשיר לעני, אם עשיר הוא — מביא עליה קרבן עשיר, ואין אומרים שכיון שאין לאשה ממון משלה היא נחשבת לעניה, <strong>וכן</strong> מביא עבורה <strong>כל קרבן וקרבן שהיא חייבת</strong> (כגון חטאת או אשם), <strong>שכך כותב לה</strong> בכתובה בין שאר התחייבותיו לה: כל <strong>אחריות דאית ליך</strong> <small>[שיש לך]</small> <strong>עלי מן קדמת דנא</strong> <small>[מלפנים],</small> ובהתאם להתחייבות זו משלם גם עבור הקרבנות.
  וכן <strong>הלל הזקן היה דורש לשון הדיוט; דתניא</strong> <small>[ש</small>כן <small>שנינו</small> בברייתא<small>]:</small> <strong>אנשי אלכסנדריא היו מקדשין את נשותיהם</strong> זמן ניכר לפני כניסתן לחופה, כפי שהיה נהוג באותם ימים, <strong>ובשעת כניסתן לחופה</strong> היה קורה ש<strong>באין אחרים וחוטפים אותם מהן, ובקשו חכמים לעשות בניהם ממזרים,</strong> שהרי אחר הקידושין האשה היא ארוסה לבעלה ואם חטף אותה אחר הרי היא כאשת איש שנחטפה ובניה ממזרים.
 <strong>אמר להן הלל הזקן: הביאו לי כתובת אמכם</strong> ונעיין בה. <strong>הביאו לו כתובת אמן, ומצא שכתוב בהן</strong> בכתובות אלה נוסח מיוחד: <strong>לכשתכנסי לחופה הוי</strong> <small>[היי]</small> <strong>לי לאינתו</strong> <small>[לאישה],</small> ונמצא שהקידושין לא חלו בשעת הקידושין, אלא רק עם הכניסה לחופה. וכיון שלא נכנסו לחופה — לא חלו כלל קידושין ראשונים, <strong>ו</strong>על כן <strong>לא עשו בניהם ממזרים.</strong>
 וכן, <strong>ר' יהושע בן קרחה היה דורש לשון הדיוט; דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהושע בן קרחה אומר: המלוה את חבירו לא ימשכננו</strong> (לא יקח ממנו משכון) <strong>יותר</strong> משווי <strong>חובו, שכך כותב לו</strong> הלווה למלוה, אם המלוה מחזיר לו את המשכון כדי שישתמש בו הלווה: <strong>תשלומתא דאית</strong> <small>[תשלום שיש]</small> <strong>לך עלי כל קבל דיכי</strong> <small>[כנגד זה],</small> ומשמע — שלא יותר מכדי חובו.
  ומעירים:  <strong>טעמא</strong> <small>[הטעם]</small> דווקא — ש<strong>כתב ליה הכי</strong> <small>[לו כך],</small> <strong>הא אי</strong> <small>[הרי אם]</small> <strong>לא כתב ליה הכי</strong> <small>[היה כותב לו כך]</small> — <strong>לא קניא</strong> <small>[היה קונה]</small> את המשכון? <strong>והא</strong> <small>[והרי]</small> <strong>אמר</strong> <strong>ר' יוחנן: משכנו</strong> המלוה ללווה <strong>והשיב לו</strong> את <strong>המשכון, ומת</strong> הלווה — <strong>שומטו</strong> את המשכון <strong>מעל גבי בניו,</strong> ואין אומרים שאין נכסים מטלטלים של יתומים נקנים לבעל חוב של אביהם, כי כיון שמשכנו — נחשב המשכון כרכוש המלוה לענין לגבות ממנו.
## דף קד:
 <strong>אהני</strong> <small>[הועילה]</small> ה<strong>כתיבה לגירעון,</strong> כלומר, אם יפחתו דמי המשכון יוכל המלוה לקבל את שאר חובו מנכסי הלווה.
 <strong>ר' יוסי היה דורש לשון הדיוט; דתניא</strong> <small>[ש</small>כן <small>שנינו</small> בברייתא<small>],</small> <strong>רבי יוסי אומר: מקום שנהגו לעשות כתובה מלוה,</strong> כלומר, שנהגו לכתוב אותה כמו שכותבים שטר מלוה כדיוקו — <strong>גובה מלוה,</strong> שכאשר מגיעה הכתובה להיגבות — גובים בה את הסכום הכתוב בה. ואילו מקום שנוהגים <strong>לכפול,</strong> שהיו מקומות שנהגו לכפול את הסכומים הכתובים בכתובה לכבוד הכלה כדי שייראה שהיא מכניסה לבעלה ממון רב ואף הוא מתחייב על סכומים גדולים — במקרה כזה <strong>גובה</strong> רק <strong>מחצה</strong> מן הסכום הכתוב.
  מספרים:  <strong>נהרבלאי גבו תילתא</strong> <small>[היו גובים שליש],</small> משום שבמקומם היו נוהגים לכפול את הסכומים פי שלוש. ואילו <strong>מרימר מגבי נמי שבחא</strong> <small>[היה גובה גם את השבח],</small> כלומר, גם אותם הסכומים שאבי הכלה מוסיף לשבח ולכבודה, היה גובה בדיוק ככתוב בכתובה.
 <strong>אמר ליה</strong> <small>[לו]</small> <strong>רבינא למרימר: והתניא</strong> <small>[והרי שנינו</small> בברייתא<small>]</small> שבמקום שהיו נוהגים <strong>לכפול</strong> היה <strong>גובה מחצה!</strong> ומשיבים: <strong>לא קשיא</strong> <small>[אינו קשה];</small> <strong>הא</strong> <small>[זה]</small> שגובה בדיוק כפי שכתוב, הרי זה באופן <strong>דקני מיניה</strong> <small>[זשקנה ממנו],</small> שעשה קנין על הסכום הכתוב, ופירושו של דבר שקיבל על עצמו סכום זה, אף כי לא קיבל אותו בפועל. <strong>הא</strong> <small>[זה]</small> שאמרנו שגובה רק כפי הנהוג הרי זה באופן ש<strong>לא קני מיניה</strong> <small>[קנה ממנו].</small>
 מסופר, ש<strong>רבינא</strong> הוסיף ו<strong>משבח וכתיב לברתיה</strong> <small>[</small>וכתב <small>שבח כנהוג וכתב לבתו</small> בכתובתה<small>].</small> <strong>אמרו ליה</strong> <small>[לו]:</small> <strong>נקני מיניה דמר</strong> <small>[נקנה ממנו, מאדוני],</small> כלומר, נעשה קנין על כתובה זו. <strong>אמר להו</strong> <small>[להם]:</small> <strong>אי מקנא</strong> <small>[אם לקנות]</small> — <strong>לא מיכפל</strong> <small>[אכפול]</small> את הסכום, <strong>אי מיכפל</strong> <small>[אם לכפול]</small> — <strong>לא מיקנא</strong> <small>[לקנות].</small> 
 <big>א</big> אגב ענין זה מסופר, <strong>ההוא גברא</strong> <small>[אדם אחד]</small> ש<strong>אמר להו</strong> <small>[להם]</small> ליורשיו לפני מותו: <strong>הבו</strong> <small>[תנו]</small> <strong>לה</strong> <strong>ארבע מאה זוזי לברתי</strong> <small>[מאות זוזים לבתי]</small> <strong>בכתובתה.</strong> <strong>שלח רב אחא בריה</strong> <small>[בנו]</small> של <strong>רב אויא לקמיה</strong> <small>[לפני]</small> <strong>רב אשי</strong> את השאלה הבאה: מה היתה כוונתו של אותו אדם? האם היתה כוונתו <strong>ארבע מאה דאינון תמני מאה</strong> <small>[ארבע מאות</small> ממש <small>שהם שמונה מאות</small> שכותבים <small>],</small> <strong>או ארבע מאה זוזי דאינון מאתן</strong> <small>[ארבע מאות זוזים</small> בכתיבה <small>שהם מאתיים]?</small> <strong>אמר רב אשי: חזינן</strong> <small>[רואים אנו]</small> <strong>אי</strong> <small>[אם]</small> <strong>אמר "הבו</strong> <small>[תנו]</small> <strong>לה"</strong> — הכוונה היתה <strong>ארבע מאה זוזי דאינון תמני מאה</strong> <small>[ארבע מאות זוז שהם שמונה מאות],</small> שהתכוון לתת לה ארבע מאות ממש. <strong>אי</strong> <small>[אם]</small> <strong>אמר "כתובו לה",</strong> הכוונה היתה <strong>ארבע מאה זוז דאינון מאתן</strong> <small>[ארבע מאות זוז שהם מאתיים]</small> שרצה שיכתבו סכום זה, שאין נותנין בפועל אלא את מחציתו.
 <strong>איכא דאמרי</strong> <small>[יש אומרים]</small> בלשון אחרת, <strong>אמר רב אשי: חזינן</strong> <small>[רואים אנו]</small> <strong>אי</strong> <small>[אם]</small> <strong>אמר "לכתובתה",</strong> יש לפרש: <strong>ארבע מאה זוזי דאינון תמני מאה</strong> <small>[ארבע מאות זוז</small> ממש <small>שהם שמונה מאות</small> בכתיבה<small>],</small> שכוונתו היתה שלצורך הכתובה נתן סכום זה. <strong>ואי</strong> <small>[ואם]</small> <strong>אמר "בכתובתה"</strong> משמע שחשב על הסכום הכתוב בכתובה, וצריך לתת <strong>ארבע מאה זוזי דאינון מאתן</strong> <small>[ארבע מאות זוז שהם</small> רק <small>מאתים</small> בפועל<small>].</small>
 ומעירים: <strong>ולא היא</strong> (ואינו כן), <strong>לא שנא</strong> <small>[אינו שונה]</small> כש<strong>אמר "לכתובתה" ולא שנא</strong> <small>[אינו שונה]</small> כש<strong>אמר "בכתובתה"</strong> אין נותנים אלא <strong>ארבע מאה זוזי דאינון מאתן</strong> <small>[ארבע מאות זוז</small> בכתובים <small>שהם</small> בפועל <small>מאתיים],</small> <strong>עד דאמר</strong> <small>[שיאמר]</small> <strong>"הבו</strong> <small>[תנו]</small> <strong>לה" סתמא</strong> <small>[סתם]</small> בלי לפרש שהוא לצורך הכתובה.
 <big>ב</big> מסופר: <strong>ההוא גברא</strong> <small>[אדם אחד]</small> <strong>קבל ארעא מחבריה</strong> <small>[קרקע מחבירו</small> לעבדה<small>],</small> ו<strong>אמר: אי מוברנא ליה</strong> <small>[אם אוביר</small> ולא אעבד <small>אותה]</small> — <strong>יהיבנא</strong> <small>[אתן]</small> <strong>לך אלפא זוזי</strong> <small>[אלף זוז].</small> לבסוף הוברר כי <strong>אוביר תילתא</strong> <small>[הוביר שליש]</small> מהקרקע. <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>דינא</strong> <small>[הדין]</small> <strong>הוא דיהיב ליה תלת מאה ותלתין ותלתא ותילתא</strong> <small>[שיתן לו</small> בשל הוברת שליש השדה <small>שלוש מאות שלושים ושלושה ושליש</small> דינרים<small>]</small> שהם שליש הסכום שקצב. <strong>רבא אמר:</strong> דבר כגון זה <strong>אסמכתא היא,</strong> כלומר, התחייבות שאדם מתחייב בלא כוונת אמת לקיים אותה, ואינה אלא כהבטחה בלבד. <strong>ו</strong>הלכה היא ש<strong>אסמכתא לא קניא</strong> <small>[אינה קונה].</small>
 ושואלים: <strong>ול</strong>דעת <strong>רבא, מאי שנא מהא דתנן</strong> <small>[מה שונה</small> דבר זה <small>ממה ששנינו</small> במשנה<small>]:</small> שאם כתב <strong>"אם אוביר</strong> את השדה <strong>ולא אעביד</strong> <small>[אעבוד</small> בו<small>]</small> <strong>אשלם במיטבא</strong> <small>[במיטב]</small> <strong>"?</strong> ומשיבים: <strong>התם</strong> <small>[שם]</small> <strong>לא קא גזים</strong> <small>[הגזים]</small> ורק אמר שישלם במיטב עבור הנזקים הממשיים שנגרמו לבעל השדה כשלא עובד, <strong>הכא</strong> <small>[כאן]</small> <strong>כיון דקאמר מילתא יתירתא</strong> <small>[שאמר דבר יתר]</small> — <strong>גוזמא בעלמא</strong> <small>[בלבד]</small> <strong>הוא דקגזים</strong> <small>[שהגזים],</small> ואין לקבל זאת כהתחייבות ממונית ממש, אלא כאסמכתא.
 <big>ג</big> מסופר: <strong>ההוא גברא דקביל ארעא לשומשמי, זרעה חיטי</strong> <small>[אדם אחד קיבל קרקע</small> על מנת לזרוע בה <small>שומשומים, וזרעה חיטים],</small> וכרגיל הקרקע מנוצלת ונכחשת הרבה על ידי השומשומים, אבל הרווח הוא גדול. אולם באותה שנה <strong>עבדא חיטי כשומשמי</strong> <small>[עשתה</small> האדמה <small>חטים</small> בשווי של שדה רגיל של <small>שומשומים].</small> <strong>סבר רב כהנא למימר</strong> <small>[לומר]</small> כי <strong>מנכי ליה כחשא דארעא</strong> <small>[מנכה לו</small> האריס מן התשלום ערך <small>כחישתה,</small> ירידת ערכה, <small>של האדמה]</small> שכיון שזרע בה חיטים נמצא שהרוויח בעל השדה שלא כחשה הקרקע, וקיבל אותן תוצאות כספיות.
 <strong>אמר ליה</strong> <small>[לו]</small> <strong>רב אשי לרב כהנא אמרי אינשי</strong> <small>[אומרים בני אדם]</small> בפתגם עממי: <strong>כחשא ארעא</strong> <small>[שתכחוש האדמה]</small> <strong>ו</strong>ש<strong>לא לכחוש מרה</strong> <small>[יכחוש בעליה],</small> כלומר, אנשים מעוניינים ברווח כספי מהיר, ואינם מביאים בחשבון את ניצול האדמה, והיה האריס יכול לזרוע שומשומים, ואם לא זרע — אינו מקבל תשלום על כך.
  מסופר:  <strong>ההוא גברא דקביל ארעא לשומשמי, זרעא חיטי, עבדא חיטי טפי מן שומשמי</strong> <small>[אדם אחד קיבל אדמה על מנת</small> לגדל בה <small>שומשומים וזרעה חיטים, ועשתה בחיטים יותר מן שומשומים].</small> <strong>סבר רבינא למימר</strong> <small>[לומר]</small> כי <strong>יהיב ליה שבחא דביני ביני</strong> <small>[נותן לו את השבח,</small> את ההבדל, <small>שבין זה לזה]</small> לחוכר. <strong>אמר ליה</strong> <small>[לו]</small> <strong>רב אחא מדפתי לרבינא: אטו</strong> <small>וכי</small> <strong>הוא</strong> בלבד בעבודתו <strong>אשבח</strong> <small>[השביח],</small> ואילו <strong>ארעא</strong> <small>[האדמה]</small> <strong>לא אשבחה</strong> <small>[השביחה]?!</small> אלא צריכים לומר שיחלוקו ביניהם.
 <big>ד</big> אגב הדיונים בענין חכירת ואריסות שדה, עוברים לדון בסדרת הלכות דומות. <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>האי עיסקא</strong> <small>[</small>ענין <small>זה</small> של <small>עיסקה]</small> שאדם לוקח מחבירו כסף או סחורה מסויימת והוא מטפל במכירתה, וכדי שלא יהא בכך משום ריבית, מקבל בעל הכסף על עצמו חלק גדול יותר (כגון שני שליש) מן ההפסד האפשרי, וחלק קטן יותר (כגון מחצית) ברווח. עיסקה זו היא מבחינת ההלכה נחשבת כ<strong>פלגא</strong> <small>[חציה]</small> <strong>מלוה ופלגא</strong> <small>[וחציה]</small> <strong>פקדון,</strong> כי <strong>עבוד רבנן מילתא דניחא ליה</strong> <small>[עשו חכמים דבר ש</small>יהיה <small>נוח לו]</small> <strong>ללוה וניחא ליה</strong> <small>[ונוח לו]</small> <strong>למלוה,</strong>
 <strong>השתא דאמרינן פלגא</strong> <small>[עכשיו שאמרנו</small> ש<small>חציה]</small> של העיסקה הוא כ<strong>מלוה,</strong> משמע שיכול להוציא את הכסף בכל דרך שירצה, ולכך <strong>אי בעי למשתי ביה שכרא</strong> <small>[אם רוצה לשתות בו שיכר]</small> — <strong>שפיר דמי</strong> <small>[ראוי,</small> הדבר ומותר<small>]</small> ואין נותן הכסף יכול לעכב בעדו. ואילו <strong>רבא אמר: להכי קרו ליה</strong> <small>[משום כך קוראים לזה]</small> <strong>"עיסקא"</strong> — <strong>דאמר ליה</strong> <small>[שאומר לו]</small> המלוה ללווה: <strong>כי יהבינא</strong> <small>[כאשר נתתי]</small> <strong>לך</strong> את הדבר, הרי זה <strong>לאיעסוקי ביה</strong> <small>[להתעסק בו]</small> במסחר, <strong>ולא למשתי ביה שכרא</strong> <small>[לשתות בו שיכר].</small>
 <strong>אמר רב אידי בר אבין</strong> לפי העקרון הזה: <strong>ואם מת</strong> מקבל העיסקה — <strong>נעשה</strong> הרכוש הזה <strong>מטלטלין אצל בניו</strong> ואי אפשר לקחת מהם בחובם, שדינה כשאר מטלטלים שיורשים היתומים, שאין משתעבדין לתשלום חובות האב. <strong>רבא אמר: להכי קרו ליה</strong> <small>[משום כך קוראים לזה]</small> <strong>"עיסקא"</strong> — ש<strong>אם מת לא יעשה מטלטלין אצל בניו,</strong> משום שהעיסקה יש בה משום שותפות, ואינה כהלוואה סתם.
 <strong>אמר רבא: חדא עיסקא ותרי שטרי</strong> <small>[</small>ב<small>עיסקה אחת ושני שטרות],</small> אם היה <strong>פסידא</strong> <small>[הפסד]</small> — הריהו גם של ה<strong>מלוה,</strong> שאם עשו שנים עיסקה אחת אלא שכתבו שני שטרות עיסקה נבדלים על שני חלקים שבעיסקה, אם בחלק העיסקה הכתוב בשטר אחד הפסיד הרבה, ובחלק האחד הרוויח, כיון שהיו שני שטרות — הרי הדבר הוא כשתי עיסקות, ואין מחשבים את ההפסד בחצי אחד כנגד הרווח שיבוא מהצד האחר, ולכן יש בכך הפסד למלוה. שהרי תמיד המלוה משתתף בהפסד יותר מברווח.
## דף קה.
 <strong>תרי עיסקי וחד שטרא</strong> <small>[שתי עסקות ושטר אחד]</small> — אם יהיה הפסד בעיסקה אחת יהיה זה <strong>פסידא</strong> <small>[הפסד]</small> גם של ה<strong>לוה,</strong> המקבל, שהרי שתי העיסקות נחשבות לעיסקה אחת.
 <strong>ואמר רבא: האי מאן דקביל עיסקא מן חבריה ופסיד</strong> <small>[מי שקיבל עסק מחבירו והפסיד]</small> בעסק, והמקבל <strong>טרח ומלייה</strong> <small>[ומילא אותו,</small> את ההפסד<small>]</small> <strong>ולא אודעיה</strong> <small>[הודיעו]</small> לבעל הסחורה, <strong>לא מצי אמר ליה</strong> <small>[אינו יכול לומר לו]</small> אחר כך: <strong>דרי מהיאך פסידא בהדאי</strong> <small>[שא בהפסד זה יחד איתי].</small> והטעם — <strong>משום דאמר ליה</strong> <small>[</small>שיכול <small>לומר לו]</small> בעל העיסקה: <strong>להכי</strong> <small>[משום כך]</small> <strong>טרחת למליותיה</strong> <small>[למלאותו,</small> את ההפסד<small>]</small> — <strong>כי היכי</strong> <small>[כדי]</small> ש<strong>לא ליקרו</strong> <small>[יקראו]</small> <strong>לך "מפסיד עיסקי</strong> <small>[עסקות]</small>
 <strong>"</strong>שייצא עליך שם רע ויימנעו בשל כך מלתת לך בעתיד עסקות. <strong>ואמר רבא: הני בי תרי דעבדי עיסקא בהדי הדדי ורווח</strong> <small>[שנים שעשו,</small> שקיבלו <small>עיסקה יחד והרוויחו],</small> ו<strong>אמר ליה חד לחבריה</strong> <small>[לו אחד לחבירו]:</small> <strong>תא ליפלוג</strong> <small>[בוא ונחלק</small> בינינו<small>],</small> <strong>אי</strong> <small>[אם]</small> <strong>אמר ליה אידך</strong> <small>[לו האחר]:</small> נמתין ו<strong>נרווח טפי</strong> <small>[נרויח יותר]</small> — <strong>דינא</strong> <small>[הדין]</small> <strong>הוא דמעכב</strong> <small>[ש</small>יכול <small>לעכב].</small> <strong>ואי</strong> <small>[ואם]</small> <strong>אמר ליה</strong> <small>[לו]:</small> <strong>הב</strong> <small>[תן]</small> <strong>לי</strong> לפחות <strong>פלגא דרווחא</strong> <small>[</small><small>חצי מהרווח]</small> — <strong>אמר ליה</strong> <small>[</small>יכול האחר <small>לומר לו]:</small> <strong>רווחא</strong> <small>[הרווח]</small> — <strong>לקרנא</strong> <small>[לקרן]</small> <strong>משתעבד</strong> שהרווח והקרן נחשבים כיחידה אחת, ואם אין מוציאים את הרווח יכולים על ידי כך להרוויח יותר בדבר.
 <strong>ואי</strong> <small>[ואם]</small> <strong>אמר ליה</strong> <small>[לו]:</small> <strong>הב</strong> <small>[תן]</small> <strong>לי פלגא רווחא ופלגא קרנא</strong> <small>[חצי רווח וחצי מהקרן]</small> <strong>אמר ליה</strong> <small>[</small>יכול האחר <small>לומר לו]:</small> <strong>עיסקא</strong> <small>[העסק]</small> — <strong>להדדי</strong> <small>[לשנינו]</small> <strong>משועבד,</strong> ששנינו שותפים בו, ואין אתה יכול לחלק. <strong>ואי</strong> <small>[ואם]</small> <strong>אמר ליה</strong> <small>[לו]:</small> <strong>נפלוג רווחא ונפלוג קרנא</strong> <small>[נחלק את הרווח ונחלק את הקרן],</small> <strong>ואי מטי</strong> <small>[ואם יגיע]</small> <strong>לך פסידא</strong> <small>[הפסד]</small> על ידי כך — <strong>דרינא בהדך</strong> <small>[אני אשא עימך</small> בהפסד<small>]</small> — <strong>אמר ליה</strong> <small>[</small>יכול <small>לומר לו]:</small> <strong>מזלא דבי תרי</strong> <small>[מזל של שנים]</small> <strong>עדיף,</strong> ורצוני שנמשיך שנינו יחד לעבוד, ובכל אלה הדין עמו.
 <big>א משנה</big> <strong>המקבל שדה מחבירו ולא רצה</strong> המקבל <strong>לנכש</strong> את העשבים הרעים מהשדה, <strong>ואמר לו</strong> לבעל השדה: <strong>מה איכפת לך?</strong> הלא אתה לא תפסיד בדבר, <strong>הואיל ואני נותן לך את חכירך,</strong> כלומר, אותה כמות תבואה שהתחייבתי לתת לך — אתן לך, ומה איכפת לך אם אני מפסיד — <strong>אין שומעין לו</strong> לחוכר. <strong>מפני שיכול</strong> בעל השדה <strong>לומר לו: למחר אתה יוצא ממנה ומעלת לפני עשבים,</strong> שכל אותם עשבים רעים שהשארת ישארו בשדה, וישבשו את גידול תבואתו במשך שנים אחדות.
 <big>ב גמרא</big> <strong>אי  אמר ליה</strong> <small>[ואם יאמר לו]</small> החוכר: <strong>לבתר הכי כריבנא לה</strong> <small>[אחר כך,</small> אחרי שאקצור, <small>אחרוש את השדה]</small> ואז יחוסלו העשבים הרעים, ומה איכפת לך שאינני מנכש — יכול בעל השדה <strong>אמר ליה</strong> <small>[לומר לו]:</small> <strong>חטי מעלייתא בעינא</strong> <small>[חיטים מעולות אני רוצה]</small> ולא חטים פחותות בטיבן, שצמחו בין העשבים הרעים. <strong>ואי אמר ליה</strong> <small>[ואם יאמר לו]</small> המקבל: <strong>זביננא</strong> <small>[אקנה]</small> <strong>לך חטי משוקא</strong> <small>[חיטים</small> מעולות <small>מהשוק],</small> <strong></strong> יכול בעל השדה <strong>אמר ליה</strong> <small>[לומר לו]:</small> <strong>חטי דארעאי בעינא</strong> <small>[חטים מאדמתי אני רוצה].</small> <strong></strong> <strong>ואי אמר ליה</strong> <small>[ואם יאמר לו]</small> המקבל: <strong>מנכישנא</strong> <small>[אנכש]</small> <strong>לך שיעור מנתיך</strong> <small>[חלקך],</small> ואת השאר לא אנכש — <strong></strong> יכול בעל השדה <strong>אמר ליה</strong> <small>[לומר לו]:</small> <strong>מנסבת</strong> <small>[מוציא אתה]</small> <strong>שם רע לארעאי</strong> <small>[על האדמה שלי],</small> שהרי הכל יראו שהיא משובשת בעשבים רעים.
  ושואלים:  <strong>והתנן</strong> <small>[והרי שנינו</small> במשנה<small>]</small> טעם אחר: <strong>מפני שמעלת לפני עשבים!</strong> אלא כך צריך לומר, <strong>משום</strong> שיכול בעל השדה <strong>אמר ליה</strong> <small>[לומר לו],</small> למקבל: <strong>בזרא</strong> <small>[זרע]</small> ש<strong>נפל</strong> — <strong>נפל,</strong> כלומר, אף שאחר כך אתה חורש ועוקר את העשבים עצמם, ואולם זרעיהם נשארים בקרקע והם צומחים בה בשנים הבאות.
 <big>ג משנה</big> <strong>המקבל שדה מחבירו ולא עשתה</strong> תבואה במדה שיהא כדאי לטפל בה, <strong>אם יש בה</strong> מספיק <strong>כדי להעמיד כרי</strong> — <strong>חייב לטפל בה</strong> ויקבל בעל השדה את חלקו. <strong>אמר ר' יהודה: מאי</strong> <small>[מה]</small> משמעות <strong>יש ב</strong><strong>קצבה</strong> זו שאמרנו <strong>בכרי?</strong> כלומר, קצבה זו של כרי שבשדה אין בה משמעות שהרי השדה יכול להיות גדול או קטן. <strong>אלא</strong> השיעור הוא: <strong>אם יש בה כדי נפילה,</strong> שאם יש בתבואה הצומחת לפחות כדי כמות הזרעים שצריכים כדי לזרוע שדה זה.
 <big>ד גמרא</big> <strong>תנו רבנן</strong> <small>[שנו חכמים]:</small> <strong>המקבל שדה מחבירו ולא עשתה</strong> דייה, <strong>אם יש בה כדי להעמיד כרי</strong> — <strong>חייב לטפל בה</strong> ולתת לבעל הבית את חלקו. <strong>שכך כותב לו</strong> בחוזה האריסות: <strong>אנא אוקים</strong> <small>[אעמוד]</small> <strong>ואניר</strong> <small>[ואחרוש]</small> <strong>ואזרע ואחצוד</strong> <small>[ואקצור]</small> <strong>ואעמר ואדוש ואידרי</strong> <small>[ואזרה]</small> <strong>ואוקים כריא קדמך</strong> <small>[ואעמיד כרי לפניך],</small> <strong>ותיתי אנת</strong> <small>[ותבוא אתה]</small> <strong>ותיטול פלגא</strong> <small>[מחצית</small> היבול], <strong>ואנא</strong> <small>[ואני]</small> <strong>בעמלי ובנפקות</strong> <small>[ובהוצאת]</small> <strong>ידי</strong> אקבל אף אני רק <strong>פלגא</strong> <small>[חצי],</small> ואם כן, כיון שניתן הדבר למילוי — חייב לעשות כלשון ההסכם.
  ושואלים:  <strong>וכמה</strong> הוא השיעור ששנינו <strong>"כדי להעמיד בה כרי",</strong> מה גדלו של כרי זה? <strong>אמר ר' יוסי בר' חנינא: כדי שתעמוד בו הרחת,</strong> שאם הכרי גדול מספיק שיעמוד בו הכלי שמשתמשים בו לזרות את התבואה הרי זה נחשב כבר כרי. <strong>איבעיא להו</strong> <small>[נשאלה להם</small> ללומדים<small>]:</small> <strong>רחת היוצא מהאי גיסא להאי גיסא</strong> <small>[היוצא מצד זה לצד זה],</small> שבולטים קצות הרחת מתוך הכרי, <strong>מאי</strong> <small>[מה</small> הדין<small>]?</small> האם נחשב הוא מעמיד רחת, או לא?
 <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר ר' אבהו: לדידי מפרשא לי מיניה</strong> <small>[לי נתפרש</small> הדבר <small>ממנו]</small> מ<strong>ר' יוסי בר' חנינא</strong> עצמו: <strong>כל שאין כונס שלו רואה פני החמה,</strong> כל כרי שבית הקיבול ("כונס") של הרחת מתכסה בו ("אינו רואה פני חמה") נחשב לכרי. <strong>איתמר</strong> <small>[נאמר]</small> שנחלקו אמוראים בנושא זה. <strong>לוי אמר</strong> שיעור כרי זה הוא <strong>שלש סאין, דבי</strong> <small>[</small>ב<small>בית</small> מדרשו<small>]</small> של <strong>ר' ינאי אמרי</strong> <small>[אמרו]</small> ששיעור כרי זה הוא <strong>סאתים. אמר ריש לקיש: סאתים שאמרו</strong> בענין זה כוונתו <strong>חוץ מן ההוצאה.</strong> כלומר, שלאחר שישלם את ההוצאות הממשיות שהוציא ישאר עוד רווח כדי סאתים, ובמקרה זה נחשב השדה כראוי לעבדו, ואם לאו יכול הקבלן להפקירו אם ירצה.
  בדומה למחלוקת זו בשיעורים הביאו מחלוקת בנושא אחר שאף בה דנו בשיעורים דומים, <strong>תנן התם</strong> <small>[שנינו</small> במשנה <small>שם]</small> בדיני טומאת אוכלים: <strong>פריצי זיתים וענבים, בית שמאי מטמאין,</strong> שלדעתם הם נחשבים כמאכל <strong>ובית הלל מטהרין,</strong> שמפני טיבם הפחות אינם ראויים למאכל.
  ושאלו:  <strong>מאי</strong> <small>[מה</small> פרוש<small>]</small> <strong>"פריצי זיתים"? אמר רב הונא: רשעי זיתים,</strong> כלומר, זיתים רעים שאין בהם כמעט שמן. <strong>אמר רב יוסף: ומאי קראה</strong> <small>[ומה המקרא]</small> המלמדנו שכך היא משמעות הלשון — שנאמר: <strong>"ובני פריצי עמך ינשאו להעמיד חזון ונכשלו"</strong> (דניאל יא, יד), משמע ש"פריצים" הם רשעים. <strong>רב נחמן בר יצחק אמר: מהכא</strong> <small>[מכאן]</small> מפסוק זה אפשר ללמוד מה פירושו של "פריץ" — שנאמר: <strong>"והוליד בן פריץ שפך דם"</strong> (יחזקאל יח, י).
  ושואלים:  <strong>וכמה</strong> הוא השיעור של <strong>פריצי זיתים,</strong> מתי נקראים הזיתים "פריצי זיתים"? <strong>ר' אלעזר אמר:</strong> כשאפשר להוציא <strong>ארבעת קבין</strong> שמן <strong>לקורה</strong> אחת שמכניסים בבת אחת בבית הבד, <strong>דבי</strong> <small>[בבית</small> מדרשו<small>]</small> של <strong>ר' ינאי אמרי</strong> <small>[אומרים]:</small> כשאפשר להוציא <strong>סאתים לקורה</strong> של שמן.
  ומעירים:  <strong>ולא פליגי</strong> <small>[נחלקו]</small> חכמים אלה בהלכה עצמה, וההבדל ביניהם הוא תוצאה של הבדלי נוהג. כי <strong>הא</strong> <small>[זה]</small> שאמר ר' אלעזר, הרי זה <strong>באתרא דמעיילי כורא באוללא</strong> <small>[</small><small>במקום שמכניסים כור</small> אחד <small>בבת אחת</small><small>]</small> לעצור, ומזה יש להוציא ארבעה קבין, <strong>הא</strong> <small>[וזה,</small> בבית ר' ינאי<small>]</small> <strong>באתרא דמעיילי תלתא כורין באוללא</strong> <small>[במקום שמכניסים שלושה כורים בבית הבד],</small> שהוא פי שלוש, ולכן גם השמן שיוצא הוא בדיוק פי שלוש.
 <strong>תנו רבנן</strong> <small>[שנו חכמים]:</small>
## דף קה:
 <strong>עלו</strong> הזב והטהור <strong>באילן שכוחו רע,</strong> שהוא מתנדנד בעלייתם. או <strong>בסוכה</strong> (ענף) <strong>שכוחה רע</strong> — <strong>טמא</strong> הטהור, שאנחנו מחשיבים זאת שהזב מסיט ומניד את הטהור והריהו כטמא טומאת היסט על ידי הזב.
  ושואלים:  <strong>היכי דמי</strong> <small>[כיצד הוא</small> בדיוק<small>]</small> <strong>אילן שכוחו רע? אמרי דבי</strong> <small>[אמרו בבית</small> מדרשו<small>]</small> של <strong>ר' ינאי:</strong> <strong>כל שאין בעיקרו לחוק רובע,</strong> כלומר, כל שאין גזעו רחב עד שאפשר לחקוק בו כלי של רובע הקב. <strong>היכי דמי</strong> <small>[כיצד היא]</small> <strong>סוכה שכוחה רע? אמר ריש לקיש: כל שנחבאת בחזיונה,</strong> כלומר, שאפשר להכניס ("להחביא") בתוך אגרופו של אדם, שסוכה כזו מן הסתם איננה חזקה למדי כדי להחזיק שני אנשים מבלי שתתנועע.
 <strong>תנן התם</strong> <small>[שנינו שם</small> במשנה<small>]</small> מעין דברים אלה: <strong>המהלך בבית הפרס</strong> כגון בשדה שיש ספק טומאת מת מתחתיו <strong>על גבי אבנים שיכול להסיט</strong> בהליכתו, ויש לחשוש שמא הסיט איזו עצם של מת ונטמא משום כך, או שהיה רכוב <strong>על האדם</strong> או <strong>על הבהמה שכוחן רע,</strong> שאינם חזקים למדי — הרי זה <strong>טמא,</strong> שנחשב כאילו הוא עצמו הזיז את הטומאה.
  ושאלו:  <strong>היכי דמי</strong> <small>[כיצד זה</small> בדיוק<small>]</small> <strong>אדם שכוחו רע? אמר ריש לקיש: כל שרוכבו</strong> (שרוכב עליו) <strong>וארכבותיו</strong> (ברכיו) של המרכיב <strong>נוקשות</strong> זו בזו. <strong>היכי דמי</strong> <small>[כיצד זה]</small> <strong>בהמה שכוחה רע? אמרי דבי</strong> <small>[אמרו בבית</small> מדרשו<small>]</small> של <strong>ר' ינאי:</strong> <strong>כל שרוכבה</strong> אדם ובגלל במאמץ היא <strong>מטילה גללים.</strong> 
 <big>א</big> כיון שהוזכרו דברי בית מדרש זה בענין שיעורים, מביאים עוד מה ש<strong>אמרי דבי</strong> <small>[אמרו בבית</small> מדרשו<small>]</small> של <strong>ר' ינאי:</strong> <strong>לתפלה ולתפילין</strong> השיעור <strong>ארבעה קבין.</strong>
 ושואלים: <strong>לתפלה מאי היא,</strong> מה עניינו של שיעור זה? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הנושא משאוי על כתיפו והגיע זמן תפלה,</strong> אם היה משאוי זה <strong>פחות מארבעה קבין</strong> — <strong>מפשילין לאחוריו ומתפלל,</strong> שמשאוי קל כזה איננו מפריע לאדם בתפילתו. היה המשא <strong>ארבעה קבין</strong> — <strong>מניח</strong> אותו <strong>על גבי קרקע ומתפלל.</strong>
 <strong>לתפילין מאי</strong> <small>[מה עניינו]</small> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>היה נושא משאוי על ראשו ותפילין בראשו, אם היו תפילין רוצצות</strong> (נמעכות) תחת המשא — <strong>אסור</strong> להשאיר את התפילין במקום, <strong>ואם לאו</strong> <small>[לא]</small> — <strong>מותר. באיזו משאוי אמרו</strong> — <strong>במשאוי של ארבעת קבין.</strong>
 <strong>תני</strong> <small>[שנה]</small> <strong>ר' חייא: המוציא זבל על ראשו</strong> והיו <strong>תפילין בראשו</strong> — <strong>הרי זה לא יסלקם לצדדים</strong> שלא ימעכו, וכן <strong>לא יקשרם במתניו, מפני שהוא נוהג בהן</strong> על ידי כך <strong>מנהג בזיון. אבל קושרם על זרועו במקום תפילין</strong> של יד.
 <strong>משום דבי</strong> <small>[בשם בית</small> מדרשו<small>]</small> של <strong>שילא</strong> <strong>אמרו:</strong> שאסור להניח על ראשו בשעה שמניח תפילין כל משאוי שהוא, ו<strong>אפילו מטפחת שלהן</strong> (מטפחת שכורכים בה את התפילין) <strong>אסור להניח על הראש שיש בו תפילין.</strong> ושואלים: <strong>וכמה</strong> בכל זאת שיעור משאוי שמותר לשאת על הראש לדעת ר' שילא? <strong>אמר אביי:</strong> <strong>אפילו</strong> כדי <strong>רבעא דרבעא</strong> <small>[רבע של רביעית]</small> מן השיעור ב<strong>פומבדיתא</strong> גם כן אסור להניח על הראש.
 <big>ב</big> שנינו במשנה ש<strong>אמר ר' יהודה: מאי קצבה בכרי אלא</strong> השיעור הוא: <strong>אם יש בו כדי נפילה,</strong> שאם יש בתבואה הצומחת לפחות כדי כמות הזרעים שצריכים כדי לזרוע שדה זה. ושואלים: <strong>וכמה</strong> השיעור המדוייק של <strong>כדי נפילה? ר' אמי אמר</strong> בשם <strong>ר' יוחנן: ארבעה סאין לכור. ר' אמי דיליה</strong> <small>[שלו</small> מדעת עצמו<small>]</small> <strong>אמר:</strong> <strong>שמונת סאין לכור. אמר ליה ההוא סבא</strong> <small>[זקן אחד]</small> <strong>לרב חמא בריה</strong> <small>[בנו]</small> של <strong>רבה בר אבוה: אסברה</strong> <small>[אסביר]</small> <strong>לך</strong> את הענין: <strong>בשני</strong> <small>[בשנותיו,</small> בימיו<small>]</small> של <strong>ר' יוחנן הוה שמינא ארעא</strong> <small>[היתה הארץ שמנה],</small> <strong>בשני</strong> <small>[בשנותיו,</small> בימיו<small>]</small> של <strong>ר' אמי הוה כחישא ארעא</strong> <small>[היתה הארץ כחושה],</small> ולכן היה צורך להכפיל את כמות הזרעים שזורעים באותה יחידת קרקע.
 <strong>תנן התם</strong> <small>[שנינו שם</small> במשנה<small>]:</small> <strong>הרוח שפיזרה את העומרין</strong> הסדורים, ואין יודעים עתה מה היה בשעתו לקט שנפל מן העומרים ושייך משום כך לעניים. <strong>אומדים אותה</strong> את השדה <strong>כמה לקט</strong> היא <strong>ראויה לעשות, ונותן לעניים. רבן שמעון בן גמליאל אומר: נותן לעניים כדי נפילה.</strong>
 ושאלו: <strong>וכמה</strong> שיעור <strong>כדי נפילה? כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' אלעזר ואיתימא</strong> <small>[ויש אומרים]</small> שאמר זאת <strong>ר' יוחנן: ארבעת קבין לכור. בעי</strong> <small>[שאל]</small> <strong>ר' ירמיה:</strong> האם הכוונה <strong>לכור זרע,</strong> לשדה שיש לזרוע בו כור, או <strong>לכור תבואה,</strong> שדה שיבולו הוא כור? וכן, האם מדובר כאן בזריעה ב<strong>מפולת יד,</strong> שזורעים ביד, או <strong>למפולת שוורים</strong> בכעין מכונת זריעה?
  ומשיבים:  <strong>תא שמע</strong> <small>[בוא</small> ו<small>שמע]</small> פתרון לדבר <strong>דכי אתי</strong> <small>[שכאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' אבוה</strong> ש<strong>אמר</strong> בשם <strong>ר' אלעזר, ואמרי לה</strong> <small>[יש אומרים]</small> ש<strong>אמר</strong> זאת <strong>ר' יוחנן: ארבעת קבין לכור זרע.</strong> ומעירים: <strong>ועדיין תבעי</strong> <small>[תישאל]</small> <strong>לך</strong> השאלה: <strong>למפולת יד או למפולת שוורים?</strong> ואכן לשאלה זו לא נמצאה תשובה ברורה ולכן <strong>תיקו</strong> <small>[תעמוד]</small> במקומה.
 <big>ג משנה</big> <strong>המקבל שדה מחבירו ואכלה חגב, או נשדפה. אם מכת מדינה היא,</strong> שאירע הדבר בכל השדות, <strong>מנכה לו מן חכורו,</strong> שצריך בעל השדה לנכות מן הכמות שקצב לו. ו<strong>אם אינה מכת מדינה</strong> — <strong>אין מנכה לו מן חכורו. ר' יהודה אומר: אם קיבלה הימנו</strong> (ממנו) <strong>במעות,</strong> כלומר, שהסכים מראש לשלם סכום מסויים של כסף — <strong>בין כך ובין כך אינו מנכה לו מחכורו.</strong> 
 <big>ד גמרא</big> שואלים: <strong>היכי דמי</strong> <small>[כיצד הוא בדיוק]</small> ענין זה של <strong>מכת מדינה,</strong> מתי אומרים אנו שהדבר הוא בגדר מכת מדינה? <strong>אמר רב יהודה: כגון דאי שדוף רובא דבאגא</strong> <small>[שנשתדפו רוב</small> שדות אותה <small>בקעה]</small> המישור ששדה זה היה בו. <strong>עולא אמר: כגון שנשתדפו ארבע שדות מארבע רוחותיה.</strong>
 <strong>אמר עולא: בעו במערבא</strong> <small>[היו שואלים בארץ ישראל]</small> את השאלות הבאות: <strong>נשדף תלם אחד על פני כולה</strong> סמוך לשדות שנשדפו, <strong>מאי</strong> <small>[מה</small> הדין<small>]?</small> וכן להיפך: <strong>נשתייר תלם אחד על פני כולה, מהו?</strong> אם <strong>אפסיקא בירא מאי</strong> <small>[הפסיק</small> שדה <small>בור</small> בין השדות, <small>מה</small> הדין<small>]?</small> הפסיק שדה של <strong>אספסתא</strong> <small>[שחת]</small> בין שדה זה ושאר השדות שנשדפו,
## דף קו.
 <strong>מאי</strong> <small>[מה</small> הדין<small>]?</small> הפסיק שדה של <strong>זרע אחר מאי</strong> <small>[מה</small> הדין<small>]?</small> ועוד: <strong>חיטי</strong> <small>[חיטים]</small> <strong>לגבי שעורים</strong> האם <strong>כזרע אחר דמי</strong> <small>[נחשבים],</small> <strong>או לא?</strong> ועוד: אם של <strong>כל העולם כולו</strong> מסביב לקה <strong>בשדפון, ושלו</strong> לקה <strong>בירקון, אי נמי</strong> <small>[או גם כן]</small> <strong>כל העולם כולו</strong> לקה <strong>בירקון ושלו</strong> לקה <strong>בשדפון, מאי</strong> <small>[מה</small> דינו<small>]?</small> לכל אחד מן הספיקות הללו לא נמצאה תשובה, ולכן <strong>תיקו</strong> <small>[יעמוד]</small> במקומו.
  ועוד שאלה: <strong>אמר ליה</strong> <small>[לו]</small> בעל הבית לחוכר: <strong>זרעה חיטי</strong> <small>[</small><small>זרע</small> את השדה <small>חיטים],</small> <strong>ואזל</strong> <small>[והלך]</small> <strong>הוא</strong> החוכר <strong>וזרעה שערי</strong> <small>[שעורים],</small> <strong>ואשתדוף רובא דבאגא</strong> <small>[והשתדפו רוב</small> שדות אותה <small>בקעה],</small> <strong>ואשתדוף נמי הנך שערי דיליה</strong> <small>[והשתדפו גם כן שעורים אלה שלו],</small> <strong>מאי</strong> <small>[מה</small> הדין<small>]?</small> <strong>מי אמרינן דאמר ליה</strong> <small>[האם אומרים אנו</small> שיכול החוכר <small>לומר לו]</small> לבעל השדה: <strong>אילו זרעתה חיטי הוה נמי משתדפא</strong> <small>[אילו הייתי זורעה חיטים היתה גם כן משתדפת]</small> שהרי סביב השתדף הכל, <strong>או דלמא מצי אמר ליה</strong> <small>[שמא יכול לומר לו</small> המחכיר<small>]</small> <strong>אילו זרעתה חיטי</strong> <small>[אילו היית זורע אותה חיטים]</small> <strong>הוה מקיים</strong> <small>[היה מתקיים]</small> <strong>בי</strong> מה שנאמר <strong>"ותגזר אמר ויקם</strong> <strong>לך</strong> ועל דרכך נגה אור
 <strong>"</strong>(איוב כב, כח), ושמא היתה זכותי גורמת שיעשו משמים שיתמלא רצוני, וכיון ששינית ממה שבקשתי — לא נתקיים בי הדבר. ומשיבים: <strong>מסתברא דאמר</strong> <small>[מסתבר ש</small>יכול הוא <small>לומר]</small> <strong>אי זרעתה חיטי הוה מקיים</strong> <small>[אילו היה זורעה חיטים</small> <small>היה מתקיים]</small> <strong>בי</strong> מה שנאמר <strong>"ותגזר אמר ויקם לך ועל דרכיך נגה אור".</strong>
 ועוד שאלה: <strong>נשתדפו כל שדותיו של</strong> ה<strong>מחכיר, ואשתדוף נמי הא בהדייהו</strong> <small>[והשתדף גם</small> שדה <small>זה אתם],</small> <strong>ולא אשתדוף רובא דבאגא מאי</strong> <small>[השתדפו רוב</small> שדות אותה <small>בקעה, מה</small> הדין<small>]?</small> <strong>מי אמרינן</strong> <small>[האם אומרים אנו]</small> כי <strong>כיון</strong> ש<strong>לא אשתדוף רובא דבאגא</strong> <small>[השתדפו רוב</small> שדות אותה <small>בקעה]</small> <strong>לא מנכי ליה</strong> <small>[מנכה לו]</small> החוכר מן  החכירה, שהרי אין זו מכת מדינה, <strong>או דלמא</strong> <small>[שמא]</small> <strong>כיון דאשתדוף כולהו ארעתיה</strong> <small>[שהשתדפו כל אדמותיו]</small> של המחכיר, <strong>מצי אמר ליה</strong> <small>[יכול</small> החוכר <small>לומר</small> <strong>לו]</strong> למחכיר: <strong>האי</strong> <small>[זה]</small> <strong>משום לתך דידך</strong> <small>[מזלך שלך]</small> <strong>הוא, דהא משתדפו</strong> <small>[שהרי השתדפו]</small> <strong>כל שדותיך.</strong>
 ומשיבים: <strong>מסתברא דאמר ליה</strong> <small>[מסתבר ש</small>יכול <small>לומר לו]</small> לחוכר: <strong>אי</strong> <small>[אם]</small> <strong>משום לתאי דידי</strong> <small>[מזלי שלי]</small> — <strong>הוה משתייר</strong> <small>[היה נשאר]</small> <strong>לי פורתא</strong> <small>[מעט],</small> <strong>כדכתיב</strong> <small>[כפי שנאמר]</small> <strong>"כי נשארנו מעט מהרבה"</strong> (ירמיה מב, ב) שאף בגללה אין היא מכלה הכל.
  ועוד שאלה: <strong>נשתדפו כל שדותיו של</strong> ה<strong>חוכר ואשתדוף רובא דבאגא</strong> <small>[והשתדפו רוב</small> שדות אותה <small>הבקעה],</small> <strong>ואשתדוף נמי הא בהדייהו</strong> <small>[והשתדף גם</small> שדה <small>זה עמם]</small> <strong>מאי</strong> <small>[מה</small> הדין<small>]?</small> <strong>מי אמרינן</strong> <small>[האם אומרים אנו]</small> כי <strong>כיון דאשתדוף רובא דבאגא מנכי ליה</strong> <small>[שהשתדפו רוב</small> שדות אותה <small>בקעה</small> הריהו <small>מנכה לו],</small> <strong>או דלמא</strong> <small>[שמא]</small> <strong>כיון דאשתדוף כולהו ארעתיה</strong> <small>[שנשתדפו כל אדמותיו]</small> של החוכר, <strong>מצי אמר ליה</strong> <small>[</small>יכול המחכיר <small>לומר לו]</small> לחוכר: <strong>משום לתך דידך</strong> <small>[מזלך שלך]</small> <strong>הוא, דהא משתדפו</strong> <small>[שהרי השתדפו]</small> <strong>כל שדותיך.</strong> ומשיבים: <strong>מסתברא דאמר ליה</strong> <small>[מסתבר ש</small>יכול המחכיר <small>לומר לו]</small> לחוכר: <strong>משום לתאך</strong> <small>[משום מזלך]</small> <strong>הוא.</strong>
 ושואלים <strong>אמאי</strong> <small>[מדוע]?</small> <strong>הכא נמי נימא ליה</strong> <small>[כאן גם כן יאמר לו]</small> החוכר למחכיר: <strong>אי</strong> <small>[אם]</small> <strong>משום לתאי דידי</strong> <small>[מזלי שלי]</small> <strong>הוא</strong> — <strong>הוה משייר</strong> <small>[היה</small> <strong>נשאר]</strong> <strong>לי פורתא</strong> <small>[מעט],</small> <strong>דהוה מקיים</strong> <small>[שהיה מתקיים]</small> <strong>בי</strong> מה שנאמר <strong>"כי נשארנו מעט מהרבה"</strong> ומשיבים: <strong>משום דאמר ליה</strong> <small>[ש</small>יכול <small>לומר לו]</small> המחכיר לחוכר: <strong>אי הוה חזית לאישתיורי</strong> <small>[אם היה ראוי שישתייר]</small> <strong>לך מידי</strong> <small>[דבר]</small> — <strong>הוה משתייר</strong> <small>[היה נשאר]</small> <strong>לך מדנפשך</strong> <small>[משלך]</small> מאדמתך הפרטית ולא מזו שחכרת.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>היתה שנת שדפון וירקון או שביעית</strong> (שמיטה), או <strong>שהיו שנים כשני אליהו</strong> שאין גשם כלל — <strong>אינו עולה לו מן המנין</strong> של שנות החכירה.
 <strong>קתני</strong> <small>[שנה</small> שם<small>]</small> <strong>שדפון וירקון דומיא</strong> <small>[בדומה]</small> ל<strong>שנים כשני אליהו, מה שני אליהו</strong> — פירושו ש<strong>לא הוי</strong> <small>[היתה</small> אז<small>]</small> <strong>תבואה כלל,</strong> אף <strong>הכא נמי</strong> <small>[כאן גם כן]</small> מדובר באופן ש<strong>לא הוי</strong> <small>[היתה]</small> <strong>תבואה כלל, אבל</strong> באופן <strong>דאיכא</strong> <small>[שיש]</small> <strong>תבואה</strong> כלשהי — <strong>סלקא ליה</strong> <small>[עולה לו</small> מן החשבון<small>],</small> <strong>ולא קאמרינן</strong> <small>[ואין אנו אומרים]</small> <strong>מכת מדינה היא!</strong>
 <strong>אמר רב נחמן בר יצחק: שאני התם</strong> <small>[שונה שם],</small> ש<strong>אמר קרא</strong> <small>[הכתוב]</small> לענין מכירת וחכירת שדות: <strong>"במספר שני תבואת ימכר</strong> <strong>לך"</strong> (ויקרא כה, טו), שמשמעו: <strong>שנים שיש בהן תבואה בעולם.</strong>
 <strong>אמר ליה</strong> <small>[לו]</small> <strong>רב אשי לרב כהנא: אלא מעתה שביעית תעלה לו מן המנין, דהא איכא</strong> <small>[שהרי יש]</small> <strong>תבואה בחוצה לארץ</strong> על כל פנים! <strong>אמר ליה: שביעית אפקעתא דמלכא</strong> <small>[הפקעה של מלך]</small> <strong>היא,</strong> כלומר, הקדוש ברוך הוא הפקיע אותה, וממילא גזר עליה שלא תיכנס בחשבון.
 <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב</strong> <strong>מרי לרבינא: אלא מעתה,</strong> שהשביעית מופקעת ונחשבת כבטלה לגמרי, <strong>שביעית לא תעלה לו מן הגירוע,</strong> שלא יחשב אותה בתוך חשבון השנים שהוא מגרע ממחיר השדה כשפודים אותו, <strong>אלמה תנן</strong> <small>[מדוע שנינו</small> במשנה שם<small>]:</small> <strong>נותן סלע ופונדיון לשנה</strong> לפי החשבון האמור בתורה, ואם מדקדקים בחישוב מוצאים שנותן גם עבור שנת השביעית! <strong>אמר ליה</strong> <small>[לו]:</small> <strong>שאני התם דחזיא למישטחא</strong> <small>[שונה שם שראוייה</small> היא <small>לשטוח]</small> <strong>בה פירי</strong> <small>[פירות],</small> ואם כי איננו יכול להשתמש בשדה לזריעה, הרי יכול להשתמש בשדה לכל צורך אחר.
 <strong>אמר שמואל: לא שנו</strong> כן <strong>אלא</strong> באופן <strong>שזרעה</strong> החוכר <strong>וצמחה ואכלה חגב</strong> או זרע בה דבר אחר, <strong>אבל</strong> אם <strong>לא זרעה כלל</strong> — <strong>לא,</strong> שאין אנו מקילים על החוכר, אפילו היתה זו מכת מדינה. ומדוע — <strong>דאמר ליה</strong> <small>[ש</small>יכול המחכיר <small>לומר לו]</small> לחוכר: <strong>אילו זרעתה הוה מקיים</strong> <small>[היית זוןרע אותה היה מתקיים]</small> <strong>בי</strong> מה שנאמר: <strong>"לא יבשו בעת רעה ובימי רעבון ישבעו"</strong> (תהילים לז, יט), כלומר, שמא זכותי היתה גורמת שמכת המדינה לא היתה פוגעת בשדותי.
 <strong>מתיב</strong> <small>[מקשה</small> על כך<small>]</small> <strong>רב ששת</strong> ממה ששנינו: <strong>רועה שהיה רועה</strong> בהמות של אחרים <strong>והניח עדרו ובא לעיר,</strong> <strong>ו</strong>בינתים <strong>בא זאב וטרף, ובא ארי ודרס</strong> — <strong>אין אומרים: אילו היה שם היה מציל, אלא אומדין אותו; אם יכול</strong> היה <strong>להציל</strong> מחיה רעה זו — <strong>חייב, ואם לאו</strong> <small>[לא]</small> היה בכוחו להציל — <strong>פטור.</strong> ולפי שיטתך זו, <strong>ואמאי</strong> <small>[ומדוע]?</small> <strong>נימא ליה</strong> <small>[שיאמר לו]</small> בעל הבהמות: <strong>אי הוית התם הוה מקיים</strong> <small>[אילו היית שם היה מתקיים]</small> <strong>בי</strong> מה שנאמר: <strong>"גם את הארי גם את הדוב הכה עבדך"</strong> (שמואל א' יז, לו)!
  ומשיבים:  <strong>משום דאמר ליה</strong> <small>[</small>שיכול <small>לומר לו]</small> הרועה לבעל הבהמות: <strong>אי הוית חזית לאיתרחושי</strong> <small>[אם היית ראוי שיתרחש]</small> <strong>לך ניסא</strong> <small>[נס]</small> <strong>הוה איתרחיש</strong> <small>[היה מתרחש]</small> <strong>לך ניסא</strong> <small>[נס]</small> <strong>כ</strong>מו שאירע ל<strong>ר' חנינא בן דוסא</strong> <strong>דמתיין עיזי דובי בקרנייהו</strong> <small>[שהביאו העיזים דובים בקרניהן]</small> בלא כל צורך של סיוע מצד הרועה. ושואלים: <strong>ונימא ליה</strong> <small>[ושיאמר לו]</small> בעל הבהמות לרועה: <strong>נהי דלניסא רבה</strong> <small>[אם אמנם שלנס גדול]</small> <strong>לא הוה חזינא</strong> <small>[הייתי ראוי],</small> מכל מקום <strong>לניסא זוטא</strong> <small>[לנס קטן</small><small>]</small>
## דף קו:
 <strong>חזינא</strong> <small>[אני ראוי],</small> ומשיבים: אכן <strong>קשיא</strong> <small>[קשה]</small> הדבר.
 <big>א</big> <strong>תני חדא</strong> <small>[שנויה</small> ברייתא <small>אחת]:</small> <strong>פעם ראשונה ושניה</strong> — <strong>זורעה</strong> את השדה אם היתה תקלה שגרמה לאבד את הזרעים ופעם <strong>שלישית אינו זורעה.</strong> <strong>ותניא אידך</strong> <small>[ושנויה</small> ברייתא <small>אחרת]:</small> פעם <strong>שלישית</strong> — <strong>זורעה,</strong> ופעם <strong>רביעית</strong> — <strong>אינו זורעה.</strong> ואם כן ישנה סתירה! ומשיבים: <strong>לא קשיא</strong> <small>[אין זה קשה];</small> <strong>הא</strong> <small>[זו]</small> <strong>כ</strong>שיטת <strong>רבי,</strong> <strong>הא</strong> <small>[זו]</small> <strong>כ</strong>שיטת אביו <strong>רבן שמעון בן גמליאל.</strong>
 ומסבירים: <strong>הא</strong> <small>[זו]</small> <strong>כ</strong>שיטת <strong>רבי,</strong> ש<strong>אמר</strong> את הכלל: <strong>בתרי זימני הוי</strong> <small>[בשתי פעמים היא]</small> <strong>חזקה</strong> <small>[חזקה],</small> <strong>והא</strong> <small>[וזו]</small> <strong>כ</strong>שיטת <strong>רבן שמעון בן גמליאל</strong> ש<strong>אמר: בתלת זימני הוי</strong> <small>[בשלוש פעמים היא]</small> <strong>חזקה.</strong>
 <strong>אמר ריש לקיש: לא שנו</strong> שהאריס זורע רק מספר פעמים <strong>אלא שזרעה וצמחה ואכלה חגב, אבל</strong> אם <strong>זרעה ולא צמחה</strong> כלל — <strong>מצי אמר ליה</strong> <small>[יכול לומר לו]</small> <strong>בעל הקרקע: כל ימי זרע זרעא לה ואזיל</strong> <small>[זמן ימי הזריעה זרע אותה ולך].</small> ושואלים: <strong>ועד אימת</strong> <small>[מתי]</small> הוא זמן הזריעה? <strong>אמר רב פפא: עד</strong> אותו זמן <strong>דאתו אריסי מדברא</strong> <small>[שבאים האריסים מן השדה]</small> <strong>וקיימא</strong> <small>[ועומד]</small> כוכב <strong>כימה ארישייהו</strong> <small>[על ראשיהם],</small> שהוא בערך בחודש שבט.
 <strong>מיתיבי</strong> <small>[מקשים]</small> על כך מברייתא המפרשת את הכתוב "עוד כל ימי הארץ זרע וקציר וקור וחום וקיץ וחורף ויום ולילה לא ישבותו" (בראשית ח, כב) כמתייחס לשש עונות השנה: <strong>רבן שמעון בן גמליאל משום</strong> <small>[בשם]</small> <strong>ר' מאיר אומר, וכן היה ר' שמעון בן מנסיא אומר כדבריו:</strong> ה<strong>חצי</strong> השני של חודש <strong>תשרי,</strong> חודש <strong>מרחשון</strong> כולו, <strong>וחצי</strong> הראשון של חודש <strong>כסליו</strong> — הן ימי ה<strong>זרע,</strong> ה
 <strong>חצי</strong> השני של חודש <strong>כסליו,</strong> חודש <strong>טבת</strong> כולו<strong>,</strong> <strong>וחצי</strong> הראשון של חודש <strong>שבט</strong> — הם ימי ה<strong>חורף,</strong> ה<strong>חצי</strong> השני של חודש <strong>שבט,</strong> חודש <strong>אדר</strong> כולו, <strong>וחצי</strong> הראשון של חודש <strong>ניסן</strong> — <strong>קור,</strong> ה<strong>חצי</strong> השני של חודש <strong>ניסן,</strong> חודש <strong>אייר</strong> כולו, <strong>וחצי</strong> הראשון של חודש <strong>סיון</strong> — הוא הקרוי <strong>קציר,</strong> ה<strong>חצי</strong> השני של חודש <strong>סיון,</strong> חודש <strong>תמוז</strong> כולו, <strong>וחצי</strong> הראשון של חודש <strong>אב</strong> — הוא <strong>קיץ,</strong> ה<strong>חצי</strong> השני של חודש <strong>אב,</strong> חודש <strong>אלול</strong> כולו, <strong>וחצי</strong> הראשון של חודש <strong>תשרי</strong> — <strong>חום.</strong>
 ומעירים: <strong>רבי יהודה מונה מ</strong>תחילת חודש <strong>תשרי,</strong> כלומר, אף הוא היה מחלק את השנה לשש עונות אלה, אלא שהוא היה מתחיל את החשבון לא ממחצית החודש אלא מתחילתו, וכן <strong>ר' שמעון מונה</strong> חודשים שלמים, כשלדעתו הכל מתחיל <strong>ממרחשון,</strong> שמרחשון וכסלו הם "זרע", וכן הלאה.
  ושואלים:  <strong>מאן</strong> <small>[מי הוא]</small> ה<strong>מיקל בכולהו</strong> <small>[בכולם]</small> שמאריך את זמן הזרע — הלא הוא <strong>ר' שמעון, וכולי האי</strong> <small>[וכל זה]</small> עד לזמן שעומד כוכב כימה על ראשם <strong>לא קאמר</strong> <small>[אמר]!</small> ומשיבים: <strong>לא קשיא</strong> <small>[אינו קשה];</small> <strong>הא דקבלה מיניה בחרפי, הא דקבלה מיניה באפלי</strong> <small>[זה שקבל ממנו</small> לזרוע מינים <small>מקדימים,</small> <small>ביכורים,</small> <small>וזה שקיבל ממנו באפילים],</small> שמינים אפילים נזרעים הרבה יותר מאוחר.
 <big>ב</big> שנינו במשנה ש<strong>רבי יהודה אומר: אם קבלה ממנו</strong> האריס מבעל הבית <strong>במעות,</strong> ולא בחלק מן היבול, בין כך ובין כך, גם אם היתה מכת מדינה — משלם. מסופר: <strong>ההוא גברא דקביל ארעא למיזרעה בהו תומי אגודא</strong> <small>[אדם אחד קיבל קרקע לזרוע בה שום על שפת]</small> <strong>נהר מלכא סבא בזוזי</strong> <small>[בכספים],</small> כלומר, עבור סכום כסף מסוים. <strong>איסתכר</strong> <small>[נסכר,</small> נסתם<small>]</small> משום מה <strong>נהר מלכא סבא.</strong> <strong>אתא לקמיה</strong> <small>[בא</small> הדין <small>לפני]</small> <strong>רבא</strong> <strong>אמר ליה</strong> <small>[לו]</small> <strong>נהר מלכא סבא לא עביד דמיסכר</strong> <small>[אינו עשוי להיסכר],</small> ואם קורה דבר כזה הרי <strong>מכת מדינה היא,</strong> ולפיכך <strong>זיל נכי ליה</strong> <small>[לך נכה לו]</small> בגלל ההפסד הזה.
 <strong>אמ</strong> <strong>רו ליה רבנן</strong> <small>[לו חכמים]</small> <strong>לרבא: הא אנן תנן</strong> <small>[הרי אנו שנינו</small> במשנה<small>]</small> ש<strong>ר' יהודה אומר: אם קבלה הימנו</strong> (ממנו) <strong>במעות</strong> — <strong>בין כך ובין כך אינו מנכה לו מן חכורו</strong> (שכר החכירה)! <strong>אמר להו</strong> <small>[להם]:</small> <strong>לית דחש לה</strong> <small>[אין מי שחושש ל</small>הלכה <small>זו]</small> של <strong>ר' יהודה,</strong> כלומר, דברי יחיד הם ונדחו מן ההלכה.
 <big>ג משנה</big> <strong>המקבל שדה מחבירו</strong> לעבד את השדה עבור תשלום של <strong>עשרה כור חטים לשנה ולקתה</strong> תבואת השדה במחלה וכיוצא בזה — <strong>נותן לו מתוכה,</strong> כלומר, נותן לו עשרה כור מן החטים שבאותו שדה, ואינו חייב לתת חטים יפות. וכן אם <strong>היו חטיה יפות</strong> ביותר הרי <strong>לא יאמר לו</strong> לבעל השדה: <strong>הריני לוקח מן השוק</strong> חטים רגילות, <strong>אלא נותן לו מתוכה.</strong> 
 <big>ד גמרא</big> <strong>ההוא גברא דקביל ארעא לאספסתא בכורי דשערי</strong> <small>[אדם אחד קיבל אדמה</small> לגדל בה <small>אספסת עבור כורים של שעורים],</small> <strong>עבדא אספסתא</strong> <small>[עשתה</small> השדה <small>אספסת].</small> אחר כך <strong>חרשה וזרעה</strong> אותו אדם <strong>שערי</strong> <small>[שעורים],</small> <strong>ולקו הני שערי</strong> <small>[אותם שעורים],</small> ורצה המקבל לשלם את כורי השעורים מן השעורים הלקויות הללו. <strong>שלחה רב חביבא מסורא דפרת</strong> לאותה בעיה <strong>לקמיה</strong> <small>[לפני]</small> <strong>רבינא,</strong> ושאלו: <strong>כי האי גונא מאי</strong> <small>[כגון זה מהו]?</small> האם <strong>כי</strong> <small>[כמו]</small> <strong>"לקתה נותן לו מתוכה" דמי</strong> <small>[נחשב</small> הדבר<small>],</small> <strong>או לא?</strong>
 <strong>אמר ליה</strong> <small>[לו]:</small> <strong>מי דמי</strong> <small>[האם דומה]?</small> <strong>התם</strong> <small>[שם</small> במשנתנו <small>]</small> <strong>לא עבדא ארעא שליחותא דמרה</strong> <small>[עשתה האדמה את שליחות בעליה]</small> וגם המקבל קיבל תבואה לקויה, <strong>הכא עבדא ארעא שליחותא דמרה</strong> <small>[כאן</small> הרי <small>עשתה האדמה את שליחות בעליה],</small> שהרי חכרה לאספסת, ואספסת זו הצליחה. ומה שהוסיף וזרע בה שעורים — אינו בגדר ההסכם, ואינו רשאי לשלם בשעורים לקויות.
 <strong>ההוא גברא</strong> <small>[אדם אחד]</small> ש<strong>קבל פרדס מחבריה</strong> <small>[מחבירו],</small> <strong>בעשר דני חמרא</strong> <small>[כדי יין],</small> <strong>תקיף ההוא חמרא</strong> <small>[החמיץ אותו היין]</small> מהפרדס. <strong>סבר רב כהנא למימר</strong> <small>[לומר]:</small> <strong>היינו מתניתין</strong> <small>[זוהי משנתנו]</small> ששנינו בה: <strong>לקתה</strong> — <strong>נותן לו מתוכה. אמר ליה</strong> <small>[לו]</small> <strong>רב אשי: מי דמי</strong> <small>[האם דומה</small> הדבר<small>]?</small> <strong>התם</strong> <small>[שם</small> במשנה<small>]</small> <strong>לא עבדא ארעא שליחותא</strong> <small>[עשתה האדמה את שליחותה]</small> והיה היבול לקוי, <strong>הכא עבדא ארעא שליחותא</strong> <small>[כאן עשתה האדמה שליחותה]</small> והיו הענבים כדרכן, וזה שהחמיץ היין — בחלקו של המעבד החמיץ, ואין לבעל השדה קשר עם הדבר.
  ומעירים:  <strong>ומודה רב אשי בעינבי דכדום</strong> (בענבים שהצטמקו בגדילתם) <strong>ובשדה שלקתה בעומריה,</strong> שכיון שהיה הפגם ביבול השדה עצמו יכול החוכר לשלם מתוך מה שגדל בשדה.
 <big>ה משנה</big> <strong>המקבל שדה מחבירו</strong> על מנת <strong>לזרעה שעורים</strong> — <strong>לא יזרענה חטים,</strong> כי החטים מנצלות יותר את השדה. אבל אם קבלה לזרוע בה <strong>חטים,</strong> אם רוצה — <strong>יזרענה שעורים. רבן שמעון בן גמליאל אוסר.</strong> וכן כיוצא בזה אם קיבלה לזרוע בה <strong>תבואה</strong> — <strong>לא יזרענה קטנית</strong> שמנצלת את השדה, אם קבלה ל<strong>קטנית</strong> — <strong>יזרענה תבואה, ורבן שמעון בן גמליאל אוסר.</strong> 
 <big>ו גמרא</big> <strong>אמר רב חסדא: מאי טעמא</strong> <small>[מה הטעם]</small> של <strong>רבן שמעון בן גמליאל,</strong> שהרי לכאורה אין בעל השדה מפסיד כלל? ומסביר: טעמו הוא <strong>דכתיב</strong> <small>[שנאמר]</small> <strong>"שארית ישראל לא יעשו עולה ולא ידברו כזב ולא ימצא בפיהם לשון תרמית"</strong> (צפניה ג, יג), כלומר, אסור לאדם לשנות ממה שקיבל על עצמו גם כאשר אין בזה הפסד לאחרים.
 <strong>מיתיבי</strong> <small>[מקשים</small> על הסבר זה<small>]</small> ממה ששנינו: <strong>מגבת פורים</strong> כסף שגובים בפורים הרי זה <strong>ל</strong>צרכי <strong>פורים</strong> של העניים, <strong>ואין מדקדקין בדבר. ואין העני רשאי ליקח מהן רצועה לסנדלו</strong> אלא לצרכי הסעודה בלבד, <strong>אלא אם כן התנה במעמד אנשי העיר</strong> שישתמש בכסף לכל צרכו, אלו <strong>דברי ר' יעקב שאמר משום</strong> <small>[בשם]</small> <strong>ר' מאיר. רבן שמעון בן גמליאל</strong>
## דף קז.
 <strong>מיקל,</strong> שהוא סבור שאין הנותנים מקפידים בכך. אם כן, משמע שרבן שמעון בן גמליאל איננו מקפיד על שינוי דעת כשאין בכך נזק.
 <strong>אמר אביי: טעמא</strong> <small>[הטעם]</small> של <strong>רבן שמעון</strong> בן גמליאל הוא <strong>כדמר</strong> <small>[כ</small>דברי <small>האדון,</small> כלומר, רבו רבה<small>].</small> ש<strong>אמר מר</strong> <small>[הרב,</small> רבה<small>]:</small> <strong>האי מאן דניחא ליה דתתבור ארעיה</strong> <small>[מי שרוצה שתהיה בורה בקרקעו],</small> כלומר, שיגדל בה תבואה, ובכל זאת תיחשב כאילו הניחה בורה ולא ניצלה — <strong>ליזרעה שתא חטי ושתא שערי</strong> <small>[שיזרע אותה שנה</small> אחת <small>חטים ושנה</small> אחת <small>שעורים],</small> <strong>שתא</strong> <small>[שנה</small> אחת<small>]</small> <strong>שתי ושתא</strong> <small>[ושנה</small> אחת<small>]</small> <strong>ערב,</strong> שעל ידי כך לא יתקלקל השדה לגמרי.
  ומעירים:  <strong>ולא אמרן</strong> <small>[אמרנו]</small> שזריעת שדה שנה אחר שנה מזיקה, <strong>אלא</strong> רק באופן <strong>דלא כריב ותני</strong> <small>[שאינו חורש ושונה],</small> <strong>אבל</strong> אם הוא <strong>כריב ותני</strong> <small>[חורש ושונה]</small> — <strong>לית לן</strong> <small>[אין לנו]</small> <strong>בה</strong> חשש זה. וטעמו של רבן שמעון בן גמליאל הוא איפוא שהחלפת היבולים שלא בשעתה יכולה לגרום נזק לשדה.
 <big>א</big> שנינו במשנה שאם קיבל לזרוע בה <strong>תבואה</strong> — <strong>לא יזרענה קטנית.</strong> <strong>מתני ליה</strong> <small>[[היה משנה לו,</small> מלמדו<small>]</small> <strong>רב יהודה לרבין:</strong> אם קבלה לגדל <strong>תבואה</strong> — <strong>יזרענה קטנית. אמר ליה</strong> <small>[לו]:</small> <strong>והא אנן תנן</strong> <small>[והרי אנו שנינו</small> במשנה<small>]:</small> <strong>תבואה</strong> — <strong>לא יזרענה קטנית! אמר ליה</strong> <small>[לו]:</small> <strong>לא קשיא</strong> <small>[אינו קשה];</small> <strong>הא לן והא להו</strong> <small>[זה לנו וזה להם],</small> כלומר, תלוי הדבר במקומות, שבארץ ישראל שהאדמה כחושה — יש לחשוש לנזק, ובבבל אין לחשוש לכך.
 <strong>אמר ליה</strong> <small>[לו]</small> <strong>רב יהודה לרבין בר רב נחמן: רבין אחי, הני תחלי דבי כתנא</strong> <small>[אותם שחלים</small> הגדלים בתוך <small>הפשתה]</small> <strong>אין בהן משום גזל,</strong> שמותר לתלוש ולקחת מהן, שבסופו של דבר הריהו כמנכש את השדה, אבל אם <strong>עומדות על גבולין</strong> — <strong>יש בהן משום גזל,</strong> שמן הסתם זרעום הבעלים בשולי השדה, כדי שיהיו להם גם מעט שחלים.
 <strong>ואם הוקשו לזרע,</strong> שכבר גדלו השחלים עד שהתקשו ויש בהם זרע — <strong>אפילו</strong> היו <strong>דבי כתנא נמי</strong> <small>[בתוך הפשתן גם כן]</small> <strong>יש בהם משום גזל. מאי טעמא</strong> <small>[מה טעם]</small> הדבר? <strong>מאי דאפסיד</strong> <small>[מה שהפסידו,</small> גרמו הפסד<small>]</small> — כבר <strong>אפסיד</strong> <small>[הפסידו]</small> והזיקו לגידול הפשתן, ואם ליקטם עכשיו אינו מועיל לשדה ורק לוקח דבר מבעליו.
 <strong>אמר ליה</strong> <small>[לו]</small> <strong>רב יהודה לרבין בר רב נחמן: רבין אחי, הני דילי</strong> <small>[אלה שלי]</small> — <strong>די</strong> <strong>לך</strong> <small>[שלך</small> הם<small>],</small> <strong>ודי</strong> <strong>לך</strong> <small>[ושלך]</small> — <strong>דילי</strong> <small>[שלי</small> הם<small>],</small> כי לרבין בר רב נחמן ולרב יהודה היו שדות סמוכים, והיו האילנות נוטים משדה לשדה, ואמר לו: יכול להיות שפירות אילנות שלי יהיו שלך, ולהיפך. כי <strong>נהוג בני מצרא</strong> <small>[נוהגים</small> אנשים ששדותיהם על אותו <small>מיצר</small> זה על יד זה<small>]</small> ש<strong>אילן הנוטה לכאן,</strong> לצד זה של השדה — פירותיו שייכים <strong>לכאן,</strong> לאותו צד, <strong>והנוטה לכאן,</strong> לצד האחר — <strong>לכאן.</strong> ואין מקפידים מקרקעו של מי צמח.
 <strong>דאיתמר</strong> <small>[ששמר]</small> שחלקו אמוראים בבעיה זו: <strong>אילן העומד על המיצר,</strong> <strong>אמר רב: הנוטה לכאן</strong> — <strong>לכאן. והנוטה לכאן</strong> — <strong>לכאן, ושמואל אמר: חולקין</strong> שני בעלי השדות בכל הפירות.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>אילן העומד על המיצר</strong> — <strong>יחלוקו,</strong> והרי זו <strong>תיובתא</strong> <small>[קושיה חמורה]</small> על שיטת <strong>רב!</strong> ומעירים, <strong>תרגמא</strong> <small>[הסביר אותה]</small> <strong>שמואל אליבא</strong> <small>[לפי שיטתו]</small> של <strong>רב,</strong> שכן מדובר <strong>ב</strong>אופן ש<strong>ממלא</strong> האילן את <strong>כל המיצר כולו</strong> ונמצא ששייך לשניהם.
  ומקשים:  <strong>אי הכי, מאי למימרא</strong> <small>[אם כך</small> שהוא ממלא את כל המיצר, <small>מה יש לומר],</small> מה חידש בכך רב, הלא אז מובן מעצמו שכר הוא! ומשיבים: <strong>לא צריכא</strong> <small>[נצרכה]</small> אלא לאופן <strong>דתלי טוניה לחד גיסא</strong> <small>[שתלוי נופו</small> יותר <small>לצד אחד].</small> ושואלים: <strong>ואכתי מאי למימרא</strong> <small>[ועדיין מה</small> בא <small>לומר],</small> מה החידוש בכך? ומשיבים: <strong>מהו דתימא</strong> <small>[שתאמר]</small> ש<strong>אמר ליה</strong> <small>[לו]:</small> <strong>פלוג הכי</strong> <small>[</small>בא <small>נחלק כך],</small> שכל אחד יקבל לפי הפירות שצומחים בחלקו, על כן <strong>קא משמע לן</strong> <strong>דאמר ליה</strong> <small>[השמיע לנו ש</small>יכול <small>לומר לו]:</small> <strong>מאי חזית דפלגת הכי</strong> <small>[מה ראית לחלק כך]</small> — <strong>פלוג הכי</strong> <small>[חלוק כך]</small> לרוחב האילן, ואז חלקינו שוים זה לזה.
 <big>ב</big> <strong>אמר ליה</strong> <small>[לו]</small> <strong>רב יהודה לרבין בר רב נחמן: רבין אחי, לא תזבין ארעא דסמיכא למתא</strong> <small>[אל תקנה קרקע הסמוכה לעיר],</small> ש<strong>אמר ר' אבהו אמר רב הונא אמר רב: אסור לו לאדם שיעמוד על שדה חבירו בשעה שעומדת בקמותיה,</strong>  כלומר, כשיש קמה בשדה, משום שיכול לגרום לה על ידי כך לנזק בעין הרע.
  ושואלים:  <strong>איני</strong> <small>[וכי כן הוא]?</small> <strong>והא אשכחינהו</strong> <small>[והרי מצאם]</small> <strong>ר' אבא לתלמידיה</strong> <small>[את תלמידיו]</small> של <strong>רב</strong> ו<strong>אמר להו</strong> <small>[להם]:</small> <strong>מאי</strong> <small>[מה]</small> <strong>אמר רב בהני קראי</strong> <small>[ב</small>פירוש <small>הפסוקים הללו]</small> של הברכות <strong>"ברוך אתה בעיר וברוך אתה בשדה"</strong> (דברים כח, ג), <strong>"ברוך אתה בבאך וברוך אתה בצאתך"</strong> (שם ו)?
 <strong>ואמרו ליה</strong> <small>[לו]:</small> <strong>הכי</strong> <small>[כך]</small> <strong>אמר רב</strong> לפרש: <strong>"ברוך אתה בעיר"</strong> — <strong>שיהא ביתך סמוך לבית הכנסת. "ברוך אתה בשדה"</strong> — <strong>שיהו נכסיך קרובים לעיר. "ברוך אתה בבאך"</strong> — <strong>שלא תמצא אשתך</strong> כשהיא <strong>ספק נדה בשעת ביאתך מן הדרך</strong> ומחמת הספק אסורה היא עליך. <strong>"ברוך אתה בצאתך"</strong> — <strong>שיהו צאצאי מעיך כמותך.</strong>
 <strong>ואמר להו</strong> <small>[להם]</small> ר' אבא: <strong>ר' יוחנן לא אמר</strong> לפרש <strong>הכי</strong> <small>[כך],</small> <strong>אלא</strong> כך אמר: <strong>"ברוך אתה בעיר"</strong> — <strong>שיהא בית הכסא סמוך לשולחנך, אבל</strong> את ענין <strong>בית הכנסת לא</strong> הזכיר. ומסבירים: <strong>ור' יוחנן לטעמיה</strong> <small>[לטעמו,</small> לשיטתו<small>]</small> ש<strong>אמר:</strong> <strong>שכר פסיעות יש,</strong> שאדם מקבל שכר עבור הפסיעות שהוא פוסע למקום מצווה, ואם בית הכנסת סמוך לו — נמצא שאינו מקבל שכר על כך.
 <strong>"ברוך אתה בשדה"</strong> — <strong>שיהו נכסיך משולשין,</strong> מחולקין לשלושה חלקים: <strong>שליש בתבואה, שליש בזיתים ושליש בגפנים. "ברוך אתה בבאך וברוך אתה בצאתך"</strong> — <strong>שתהא יציאתך מן העולם כביאתך לעולם; מה ביאתך לעולם בלא חטא</strong> — <strong>אף יציאתך מן העולם</strong> תהא <strong>בלא חטא.</strong> 
## דף קז:
 <strong>לא קשיא</strong> <small>[אין זה קשה];</small> <strong>הא</strong> <small>[זה]</small> שאמרנו בדעת רב שנכס הסמוך לעיר יש בו ברכה, הרי זה באופן <strong>דמהדר ליה שורא ורתקא</strong> <small>[שסובבת אותו חומה ומחיצה],</small> <strong>הא</strong> <small>[זה]</small> שאמרנו להיפך, הרי זה באופן <strong>דלא מהדר ליה שורא ורתקא</strong> <small>[זה שאין סובבת אותו חומה ומחיצה].</small> 
 <big>א</big> אגב הדברים שהזכרנו בענייני ברכה וכיוצא בהם מביאים עניינים דומים אחרים. נאמר <strong>"והסיר ה' ממך כל חלי"</strong> (דברים ז, טו), <strong>אמר רב:</strong> "כל חולי" <strong>זו עין</strong> הרע. ומעירים: <strong>רב לטעמיה</strong> <small>[לטעמו,</small> לשיטתו<small>],</small> ש<strong>רב סליק לבי קברי</strong> <small>[הלך לבית הקברות],</small> <strong>עבד מאי דעבד</strong> <small>[עשה מה שעשה]</small> כדי לברר על פי השבעה מה אירע לאנשים שמתו, <strong>אמר: תשעין ותשעה</strong> מאלה מתו <strong>בעין רעה,</strong> ורק <strong>אחד בדרך ארץ,</strong> כלומר, כדרך הטבע לגמרי.
 <strong>ושמואל אמר:</strong> "כל חולי" <strong>זה הרוח</strong> ומעירים: <strong>שמואל לטעמיה</strong> <small>[לטעמו,</small> לשיטתו<small>],</small> ש<strong>אמר שמואל: הכל ברוח.</strong> כלומר, כל הפגעים הבאים על בני אדם הם מחמת רוח שנכנסת בפצעים ובחלל הגוף. ושואלים: <strong>ול</strong>שיטת <strong>שמואל, הא איכא</strong> <small>[הרי יש]</small> <strong>הרוגי מלכות</strong> ושאר הנהרגים בפציעה וכיוצא בהם ולא ברוח! ומשיבים: <strong>הנך נמי, אי לאו זיקא,</strong> <strong>עבדי להו סמא וחיי</strong> <small>[אלה גם כן, לולא הרוח היו עושים להם סם והיו מתרפאים],</small> ומחמת הרוח אינם מתרפאים.
 <strong>ר' חנינא אמר:</strong> "כל חולי" <strong>זו צינה,</strong> ש<strong>אמר ר' חנינא: הכל,</strong> כל המאורעות, באים על אדם <strong>בידי שמים, חוץ מצנים פחים,</strong> כלומר, מדברים הבאים על ידי צינה שיכול אדם להזהר ולהתרחק מהם, ואינם בידי שמים. <strong>שנאמר: "צנים פחים בדרך עקש שומר נפשו ירחק מהם"</strong> (משלי כב, ה).
 <strong>ר' יוסי בר' חנינא אמר:</strong> "כל חולי" <strong>זו צואה.</strong> ש<strong>אמר מר</strong> <small>[החכם]:</small> <strong>צואת החוטם,</strong> כלומר, אותם לכלוכים המצויים באף, <strong>וצואת האוזן</strong> — <strong>רובן</strong> אם יוצאים הרבה הרי זה <strong>קשה</strong> ומזיק, <strong>ומיעוטן יפה.</strong>
 <strong>ר' אלעזר אמר:</strong> "כל חולי" <strong>זו מרה.</strong> ומעירים: <strong>תניא נמי הכי</strong> <small>[שנויה כך</small> בברייתא <small>גם כן]:</small> <strong>"מחלה" זו מרה, ולמה נקרא שמה</strong> של מרה <strong>"מחלה"</strong> — <strong>שהיא מחלה כל גופו של אדם. דבר אחר:</strong> קוראים למרה <strong>"מחלה"</strong> — משום <strong>ששמונים ושלשה חלאים</strong> כמנין "מחלה" <strong>תלוין במרה.</strong> ומעירים: <strong>וכולן,</strong> אכילת <strong>פת שחרית במלח ו</strong>שתיית <strong>קיתון</strong> (כוס גדולה) <strong>של מים</strong> — <strong>מבטלתן,</strong> שאוכל פשוט בסעודת שחרית מרפא את הגוף.
 <big>ב</big> ואגב כך מביאים את מה ששנינו בברייתא. <strong>תנו רבנן</strong> <small>[שנו חכמים]:</small> <strong>שלשה עשר דברים</strong> של שבח <strong>נאמרו ב</strong>ארוחת <strong>פת שחרית: מצלת</strong> את האוכלה <strong>מן החמה, ומן הצנה, ומן הזיקין</strong> (הרוחות), <strong>ומן המזיקין, ומחכימת פתי,</strong> ואותו אדם <strong>זוכה בדין,</strong> וזוכה <strong>ללמוד תורה וללמד, ודבריו נשמעין, ותלמודו מתקיים בידו,</strong>
 <strong>ואין בשרו מעלה הבל</strong> (זיעה יתירה), <strong>ו</strong>הוא <strong>נזקק לאשתו</strong> בשעה הראויה, <strong>ואינו מתאוה לאשה אחרת, ו</strong>אף <strong>הורגת כינה שבבני מעים.</strong> כל כך מועילה ארוחה זו. <strong>ויש אומרים: אף מוציא את הקנאה ומכניס את האהבה.</strong> שכיון שבריאותו שלמה, אינו נוטה להתרגז ולריב עם הבריות.
  דרך אגב מספרים ש<strong>אמר ליה</strong> <small>[לו]</small> <strong>רבה לרבא בר מרי: מנא הא מילתא דאמרי אינשי</strong> <small>[מנין אותם דברים שאומרים אנשים</small> כפתגם מקובל<small>]:</small> <strong>שיתין רהיטי רהוט</strong> <small>[שישים רצים רצו]</small> <strong>ולא מטו לגברא דמצפרא כרך</strong> <small>[הגיעו,</small> השיגו, <small>לאדם שאכל בבוקר].</small> <strong>ו</strong>כן <strong>אמרו רבנן</strong> <small>[חכמים]:</small> <strong>השכם ואכול, בקיץ מפני החמה ובחורף מפני הצינה</strong> שיתחזק הגוף לשאת באלה.
 ש<strong>אמר ליה</strong> <small>[לו]:</small> מקרא הוא, <strong>דכתיב</strong> <small>[שנאמר]</small> <strong>"לא ירעבו ולא יצמאו ולא יכם שרב ושמש"</strong> (ישעיה מט, י), מדוע <strong>לא יכם שרב ושמש</strong> — <strong>כיון</strong> ש<strong>לא ירעבו ולא יצמאו</strong> אלא השכימו ואכלו.
 <strong>אמר ליה</strong> <small>[לו]</small> רבא: <strong>את אמרת</strong> <small>[אתה אומר]</small> <strong>לי</strong> משום <strong>מהתם</strong> <small>[משם]</small> <strong>ואנא אמינא</strong> <small>[ואני אומר]</small> <strong>לך מהכא</strong> <small>[מכאן],</small> מפסוק אחר, שנאמר <strong>"ועבדתם את ה' אלהיכם וברך את לחמך ואת מימיך"</strong> (שמות כג, כה), וכך הוא מפרש: <strong>"ועבדתם את ה' אלהיכם"</strong> — <strong>זו קריאת שמע ותפלה,</strong> עבודת ה' שבכל יום. <strong>"וברך את לחמך ואת מימך"</strong> — <strong>זו פת במלח וקיתון של מים</strong> שאוכל בשחרית לאחר התפילה, <strong>מכאן ואילך</strong> מתקיים המשך הפסוק <strong>"והסרתי מחלה מקרבך"</strong> (שם).
 <big>ג</big> <strong>אמר ליה</strong> <small>[לו]</small> <strong>רב יהודה לרב אדא משוחאה</strong> <small>[המודד],</small> שהיה במקצועו מודד שדות: <strong>לא תזלזל במשחתא</strong> <small>[אל תזלזל במדידה]</small> ואפילו בשטחים קטנים, ש<strong>כל פורתא ופורתא חזי לכורכמא רישקא</strong> <small>[מעט ומעט ראויה</small> לגדל בה <small>כרכום תרבותי]</small> שהוא יקר מאוד, ואם כן אין אתה רשאי לזלזל אף בקרקע קטנה. <strong>אמר ליה</strong> <small>[לו]</small> <strong>רב יהודה לרב אדא משוחאה</strong> <small>[המודד]:</small> <strong>ארבע אמות דאניגרא</strong> <small>[ש</small>סמוכות <small>לתעלה]</small> העשוייה לצורך השקיית השדות ויוצאת מן הנהר — <strong>זלזל בהו</strong> <small>[בהן]</small> ואל תמדדן בדיוק, כשאתה מודד שטחם של שדות. ארבע אמות <strong>דאנהרא</strong> <small>[ש</small>סמוכות <small>לנהר]</small> <strong>לא תמשחנהו</strong> <small>[אל תמדוד אותן]</small> <strong>כלל,</strong> אלא שער במדה גדולה.
  ומעירים: כי בענין זה  <strong>רב יהודה לטעמיה</strong> <small>[לטעמו,</small> לשיטתו<small>],</small> ש<strong>אמר רב יהודה: ארבע אמות דאניגרא</strong> <small>[ש</small>סמוכות <small>לתעלה]</small> — הריהן שייכות <strong>לבני אניגרא</strong> <small>[ל</small>יושבים על יד <small>התעלה].</small> ארבע <strong>אמות</strong> <strong>דאנהרא</strong> <small>[ש</small>סמוכות <small>לנהר]</small> — הריהן <strong>דכולי עלמא</strong> <small>[</small>שייכות <small>לכול].</small>
 היה <strong>מכריז ר' אמי: מלא</strong> שיעור <strong>כתפי נגדי בתרי עברי נהרא</strong> <small>[הנגדים</small> מושכי הספינות <small>בשני עברי הנהר]</small> — <strong>קוצו</strong> <small>[קצצו]</small> את העצים שעל שפת הנהר כדי שלא יפריעו למושכי הספינות. מסופר: <strong>רב נתן בר הושעיא קץ שיתסר אמתא</strong> <small>[</small>ציוה <small>לקצץ שש עשרה אמות]</small> לכל צד של הנהר. <strong>אתו עליה</strong> <small>[באו עליו]</small> <strong>בני</strong> המקום <strong>משרוניא דפנוהו</strong> <small>[</small>ו<small>הכו אותו]</small> על שקצץ כה הרבה. ומסבירים: <strong>הוא סבר</strong> שאם עושים דרך צריכה היא להיות <strong>כרשות הרבים</strong> שרוחבה שש עשרה אמה, ולאמיתו של דבר <strong>ולא היא</strong> (ולא כן), אלא <strong>התם</strong> <small>[שם]</small> ברשות הרבים אכן <strong>בעינן כולי האי</strong> <small>[צריכים כל כך הרבה]</small> ואילו <strong>הכא</strong> <small>[כאן]</small> <strong>משום אמתוחי אשליהן</strong> <small>[מתיחת החבלים]</small> <strong>הוא,</strong> שיש למתוח כדי למשוך את האניות, ו<strong>כמלא כתפי נגדי סגי</strong> <small>[הנגדים,</small> המושכים, <small>מספיק].</small>
 מסופר: <strong>רבה בר רב הונא הוה ליה ההוא אבא אגודא דנהרא</strong> <small>[היה לו יער על שפת הנהר],</small> <strong>אמרו ליה</strong> <small>[לו]:</small> <strong>ניקוץ מר</strong> <small>[שיקצוץ אדוני]</small> את העצים שעל שפת הנהר, שהרי שנינו שצריך לקצוץ כדי לעזור לנגדי הספינות! <strong>אמר להו</strong> <small>[להם]:</small> <strong>קוצו עילאי ותתאי</strong> <small>[יקצצו עליונים ותחתונים],</small> כלומר, אלה הנמצאים במעלה הנהר ובמורד הנהר מסביב לי ושייכים לאחרים, <strong>והדר ניקוץ אנא</strong> <small>[ואחר כך אקצוץ אני],</small> שהרי אין בכך תועלת אם אקצוץ אני קודם. ושואלים: <strong>היכי עביד הכי</strong> <small>[כיצד עשה כן]</small> להמתין עד שיעשו אחרים? <strong>והכתיב</strong> <small>[והרי נאמר]</small> <strong>"התקוששו וקושו"</strong> (צפניה ב, א), ועל כך <strong>אמר</strong> (דרש) <strong>ריש לקיש: קשוט עצמך ואחר כך קשוט אחרים,</strong> והרי שצריך אדם קודם לעשות את הטוב והישר ואחר כך לייעץ לאחרים!
  ומשיבים:  <strong>התם אבא דבי פרזק רופילא הוה</strong> <small>[שם היער של בית פרזק שר הצבא היה]</small> וברור היה שהם לא ישמעו בקול החכם הישראלי, ולכן אמר: <strong>אי קייצו</strong> <small>[אם יקצצו הם]</small> אנשי השר הפרסי — <strong>קייצנא</strong> <small>[אקצוץ],</small> <strong>ואי לא קייצו</strong> <small>[ואם אינם קוצצים]</small> — <strong>אמאי איקוץ</strong> <small>[מדוע אקצוץ],</small> שהרי אין בדבר כל תועלת. <strong>דאי ממתחי להו אשלייהו</strong> <small>[שאם</small> יכולים הנגדים <small>למתוח את החבלים]</small> — הרי <strong>מסתגי להו</strong> <small>[יוכלו ללכת]</small> בצד זה של הנהר,
## דף קח.
 <strong>ואי</strong> <small>[ואם]</small> <strong>לא</strong> — <strong>לא מיסתגי להו</strong> <small>[יכלו ללכת],</small> אלא יצטרכו לעבור לעבר הנהר השני, ואם כן אין טעם בקציצת חלק משפת הנהר בלבד.
  מסופר:   <strong>רבה בר רב נחמן הוה קא אזיל בארבא</strong> <small>[היה מהלך באניה]</small> <strong>חזא ההוא אבא דקאי אגודא דנהרא</strong> <small>[ראה אותו יער המצוי על שפת הנהר</small> ממש<small>]</small> שלא קצצו ופינו בו דרך לנגדים. <strong>אמר להו</strong> <small>[להם]</small> לאנשים שעמו: <strong>דמאן</strong> <small>[של מי הוא</small> יער זה<small>]?</small> <strong>אמרו ליה</strong> <small>[לו]:</small> של <strong>רבה בר רב הונא</strong> הוא. <strong>אמר</strong> רבה בר רב נחמן, הרי זה כעין שנאמר: <strong>"ויד השרים והסגנים היתה במעל הזה ראשונה"</strong> (עזרא ט, ב), שחכם מפורסם אינו נוהג כהלכה. <strong>אמר להו</strong> <small>[להם]:</small> <strong>קוצו קוצו</strong> <small>[</small><small>קצצו קצצו]</small> ופנו את הדרך!
 <strong>אתא</strong> <small>[בא]</small> <strong>רבה בר רב הונא אשכחיה דקייץ</strong> <small>[</small>ו<small>מצא</small> את יערו <small>ש</small>הוא <small>קצוץ]</small> והרי כאמור צדק הוא במה שלא קצץ, ולכן כעס ו<strong>אמר</strong> בלשון קללה: <strong>מאן קצייה</strong> <small>[מי שקצצו]</small> את היער הזה — <strong>תקוץ ענפיה</strong> <small>[יקצצו ענפיו].</small> ואומרים: כיון שיצאה קללה זו מפיו, אף על פי שלא ידע מי עשה זאת, מכל מקום קללת חכם נתקיימה, <strong>כולהו שני</strong> <small>[כל שנותיו]</small> של <strong>רבה בר רב הונא,</strong> כל עוד היה חי, <strong>לא אקיים ליה זרעא</strong> <small>[התקיים לו זרע]</small> <strong>לרבה בר רב נחמן,</strong> שהיו ילדיו ("ענפיו") מתים בחייו.
 <big>א</big> <strong>אמר רב יהודה: הכל</strong> משתתפים בתשלום <strong>לאיגלי גפא</strong> <small>[</small>עבור <small>בניית חומת</small> העיר<small>],</small> <strong>ואפילו מיתמי</strong> <small>[מיתומים]</small> לוקחים לצורך זה, <strong>אבל רבנן</strong> <small>[</small>מן <small>החכמים]</small> <strong>לא.</strong> <strong>מאי טעמא</strong> <small>[מהו טעם]</small> הדבר — <strong>רבנן לא צריכי נטירותא</strong> <small>[חכמים אינם צריכים שמירה],</small> שזכות תורתם משמרתם. <strong>לכריא דפתיא</strong> <small>[לכריית בורות,</small> או בארות<small>]</small> לצורך שתייה <strong>לוקחים</strong> <strong>ואפילו מרבנן</strong> <small>[מחכמים].</small>
 <strong>ולא אמרן</strong> <small>[אמרנו]</small> שאף החכמים משתתפים בכריית הנהר, <strong>אלא דלא נפקא באוכלוזא</strong> <small>[שאין יוצאים באוכלוסיה]</small> ובני העיר אינם עושים את העבודה בעצמם, אלא רק משלמים עבור פועלים. <strong>אבל לאוכלוזא לא</strong> <small>[</small>אם <small>יוצאים באוכלוסיה]</small> — <strong>לא,</strong> והטעם: משום <strong>דרבנן לאו בני מיפק באוכלוזא נינהו</strong> <small>[שחכמים אינם בני יציאה בתוך הקהל לעשות עבודה</small> בפומבי<small>].</small>
 <strong>אמר רב יהודה: לכריא דנהרא</strong> <small>[לכריית הנהר],</small> שהיו חופרים מפעם לפעם ומעמיקים את אפיקו שלא יסתם — <strong>תתאי מסייעי עילאי</strong> <small>[התחתונים</small> שליד מורד הנהר <small>מסייעים לעליונים]</small> לכרות ולתקן את הנהר, אבל <strong>עילאי לא מסייעי תתאי</strong> <small>[העליונים אינם מסייעים לתחתונים],</small> שהרי הנמצאים במורד הנהר שותפים בהנאה שיהיה הנהר כרוי עד המקום שלהם, ולא להיפך. <strong>וחילופא במיא דמיטרא</strong> <small>[וחילוף,</small> היפך הדברים, כשחופרים תעלה כדי להפטר <small>ממי הגשמים]</small> ששם העליונים הם המעוניינים בכך, ועל כן התחתונים אינם מסייעים להם, ולהיפך, הם צריכים לסייע לתחתונים.
  ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> היו <strong>חמש גנות המסתפקות</strong> (המקבלות צרכיהן במים) <strong>ממעין אחד, ונתקלקל המעיין</strong> — <strong>כולם מתקנות עם העליונה. נמצאת התחתונה מתקנת עם כולן ומתקנת לעצמה. וכן</strong> אם היו <strong>חמש חצרות שהיו מקלחות מים</strong> ממי גשמים <strong>לביב אחד ונתקלקל הביב</strong> — <strong>כולן מתקנות עם התחתונה, נמצאת העליונה מתקנת עם כולן ומתקנת לעצמה.</strong> והוא כדברי רב יהודה.
 <big>ב</big> <strong>אמר שמואל: האי מאן דאחזיק ברקתא דנהרא</strong> <small>[מי שמחזיק בשפת הנהר],</small> שהיו משאירים כרגיל את שפת הנהר פנויה קצת, לאפשר לפרוק ולטעון שם, וכיון שהשטח היה פנוי יכול היה אדם לבוא ולהשתמש לפי שעה בשטח הפנוי הזה לחרוש ולזרוע בו — <strong>חציפא הוי</strong> <small>[חצוף הוא],</small> אבל <strong>סלוקי</strong> <small>[לסלק]</small> — <strong>לא מסלקינן ליה</strong> <small>[אין מסלקים אותו],</small> שהרי המקום הוא כעין מקום הפקר. <strong>והאידנא דקא כתבי פרסאי</strong> <small>[ועכשיו שכותבים הפרסים]</small> לאדם שקונה אחוזה ליד הנהר: <strong>קני</strong> <small>[קנה]</small> <strong>לך</strong> את השדה <strong>עד</strong> תוך הנהר שיעור שיהא <strong>מלי צוארי סוסיא מיא</strong> <small>[</small><small>מלוא צווארו של הסוס</small> בתוך <small>המים]</small> — <strong>סלוקי נמי מסלקינן ליה</strong> <small>[מסלקים אותו גם כן],</small> שהרי השטח שייך לבעל השדה.
 <strong>אמר רב יהודה אמר רב: האי מאן דאחזיק ביני אחי וביני שותפי</strong> <small>[מי שהחזיק</small> בקרקע <small>בין</small> שני <small>אחים</small> או <small>בין</small> שני <small>שותפים]</small> והוא גורם להם על ידי כך קשיים, <strong>חציפא הוי</strong> <small>[חצוף הוא],</small> ואולם <strong>סלוקי</strong> <small>[לסלק]</small> — <strong>לא מסלקינן ליה</strong> <small>[אין מסלקים אותו],</small> שהרי אין להם תביעה ממשית עליו. <strong>ורב נחמן אמר: נמי מסלקינן</strong> <small>[גם כן מסלקים אנו</small> אותו<small>],</small> כי אין לו לאדם לעשות דבר שגורם נזק לחבירו. <strong>ואי</strong> <small>[ואם]</small> קובלים עליו <strong>משום דינא דבר מצרא</strong> <small>[דין בר מיצר],</small> שהיו להם שדות סמוך לשדה זה מצד אחר — <strong>לא מסלקינן ליה</strong> <small>[אין מסלקים אותו].</small>
 <strong>נהרדעי אמרי</strong> <small>[חכמי נהרדעא אומרים]:</small> <strong>אפילו</strong> אם הוא בא בתביעה <strong>משום,</strong> מכוח, <strong>דינא דבר מצרא</strong> <small>[דין של בן מיצר]</small> — <strong>מסלקינן ליה</strong> <small>[מסלקים אנו אותו],</small> <strong>משום שנאמר: "ועשית הישר והטוב בעיני ה'"</strong> (דברים ו, יח), ואין לו לאדם לעשות דבר שאינו ישר וטוב, גם אם יש לו זכות לכך מן הדין.
 על פי הלכות אלה שואלים: אם <strong>אתא אימליך ביה</strong> <small>[בא</small> הזר <small>להמלך בו],</small> באחד מבעלי השדות ו<strong>אמר ליה</strong> <small>[לו]:</small> האם <strong>איזיל איזבון</strong> <small>[אלך ואקנהו]?</small> <strong>ואמר ליה</strong> <small>[לו]:</small> <strong>זיל זבון</strong> <small>[לך קנה]</small> ואין אני מעכב בידך, האם <strong>צריך למיקנא מיניה</strong> <small>[לקנות ממנו],</small> לעשות עמו קנין על הסכמה זו, <strong>או לא,</strong> ודי בהבטחה בלבד? <strong>רבינא אמר: לא צריך למיקנא מיניה</strong> <small>[אינו צריך לקנות ממנו],</small> <strong>נהרדעי אמרי</strong> <small>[</small>חכמי <small>נהרדעי אמרו]:</small> <strong>צריך למיקנא מיניה</strong> <small>[לקנות ממנו].</small> ומסכמים: <strong>והלכתא</strong> <small>[והלכה</small> היא<small>]</small> ש<strong>צריך למיקנא מיניה</strong> <small>[לקנות ממנו].</small>
 ומעירים: ו<strong>השתא דאמרת</strong> <small>[ועכשיו שאתה אומר]</small> ש<strong>צריך למיקנא מיניה</strong> <small>[לקנות ממנו]</small> את הזכות, <strong>אי</strong> <small>[אם]</small> <strong>לא קנו מיניה</strong> <small>[קנה</small> את הזכות <small>ממנו],</small> אם <strong>אייקור וזול</strong> <small>[התייקר</small> או <small>הוזל</small> השדה<small>],</small> הרי הוא <strong>ברשותיה</strong> <small>[ברשותו</small> של בן המיצר<small>],</small> שכן קנייתו של הקונה אינה נחשבת, שהרי מסלקים אותו מן הקנין.
  אם הקונה הזה <strong>זבן במאה ושוי מאתן</strong> <small>[קנה במאה ו</small>היה השדה <small>שווה מאתים],</small> <strong>חזינא</strong> <small>[רואים אנו];</small> <strong>אי לכולי עלמא קא מוזילא ומזבין</strong> <small>[אם לכל העולם</small> היה מוזיל ומוכר] — <strong>יהיב ליה</strong> <small>[נותן לו]</small> <strong>מאה ושקיל ליה</strong> <small>[ולוקח אותו],</small> שהרי יכול היה בן המיצר עצמו לקנותו במאה. <strong>ואי</strong> <small>[ואם]</small> <strong>לא,</strong> שעשה טובה רק לקונה זה — <strong>יהיב ליה מאתן ושקיל ליה</strong> <small>[נותן לו מאתים</small> דמי השדה <small>ויקח אותו].</small>
 ולהיפך: אם <strong>זבן במאתן ושויא</strong> <small>[קנה במאתים</small> <strong>ושווה]</strong> הקרקע <strong>מאה,</strong> <strong>סבור מינה, מצי אמר ליה</strong> <small>[סבורים</small> היו <small>שיכול לומר לו]:</small> <strong>לתקוני שדרתיך</strong> <small>[לתקן שלחתיך]</small> <strong>ולא לעוותי</strong> <small>[לעוות,</small> לקלקל<small>],</small> וכיון שקנין זה אינו נשאר ברשותך, הרי אתה כשלוחי, ואם טעית אין אני מוכן לשלם יותר ממאה. <strong>אמר ליה</strong> <small>[לו]</small> <strong>מר קשישא</strong> <small>[המבוגר]</small> <strong>בריה</strong> <small>[בנו]</small> של <strong>רב חסדא</strong> <strong>לרב אשי: הכי אמרי נהרדעי</strong> <small>[כך אומרים</small> חכמי <small>נהרדעא]</small> <strong>משום</strong> (בשם) <strong>רב נחמן: אין אונאה לקרקעות,</strong> לפי שאין להם מחיר קצוב אמיתי, ולכן אינו יכול לומר ששילם יותר מהמחיר.
  אם <strong>זבין ליה גריוא דארעא במיצעא נכסיה</strong> <small>[מוכר לו</small> אדם לחבירו <small>בית סאה של קרקע באמצע נכסיו]</small> ושדות המוכר מקיפים אותו מכל צד, <strong>חזינן</strong> <small>[רואים אנו]</small> את הקרקע הזאת, <strong>אי</strong> <small>[אם]</small> <strong>עידית היא, אי</strong> <small>[אם]</small> <strong>זיבורית היא</strong> כיון שהיא מיוחדת במינה משום טיבה — <strong>זביניה זביני</strong> <small>[מכירתו מכירה]</small> ואין בני המיצר של המוכר יכולים לעכב בידו, שהרי אין שדותיהם גובלים ממש בחלקה זו.
## דף קח:
 <strong>ואי</strong> <small>[ואם]</small> <strong>לא,</strong> שאין שדה זה מיוחד במינו, ודאי <strong>איערומי קא מערים</strong> <small>[מערים</small> המוכר<small>]</small> על בני המיצר, שרוצה ליצור מצב שיהיה עוד אדם אחד בין מיצר לכל שדותיו, ולכן יכולים האחרים לעכב בעדו.
 <big>א</big> <strong>מתנה לית</strong> <small>[אין]</small> <strong>בה משום דינא דבר מצרא</strong> <small>[דין בן המיצר]</small> שיכול לתת למי שרוצה, ואין בן המיצר יכול לעכב. <strong>אמר אמימר: אי</strong> <small>[</small><small>אם]</small> <strong>כתב ליה</strong> <small>[לו]</small> למקבל המתנה שטר <strong>אחריות</strong> שאם יטרפו ממנו את הקרקע בשל חובות קודמים של הנותן, יתן לו הנותן קרקע אחרת — <strong>אית</strong> <small>[יש]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר].</small>
 <strong>מכר כל נכסיו ל</strong>אדם <strong>אחד</strong> — <strong>לית</strong> <small>[אין]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר],</small> שכיון שההוא קונה כל נכסיו אינו יכול ליצור יוצא מן הכלל, ולא למכור לו שדה אחד. מכרה <strong>לבעלים הראשונים</strong> שמהם קנאה — <strong>לית</strong> <small>[אין]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר].</small> <strong>זבן</strong> <small>[קנה]</small> <strong>מגוי וזבין</strong> <small>[</small>או <small>מכר]</small> <strong>לגוי</strong> — <strong>לית</strong> <small>[אין]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר].</small>
 ומסבירים: אם <strong>זבן</strong> <small>[קנה]</small> <strong>מגוי</strong> — הרי <strong>דאמר ליה</strong> <small>[</small><small>שאומר לו]</small> לשכן: טוב לך שאני קניתי, <strong>ארי אברחי</strong> <small>[הרי</small> בכך <small>אריה הברחתי]</small> <strong>לך ממצרא</strong> <small>[</small>מן המיצר], שוודאי מוטב לך בשכן ישראל, ולא בגוי. <strong>זבין</strong> <small>[מכר]</small> <strong>לגוי</strong> הלוא <strong>גוי ודאי לאו בר</strong> <small>[איננו בן,</small> שייך<small>]</small> בעשיית <strong>"ועשית הישר והטוב" הוא</strong> ולכן אין חובה על הגוי להימנע לקנות מבר מיצרא. ואולם <strong>שמותי</strong> <small>[לנדות]</small> <strong>ודאי משמתינן ליה</strong> <small>[מנדים אנו אותו],</small> את המוכר לגוי <strong>עד דמקבל עליה</strong> <small>[שיקבל על עצמו]</small> <strong>כל אונסי דאתי ליה מחמתיה</strong> <small>[מיני אונס שיבואו לו</small> לשכן <small>מחמתו]</small> של הגוי הזה.
 אם מוכר את השדה שנתן אותו קודם כ<strong>משכנתא</strong> <small>[משכון]</small> — <strong>לית</strong> <small>[אין]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר].</small> ש<strong>אמר רב אשי: אמרו לי סבי</strong> <small>[זקני</small> העיר<small>]</small> <strong>מתא מחסיא:</strong> <strong>מאי</strong> <small>[מה</small> הוא<small>]</small> לשון <strong>"משכנתא"</strong> — <strong>דשכונה גביה</strong> <small>[ש</small>היא <small>שוכנת אצלו].</small> ו<strong>מאי נפקא מינה</strong> <small>[מה יוצא מזה]</small> מפירוש זה — ללמדנו <strong>לדינא דבר מצרא</strong> <small>[לדין בן מיצר]</small> שהמחזיק במשכון נחשב כסמוך מכולם, שהרי יש לו קנין מסויים בו.
  אם מכר את השדה במטרה <strong>למכור ברחוק</strong> ממנו כדי <strong>לגאול</strong> (להחזיר לעצמו) שדה <strong>בקרוב</strong> אליו, או מכר שדה <strong>ברע</strong> כדי <strong>לגאול ביפה</strong> — <strong>לית</strong> <small>[אין]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר],</small> אלא מוכר כפי המזדמן לו.
  וכן אם מוכר לדברים נחוצים, כגון <strong>לכרגא</strong> (מס הקרקעות), או <strong>למזוני</strong> <small>[למזונות]</small> שמוכרים שדה כדי לשלם מזון אשתו ובנותיו, או <strong>לקבורה</strong> של אחד ממשפחתו <strong>—</strong> <strong>לית</strong> <small>[אין]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר].</small> <strong>דאמרי</strong> <small>[שאמרו]</small> חכמי <strong>נהרדעא: לכרגא, למזוני ולקבורה מזבנינן</strong> <small>[מוכרים אנו]</small> שדה <strong>בלא אכרזתא</strong> <small>[הכרזה],</small> משום שהדבר נחוץ ודחוף, ואין משהים אותו, וכל שכן שאין מתחשבים בבן המיצר. וכן אדם המוכר שדה <strong>לאשה</strong> שאין דרכה לחזר <strong>אחרי המוכרים, או</strong> <strong>ליתמי</strong> <small>[ליתומים],</small> או <strong>לשותפי</strong> <small>[לשותפים]</small> שלו — <strong>לית</strong> <small>[אין]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר].</small>
 היו אנשים שונים שלהם זכויות שוות, כגון ששניהם בני מיצר, ומהם <strong>שכיני העיר,</strong> אנשים ששכנים לו בעיר, <strong>ו</strong>מהם <strong>שכיני</strong> ה<strong>שדה</strong> שלו — <strong>שכיני העיר קודמים</strong> לשכני השדה,
 סתם <strong>שכן ותלמיד חכם</strong> — <strong>תלמיד חכם קודם. קרוב</strong> משפחה <strong>ותלמיד חכם</strong> — <strong>תלמיד חכם קודם. איבעיא להו</strong> <small>נשאלה להם</small> ללומדים<small>]</small> שאלה זו: <strong>שכן וקרוב מאי</strong> <small>[מה],</small> למי מהם ראוי להקדים? ומציעים: <strong>תא שמע</strong> <small>[בא</small> ו<small>שמע]</small> תשובה לדבר ממה שנאמר: <strong>"טוב שכן קרוב מאח רחוק"</strong> (משלי כז, י).
 שני אנשים המציעים לו לקנות שדה, ומביאים כספים, <strong>הני זוזי טבי והני תקולי</strong> <small>[אלה זוזים טובים ואלה זוזים שקולים],</small> שהם יפים מהם, — <strong>לית ביה</strong> <small>[אין בו,</small> בכך<small>]</small> <strong>משום דינא דבר מצרא</strong> <small>[דין בר מיצר],</small> שהוא יכול להעדיף את הנותן לו כסף יפה יותר. <strong>הני ציירי והני שרי</strong> <small>[</small>זוזים <small>אלה צרורים ואלה מותרים]</small> — <strong>לית ביה</strong> <small>[אין בו,</small> בכך<small>]</small> <strong>משום דינא דבר מצרא</strong> <small>[דין בר מיצר]</small> ויכול המוכר למכור לנותן לו כסף מזומן ומוכן לספירה.
 <strong>אמר: איזיל</strong> <small>[אלך]</small> <strong>ואטרח ואייתי זוזי</strong> <small>[ואביא זוזים]</small> ובהם אקנה את הקרקע — <strong>לא נטרינן ליה</strong> <small>[אין ממתינים לו]</small> אף שהוא בר מיצר, אם מצא המוכר אדם אחר הרוצה לקנותה ומשלם לו מיד. <strong>אמר: איזיל אייתי זוזי</strong> <small>[אלך</small> ו<small>אביא כסף],</small> <strong>חזינן</strong> <small>[רואים אנו]:</small> <strong>אי גברא דאמיד</strong> <small>[אם אדם שמוערך]</small> <strong>הוא</strong> כאחד <strong>דאזיל ומייתי זוזי</strong> <small>[ש</small>יכול <small>ללכת ולהביא כסף]</small> — <strong>נטרינן ליה</strong> <small>[ממתינים לו],</small> <strong>ואי</strong> <small>ואם</small> הוא <strong>לא</strong> מוערך ככזה — <strong>לא נטרינן ליה</strong> <small>[ממתינים לו].</small>
 אם היו <strong>ארעא דחד ובתי דחד</strong> <small>[הקרקע של אחד והבתים</small> שעליה <small>של אחד,</small> אחר<small>]</small> ורצה אחד מהם למכור — <strong>מרי ארעא</strong> <small>[בעל הקרקע]</small> <strong>מעכב</strong> אם רצונו בכך <strong>אמרי בתי</strong> <small>[על בעל הבתים]</small> למכור לאחר, שלו יש זכות קדימה, אבל <strong>מרי בתי</strong> <small>[בעל הבתים]</small> <strong>לא מעכב אמרי דארעא</strong> <small>[על בעל הקרקע]</small> כי עשוי אדם לשנות מקום דירתו בקלות יותר, ואינו קבוע כל כך. היתה <strong>ארעא דחד ודיקלי דחד</strong> <small>[הקרקע של אחד והדקלים</small> שבה <small>של אחד]</small> — <strong>מרי דארעא מצי</strong> <small>[בעל הקרקע]</small> <strong>מעכב</strong> אם רצונו בכך <strong>אמרי דקלי</strong> <small>[על בעל הדקלים]</small> מלמכור, אך <strong>מרי דיקלי לא מצי מעכב אמרי דארעא</strong> <small>[בעל הדקלים אינו יכול לעכב על בעל הקרקע].</small>
 היו קונים לקרקע, ומטרותיהם שונות, <strong>ארעא לבתי וארעא לזרעא</strong> <small>[קרקע לבנין וקרקע לזריעה]</small> — <strong>ישוב</strong> של בנין בתים <strong>עדיף, ולית</strong> <small>[ואין]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר],</small> אלא ימכור לרוצה לקנות בית, ואפילו אינו מיצרן.
  אם <strong>אפסיק משוניתא</strong> <small>[הפסיקה שן סלע]</small> <strong>או ריכבא דדיקלא</strong> <small>[שורות דקלים]</small> בין שדה אחד לשדה של הגובל בו, <strong>חזינא</strong> <small>[רואים אנו];</small> <strong>אם יכול להכניס בה</strong> בעל השדה הגובל <strong>אפילו תלם אחד</strong> שיגע ממש בשדה האחר — <strong>אית</strong> <small>[יש]</small> <strong>בה,</strong> במכירה זו <strong>משום דינא דבר מצרא</strong> <small>[דין בן מיצר],</small> <strong>ואי</strong> <small>[ואם]</small> <strong>לא</strong> — <strong>לית</strong> <small>[אין]</small> <strong>בה משום דינא דבר מצרא</strong> <small>[דין בן מיצר].</small>
 <strong>הני</strong> <small>[אותם]</small> <strong>ארבעה בני מצרני</strong> <small>[מיצר]</small> המקיפים שדה העומד למכירה מארבעה צדדים, <strong>דקדים חד מינייהו וזבין</strong> <small>[שקדם אחד מהם וקנה]</small> — <strong>זביניה זביני</strong> <small>[קנייתו קניה]</small> ואין האחרים יכולים לעכב. <strong>ואי כולהו אתו בהדי הדדי</strong> <small>[ואם כולם באים יחד]</small> לקנות — <strong>פלגו לה בקרנזיל</strong> — <small>[חולקים אותה</small> את הקרקע, <small>באלכסון],</small> ויטול כל אחד מהם חלק הסמוך לשדהו.
## דף קט.
 <big>א משנה</big> <strong>המקבל שדה מחבירו לשנים מועטות,</strong> פחות משבע שנים — <strong>לא יזרענה פשתן,</strong> מפני שהפשתן מנצל מאד את הקרקע. <strong>ואין לו בקורות שקמה,</strong> שאם היה עץ שקמה גדל בשדה, אינו רשאי לחתוך את הקורות ולהשתמש בהן, שכן עוברות שנים רבות עד שהאילן מצמיח קורות חדשות. ואולם אם <strong>קיבלה הימנו לשבע שנים</strong> ויותר — ב<strong>שנה</strong> ה<strong>ראשונה יזרענה פשתן, ויש לו בקורות שקמה.</strong> 
 <big>ב גמרא</big> <strong>אמר אביי:</strong> אם קיבל ממנו את הקרקע לפחות משבע שנים <strong>בקורות שקמה</strong> אכן <strong>אין לו,</strong> ואולם <strong>בשבח שקמה יש לו,</strong> כלומר, במה שהשקמה גדלה בתוך הזמן שהוא בשדה, חלק מרווח זה הוא שלו. <strong>ורבא אמר: אפילו בשבח שקמה נמי</strong> <small>[גם כן]</small> <strong>אין לו.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>המקבל שדה מחבירו והגיע זמנו לצאת</strong> — <strong>שמין</strong> (מעריכים) <strong>לו. מאי לאו</strong> <small>[האם לא]</small> הכוונה ש<strong>שמין לו בשבח שקמה,</strong> וכדומה לו? ודוחים: <strong>לא, שמין לו ירקא וסילקא</strong> <small>[ירק ותרד]</small> שנשארו בשדה.
  ושואלים: אם  <strong>ירקא וסילקא</strong> — <strong>נעקור ונשקול</strong> <small>[שיעקור</small> אותם <small>ויקח]!</small> ומשיבים: מדובר <strong>ב</strong>אופן ש<strong>לא מטא יומא דשוקא</strong> <small>[הגיע</small> עדיין <small>יום השוק]</small> ואם יעקרם עכשיו לא ימכרם, ועל כן משאיר אותם לבעל הקרקע, אבל מקבל תשלום עבורם.
  ומנסים להביא ראיה אחרת, <strong>תא שמע</strong> <small>[בוא</small> ו<small>שמע],</small> ששנינו בברייתא: <strong>המקבל שדה מחבירו והגיע שביעית</strong> (שנת השמיטה) <strong>שמין לו</strong> את מה שהיה בשדה. ותחילה תוהים על עצם הברייתא: שנת ה<strong>שביעית מי קא מפקעא ארעא</strong> <small>[האם היא מפקיעה את הקרקע]</small> מהמחזיק בה? ימשיך להחזיק בה כמקודם, ומה מקום לשומה? <strong>אלא אימא</strong> <small>[אמור]</small> ותקן כך: <strong>המקבל שדה מחבירו והגיע יובל</strong> — <strong>שמין לו.</strong>
 ושואלים: <strong>ואכתי</strong> <small>[ועדיין]</small> שנת ה<strong>יובל מי מפקעא</strong> <small>האם</small> היא <small>מפקיעה</small> חוזה <strong>קבלנות?</strong> והלא <strong>"לצמיתת" אמר רחמנא</strong> <small>[אמרה תורה]</small> בדין יובל, שקרקע שנמכרה לצמיתות חוזרת לבעלים, אבל שדה שלא נמכר לצמיתות אלא למשך זמן מסויים — אין היובל מפקיע את השדה מן המחזיק בו! <strong>אלא אימא</strong> <small>[אמור]</small> כך: <strong>הלוקח</strong> (קונה) <strong>שדה מחבירו והגיע יובל</strong> — <strong>שמין לו.</strong>
 <strong>וכי תימא הכי נמי</strong> <small>[ואם תאמר גם כן]</small> ש<strong>שמין לו בירקא וסילקא</strong> <small>[בירק ותרד]?</small> ואולם <strong>סילקא וירקא</strong> <small>[תרד וירק]</small> <strong>ביובל הפקירא הוא</strong> <small>[הפקר הם],</small> שהרי דין היובל כשנת השמיטה שאין מגדלים דבר, וכל הגדל בשדה הפקר לכל! <strong>אלא לאו</strong> <small>[האם לא]</small> הכוונה ששמין ב<strong>שבח שקמה!</strong> וקשה איפוא לרבא.
 <strong>תרגמה,</strong> הסביר זאת <strong>אביי אליבא</strong> <small>[על פי שיטתו]</small> של <strong>רבא</strong> החולק עליו: <strong>שאני התם</strong> <small>[שונה שם]</small> ש<strong>אמר קרא</strong> <small>[הכתוב]:</small> <strong>"ויצא ממכר בית...</strong> ביובל<strong>"</strong> (ויקרא כה, לג), <strong>ממכר</strong> — <strong>חוזר</strong> לבעליו, <strong>שבח</strong> — <strong>אינו חוזר.</strong> ושואלים: אם כן, <strong>ונגמר מיניה</strong> <small>[ונלמד מכך]</small> הלכה כללית ששבח אין מחזירים! ומשיבים: אין הדברים דומים, <strong>התם זביני מעליא</strong> <small>[שם מכירה מעולה,</small> שלימה<small>]</small> היא, <strong>ויובל אפקעתא דמלכא היא</strong> <small>[הפקעה של מלך,</small> הקדוש ברוך הוא, <small>היא],</small> ואין הדבר דומה כלל לחוזה קבלנות, שאינו מכירה ואין בו הפקעה.
 מסופר: <strong>רב פפא קביל ארעא לאספסתא</strong> <small>[קיבל</small> בקבלנות שדה לגדל בו <small>אספסת].</small> <strong>קדחו</strong> <small>[צמחו]</small> <strong>בה</strong> בקרקע <strong>תאלי</strong> <small>[דקלים].</small> <strong>כי קא מסתלק</strong> <small>[כאשר הסתלק]</small> מן הקרקע, <strong>אמר להו</strong> <small>[להם]</small> לבעלי השדה: <strong>הבו</strong> <small>[תנו]</small> <strong>לי שבחא</strong> <small>[את השבח]</small> שהושבח השדה על ידי הדקלים. <strong>אמר ליה</strong> <small>[לו]</small> <strong>רב שישא בריה</strong> <small>[בנו]</small> של <strong>רב אידי לרב פפא: אלא מעתה</strong> לשיטתך, <strong>דיקלא ואלים</strong> <small>[</small>היה <small>דקל ונעשה עבה],</small> <strong>הכי נמי דבעי מר שבחיה</strong> <small>[כך גם כן ירצה אדוני את שבחו]</small> של הדקל? <strong>אמר ליה</strong> <small>[לו]:</small> <strong>התם לאו אדעתא דהכי נחית</strong> <small>[שם לא על דעת כן ירד],</small> כלומר, המקבל לא הביא בחשבון אלא את אכילת פירות הדקל, ולא את עצם גידולו, ואולם <strong>אנא הכא</strong> <small>[כאן</small> במקרה <small>שלי]</small> <strong>אדעתא דהכי נחיתנא</strong> <small>[על דעת כן ירדתי]</small> לקבל עבור כל מה שגדל השדה.
  ושואלים:  <strong>כמאן</strong> <small>[כ</small>דעת <small>מי]</small> אמר זאת? — <strong>כ</strong>דעת <strong>אביי,</strong> ש<strong>אמר: בשבח שקמה יש לו?</strong> ודוחים: <strong>אפילו תימא</strong> <small>[תאמר]</small> שסבר <strong>כ</strong>דעת <strong>רבא,</strong> אלא <strong>התם לית ליה פסידא</strong> <small>[שם אין לו הפסד]</small> כשהשקמה גדלה לה בשדה, ואילו <strong>הכא איכא פסידא</strong> <small>[כאן יש הפסד],</small> שהרי הדקלים שצמחו ממעטים משטח הגידול של האספסת.
 <strong>אמר ליה</strong> <small>[לו]:</small> הרי אף כאן יכול בעל השדה לומר <strong>מאי פסדתיך</strong> <small>[מה הפסדתיך]</small> — <strong>ידא דאספסתא</strong> <small>[</small>מלוא <small>יד</small> שגדלה בו <small>אספסת],</small> <strong>שקול ידא דאספסתא וזיל</strong> <small>[קח</small> מלוא <small>היד אספסת ולך]!</small> <strong>אמר ליה</strong> <small>[לו],</small> יכול לומר לו: <strong>אנא כורכמא רישקא רבאי</strong> <small>[אני כרכום הגננים גדלתי</small> שם<small>],</small> כלומר, הפסדתי חלק מן הקרקע שיכולתי לגדל בו דברים יקרים, ולאו דווקא אספסת. <strong>אמר ליה</strong> <small>[לו]:</small> מכל מקום הלא אתה מודה שרצית לגדל גידולים שונים בשדה, ולא לנטוע דקלים — <strong>גלית אדעתך דלמשקל ואסתלוקי עבדת</strong> <small>[גילית</small> איפוא את <small>דעתך שעל מנת לקחת ולהסתלק עשית],</small> ואם כן, <strong>שקל כורכמא רישקא וזיל</strong> <small>[קח כרכום גננים ולך]</small> ומשום כך <strong>אין לך אלא דמי עצים בלבד</strong> כיון שלא התכוונת לגדל את העצים הללו, אם כן מגיע לך רק המחיר שיכול אתה לקבל עבור אותם דקלים אילו היית עוקר אותם ומוכרם כעצים.
  מסופר:  <strong>רב ביבי בר אביי קביל ארעא ואהדר ליה משוניתא, קדחו ביה זרדתא</strong> <small>[קיבל קרקע</small> <small>והקיפה</small> מסביב <small>בגדר אדמה,</small> ובינתיים <small>צמחו בה עצים].</small> <strong>כי קא מיסתלק</strong> <small>[כאשר הסתלק]</small> מן השדה <strong>אמר להו</strong> <small>[להם]:</small> <strong>הבו</strong> <small>[תנו]</small> <strong>לי שבחאי</strong> <small>[את שבחי]</small> עבור העצים שגדלו. <strong>אמר רב פפי: משום דאתיתו ממולאי</strong> <small>[שבאתם מאנשים קצוצים]</small> <strong>אמריתו מילי מולייתא</strong> <small>[אומרים אתם דברים קצוצים]?!</small> כי משפחת אביי התייחסה לבית עלי שהיו מתים בקיצור ימים. והסביר לו: <strong>אפילו רב פפא לא אמר</strong> שמגיע לו עבור שבח הדקלים <strong>אלא דאית ליה פסידא</strong> <small>[כשיש לו הפסד],</small> שהרי צמחו הדקלים בתוך השדה ומיעטו ממנו, ואולם <strong>הכא מאי פסידא אית</strong> <small>[מה הפסד יש]</small> <strong>לך,</strong> שהרי גדלו העצים במקום שאין זורעים בו, וכיון שלא הפסדת דבר — אין ראוי לך לקבל.
 <big>ג</big> מסופר: <strong>רב יוסף הוה ליה ההוא שתלא</strong> <small>[היה לו שתלן],</small> איש שהיתה אומנותו לשתול עצים, שהיה כאריס אצלו, <strong>שכיב ושבק</strong> <small>[מת והניח]</small> <strong>חמשה חתנוותא</strong> <small>[חתנים].</small> <strong>אמר</strong> רב יוסף: <strong>עד האידנא</strong> <small>[עכשיו]</small> היה לי עסק רק עם <strong>חד</strong> <small>[אחד],</small> <strong>השתא</strong> <small>[</small>ו<small>עכשיו]</small> עם <strong>חמשה.</strong> <strong>עד האידנא</strong> <small>[עכשיו]</small> <strong>לא הוו סמכו אהדדי</strong> <small>[היו סומכים זה על זה]</small> <strong>ולא מפסדו</strong> <small>[היו מפסידים]</small> <strong>לי,</strong> שהאחריות היתה על החותן, <strong>השתא</strong> <small>[עכשיו]</small> ש<strong>חמשה</strong> הם <strong>סמכו אהדדי ומפסדו</strong> <small>[יסמכו זה על זה ויפסידו]</small> <strong>לי,</strong> ומשום כך החליט שאין רצונו בהמשך ההסכם עמם. <strong>אמר להו</strong> <small>[להם]:</small> <strong>אי שקליתו שבחייכו ומסתלקיתו</strong> <small>[אם תקחו את שבחכם</small> שהשבחתם בעבודתכם <small>ותסתלקו]</small> — <strong>מוטב, ואי</strong> <small>[ואם]</small> <strong>לא</strong> — <strong>מסליקנא לכו</strong> <small>[אסלק אתכם]</small> <strong>בלא שבחא</strong> <small>[שבח].</small>
 ש<strong>אמר רב יהודה, ואיתימא</strong> <small>[ויש אומרים]</small> שאמר זאת <strong>רב הונא, ואיתימא</strong> <small>[ויש אומרים]</small> שאמר זאת <strong>רב נחמן: האי שתלא דשכיב</strong> <small>[שתלן שמת]</small> — ה<strong>יורשים דיליה</strong> <small>[שלו]</small> <strong>מסתלקין להו</strong> <small>[להם]</small> <strong>בלא שבחא</strong> <small>[שבח].</small> ומעירים: <strong>ולאו מילתא היא</strong> <small>[ואין זה דבר],</small> כלומר, אין הלכה כן.
  מסופר:  <strong>ההוא שתלא</strong> <small>[אותו שתלן]</small> ש<strong>אמר להו</strong> <small>[להם]</small> לאותם ששכרו אותו לשתול עצים בקרקעותיהם: <strong>אי מפסדינא מסלקנא</strong> <small>[אם אפסיד</small> בכרם ואקלקל בנטיעות <small>הרי</small> <small>אני מסתלק</small> מן השדה<small>].</small> ואכן <strong>אפסיד</strong> <small>[הפסיד].</small> <strong>אמר רב יהודה:</strong> הריהו <strong>מסתלק</strong> מן השדה <strong>בלא שבחא</strong> <small>[שבח].</small> <strong>רב כהנא אמר:</strong> הריהו <strong>מסתלק ושקיל שבחא</strong> <small>[ונוטל שבח]</small> שהשביח בעבודתו. <strong>ומודה רב כהנא דאי</strong> <small>[שאם]</small> <strong>אמר אי פסידנא מסתלקנא</strong> <small>[אם אני אפסדי הריני מסתלק]</small> מן השדה <strong>בלא שבחא</strong> <small>[שבח],</small> שאכן הוא <strong>מסתלק בלא שבחא</strong> <small>[שבח].</small> ואילו <strong>רבא אמר:</strong> תנאי כגון זה <strong>אסמכתא היא ו</strong>כלל הוא ש<strong>אסמכתא לא קניא</strong> <small>[אינה קונה],</small> כלומר, אין בה תוקף ואין חובה לקיים הבטחה כגון זו.
  ושואלים:  <strong>ולרבא מאי שנא מהא דתנן</strong> <small>[מה שונה</small> הדבר <small>מזה ששנינו</small> במשנה<small>]</small> שמתנה מקבל־השדה: <strong>אם אוביר</strong> את השדה <strong>ולא אעביד</strong> <small>[אעבוד</small> בו<small>]</small> <strong>אשלם במיטבא</strong> <small>[במיטב]!</small> ומשיבים: <strong>התם</strong> <small>[שם]</small> — <strong>מאי דאפסיד</strong> <small>[מה שהפסיד]</small> הוא <strong>משלם,</strong> <strong>הכא, מאי דאפסיד</strong> <small>[כאן, מה שהפסיד]</small> — <strong>מנכינן ליה ואידך יהבינן ליה</strong> <small>[מנכים לו, ואת השאר נותנים לו],</small> אבל אין ראוי שיפסיד הכל משום שגרם הפסד לחלק מן הנטיעות.
 מסופר, אדם בשם <strong>רוניא שתלא</strong> <small>[שתלן]</small> של <strong>רבינא הוה</strong> <small>[היה],</small> <strong>אפסיד, סלקיה</strong> <small>[והפסיד, וסילק אותו]</small> מן השדה. <strong>אתא לקמיה</strong> <small>[בא לפני]</small> <strong>רבא</strong> לדין. <strong>אמר ליה</strong> <small>[לו]</small> רוניא לרבא: <strong>חזי מר מאי קא עביד לי</strong> <small>[יראה אדוני מה שעשה לי]</small> רבינא! <strong>אמר ליה</strong> <small>[לו]</small> רבא: <strong>שפיר עביד</strong> <small>[יפה עשה]</small> שהרי הפסדת לו. <strong>אמר ליה</strong> <small>[לו]:</small> <strong>הא</strong> <small>[הרי]</small> <strong>לא</strong> <strong>התרה בי</strong> מראש, וכיון שלא התרה בי — לא היה לו לסלקני! <strong>אמר ליה</strong> <small>[לו]:</small> <strong>לא צריכא</strong> <small>[צריך]</small> להתרות במקרה כזה. ומעירים, <strong>רבא לטעמיה</strong> <small>[לטעמו</small> לשיטתו<small>],</small> ש<strong>אמר רבא: מקרי דרדקי</strong> <small>[מלמד תינוקות],</small> <strong>שתלא</strong> <small>[שתלן],</small> <strong>טבחא</strong> <small>[שוחט],</small> <strong>ואומנא</strong> <small>[מקיז דם]</small>
## דף קט:
 <strong>וספר מתא</strong> <small>[וסופר העיר],</small> הלבלר הכותב שטרות עבור אנשי העיר — <strong>כולן כמותרין ועומדין דמי</strong> <small>[</small>הם <small>נחשבים],</small> וכל הפסד שהם עושים מנכים להם, וקונסים אותם, ואין צורך להתרות בהם מראש. <strong>כללא דמילתא</strong> <small>[כללו של דבר]:</small> ביחס ל<strong>כל פסידא דלא הדר</strong> <small>[הפסד שאינו חוזר]</small> — <strong>כמותרין ועומדין דמי</strong> <small>[</small>הם <small>נחשבים].</small>
 מסופר: <strong>ההוא שתלא</strong> <small>[אותו שתלן]</small> ש<strong>אמר להו,</strong> לבעלי השדה: <strong>הבו</strong> <small>[תנו]</small> <strong>לי שבחאי</strong> <small>[</small>את <small>השבח</small> המגיע <small>לי]</small> משום <strong>דבעינא למיסק לארעא דישראל</strong> <small>[שרוצה אני לעלות לארץ ישראל].</small> <strong>אתא לקמיה</strong> <small>[בא</small> הדבר <small>לפני]</small> <strong>רב פפא בר שמואל. אמר להו</strong> <small>[להם],</small> לבעלי השדה: <strong>הבו ליה שבחיה</strong> <small>[תנו לו את שבחו].</small> <strong>אמר ליה</strong> <small>[לו]</small> <strong>רבא:</strong> וכי <strong>איהו אשבח</strong> <small>[הוא השביח]</small> את השדה ואילו <strong>ארעא</strong> <small>[הקרקע]</small> <strong>לא אשבח</strong> <small>[השביחה]?</small> ואם כן לא כל השבח שלו! <strong>אמר ליה</strong> <small>[לו]:</small> <strong>אנא פלגא דשבחא קאמינא</strong> <small>[אני חצי השבח אמרתי]</small> <strong>לך</strong> שיקבל. <strong>אמר ליה</strong> <small>[לו]:</small> <strong>עד האידנא הוה שקיל</strong> <small>[עכשיו היה לוקח]</small> <strong>בעל הבית פלגא ושתלא פלגא</strong> <small>[חצי והשותל חצי],</small> והשתלן היה גם מעבד את השדה. <strong>השתא בעי למיתב מנתא לאריסא</strong> <small>[עכשיו</small> הוא <small>צריך לתת חלק</small> גם <small>לאריס]</small> שימשיך לעבד את השדה! <strong>אמר ליה</strong> <small>[לו]:</small> <strong>ריבעא דשבחא קאמינא</strong> <small>[רבע השבח אני אומר]</small> שהוא חצי ממה שמגיע לו.
 <strong>סבר</strong> <small>[חשב]</small> <strong>רב אשי למימר</strong> <small>[לומר]</small> שמה שאמרו "רבע" כוונתו <strong>ריבעא</strong> <small>[רבע]</small> ש<strong>הוא דנקא</strong> <small>[ששית],</small> כלומר, רבע מן הסכום המגיע לבעל הבית (שהוא שני שליש מסך כל היבול) והוא איפוא שישית מן הכל. שכן <strong>אמר רב מניומי בריה</strong> <small>[בנו]</small> של <strong>רב נחומי: באתרא דשקיל שתלא פלגא ואריסא תילתא</strong> <small>[במקום שנוטל השתלן חצי</small> פירות <small>והאריס</small> נוטל <small>שליש],</small> <strong>האי שתלא דבעי לאסתלוקי</strong> <small>[אותו שתלן שרוצה להסתלק]</small> — <strong>יהבינן ליה שבחא ומסלקינן ליה כי היכי</strong> <small>[נותנים לו את השבח ומסלקים אותו באופן]</small> ש<strong>לא נמטייה</strong> <small>[יבוא]</small> <strong>הפסד לבעל הבית.</strong>
 <strong>אי אמרת בשלמא ריבעא דהוא דנקא</strong> <small>[נניח אם אומר אתה רבע שהוא ששית]</small> — <strong>שפיר</strong> <small>[יפה]</small> ומתאימים הדברים, <strong>אלא אי אמרת ריבעא</strong> <small>[אם אומר אתה רבע</small> ממש<small>],</small> הלא <strong>קא מטי ליה פסידא</strong> <small>[מגיע לו הפסד]</small> <strong>לבעל הבית פלגא דנקא</strong> <small>[</small>ב<small>חצי שישית],</small> שאילו היה בעל הבית נותן לשתלן מתחילה היה משלם רק מחצית, וכאן משלם רבע לשתלן ושליש לאריס. ונמצא שמשלם חצי שישית יתירה!
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב אשי, ולימא ליה</strong> <small>[ושיאמר לו]</small> השתלן לבעל הבית: <strong>אנת מנתא די</strong> <strong>לך</strong> <small>[אתה את החלק שלך]</small> — <strong>הב ליה לאריסא</strong> <small>[תן לו לאריס],</small> <strong>ואנא מנתא דילי מאי דבעינא עבידנא ביה</strong> <small>[ואני בחלק שלי מה שאני רוצה אעשה בו],</small> שהרי אני עשיתי חצי מלאכתי כראוי, ואם רצונך למסור לאריס חלק האם אני צריך להפסיד? <strong>אמר ליה</strong> <small>[לו]:</small> <strong>כי מטית</strong> <small>[כאשר נגיע]</small> <strong>ל</strong>מסכת <strong>"שחיטת קדשים",</strong> מסכת זבחים, <strong>תא ואקשי</strong> <small>[בוא והקשה]</small> <strong>לי,</strong> כלומר, יפה אתה מקשה, וקושיה כזו ראויה למסכת קשה שיש בה סברות חריפות כמו מסכת זבחים.
 <strong>גופא,</strong> <small>[לגופה]</small> של אותה הלכה, <strong>אמר רב מניומי בריה</strong> <small>[בנו]</small> של <strong>רב נחומי: באתרא דשקיל שתלא פלגא ואריסא תילתא</strong> <small>[במקום שהשתלן נוטל חצי והאריס שליש],</small> <strong>האי שתלא דבעי איסתלוקי</strong> <small>[שתלן שרוצה להסתלק]</small> — <strong>יהבינן ליה שבחיה ומסלקינן ליה כי היכי</strong> <small>[נותנים לו</small> את <small>שבחו ומסלקים אותו כדי]</small> ש<strong>לא ליפסוד</strong> <small>[יפסיד]</small> <strong>בעל הבית.</strong> <strong>אמר רב מניומי בריה</strong> <small>[בנו]</small> של <strong>רב נחומי: קופא סבא</strong> <small>[בגפן זקנה]</small> בכרם — מקבל השתלן <strong>פלגא</strong> <small>[חצי].</small> למרות שבגפן זו לא טרח השתלן בשתילה, כיון שירד לכרם כולו מקבל גם עבור מה שהיה בו קודם. <strong>שטפה נהרא</strong> <small>[שטף הנהר]</small> את הכרם ובאים הבעלים והשתלן לחלק את העצים שנפלו — השתלן מקבל <strong>ריבעא</strong> <small>[רבע].</small>
 <big>ב</big> מסופר: <strong>ההוא גברא דמשכין פרדיסא לחבריה</strong> <small>[אדם אחד מישכן פרדס לחבירו]</small> <strong>לעשר שנין</strong> <small>[שנים],</small> ומרווחי הפרדס ינכה לו מן ההלוואה שהלווהו, <strong>וקש</strong> <small>[והזקין]</small> השדה כבר <strong>לחמש שנין</strong> <small>[שנים],</small> ושוב אינו עושה פירות כראוי, ואין דרך אלא לעקור האילנות שבו ולמכרם במחיר עצים. <strong>אביי אמר: פירא הוי</strong> <small>[פרי הוא],</small> שאף עצים אלה נחשבים כפירות הפרדס, ויכול המלווה לקחתם כולם. <strong>רבא אמר:</strong> העצים הללו <strong>קרנא הוי</strong> <small>[קרן הם],</small> שדינם כפרדס עצמו, ואין למלוה זכות בגופם, אלא <strong>וילקח בו</strong> במחיר העצים <strong>קרקע, והוא</strong> המלוה <strong>אוכל פירות.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא העוסקת בדין משכנתא: <strong>יבש האילן או נקצץ</strong> — <strong>שניהם,</strong> גם המלווה וגם הלווה <strong>אסורים בו. כיצד יעשו? ימכרו לעצים, וילקח</strong> (תיקנה) <strong>בהן קרקע, והוא,</strong> המלוה, <strong>אוכל פירות. מאי לאו</strong> <small>[האם לא]</small> מדובר כאן במקרה של <strong>יבש דומיא</strong> <small>[בדומה]</small> ל<strong>נקצץ, מה נקצץ</strong> — <strong>בזמנו, אף יבש</strong> — <strong>בזמנו, וקתני</strong> <small>[ושנה]:</small> <strong>ילקח בהן קרקע והוא אוכל פירות. אלמא</strong> <small>[מכאן]:</small> שהעצים <strong>קרנא הוי</strong> <small>[הם</small> נחשבים <small>לקרן]</small> ולא לרווח. וכדברי רבא, וקשה לאביי!
  ודוחים:  <strong>לא, נקצץ</strong> האמור שם <strong>דומיא</strong> <small>[בדומה]</small> ל<strong>יבש,</strong> <strong>מה יבש</strong> כוונתו <strong>בלא זמנו, אף נקצץ</strong> — <strong>בלא זמנו.</strong> וכיון שלא היה זה כדרכו לכן נחשב כפרי, אבל אם יבש הפרדס בזמנו נחשבים האילנות כגוף הקרקע.
  ומציעים:  <strong>תא שמע</strong> <small>[בוא</small> ו<small>שמע]</small> ממקור אחר: <strong>נפלו לה</strong> לאשה אחרי שהתחתנה <strong>גפנים וזיתים זקנים</strong> בירושה, מה יעשו בהם —
## דף קי.
 <strong>ימכרו</strong> האילנות הללו <strong>לעצים, וילקח</strong> (תיקנה) <strong>בהן קרקע, והוא</strong> הבעל <strong>אוכל פירות</strong> וגוף הקרקע שייך לאשה. ומשיבים: <strong>אימא</strong> <small>[אמור]</small> <strong>והזקינו,</strong> כלומר, שלא היו האילנות זקנים כשירשה אותם אלא שהזקינו במשך הזמן.
 <strong>ואיבעית אימא</strong> <small>[ואם תרצה אמור]</small> ותרץ: <strong>לאו מי אוקימנא לההיא</strong> <small>[האם לא העמדנו,</small> והסברנו, כבר <small>את</small> הברייתא <small>ההיא]</small> במקומה <strong>כגון שנפלו לה</strong> אותם הגפנים וזיתים <strong>בשדה אחרת</strong> — בשדה שאינו שלה, שירושתה היתה רק אותם אילנות (ולא הקרקע), ואם כן הם הם הקרן, ואם יאכלו את דמיהם <strong>דקא כליא קרנא</strong> <small>[שכלתה הקרן]</small> ושם ודאי יש למכור אותם לעצים ולקנות בהם קרקע.
 <big>א</big> מסופר: <strong>ההוא שטרא דהוה כתיב ביה שנין סתמא</strong> <small>[שטר</small> משכון <small>אחד היה כתוב בו</small> שהוא <small>לשנים סתם]</small> מבלי לפרט לכמה שנים. <strong>מלוה אמר:</strong> ל<strong>שלש</strong> שנים, וה<strong>לוה אמר:</strong> ל<strong>שתים.</strong> ועד שהם מדיינים בדבר <strong>קדים</strong> <small>[הקדים]</small> ה<strong>מלוה ואכלינהו לפירי</strong> <small>[ואכל את הפירות]</small> מן השדה בשנה השלישית. והשאלה היא <strong>מי נאמן? רב יהודה אמר:</strong> הרי כלל הוא ש<strong>קרקע בחזקת בעליה קיימא</strong> <small>[עומדת],</small> ולכן החזקה היא בידי בעל הקרקע־הלווה, והמלווה־בעל השטר הוא שצריך להביא ראיה. <strong>רב כהנא אמר: פירות בחזקת אוכליהן קיימי</strong> <small>[עומדים],</small> ולכן הדין עם המלווה.
  ואומרים:  <strong>והלכתא כוותיה</strong> <small>[והלכה כשיטתו]</small> של <strong>רב כהנא</strong> ש<strong>אמר: פירות בחזקת אוכליהן קיימי.</strong> ושואלים: <strong>והא קיימא לן דהלכתא כוותיה</strong> <small>[והרי מוחזק בידינו שהלכה כשיטתו]</small> של <strong>רב נחמן</strong> ש<strong>אמר</strong> בענין ספק בדבר שכירות בחודש העיבור: <strong>קרקע בחזקת בעליה עומדת,</strong> ובעל הקרקע נחשב כמוחזק, ואם כן יש סתירה בין פסיקות הלכה אלה!
  ומשיבים:  <strong>התם</strong> <small>[שם]</small> — <strong>מילתא דלא עבידא לאיגלויי היא</strong> <small>[דבר שאינו עשוי להגלות הוא],</small> ששם היה הספק בענין עקרוני שאינו ניתן להתברר לעצמו כלל. <strong>הכא</strong> <small>[כאן]</small> — <strong>מילתא דעבידא לאיגלויי היא</strong> <small>[דבר שעשוי להגלות הוא],</small> שהרי בסופו של דבר יביאו את העדים שחתמו על השטר, והם יספרו מה היה כתוב בו, ולפי זה נפסוק הלכה, <strong>ואטרוחי בי דינא תרי זמני לא מטרחינן</strong> <small>[ולהטריח את בית הדין שתי פעמים אין מטריחים],</small> ולכן מניחים את הפירות ביד מי שאכלם, עד שיתברר כל הענין.
 <big>ב</big> דיון אחר היה בשאלה דומה: קרקע שהיתה ממושכנת לחוב, ה<strong>מלוה אומר</strong> של <strong>חמש</strong> שנים היתה המשכנתא, וה<strong>לוה</strong> שהוא בעל הקרקע <strong>אומר</strong> של <strong>שלש</strong> שנים בלבד היתה המשכנתא. <strong>אמר ליה</strong> <small>[לו]</small> הלווה למלוה: <strong>אייתי</strong> <small>[הבא]</small> <strong>לי</strong> את <strong>שטרך</strong> ונראה מה כתוב בו! <strong>אמר ליה</strong> <small>[לו]</small> המלוה ללווה: <strong>שטרא אירכס</strong> <small>השטר אבד</small> <strong>לי.</strong> <strong>אמר רב יהודה:</strong> ה<strong>מלוה נאמן.</strong> ומדוע — <strong>מגו דאי בעי אמר</strong> <small>[מתוך שאם</small> היה <small>רוצה</small> לשקר היה <small>אומר]</small> שהקרקע <strong>לקוחה</strong> (קנויה) <strong>היא בידי.</strong> שהרי כיון שאין שטר משכנתא מצוי, והוא החזיק בקרקע שלוש שנים (שהם שנות חזקה) היה יכול לטעון שהקרקע שלו, ואם לא עשה כן — צריך להאמין לו במה שהוא טוען.
 <strong>אמר ליה</strong> <small>[לו]</small> <strong>רב פפא לרב אשי: רב זביד ורב עוירא לא סבירא להו הא</strong> <small>[אינם סבורים כזו]</small> שאמר <strong>רב יהודה. מאי טעמא</strong> <small>[מה טעם]</small> — <strong>האי שטרא</strong> <small>[אותו שטר]</small> <strong>כיון דלגוביינא קאי</strong> <small>[שלגביה</small> הוא <small>עומד]</small> — <strong>מיזהר זהיר ביה</strong> <small>[נזהר</small> הוא <small>בו],</small> שהרי המלוה רוצה לקבל את הכסף שהלוה, ולא סביר להניח שאיבד שטר כזה, אלא <strong>ומיכבש</strong> <small>[ולכבוש,</small> להחביא<small>]</small> <strong>הוא דכבשיה לשטריה</strong> <small>[שכבש את שטרו],</small> <strong>סבר</strong> <small>[סבור</small> הוא<small>]:</small> <strong>אוכלה תרתין שנין יתירתא</strong> <small>[אוכל אותה,</small> את תנובת השדה <small>שתי שנים יתירות].</small>
 <strong>אמר ליה</strong> <small>[לו]</small> <strong>רבינא לרב אשי: אלא מעתה, האי</strong> <small>[אותו</small> סוג<small>]</small> של <strong>משכנתא</strong> שעושים ב<strong>סורא דכתבי הכי</strong> <small>[שכותבים</small> בה <small>כך]:</small> <strong>"במישלם שניא אלין תיפוק ארעא דא</strong> <small>[בהשלמת השנים הללו,</small> של המשכון <small>תצא קרקע זו]</small> <strong>בלא כסף</strong> ותחזור לבעליה. <strong>היכא דכבשיה</strong> <small>[היכן שכבשו,</small> הסתיר<small>]</small> את <strong>שטר</strong> ה<strong>משכנתא</strong> <strong>ואמר: לקוחה</strong> (קנויה) <strong>היא</strong> הקרקע <strong>בידי, הכי נמי דמהימן</strong> <small>[כך גם כן תאמר שהוא נאמן]?!</small> <strong>וכי מתקני רבנן מילתא דאתי בה</strong> <small>[וכי מתקנים חכמים דבר</small> שיכול <small>לבוא בו]</small> <strong>לידי פסידא</strong> <small>[הפסד]?</small> <strong>אמר ליה</strong> <small>[לו]:</small> <strong>התם תקינו ליה רבנן דמרי ארעא יהיב טסקא וכרי כריא</strong> <small>[שם</small> במשכנתא בסורא, <small>תיקנו לו חכמים שבעל הקרקע</small> הוא ש<small>נותן,</small> משלם, <small>את המיסים ו</small>הוא <small>כורה את התעלות],</small> שצריך לכרות כדי להשקות את השדה, ועל ידי כך נשמרת ומוכרת בעלותו.
  ושואלים:  <strong>ארעא דלית ליה כריא ולא יהיב טסקא מאי</strong> <small>[</small>ב<small>קרקע שאין בה</small> צורך תעלות <small>ואינו נותן,</small> משלם, <small>מיסים, מה]</small> יעשה? <strong>אמר ליה</strong> <small>[לו]:</small> <strong>איבעי ליה למחויי</strong> <small>[היה צריך למחות]</small> לפני שהגיע זמן החזקה ולהודיע שקרקע זו שלו היא! ושואלים: ואם <strong>לא אימחא</strong> <small>[מחה],</small> <strong>מאי</strong> <small>[מה</small> הדין<small>]?</small> אמר לו: אם כן <strong>איהו הוא דאפסיד אנפשיה</strong> <small>[הוא שהפסיד לעצמו]</small> שלא נקט באמצעי הזהירות הדרושים.
 <big>ג</big> <strong>אריס אומר: למחצה ירדתי</strong> לשדה זו, שהתנאים בינינו היו שאקבל אני חצי מן הפירות, <strong>ובעל הבית אומר: לשליש</strong> בלבד <strong>הורדתיו, מי</strong> מהם <strong>נאמן?</strong> <strong>רב יהודה אמר: בעל הבית נאמן. רב נחמן אמר: הכל כמנהג המדינה,</strong> שכיון שאין ההסכם הזה ברור ינהגו כפי שנוהגים אריסים באותו מקום.
 <strong>סבור מינה לא פליגי</strong> <small>[חשבו</small> בתחילה שבעצם <small>אין חולקים]</small> אלא מדברים במקרים שונים; <strong>הא באתרא דשקיל אריסא פלגא</strong> <small>[זה במקום שנוטל האריס חצי]</small> ואילו <strong>הא באתרא דשקיל אריסא תילתא</strong> <small>[זה במקום שנוטל האריס שליש]</small> — נאמן בעל הבית.
 <strong>אמר להו</strong> <small>[להם]</small> <strong>רב מרי ברה</strong> <small>[בנה]</small> של <strong>בת שמואל: הכי</strong> <small>[כך]</small> <strong>אמר אביי: אפילו באתרא דשקיל אריסא פלגא פליגי</strong> <small>[במקום שנוטל</small> כרגיל <small>האריס חצי חלוקים</small> הם<small>],</small> ש<strong>רב יהודה אמר: בעל הבית נאמן,</strong> גם אז, <strong>דאי בעי אמר</strong> <small>[שאם</small> היה <small>רוצה</small> לשקר <small>יאמר]:</small> <strong>שכירי ולקיטי הוא,</strong> שאינו אריס כלל אלא רק שכיר שנשכר בסכום כסף מסויים, או לקיט המקבל עבודותיו אצלו, ואין לו כלל חלק מוגדר ביבול.
 <big>ד</big> ובעיה אחרת: היה שדה משועבד כאחריות להלוואה, ומת הלווה ועבר השדה בירושה לבניו, ואותם <strong>יתומים אומרים: אנו השבחנו</strong> בינתים את הקרקע, ולכן מגיע לנו חלק בקרקע לפני שבעל החוב נוטל אותה, <strong>ובעל</strong> ה<strong>חוב אומר: אביכם השביח</strong> ולכן שייכת לי הקרקע כמות שהיא, <strong>על מי</strong> מהם <strong>להביא ראיה?</strong>
## דף קי:
 <strong>סבר</strong> <small>[סבור היה]</small> <strong>ר' חנינא למימר</strong> <small>[לומר]:</small> <strong>ארעא</strong> <small>[הקרקע]</small> <strong>בחזקת יתמי קיימא</strong> <small>[היתומים עומדת],</small> שהרי בידם היא עכשיו, ולכן <strong>על בעל</strong> ה<strong>חוב להביא ראיה. אמר להו ההוא סבא</strong> <small>[להם זקן אחד],</small> <strong>הכי</strong> <small>[כך]</small> <strong>אמר ר' יוחנן: על היתומים להביא ראיה. מאי טעמא</strong> <small>[מה טעם]?</small> — <strong>ארעא</strong> <small>[הקרקע],</small> <strong>כיון דלגוביינא קיימא</strong> <small>[שלגביה</small> היא <small>עומדת]</small> — <strong>כמאן דגביא דמיא</strong> <small>[כמו ש</small>היא <small>גבויה נחשבת]</small> וכאילו היתה כבר ברשות בעל החוב, ולכן <strong>על היתומים להביא ראיה.</strong>
 <strong>אמר אביי: אף אנן נמי תנינא</strong> <small>[אנחנו גם כן שנינו]</small> כעין זה לגבי האילן הנטוע סמוך לעיר, ששנינו שיש לקצוץ אותו, אלא שאם קדמה העיר לאילן — קוצץ בלי לשלם תמורתו, ואם הוא קדם לעיר — קוצץ אותו ומקבל תשלום עבורו. <strong>ספק זה קדם וספק זה קדם</strong> — <strong>קוצץ ואינו נותן דמים.</strong>
 <strong>אלמא</strong> <small>[מכאן]:</small> <strong>כיון דלמיקץ קיימא</strong> <small>[ש</small>אילן זה <small>להקצץ</small> הוא <small>עומד]</small> <strong>אמרינן ליה</strong> <small>[אומרים אנו לו]:</small> <strong>אייתי</strong> <small>[הבא]</small> אתה <strong>ראיה ושקול</strong> <small>[וקח],</small> אף שהעץ עדיין ברשותו ולא נקצץ. <strong>הכא נמי, האי שטרא</strong> <small>[כאן גם כן,</small> שטר זה] <strong>כיון דלגוביינא קיימא</strong> <small>[שלגביה</small> וא <small>עומד]</small> — <strong>כמאן דגביא דמיא</strong> <small>[כמו ש</small>הוא <small>גבוי נחשב]</small> <strong>ועל היתומים להביא ראיה</strong>
 <strong>אייתו יתמי</strong> <small>[הביאו היתומים]</small> <strong>ראיה דאינהו אשבחו</strong> <small>[ש</small>אכן <small>הם</small> ש<small>השביחו],</small> מה עושים? <strong>סבר</strong> <small>[סבור היה]</small> <strong>ר' חנינא למימר</strong> <small>[לומר]:</small> <strong>כי מסלקינן להו</strong> <small>[כאשר מסלקים אנו אותם]</small> — <strong>בארעא מסלקינן להו</strong> <small>[מסלקים אותם בקרקע],</small> כלומר, נותנים להם חלק מן הקרקע דמי השבח.
  ומעירים על כך: <strong>ולא היא</strong> (אין כן הדבר), <strong>בדמי מסלקינן להו</strong> <small>[בכספים מסלקים אותם]</small> ואנו מסתמכים בכך על דברי <strong>רב נחמן.</strong> ש<strong>אמר רב נחמן אמר שמואל: שלשה שמין</strong> (מעריכים) <strong>להם את השבח</strong> שהשביחו בקרקע, <strong>ומעלין אותן בדמים</strong> (מחשיבים אותם בכסף) ולא בקרקע עצמה, <strong>ואלו הן: בכור לפשוט,</strong> שהרי הבכור מקבל פי שניים בנחלת אביו, ואם השביחו הבנים את הקרקע המשותפת לפני שחלקו, אין לבכור זכות כפולה בשבח, אלא מתחלקים בנחלה כרגיל (ביחס של שני שליש ושליש), והבכור משלם לאחיו את חלקו היחסי בשבח שבחלק הנוסף בכסף (ולא בקרקע), והוא רבע מכלל השבח שעלה לחלקו.
 <strong>ובעל חוב וכתובת אשה ליתומים,</strong> שאם היתומים השביחו בנכסי אביהם ובא בעל החוב או האשה לגבות את המגיע להם — משלמים הם כסף ליתומים על מה שהשביחו, אבל לא קרקע. <strong>ו</strong>כן <strong>בעל חוב ללקוחות,</strong> שאם מכר הלווה את הקרקע, והלקוחות החזיקו בינתיים את הקרקע והשביחוה — המלווה ששטרו קודם טורף מהם את הקרקע ומשלם להם את מה שהשביחו בכסף ולא בחלק מן הקרקע.
 <strong>אמר ליה</strong> <small>[לו]</small> <strong>רבינא לרב אשי: למימרא דסבר</strong> <small>[האם לומר שסבור]</small> <strong>שמואל</strong> כי <strong>בעל חוב</strong> נותן את השבח <strong>ללקוחות? ומי אית ליה שבחא</strong> <small>[והאם יש לו שבח]</small> <strong>ללוקח</strong> לדעת שמואל? <strong>והאמר</strong> <small>[והרי אמר]</small> <strong>שמואל</strong> ש<strong>בעל חוב גובה</strong> גם <strong>את השבח</strong> ולא רק את גוף הקרקע! <strong>וכי תימא</strong> <small>[ואם תאמר]:</small> <strong>לא קשיא</strong> <small>[אין</small> זה <small>קשה];</small> <strong>כאן</strong> שאינו גובה הוא בשבח, הרי זה <strong>בשבח המגיע לכתפים,</strong> בשבח שכבר הגיעה התוספת לדרגה כזו של גידול עד כדי שכבר יכולים לקחת אותו משם על כתפי הסבלים, <strong>כאן</strong> — <strong>בשבח שאין מגיע לכתפים. והא</strong> <small>[והרי]</small> <strong>מעשים</strong> היו <strong>בכל יום</strong> במקרים כאלה, <strong>וקא מגבי</strong> <small>[והיה מגבה]</small> <strong>שמואל</strong> לבעל חוב הכל, ו<strong>אפילו בשבח המגיע לכתפים!</strong>
 ומשיבים: <strong>לא קשיא</strong> <small>[אינו קשה];</small> <strong>הא</strong> <small>[זה]</small> — <strong>דמסיק ביה</strong> <small>[שהיה נושה בו]</small> בלווה הראשון <strong>כשיעור ארעא ושבחא</strong> <small>[הקרקע והשבח</small> יחד<small>]</small> ובכגון זה אינו מחזיר ללקוחות דבר, <strong>הא</strong> <small>[זה]</small> — <strong>דלא מסיק ביה</strong> <small>[שאינו נושא בו]</small> <strong>שיעור ארעא ושבחא</strong> <small>[קרקע והשבח],</small> ונמצא שמקבל יותר משמגיע לו, ואז משלם השבח ללקוחות.
  ושואלים:  <strong>וכי לא מסיק</strong> <small>[וכאשר אינו נושה]</small> בו <strong>שיעור ארעא ושבחא</strong> <small>[הקרקע והשבח],</small> <strong>דיהיב ליה זוזי</strong> <small>[שנותן לו כסף]</small> <strong>ללוקח ומסלק ליה</strong> <small>[אותו],</small> <strong>הניחא למאן דאמר</strong> <small>[</small>דבר <small>זה נוח</small> לשיטת <small>מי שאומר]</small> שגם <strong>אי אית ליה זוזי</strong> <small>[אם יש לו</small> <strong>כסף]</strong> <strong>ללוקח לא מצי מסלק ליה</strong> <small>[אינו יכול לסלק אותו]</small> את <strong>בעל</strong> ה<strong>חוב</strong> ולשלם לו את חובו בכסף, אלא יכול בעל חוב לגבות בקרקע, ולשיטה זו שיש למלוה זכות גמורה בקרקע עצמה — <strong>שפיר</strong> <small>[יפה].</small> <strong>אלא למאן דאמר</strong> <small>[ל</small>שיטת <small>מי שאומר]</small> <strong>אית ליה זוזי</strong> <small>[</small>ש<small>אם יש לו כסף]</small> <strong>ללוקח מצי מסלק ליה</strong> <small>[יכול</small> וא <small>לסלק אותו]</small> את <strong>בעל</strong> ה<strong>חוב</strong> בכספים ולהחזיק בקרקע, אם כן במקרה זה, <strong>ונימא ליה</strong> <small>[ושיאמר לו]</small> כך: <strong>אי הוו</strong> <small>[אם היו]</small> <strong>לי זוזי</strong> <small>[זוזים,</small> כסף מזומן<small>]</small> <strong>הוה מסליקנא</strong> <strong>לך מכולא ארעא</strong> <small>[הייתי מסלק אותך מכל הקרקע],</small> <strong>השתא דלית</strong> <small>[עכשיו שאין]</small> <strong>לי זוזי</strong> <small>[כסף]</small> עבור כל הקרקע, כיון שאתה צריך להחזיר לי כסף עבור השבח, על כל פנים <strong>הב</strong> <small>[תן]</small> <strong>לי גריוא דארעא בארעאי</strong> <small>[חלקת אדמה בקרקע שלי]</small> כ<strong>שיעור שבחאי</strong> <small>[שבחי]!</small>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — במקרה <strong>כגון דשויא ניהליה</strong> <small>[ש</small>החייב <small>עשה לו</small> את הקרקע <small>הזו]</small> <strong>אפותיקי,</strong> ש<strong>אמר ליה</strong> <small>[לו]:</small> <strong>לא יהא לך פרעון אלא מזו</strong> ולא מכל קרקע אחרת. ולכן רוצה בעל החוב לקבל את כל הקרקע כולה, שהרי שיעבודו רק על קרקע זו ואם יתברר שיש עוד תביעות בידו לא יוכל לקבלן ממקום אחר.
 <big>א משנה</big> <strong>המקבל שדה מחבירו לשבוע אחד</strong> (למשך זמן של שבע שנים רצופות, שמיטה אחת) <strong>בשבע מאות זוז,</strong> הרי שנת <strong>השביעית מן המנין</strong> ואינו יכול לטעון שבשנת השמיטה לא עבד את האדמה כלל, ולכן מגיעה לו שנה אחרת. ואולם אם <strong>קבלה הימנו שבע שנים בשבע מאות זוז</strong> — אז <strong>אין השביעית מן המנין</strong> ויושב בה גם שנה נוספת תמורת שנת השמיטה.
  ומכאן לנושא הלכתי אחר, לענין תשלום שכר פועלים: <strong>שכיר יום גובה</strong> שכרו מבעל הבית <strong>כל הלילה</strong> שלאחר עבודתו. <strong>שכיר לילה</strong> — <strong>גובה</strong> את שכרו <strong>כל היום</strong> שלאחריו. <strong>שכיר שעות גובה כל הלילה וכל היום. שכיר שבת</strong> <small>[שבוע],</small> <strong>שכיר חדש, שכיר שנה, שכיר שבוע</strong> (שבע שנים) — אם <strong>יצא</strong> (סיים עבודתו) <strong>ביום</strong> — <strong>גובה כל היום,</strong> אם <strong>יצא בלילה גובה כל הלילה וכל היום</strong> שלאחריו.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>מנין לשכיר יום שגובה</strong> את שכרו <strong>כל הלילה</strong> שלאחריו? — <strong>תלמוד לומר: "לא תלין פעלת שכיר אתך עד בקר"</strong> (ויקרא יט, יג), משמע שעד הבוקר משלם לו שכרו, ועד אז אין זו הלנת שכר. <strong>ומנין לשכיר לילה שגובה כל היום</strong> — <strong>שנאמר: "ביומו תתן שכרו"</strong> (דברים כד, טו).
  ושואלים:  <strong>אימא איפכא</strong> <small>[ואמור להיפך]</small> ששכיר לילה מקבל כל הלילה, ושכיר יום מקבל כל היום! ומשיבים: <strong>שכירות אינה משתלמת אלא בסוף</strong> ולכן תחילת זמן תשלום השכירות הוא רק לאחר שגמר השכיר את העבודה.
 <strong>תנו רבנן</strong> <small>[שנו חכמים]:</small> <strong>ממשמע שנאמר: "לא תלין פעלת שכיר אתך" איני יודע ש</strong>הכוונה היא <strong>"עד בקר"?</strong> והלא זו המשמעות הפשוטה של "תלין"! אם כן <strong>מה תלמוד לומר "עד בקר"</strong> — <strong>מלמד שאינו עובר אלא עד בקר ראשון בלבד</strong> ב"לא תלין" ואינו עובר על כך לאחר מכן.
  ושואלים:  <strong>מכאן ואי</strong> <strong>לך מאי</strong> <small>[מה דינו]?</small> <strong>אמר רב: עובר משום "בל תשהא".</strong> כלומר, אף שאינו עובר עוד משום "בל תלין" יש עבירה בהשהיית השכר. <strong>אמר רב יוסף: מאי קראה</strong> <small>[מהו הכתוב]</small> שממנו מקור לעבירה נוספת בהשהיית התשלום — שנאמר: <strong>"אל תאמר לרעך לך ושוב ומחר אתן ויש אתך"</strong> (משלי ג, כח).
 <strong>תנו רבנן</strong> <small>[שנו</small> <strong>חכמים]:</strong> <strong>האומר לחבירו צא שכור לי פועלים</strong> — <strong>שניהם אין עוברין משום "בל תלין"</strong> אם לא שילמו מיד. <strong>זה,</strong> בעל הבית, <strong>לפי שלא</strong> הוא עצמו <strong>שכרן,</strong> ואין הם שכיריו במלוא משמעות המלה,
## דף קיא.
 <strong>וזה,</strong> השוכר, <strong>לפי שאין פעולתו</strong> <small>[עבודתו]</small> <strong>אצלו.</strong> ושואלים: <strong>היכי דמי</strong> <small>[כיצד בדיוק היה?]</small> <strong>אי</strong> <small>[אם]</small> ש<strong>אמר להו</strong> <small>[להם</small> השוכר<small>]</small> <strong>שכרכם עלי</strong> — הרי <strong>שכרו עליו הוא</strong> שכל האחריות על השוכר, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>השוכר את הפועל לעשות בשלו והראהו</strong> לעבוד <strong>בשל חבירו</strong> — <strong>נותן לו</strong> השוכר <strong>שכרו משלם,</strong> ואחר כך <strong>חוזר ונוטל מבעל הבית מה שההנה אותו!</strong>
 ומשיבים: <strong>לא צריכא</strong> <small>[נצרכה]</small> ולא נאמרה ההלכה שאמרנו אלא לאופן ש<strong>אמר להו</strong> <small>[להם]:</small> <strong>שכרכם על בעל הבית,</strong> שאז מתחלקים הם במדת מה באחריות.
  ואכן מסופר: <strong>יהודה בר מרימר אמר ליה לשמעיה</strong> <small>[היה אומר לו לשמשו]</small> <strong>זיל אגיר</strong> <small>[לך שכור]</small> <strong>לי פועלים, ואימא להו</strong> <small>[ואמור להם]:</small> <strong>שכרכם על בעל הבית,</strong> כדי שלא תעבור ב"בל תלין". <strong>מרימר ומר זוטרא אגרי להדדי</strong> <small>[היו שוכרים זה לזה פועלים]</small> מטעם זה.
 <strong>אמר רבה בר רב הונא: הני שוקאי</strong> <small>[אותם אנשי</small> <strong>השוק]</strong> של <strong>סורא לא עברי</strong> <small>[אינם עוברים]</small> <strong>משום "בל תלין"</strong> כשאינם משלמים מיד לשכיריהם, כי <strong>מידע ידעי</strong> <small>[יודעים</small> הכל<small>]</small> ש<strong>על יומא דשוקא סמיכי</strong> <small>[יום השוק</small> הם <small>סומכים],</small> שאז הם מרוויחים, ויש בידם כסף, והפועל שנשכר להם יודע שלא יוכל לקבל שכרו בו ביום, <strong>אבל משום "בל תשהא" ודאי עובר</strong> אם משהה את התשלום לאחר יום השוק.
 <big>א</big> שנינו במשנה ש<strong>שכיר שעות גובה</strong> שכרו <strong>כל הלילה וכל היום</strong> שלאחריו. <strong>אמר רב: שכיר שעות</strong> שעבד <strong>ב</strong><strong>יום</strong> — <strong>גובה</strong> שכרו <strong>כל</strong> אותו <strong>היום, שכיר שעות</strong> שעבד ב<strong>לילה</strong> — <strong>גובה כל</strong> אותו <strong>הלילה. ושמואל אמר: שכיר שעות</strong> של <strong>יום</strong> — אכן <strong>גובה כל היום, ושכיר שעות</strong> של <strong>לילה</strong> — <strong>גובה כל הלילה וכל היום.</strong>
 <strong>תנן</strong> <small>[שנינו</small> במשנתנו<small>]:</small> <strong>שכיר שעות גובה כל הלילה וכל היום,</strong> והרי זו <strong>תיובתא</strong> <small>[קושיה חמורה]</small> על <strong>רב!</strong> ומשיבים: <strong>אמר</strong> <small>[</small>יכול <strong>היה</strong> <small>לומר]</small> <strong>לך רב:</strong> <strong>לצדדין קתני</strong> <small>[שנה].</small> כלומר, אין לקרוא דבר זה כהלכה אחת, אלא כשתי הלכות צמודות: <strong>שכיר שעות</strong> של <strong>יום</strong> — <strong>גובה כל היום, שכיר שעות</strong> של <strong>לילה</strong> — <strong>גובה כל הלילה.</strong>
 <strong>תנן</strong> <small>[שנינו</small> במשנה<small>]</small> עוד: <strong>היה שכיר שבת</strong> <small>[שבוע],</small> <strong>שכיר חדש, שכיר שנה, שכיר שבוע</strong> (שבע <strong>שנים),</strong> אם <strong>יוצא ביום</strong> — <strong>גובה כל היום,</strong> ואם <strong>יוצא בלילה</strong> — <strong>גובה כל הלילה וכל היום.</strong> משמע שהיוצא בלילה היה גובה גם כל היום!
  ומשיבים:  <strong>אמר</strong> <small>[</small>יכול <strong>היה</strong> <small>לומר]</small> <strong>לך רב</strong> כי <strong>תנאי</strong> <small>[</small>מחלוקת <small>תנאים]</small> היא בנושא זה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שכיר שעות</strong> של <strong>יום</strong> — <strong>גובה כל יום, שכיר שעות</strong> של <strong>לילה</strong> — <strong>גובה כל הלילה,</strong> אלו <strong>דברי ר' יהודה.</strong> ואילו <strong>ר' שמעון אומר: שכיר שעות</strong> של <strong>יום</strong> — <strong>גובה כל היום, שכיר שעות</strong> של <strong>לילה</strong> — <strong>גובה כל הלילה וכל היום.</strong>
 וממשיכה ברייתא זו: <strong>מכאן אמרו</strong> חכמים: <strong>כל הכובש שכר שכיר</strong> ואינו משלם לו <strong>עובר בחמשה שמות</strong> (איסורים) <strong>הללו,</strong> שיש בהם לא תעשה, <strong>ו</strong>גם עובר על מצות <strong>עשה.</strong> כיצד? עובר <strong>משום "בל תעשק את רעך"</strong> (ראה ויקרא יט, יג), <strong>ומשום "בל תגזל"</strong> (ראה שם), <strong>ומשום "בל תעשק שכיר עני"</strong> (ראה דברים כד, יד), <strong>ומשום "בל תלין"</strong> (ראה ויקרא יט, יג), <strong>ומשום</strong> מצות עשה של <strong>"ביומו תתן שכרו"</strong> (דברים כד, טו), <strong>ומשום</strong> לא תעשה של <strong>"</strong>ו<strong>לא תבוא עליו השמש"</strong> (שם).
  ומקשים: הלא אין חמישה איסורים אלה חלים כאחד, כי  <strong>הני דאיכא ביממא</strong> <small>[אלה שישנם ביום]</small> — <strong>ליכא בליליא</strong> <small>[אינם בלילה],</small> ואלה <strong>דאיכא בליליא</strong> <small>[שישנם</small> בלילה] — <strong>ליכא ביממא</strong> <small>[אינם ביום]</small> ואיך יכול לעבור על כולם? <strong>אמר רב חסדא: שם שכירות בעלמא</strong> <small>[המושג</small> "הכובש שכר שכיר" <small>בכלל]</small> יש בו כל האיסורים האלה, ומצות עשה אחת.
 <big>ב</big> מאחר ששנינו שהכובש שכר שכיר עובר בין השאר על "לא תגזול" ועל "בל תעשוק", מבררים: <strong>איזה הוא "עושק" ואיזהו "גזל",</strong> ומה ההבדל ביניהם? <strong>אמר רב חסדא:</strong> אם אמר לו: <strong>"לך ושוב", "לך ושוב",</strong> ועדיין אומר שיתן — <strong>זה הוא עושק,</strong> אם אמר: <strong>"יש לך בידי ואיני נותן לך"</strong> — <strong>זה הוא גזל.</strong>
 <strong>מתקיף לה</strong> <small>[מקשה על כך]</small> <strong>רב ששת</strong> ממה ששנינו בברייתא: <strong>איזהו עושק שחייבה עליו תורה קרבן</strong> — <strong>דומיא</strong> <small>[בדומה]</small> ל<strong>פקדון בעינן דקא כפר ליה ממונא</strong> <small>[צריכים אנו, שהוא כופר לו ממון]</small> ולא כדברי רב חסדא שהוא מודה שחייב לו! <strong>אלא אמר רב ששת,</strong> זהו ההבדל: אמר לו <strong>"נתתיו לך"</strong> — <strong>זהו עושק,</strong> ואם אומר לו <strong>"יש לך בידי ואיני נותן לך"</strong> — <strong>זה הוא גזל.</strong>
 <strong>מתקיף לה</strong> <small>[מקשה על כך]</small> <strong>אביי</strong> ממה ששנינו: <strong>איזה הוא גזל שחייבה עליו תורה קרבן דומיא</strong> <small>[בדומה]</small> ל<strong>פקדון בעינן</strong> <small>[אנחנו צריכים],</small> <strong>דקא כפר ליה ממונא</strong> <small>[שהוא כופר לו ממון]</small> ואינו מודה כלל בחובו! <strong>אלא אמר אביי:</strong> אם אמר לו: <strong>"לא שכרתיך מעולם"</strong> — <strong>זה הוא עושק,</strong> אם אמר לו: <strong>"נתתיו לך"</strong> — <strong>זה הוא גזל.</strong>
 ושואלים: <strong>ולרב ששת, מאי שנא</strong> <small>[במה שונה]</small> <strong>עושק דקשיא ליה</strong> <small>[שקשה לו]</small> והקשה על דברי רב חסדא וניסה ליישב, <strong>ומאי שנא</strong> <small>[ובמה שונה]</small> <strong>גזל דלא קשיא ליה</strong> <small>[שאינו קשה לו]</small> אף שלכאורה קושיית אביי היתה מעין הקושיא שלו! ומשיבים: <strong>אמר</strong> <small>[</small>יכול היה <small>לומר]</small> <strong>לך:</strong> <strong>גזל</strong> כוונתו <strong>דגזליה והדר כפריה</strong> <small>[ש</small>קודם <small>גזל ממנו ואחר כך כפר בו].</small> ואין הכרח לפרש כדברי אביי דווקא.
  ומקשים:  <strong>אי הכי</strong> <small>[אם כך],</small> <strong>אפילו עושק נמי דהדר כפריה</strong> <small>[גם כן</small> אפשר לומר <small>שחזר וכפר בו]!</small> ודוחים: <strong>הכי השתא</strong> <small>[כיצד אתה משווה]?!</small> <strong>בשלמא התם כתיב</strong> <small>[נניח שם,</small> מובן כי <small>נאמר]</small> שם: <strong>"</strong>וכחש בעמיתו בפקדון או בתשומת יד <strong>או בגזל"</strong> (ויקרא ה, כא) וכיון שנאמר "וכחש" — <strong>מכלל</strong> הדבר אתה למד <strong>דאודי ליה מעיקרא</strong> <small>[שהודה לו מתחילה].</small> <strong>אבל גבי</strong> <small>[אצל]</small> <strong>עושק מי כתיב</strong> <small>[האם נאמר]</small> <strong>"או בעושק"?</strong> הלא <strong>"או עשק" כתיב</strong> <small>[נאמר],</small> שאין זה המשך הדברים הקודמים ביחס לכחש אלא הכוונה לעבירה לעצמה — <strong>שעשקו כבר.</strong>
 ו<strong>רבא אמר:</strong> אין צורך ליצור חלוקה מלאכותית, אלא <strong>זה הוא עושק זהו גזל,</strong> ולהלכה אין הבדל ביניהם. <strong>ולמה חלקן הכתוב</strong> לשני נושאים — <strong>לעבור עליו בשני לאוין,</strong> שאם גזל — עובר גם משום גזל וגם משום עושק.
 <big>ג משנה</big> <strong>אחד שכר אדם</strong> שעובד אצלו <strong>ואחד שכר בהמה</strong> שמשכיר לו, <strong>ואחד שכר כלים</strong> שמשכיר לו — <strong>יש בו משום "ביומו תתן שכרו"</strong> (דברים כד, טו), <strong>ויש בו משום "לא תלין פעלת שכיר אתך עד בקר"</strong> (ויקרא יט, יג). <strong>אימתי</strong> עובר על איסורים אלה — <strong>בזמן שתבעו</strong> השכיר. ואולם אם <strong>לא תבעו</strong> — <strong>אינו עובר עליו. המחהו,</strong> כלומר, נתן הוראה לאחר לשלם לו עבור עבודתו וכגון <strong>אצל חנוני,</strong> שהיה הפועל רוצה לקנות פירות ואמר בעל הבית לחנווני שיתן לו פירות בסכום מסויים והפרעון עליו, <strong>או</strong> שהמחהו <strong>אצל שולחני</strong> — <strong>אינו עובר עליו,</strong> אם אין החנווני או השולחני משלם לו.
 ועוד הלכה בדינים אלה: <strong>שכיר בזמנו,</strong> בזמן שבו תובע ואסור להלינו, אם בעל הבית טוען ששילם לו — <strong>נשבע</strong> השכיר שלא קיבל את שכרו <strong>ונוטל</strong> מבעל הבית. אבל אם כבר <strong>עבר זמנו</strong> — <strong>אינו נשבע ונוטל.</strong> אבל <strong>אם יש עדים שתבעו בזמנו</strong> ולא פרע לו אז — <strong>הרי זה נשבע ונוטל.</strong>
 שכיר <strong>גר תושב יש בו משום</strong> מצוות עשה של <strong>"ביומו תתן שכרו",</strong> אבל <strong>אין בו משום</strong> מצוות לא תעשה של <strong>"לא תלין פעלת שכיר אתך עד בקר".</strong> 
 <big>ד גמרא</big> שואלים: <strong>מני מתניתין</strong> <small>[</small>כשיטת <small>מי היא משנתנו]?</small> <strong>לא</strong> כדעת <strong>תנא קמא</strong> <small>[הראשון]</small> הדורש בברייתא מ<strong>"מאחיך",</strong> <strong>ולא</strong> כשיטת <strong>ר' יוסי בר' יהודה.</strong> על השאלה הזו שואלים שאלת הבהרה: <strong>מאי היא</strong> <small>[מה זו],</small> כלומר, הגמרא מתייחסת למקור מסויים, ואומרת שמשנתנו איננה מתאימה לו, ואולם מהו מקור זה? ומסבירים, <strong>דתניא</strong> <small>[ש</small>כן <small>שנינו</small> בברייתא<small>],</small>
## דף קיא:
 נאמר: "לא תעשוק שכיר עני ואביון מאחיך או מגרך אשר בארצך בשעריך" (דברים כד, יד), וכך למדים: <strong>"מאחיך"</strong> — <strong>פרט לאחרים,</strong> לגויים, שאינם אחים. <strong>"</strong>מ<strong>גרך"</strong> — <strong>זה גר צדק, "בשעריך"</strong> — <strong>זה</strong> גר <strong>אוכל נבילות</strong> (הקרוי בדרך כלל גר תושב, וחי בארץ ישראל, ולא קיבל עליו לקיים מצוות התורה).
 <strong>אין לי</strong> שאסור להלין <strong>אלא שכר אדם, מנין לרבות</strong> אף שכר <strong>בהמה וכלים</strong> שגם אותו אסור להלין — <strong>תלמוד לומר: "בארצך"</strong> — <strong>כל שבארצך. וכולן,</strong> בכל דבר שעושקים שכר שכיר <strong>עוברים בכל השמות הללו</strong> (סוגי האיסורים) שנאמרו בענין זה.
 <strong>מכאן אמרו: אחד שכר אדם ואחד שכר בהמה ואחד שכר כלים</strong> — <strong>יש בו משום</strong> חובה של <strong>"ביומו תתן שכרו"</strong> (שם טו) <strong>ויש בהן משום "בל תלין פעלת שכיר"</strong> (ראה ויקרא יט, יג). ואילו <strong>ר' יוסי בר' יהודה אומר: גר תושב יש בו משום</strong> חובת <strong>"ביומו תתן שכרו"</strong> אבל <strong>אין בו משום</strong> איסור <strong>"לא תלין".</strong> ואילו שכר <strong>בהמה וכלים אין בהן</strong> לא זה ולא זה, <strong>אלא משום "בל תעשוק"</strong> (ראה שם) <strong>בלבד.</strong>
 ואם כן משנתנו <strong>מני</strong> <small>[</small>כשיטת <small>מי היא]?</small> <strong>אי</strong> <small>[אם]</small> כשיטת ה<strong>תנא קמא</strong> <small>[הראשון]</small> שדורש <strong>"מאחיך",</strong> אם כן <strong>קשיא</strong> <small>[קשה]</small> מ<strong>גר תושב,</strong> שהרי הוא משווה גר תושב לישראל לכל דבר, ולא כמשנתנו. <strong>אי</strong> <small>[ואם]</small> כשיטת <strong>ר' יוסי</strong> בר' יהודה — <strong>קשיא</strong> <small>[קשה]</small> <strong>בהמה וכלים,</strong> שהרי לדעת ר' יוסי בהמה וכלים אין עובר עליהם!
 <strong>אמר רבא: האי תנא</strong> <small>[תנא זה]</small> שבמשנתנו — <strong>תנא דבי</strong> <small>[מבית</small> מדרשו<small>]</small> של <strong>ר' ישמעאל</strong> <strong>הוא,</strong> <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: אחד שכר אדם, ואחד שכר בהמה ואחד שכר כלים</strong> — <strong>יש בו משום "ביומו תתן שכרו" ומשום "לא תלין". גר תושב יש בו משום "ביומו תתן שכרו", ואין בו משום "בל תלין".</strong> עד כאן עסקנו במציאת מקור שיטת המשנה, ומעתה באים לבירורן של השיטות השונות.
 <strong>מאי טעמא</strong> <small>[מה הטעם]</small> של ה<strong>תנא קמא</strong> <small>[הראשון]</small> שדורש <strong>"מאחיך"</strong> — <strong>גמר</strong> <small>[למד]</small> בגזירה שווה <strong>"שכיר"</strong> ("לא תלין פעולת שכיר"), <strong>"שכיר"</strong> ("לא תעשוק שכיר עני"), שכשם שבפסוק "לא תעשוק" מדובר בכולם, בין בישראל בין בגר, בין באדם בין בכלים — אף ב"בל תלין" מדובר בכולם. <strong>ור' יוסי בר' יהודה לא גמר</strong> <small>[אינו לומד]</small> גזירה שווה זו של "שכיר" "שכיר". ומקשים: <strong>נהי</strong> <small>[</small>ו<small>אם אמנם]</small>
 <strong>לא גמר</strong> <small>[למד]</small> גזירה שווה זו של "<strong>שכיר</strong>" "<strong>שכיר</strong>", ואולם בכל מקום <strong>בהמה וכלים משום "ביומו תתן שכרו" נמי ניחייב</strong> <small>[גם כן מתחייב],</small> ומה המקור לדעתו שאף זה אינו בכלל? <strong>תני</strong> <small>[שנה]</small> <strong>ר' חנניא</strong> בברייתא: <strong>אמר קרא</strong> <small>[הכתוב]</small> <strong>"</strong>ביומו תתן שכרו <strong>ולא תבא עליו השמש כי עני הוא"</strong> (דברים כד, א) לומר: בכתוב זה מדובר בבני אדם — <strong>מי שהן באים לידי עניות ועשירות, יצאו בהמה וכלים שאינן באין לידי עניות ועשירות.</strong>
 ושואלים: <strong>ו</strong>ה<strong>תנא קמא</strong> <small>[הראשון]</small> שאינו מתייחס לכך, <strong>האי</strong> <small>[</small>פסוק <small>זה]</small> <strong>"כי עני הוא" מאי עביד ליה</strong> <small>[מה עושה</small> הוא <small>לו]?</small> ומפרש: הפסוק <strong>ההוא מיבעי</strong> <small>[נצרך]</small> לו לענין אחר: <strong>להקדים עני לעשיר,</strong> שאם אין בידו כדי לשלם לכל שכיריו ישלם לעני תחילה. <strong>ויוסי בר' יהודה</strong> אומר: כי <strong>ההוא</strong> דין זה <strong>מ"לא תעשק שכיר עני ואביון"</strong> (שם יד) <strong>נפקא</strong> <small>[יוצא]</small> נלמד.
 ושואלים: אם כן, <strong>ו</strong>ה<strong>תנא קמא</strong> <small>[הראשון]</small> לשם מה זקוק הוא לעוד פסוק? ומשיבים: לדעתו <strong>חד</strong> <small>[</small>פסוק <small>אחד]</small> בא <strong>להקדים עני לעשיר,</strong> <strong>וחד</strong> <small>[ואחד]</small> הפסוק השני בא <strong>להקדים עני לאביון</strong> (עני גמור שאין בידו מאומה).
  ואומרים:  <strong>וצריכא</strong> <small>[ונצרכה]</small> שייאמרו שניהם, ומדוע — <strong>דאי אשמעינן</strong> <small>[שאילו היה משמיע לנו]</small> שעני קודם ל<strong>אביון</strong> בלבד הייתי אומר שהדין כך <strong>משום דלא כסיף למתבעיה</strong> <small>[ש</small>אביון <small>איננו מתבייש לתובעו],</small> שהרי הוא דל כל כך שאינו מתבייש לתבוע כסף. <strong>אבל עשיר דכסיף למתבעיה אימא</strong> <small>[שמתבייש לתבוע אותו</small> אולי <small>נאמר]</small> ש<strong>לא</strong> ושמא יש להקדים אותו. ולהיפך, <strong>ואי אשמעינן</strong> <small>[ואילו היה משמיע לנו]</small> רק שיש להקדים את ה<strong>עשיר</strong> לעני — הייתי אומר שהדין כן <strong>משום</strong> שהוא בדרך כלל <strong>לא צריך</strong> את הכסף מיידית, ולכן אין אולי חובה ליתן לו דווקא ביומו, <strong>אבל אביון</strong> שהוא <strong>צריך ליה</strong> <small>[לו,</small> לכסף<small>]</small> <strong>אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[נצרכה]</small> להיאמר בשניהם.
  ושואלים:  <strong>ו</strong>ה<strong>תנא דידן</strong> <small>[שלנו]</small> של משנתנו: <strong>מה נפשך,</strong> מה גישתו לענין זה? שהרי <strong>אי יליף</strong> <small>[אם לומד]</small> הוא גזירה שווה זו של <strong>"שכיר" "שכיר"</strong> — אם כן <strong>אפילו גר תושב נמי</strong> <small>[גם כן]</small> יהיה בכלל החיוב, <strong>אי לא יליף</strong> <small>[אם איננו לומד]</small> גזירה שווה זו של <strong>"שכיר" "שכיר"</strong> — אם כן הדין ב<strong>בהמה וכלים מנא ליה</strong> <small>[מנין לו]?</small>
 ומשיבים: <strong>לעולם</strong> תפרש שהוא <strong>לא יליף</strong> <small>[לומד]</small> גזירה שווה זו של <strong>"שכיר" "שכיר" , ושאני התם</strong> <small>[ושונה שם]</small> ש<strong>אמר קרא</strong> <small>[הכתוב]</small> <strong>"לא תלין פעלת שכיר אתך עד בקר",</strong> לומר: <strong>כל שפעולתו</strong> (עבודתו) <strong>אתך,</strong> ובכלל זה גם בהמה וכלים. ומקשים: <strong>אי הכי</strong> <small>[אם כך],</small> <strong>אפילו גר תושב נמי</strong> <small>[גם כן]</small> הרי גם הוא פעל אתך! ומשיבים: מה ש<strong>אמר קרא</strong> <small>[הכתוב]</small> <strong>"רעך"</strong> הרי זה למעט, ולומר שהדין כן רק <strong>לגבי</strong> <strong>רעך</strong> שמישראל <strong>ולא</strong> לגבי <strong>גר תושב</strong> שאיננו בכלל "רעך".
  ומקשים:  <strong>אי הכי</strong> <small>[אם כך]</small> <strong>אפילו בהמה וכלים נמי</strong> <small>[גם כן]</small> אינם בכלל "רעך"! ומשיבים: <strong>הא כתיב</strong> <small>[הרי נאמר]</small> <strong>"אתך",</strong> ומשמע — כל מי שעבד אתך. ומקשים: <strong>מה ראית לרבות בהמה וכלים ולהוציא גר תושב?</strong> ומשיבים: <strong>מסתברא</strong> <small>[מסתבר]</small> לומר ש<strong>בהמה וכלים הוה ליה</strong> <small>[היה לו]</small> <strong>לרבות,</strong> ומדוע? — <strong>שכן ישנן</strong> לפחות <strong>בכלל ממון רעך,</strong> ואילו <strong>גר תושב אינו בכלל ממון רעך.</strong>
 ושואלים: <strong>ו</strong>ה<strong>תנא קמא</strong> <small>[הראשון]</small> בברייתא שדורש <strong>"מאחיך", האי</strong> <small>[זה]</small> הכתוב <strong>"רעך" מאי עביד ליה</strong> <small>[מה עושה הוא לו]?</small> ומשיבים: <strong>ההוא מיבעי ליה לכדתניא</strong> <small>[זה נצרך לו לכפי ששנינו</small> בברייתא<small>]:</small> <strong>"רעך"</strong> — <strong>ולא גוי.</strong> ותוהים: לשם מה יש צורך בלימוד זה? הרי <strong>גוי מ"אחיך" נפקא</strong> <small>[יוצא]</small> ואין צורך בלימוד מיוחד!
  ומשיבים:  <strong>חד למשרא עושקו</strong> <small>[חד להתיר</small> את העושק <small>שעושק אותו],</small> <strong>וחד למשרא גזלו</strong> <small>[ואחד להתיר לגזול אותו].</small> <strong>וצריכי</strong> <small>[ונצרכו]</small> שני אלה; <strong>דאי אשמעינן</strong> <small>[שאילו היה משמיע לנו]</small> <strong>גזלו</strong> בלבד, הייתי אומר: <strong>משום</strong> ש<strong>לא טרח ביה</strong> <small>[בו</small> הגוי בעבודה זו<small>],</small> <strong>אבל עושקו,</strong> שאותו גוי כבר <strong>טרח ביה</strong> <small>[בו,</small> אצלו<small>]</small> — <strong>אימא</strong> <small>[אמור]</small> ש<strong>לא,</strong> שמא אסור לו לעשוק אותו. ולהיפך, <strong>ואי אשמעינן</strong> <small>[ואילו היה משמיע לנו]</small> ב<strong>עושקו</strong> שמותר — <strong>משום</strong> שעדיין <strong>לא אתא לידיה</strong> <small>[הגיע</small> כסף <small>לידו],</small> <strong>אבל גזלו</strong> שהוא לוקח כסף <strong>דאתא לידיה</strong> <small>[ש</small>כבר <small>בא לידו]</small> — <strong>אימא</strong> <small>[אמור]</small> ש<strong>לא,</strong> על כן <strong>צריכא</strong> <small>[נצרכה]</small>  שתאמר בשני המקרים.
  ושואלים:  <strong>ור' יוסי בר' יהודה, האי</strong> <small>[</small>פסוק <small>זה]</small> <strong>"לא תלין פעלת שכיר אתך עד בקר" מאי עביד ליה</strong> <small>[מה עושה</small> הוא <small>בו]?</small> ומשיבים: <strong>מיבעיא ליה</strong> <small>[נצרך לו]</small> לכפי שאמר <strong>רב אסי.</strong> ש<strong>אמר רב אסי: אפילו לא שכרו</strong> את הפועל <strong>אלא לבצור לו אשכול אחד של ענבים,</strong> אם מעכב את שכרו — <strong>עובר משום "בל תלין".</strong>
 ושואלים: <strong>ואידך</strong> <small>[</small>והחכם <small>האחר],</small> מניין יודע הוא הלכה זו? ומשיבים: <strong>מ</strong>מה שנאמר — <strong>"ואליו הוא נשא את נפשו"</strong> (דברים כד, טו) <strong>נפקא</strong> <small>[יוצא]</small> הדבר, שהוא למד מכאן שמתחייב ב"בל תלין" על כל עבודה, שהיא <strong>דבר המוסר נפשו עליו,</strong> שהרי הפועל משעבד עצמו לעבודה זו.
## דף קיב.
 ושואלים: <strong>ואידך</strong> <small>[והאחר]</small> מה לומד הוא מכתוב זה? ומשיבים: הכתוב <strong>ההוא מיבעי ליה לכדתניא</strong> <small>[נצרך לו לכפי ששנינו</small> בברייתא<small>]:</small> <strong>"ואליו הוא נשא את נפשו"</strong> להסביר מדוע חייבים לדקדק כל כך בדבר; <strong>מפני מה עלה זה</strong> הפועל <strong>בכבש</strong> גבוה <strong>ונתלה באילן ומסר את עצמו למיתה</strong> — וכי <strong>לא על שכרו?</strong> וכיצד יכול המעביד שלא לשלם?
 <strong>דבר אחר: "ואליו הוא נשא את נפשו",</strong> ללמד ש<strong>כל הכובש שכר שכיר</strong> — <strong>כאילו נוטל נפשו ממנו.</strong> בפירוש הדבר זה נחלקו <strong>רב הונא ורב חסדא, חד</strong> <small>[אחד</small> מהם<small>]</small> <strong>אמר</strong> שהכוונה היא שהוא נוטל <strong>נפשו של גזלן,</strong> שהגוזל מן השכיר גורם שמשמים יטלו את נפשו שלו. <strong>וחד</strong> <small>[ואחד</small> מהם<small>]</small> <strong>אמר</strong> שהכוונה נוטל הוא את <strong>נפשו של</strong> ה<strong>נגזל.</strong>
 ומביאים ראיות לדבריהם: <strong>מאן</strong> <small>[מי]</small> ש<strong>אמר</strong> שגוזל את <strong>נפשו של גזלן</strong> — <strong>דכתיב</strong> <small>[שנאמר]:</small> <strong>"אל תגזל דל כי דל הוא ואל תדכא עני בשער"</strong> (משלי כב, כב), <strong>וכתיב</strong> <small>[ונאמר]</small> מיד אחריו <strong>"כי ה' יריב ריבם וקבע את קבעיהם נפש"</strong> (שם כג), לומר שהגוזל את הדל — ה' לוקח ממנו את נפשו. <strong>ומאן</strong> <small>[ומי]</small> ש<strong>אמר</strong> שהכוונה <strong>נפשו של נגזל</strong> — <strong>דכתיב</strong> <small>[שנאמר]:</small> <strong>"כן ארחות כל בצע בצע את נפש בעליו יקח"</strong> (שם א, יט), שהגזלן אינו נוטל רק ממון, אלא בגזילת הדל — הריהו כנוטל את נפשו.
  ושואלים:  <strong>ואידך נמי</strong> <small>[והאחר גם כן],</small> <strong>הכתיב</strong> <small>[הלא נאמר]</small> <strong>"את נפש בעליו יקח"!</strong> ומסבירים: הכוונה היא <strong>בעליו דהשתא</strong> <small>[של עכשיו],</small> כלומר, את נפשו של הגזלן, שלקה ממון ועכשיו הוא בעליו. ושואלים: <strong>ואידך נמי, הכתיב</strong> <small>[והאחר גם כן, הלא נאמר]</small> <strong>"וקבע את קבעיהם נפש"!</strong> ומשיבים: פסוק זה יש להבינו כהסבר: <strong>מה טעם קאמר</strong> <small>[אמר];</small> <strong>מה טעם "וקבע את קבעיהם"</strong> — <strong>משום דנטלו נפש,</strong> ולכן יתבע זאת ה' ממנו.
 <big>א</big> שנינו במשנה: <strong>אימתי</strong> נתחייב המעביד אם מלין הוא את שכר השכיר — <strong>בזמן שתבעו</strong> השכיר, ואולם אם <strong>לא תבעו</strong> — <strong>אינו עובר עליו.</strong> <strong>תנו רבנן</strong> <small>[שנו חכמים],</small> ממה שנאמר <strong>"לא תלין פעלת שכיר" יכול</strong> יהא חייב בכך <strong>אפילו</strong> אם <strong>לא תבעו</strong> השכיר — <strong>תלמוד לומר: "אתך",</strong> כוונתו: <strong>לדעתך,</strong> שאתה יודע שלא שילמת לו.
 <strong>יכול אפילו אין לו</strong> לבעל הבית מה לשלם יתחייב עליו — <strong>תלמוד לומר: "אתך",</strong> הכוונה היא: <strong>שיש אתך.</strong> <strong>יכול אפילו המחהו</strong> בעל הבית <strong>אצל חנוני,</strong> שהיה הפועל רוצה לקנות פירות ואמר בעל הבית לחנווני שיתן לו פירות בסכום מסויים והפרעון עליו, <strong>או</strong> שהמחהו <strong>אצל שולחני</strong> יעבור משום "בל תלין" — <strong>תלמוד לומר "אתך"</strong> שהחוב מוטל עליו <strong>ולא שהמחהו אצל חנוני ואצל שולחני</strong> שעכשיו ההיוב איננו עוד עליו.
 <big>ב</big> עוד שנינו במשנה שאם <strong>המחהו אצל חנוני,</strong> או <strong>אצל שולחני</strong> — <strong>אינו עובר. איבעיא להו</strong> <small>[נשאלה להם ללומדים]</small> שאלה זו: אם החנווני או השולחני לא שילם משום מה, האם השכיר <strong>חוזר</strong> אל בעל הבית בתביעה <strong>או אינו חוזר,</strong> שמעתה אין לו טענות אלא אל המתווך (השולחני, החנווני) בלבד? <strong>רב ששת אמר: אינו חוזר, ורבה אמר: חוזר.</strong>
 <strong>אמר רבה: מנא אמינא לה</strong> <small>[מנין אומר אני אותה]</small> את שיטתי זו — <strong>מדקתני</strong> <small>[ממה ששנה]</small> <strong>אינו עובר עליו,</strong> ומכאן אני מדקדק בלשון: <strong>מעבר הוא דלא עבר</strong> <small>[לעבור הוא שאינו עובר]</small> עוד על מצות לא תעשה, <strong>הא מיהדר</strong> <small>[אבל לחזור]</small> — <strong>הדר</strong> <small>[חוזר]</small> השכיר אליו בתביעתו. <strong>ורב ששת אמר: מאי</strong> <small>[מה</small> פירוש<small>]</small> ש<strong>אינו עובר</strong> — כוונתו: <strong>אינו בתורת לעבור,</strong> שעל ידי ההמחאה יצא לגמרי מגדר חיוב זה.
 <big>ג</big> <strong>בעו מיניה</strong> <small>[שאלו אותו]</small> את <strong>רב ששת</strong>: פועל העובד בדרך <strong>קבלנות,</strong> שאינו מקבל שכר עבור שעות עבודה אלא קיבל על עצמו לגמור עבודה מסויימת תמורת שכר מוגדר מראש, האם כאשר המעביד מעכב את שכרו בתום העבודה הוא <strong>עובר עליו משום "בל תלין", או אין עובר</strong> עליו <strong>משום "בל תלין"?</strong>
 ומבחינה משפטית עקרונית השאלה היא זו: האם <strong>אומן קונה בשבח כלי,</strong> כלומר, האם אומן העושה מלאכה ומתקן (או יוצר כלי) יש לו זכות קנין בכלי מתוך שהוא משביח אותו במלאכתו, <strong>ו</strong>משום כך, התשלום שהוא צריך לקבל עבור הכלי <strong>הלואה היא,</strong> ובהלוואה אין חובה לשלם מיד. <strong>או אין אומן קונה בשבח כלי,</strong> ואין לאומן אלא התחייבות בעל הכלי לשלם לו, <strong>ו</strong>אם כן <strong>שכירות היא?</strong>
 <strong>אמר להו</strong> <small>[להם]</small> <strong>רב ששת: עובר</strong> עליו. הקשו עליו: <strong>והתניא</strong> <small>[והרי שנינו</small> בברייתא<small>]</small> שבקבלנות <strong>אינו עובר!</strong> והשיב: <strong>התם</strong> <small>[שם]</small> מדובר <strong>שהמחהו אצל חנוני ואצל שולחני.</strong>
 ומציעים: <strong>נימא מסייעא ליה</strong> <small>[האם נאמר שמסייעת לו]</small> הברייתא הבאה: <strong>הנותן טליתו לאומן</strong> שיעשה בה תיקון, <strong>גמרה</strong> האומן <strong>והודיעו</strong> לבעל הטלית, <strong>אפילו מכאן ועד עשרה ימים</strong> לאחר גמר המלאכה אם לא שילם לו בעל הטלית תמורת העבודה <strong>אינו עובר משום "בל תלין".</strong> ואם <strong>נתנה לו</strong> האומן אפילו <strong>בחצי היום, מששקעה עליו חמה</strong> מיד <strong>עובר משום "בל תלין".</strong>
 <strong>ואי אמרת</strong> <small>[ואם אומר אתה]</small> ש<strong>אומן קונה בשבח כלי</strong> — <strong>אמאי</strong> <small>[מדוע]</small> <strong>עובר?</strong> אלא ודאי כדברי רב ששת.
 <strong>אמר רב מרי בריה</strong> <small>[בנו]</small> של <strong>רב כהנא:</strong> מכאן אין להוכיח, שכו אפשר לפרש ששם מדובר <strong>בגרדא דסרבלא</strong> <small>[בריכוך גלימה עבה]</small> שאין במלאכה זו שבח. ושואלים: <strong>למאי יהבה ניהליה</strong> <small>[למה נתן אותה לו</small> לאומן<small>]</small> — <strong>לרכוכי</strong> <small>[לרכך</small> אותה<small>],</small> ואולם ריכוך זה <strong>היינו שבחיה</strong> <small>[הרי זהו שבחו]</small> ומשיבים:
 <strong>לא צריכא</strong> <small>[נצרכה]</small> אלא בשכיר (שאינו קבלן המקבל חפץ לגמרו) <strong>דקא אגריה מיניה לבטושי בטשא ובטשא במעתא</strong> <small>[ששכר אותו להכות בגלימה, מכה מכה במעה].</small> ואם כן, הרי זו שכירות רגילה, ולא קבלנות, ובכגון זה ודאי יש איסור הלנת שכר.
## דף קיב:
 <big>א</big> שנינו במשנה כי <strong>שכיר בזמנו נשבע ונוטל.</strong> ושואלים: <strong>שכיר אמאי תקינו ליה רבנן למשתבע ושקיל</strong> <small>[מדוע תיקנו לו חכמים שישבע ויקח]</small> בניגוד לנוהג הכללי שהנתבע הוא שנשבע שאינו חייב ונפטר מן התביעה?
 <strong>אמר רב יהודה אמר שמואל: הלכות גדולות שנו כאן.</strong> ומיד תוהים על הלשון: וכי <strong>הני הלכתא נינהו</strong> <small>[אלה הלכות הן]?</small> הלא <strong>הני</strong> <small>[אלה]</small> <strong>תקנות נינהו</strong> <small>[הן]</small> להסדיר את ענייני המשא והמתן, ולא הלכות שהכל חייבים לעשותן תמיד. <strong>אלא</strong> יש לתקן את הלשון כך, <strong>אמר רב יהודה אמר שמואל: תקנות גדולות שנו כאן.</strong> ושוב תוהים על הלשון: <strong>גדולות</strong> — <strong>מכלל</strong> הלשון אתה למד <strong>דאיכא</strong> <small>[שיש]</small> תקנות <strong>קטנות,</strong> ומה הן אותן תקנות קטנות?
 <strong>אלא אמר רב נחמן אמר שמואל: תקנות קבועות שנו כאן</strong> שיש בהן צורך במציאות החיים. וכך יש להבין: בעצם חיוב ה<strong>שבועה</strong> של <strong>בעל הבית היא</strong> שהוא הנתבע, והיה צריך להשבע ולהפטר. <strong>ו</strong>אולם <strong>עקרוה רבנן</strong> <small>[חכמים]</small> את ה<strong>שבועה</strong> מ<strong>בעל הבית ושדיוה</strong> <small>[והטילוה]</small> על ה<strong>שכיר</strong> <strong>משום כדי חייו</strong> של ה<strong>שכיר</strong> שהרי השכיר נזקק לשכר זה כדי חייו, ואם ישבע בעל הבית ויפטר ימצא השכיר ללא כסף. ותוהים <strong>ומשום כדי חייו</strong> של ה<strong>שכיר מפסדנא ליה</strong> <small>[מפסידים אנו לו]</small> <strong>לבעל הבית?</strong> שהרי אם יש כאן חשש לשבועת שקר, מדוע יפסיד בעל הבית דווקא?
  ומשיבים:  <strong>בעל הבית גופיה ניחא ליה דמשתבע</strong> <small>[עצמו נוח לו שיישבע]</small> ה<strong>שכיר ושקיל</strong> <small>[ויקח]</small> <strong>כי היכי דליתגרו ליה</strong> <small>[כדי שיישכרו לו]</small> <strong>פועלים,</strong> שהרי על ידי כך יודעים הם ששכרם מובטח להם. ושואלים: ומדוע לא נאמר כי ה<strong>שכיר גופיה</strong> <small>[עצמו]</small> <strong>ניחא ליה דמשתבע</strong> <small>[נוח לו שיישבע]</small> <strong>בעל הבית ויפקע, כי היכי דליגרוהו</strong> <small>[ויפטר, כדי שישכרו אותו]</small> שאם יכביד הדבר על בעל הבית — לא ישכור שכירים! ומשיבים: <strong>בעל הבית על כרחיה אגר</strong> <small>[על כרחו הוא שוכר].</small> ושואלים: <strong>שכיר נמי</strong> <small>[גם כן]</small> <strong>בעל כרחיה איתגר</strong> <small>[בעל כרחו נשכר]!</small>
 <strong>אלא</strong> עלינו לחזור בנו מן ההסבר הקודם ולומר טעם אחר, <strong>בעל הבית טרוד בפועלים הוא</strong> ויש מקום להניח שמא בתוך טרדתו שכח, וסבור ששילם. ושואלים: <strong>אי הכי</strong> <small>[אם כך]</small> שמסתבר שבעל הבית הוא ששכח <strong>ניתב ליה</strong> <small>[ושיתן לו]</small> אם כן <strong>בלא שבועה,</strong> שהרי יש רגלים לדבר ששכח בעל הבית! ומשיבים: שבוע זו היא <strong>כדי להפיס דעתו של בעל הבית,</strong> שאם לא ישבע השכיר ידמה בעל הבית בנפשו שרימו אותו.
  ושואלים: הלא יש דרך אחרת לצאת מקושי זה  <strong>וניתב ליה</strong> <small>[ושיתן לו]</small> תמיד בעל הבית לשכיר <strong>בעדים,</strong> ואז שוב לא יהיה מקום לטענה שלא נתן! ומשיבים: <strong>טריחא להו מילתא</strong> <small>[מטריח להם הדבר]</small> הן לבעל הבית והן לשכיר, לחפש בכל פעם עדים. ושואלים: <strong>וניתב ליה מעיקרא</strong> <small>[ושיתן לו מתחילה]</small> שבעל הבית ישלם לשכיר לפני העבודה, כשאינו טרוד כל כך? ומשיבים: <strong>שניהם רוצים בהקפה</strong> שיהא התשלום בסוף הזמן, בעל הבית שמא אין לו עדיין ממון בידו. והשכיר מחשש שמא במשך היום יאבד את הכסף.
  ושואלים:  <strong>אי הכי</strong> <small>[אם כך],</small> אם זהו הטעם, <strong>אפילו קצץ נמי</strong> <small>[גם כן],</small> שאם יש ויכוח בין השכיר ובעל הבית ביחס לסכום שקבעו כתשלום — ישבע השכיר. <strong>אלמה תניא</strong> <small>[מדוע שנויה</small> ברייתא<small>],</small> אם ה<strong>אומן אומר: שתים קצצת לי</strong> כשכר, <strong>והלה</strong> נותן העבודה <strong>אומר:</strong> <strong>לא קצצתי לך אלא אחת,</strong> במקרה זה <strong>המוציא מחבירו עליו הראיה.</strong> ומדוע אין אומרים שבעל הבית טרוד ושוכח? ומשיבים: <strong>קציצה</strong> בקביעת שכר <strong>ודאי מידכר דכירי לה אינשי</strong> <small>[</small><small>ודאי זוכרים אותה אנשים]</small> ואין לחשוש שבעל הבית שכח עד כדי כך.
  ושואלים שוב: <strong>אי הכי</strong> <small>[אם כן],</small> אם חוששים אנו שבעל הבית שכח מפני טרדתו, <strong>אפילו עבר זמנו נמי</strong> <small>[גם כן]</small> ישבע הפועל ויטול, <strong>אלמה תנן</strong> <small>[</small>ו<small>מדוע שנינו</small> במשנה<small>]:</small> <strong>עבר זמנו</strong> — <strong>אינו נשבע ונוטל?</strong> ומשיבים: שם הטעם הוא משום <strong>חזקה: אין בעל הבית עובר משום "בל תלין".</strong>
 ומקשים: <strong>והא</strong> <small>[והרי]</small> <strong>אמרת</strong> כי <strong>בעל הבית טרוד בפועליו הוא!</strong> ודוחים: <strong>הני מילי</strong> <small>[דברים אלה]</small> אמורים — <strong>מקמיה דלימטייה</strong> <small>[לפני שיגיע]</small> <strong>זמן חיוביה</strong> <small>[חיובו]</small> לשלם, שאז יתכן שמפני הטירדה אינו זוכר אם שילם כבר,
## דף קיג.
 <strong>אבל</strong> אם כבר <strong>מטא</strong> <small>[הגיע]</small> <strong>זמן חיוביה</strong> <small>[חיובו]</small> — <strong>רמי אנפשיה ומידכר</strong> <small>[</small>הריהו <small>מטיל על עצמו ונזכר]</small> בכל הפרטים.
  ושואלים: מדוע סומכים אנו על חזקת בעל הבית?  <strong>וכי שכיר</strong> חשוד שהוא <strong>עובר משום "בל תגזל"?</strong> ומשיבים: <strong>התם תרי חזקי</strong> <small>[שם</small> אצל בעל הבית <small>שתי חזקות]</small> הן, <strong>הכא חדא חזקה</strong> <small>[כאן</small> בשכיר <small>חזקה אחת]</small> היא. כיצד? ל<strong>גבי בעל הבית איכא תרי חזקי</strong> <small>[יש שתי חזקות]:</small> <strong>חדא</strong> <small>[אחת]</small> מהן ש<strong>אין בעל הבית עובר משום "בל תלין", וחדא</strong> <small>[ואחת]</small> ש<strong>אין שכיר משהא שכרו</strong> בלא לתבוע. <strong>והכא</strong> <small>[וכאו]</small> יש רק <strong>חדא חזקה</strong> <small>[חזקה אחת]</small> ולא שתים. 
 <big>א</big> שנינו במשנה ש<strong>אם יש עדים שתבעו</strong> — <strong>הרי זה נשבע ונוטל</strong> אפילו לאחר זמן. ושואלים: מה צורך יש בעדים? <strong>והא קתבעו לקמן</strong> <small>[והרי הוא תובע אותו לפנינו]!</small> <strong>אמר רב אסי:</strong> הכוונה — עדים <strong>שתבעו בזמנו.</strong> ושואלים: <strong>ודלמא לבתר הכי</strong> <small>[ושמא לאחר מכן]</small> <strong>פרע,</strong> ואם כן מה ההבדל אם תבעו בזמנו? <strong>אמר אביי:</strong> שהעדים מעידים <strong>שתבעו כל זמנו.</strong>
 ושואלים: <strong>ו</strong>כי <strong>לעולם לא פרע ליה</strong> <small>[אינו פורע לו]?!</small> האם מפני שתבעו בזמנו יוכל תמיד לתבוע מבעל הבית ויהא נאמן?! <strong>אמר רב חמא בר עוקבא:</strong> הכוונה היא ש<strong>כנגד אותו היום של תביעה</strong> נותנים לו יום אחר שבו יכול השכיר לטעון שעדיין לא שולם לו.
 <big>ב משנה</big> <strong>המלוה את חבירו</strong> והגיע זמן הפרעון ולא פרע — <strong>לא ימשכננו</strong> לקחת מרכושו דבר להבטחת תשלום ההלוואה <strong>אלא בבית דין,</strong> ואינו רשאי לקחת בעצמו. <strong>ולא יכנס לביתו ליטול משכונו, שנאמר:</strong> "כי תשה ברעך משאת מאומה לא תבא אל ביתו לעבוט עבוטו <strong>בחוץ תעמוד</strong> והאיש אשר אתה נושה בו יוציא אליך את העבוט החוצה" דברים כד, י–יא). <strong>היו לו</strong> ללווה <strong>שני כלים</strong> מאותו מין — <strong>נוטל אחד ומניח אחד</strong> ברשות הלווה.
 <strong>ומחזיר</strong> המלוה <strong>את הכר בלילה</strong> שתשמיש לילה הוא, וצריך הלווה לישון עליו, <strong>ואת המחרישה</strong> שצריך לעבוד בה <strong>ביום</strong> — מחזיר ביום. <strong>ו</strong>אולם <strong>אם מת</strong> הלווה — <strong>אינו מחזיר ליורשיו. רבן שמעון בן גמליאל אומר: אף ל</strong>לווה <strong>עצמו אינו מחזיר אלא עד שלשים יום, ומשלשים יום ולהלן מוכרן בבית דין</strong> וגובה על ידי כך את חובו.
 <big>ג גמרא</big> <strong>אמר שמואל: שליח בית דין</strong> שנתנו לו רשות לקחת כדי שיעור ההלוואה <strong>מנתח נתוחי</strong> <small>[לחטוף]</small> מן החייב כשנמצא בשוק — <strong>אין</strong> <small>[כן],</small> <strong>אבל משכוני</strong> <small>[</small>להכנס לביתו <small>ולמשכן]</small> — <strong>לא.</strong> ושואלים: <strong>והתנן</strong> <small>[והרי שנינו</small> במשנתנו<small>]:</small> <strong>המלוה את חבירו לא ימשכננו אלא בבית דין, מכלל</strong> הדברים אתה למד כי <strong>בבית דין</strong> כן <strong>ממשכנין!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך שמואל:</strong> <strong>אימא</strong> <small>[אמור</small> ופרש<small>]:</small> <strong>לא ינתחנו,</strong> כלומר, לא יקח ממנו בכח <strong>אלא בבית דין.</strong> ומעירים: <strong>הכי נמי מסתברא</strong> <small>[כך גם כן מסתבר]</small> לפרש, <strong>דקתני סיפא</strong> <small>[ששנינו בסופה</small> של <small>משנתנו]:</small> <strong>לא יכנס לביתו ליטול משכונו.</strong> ונברר: <strong>מני</strong> <small>[במי</small> מדובר שם<small>]?</small> <strong>אילימא</strong> <small>[אם תאמר]</small> שב<strong>בעל חוב</strong> מדובר — הלא כבר <strong>מרישא שמע מינה</strong> <small>[מתחילת</small> המשנה <small>לומד אתה]</small> זאת, שהרי אמרנו שהמלוה אינו רשאי למשכנו! <strong>אלא לאו</strong> <small>[האם לא]</small> הכוונה היא ל<strong>שליח בית דין,</strong> ובכל זאת נאמר שלא יכנס לביתו!
  ודוחים:  <strong>אי</strong> <small>[אם]</small> <strong>משום הא</strong> <small>[זה]</small> — <strong>לא איריא</strong> <small>[אינו שייך</small> ואינו הוכחה<small>].</small> ומדוע — שאפשר לפרש כי <strong>הכי קאמר</strong> <small>[כך אמר]:</small> <strong>המלוה את חבירו</strong> — <strong>לא ימשכננו אלא בבית דין, מכלל</strong> זה נלמד ש<strong>בבית דין ממשכנים, ו</strong>אולם <strong>בעל חוב אפילו נתוחי נמי</strong> <small>[לחטוף</small> משלו <small>גם כן]</small> <strong>לא,</strong> שאין מתירין לו כלל, כדי <strong>שלא יכנס לביתו ליטול משכונו.</strong>
 <strong>מתיב</strong> <small>[מקשה]</small> <strong>רב יוסף</strong> על שמואל ממה ששנינו בברייתא: נאמר <strong>"לא יחבל ריחים ורכב"</strong> (דברים כד, ו), ומכאן נלמד: <strong>הא</strong> <small>[הרי]</small> <strong>דברים אחרים</strong> — <strong>חבל,</strong> רשאי אתה לחבול. וכן נאמר <strong>"</strong>ו<strong>לא תחבל בגד אלמנה"</strong> (שם יז), ומכאן נלמד: <strong>הא</strong> <small>[הרי]</small> <strong>של אחרים</strong> — <strong>תחבל,</strong> ונברר: <strong>מאן</strong> <small>[מי]</small> יכול לעשות זאת? <strong>אי נימא</strong> <small>[אם תאמר]</small> ש<strong>בעל</strong> ה<strong>חוב</strong> — <strong>הא כתיב</strong> <small>[הרי נאמר]</small> במקרא <strong>"לא תבא אל ביתו לעבט עבטו"</strong> (שם י), <strong>אלא לאו</strong> <small>[האם לא]</small> הכוונה ל<strong>שליח בית דין,</strong> ומשמע ששליח בית דין רשאי להכנס ולמשכן, אף כי אינו רשאי לקחת כל דבר!
 <strong>תרגמה</strong> <small>[הסביר אותה]</small> <strong>רב פפא בריה</strong> <small>[בנו]</small> של <strong>רב נחמן קמיה</strong> <small>[בפני]</small> <strong>רב יוסף, ואמרי לה</strong> <small>[ויש אומרים]</small> שהיה זה <strong>רב פפא בריה</strong> <small>[בנו]</small> של <strong>רב יוסף קמיה</strong> <small>[לפני]</small> <strong>רב יוסף: לעולם</strong> מדובר <strong>בבעל חוב,</strong> והכתוב בתורה שאסור לו לקחת דברים מסויימים אין להבינו לעצמו, אלא כתוספת לאיסור הכולל להכנס לביתו של החייב, <strong>ולעבור עליו בשני לאוין.</strong> שאם למשל לקח ריחים ורכב עובר גם משום "לא תבוא אל ביתו" וגם משום לאו זה.
  ומציעים:  <strong>תא שמע</strong> <small>[בוא</small> ו<small>שמע]</small> מה ששנינו בברייתא אחרת: <strong>ממשמע שנאמר "בחוץ תעמד"</strong> (שם יא) <strong>איני יודע ש"האיש אשר אתה נשה בו יוציא"</strong> (שם)?! <strong>אלא מה תלמוד לומר "והאיש"</strong> שהוא לשון ריבוי — הרי זה בא <strong>לרבות שליח בית דין.</strong> ומציעים: <strong>מאי לאו</strong> <small>[האם לא]</small> נפרש ש<strong>שליח בית דין</strong> דינו <strong>כלוה,</strong> שכשם שהלווה נכנס לביתו בכל עת, כן יכול שליח בית דין לעשות זאת.
## דף קיג:
 <strong>לא, שליח בית דין</strong> דינו <strong>כמלוה</strong> שחייב לעמוד בחוץ עד שיוציא אליו בעל הבית.
  ומציעים עוד: <strong>תא שמע</strong> <small>[בוא</small> ו<small>שמע]:</small> שאמרו חכמים על הכתוב <strong>"אם חבל תחבל שלמת רעך</strong> עד בא השמש תשיבנו לו<strong>"</strong> (שמות כב, כה) — <strong>בשליח בית דין הכתוב מדבר. אתה אומר</strong> ש<strong>בשליח בית דין הכתוב מדבר, או אינו</strong> מדבר <strong>אלא בבעל חוב</strong> (במלוה)? <strong>כשהוא אומר "לא תבא אל ביתו לעבט עבטו"</strong> (דברים כד, י) — <strong>הרי בעל חוב אמור, הא</strong> <small>[הרי]</small> <strong>מה אני מקיים</strong> את דברי הכתוב <strong>"אם חבל תחבל שלמת רעך"</strong> — <strong>בשליח בית דין הכתוב מדבר,</strong> משמע ששליח בית דין רשאי למשכן!
  ומסכמים: נושא זה  <strong>תנאי היא</strong> <small>[</small>מחלוקת <small>תנאים היא];</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שליח בית דין שבא למשכנו</strong> — <strong>לא יכנס לביתו למשכנו, אלא עומד מבחוץ, והלה</strong> החייב <strong>מוציא לו משכון, שנאמר "בחוץ תעמוד והאיש"</strong> (שם יא), שמפרש שאף האיש שהוא שליח בית דין דינו כמלוה עצמו.
 <strong>ותניא אידך</strong> <small>[ושנויה</small> ברייתא <small>אחרת]:</small> <strong>בעל חוב שבא למשכנו</strong> — <strong>לא יכנס לביתו למשכנו, אלא עומד בחוץ, והלה</strong> החייב <strong>נכנס ומוציא לו משכונו, שנאמר: "בחוץ תעמד"</strong> (שם). <strong>ושליח בית דין שבא למשכנו</strong> — <strong>הרי זה נכנס לביתו וממשכנו.</strong>
 <strong>ולא ימשכננו דברים שעושין בהן אוכל נפש</strong> שהם נחוצים לו, שאסרה התורה במפורש לקחתם. <strong>ונותן</strong> (כלומר, משאיר השליח) <strong>מטה ומטה ומצע</strong> (בגדים ושמיכות המטה) — <strong>לעשיר. מטה, ומטה ומפץ</strong> (מחצלת) — <strong>לעני.</strong> ודבר זה משאירים <strong>לו</strong> לחייב עצמו, <strong>אבל לא לאשתו ולא לבניו ולבנותיו,</strong> שלא הטילה התורה חובה על המלוה לדאוג להם.
  ומעירים:  <strong>כדרך שמסדרין לבעל חוב,</strong> כלומר, שמשאירים לו דברים מסויימים לשימושו ואין נוטלין ממנו הכל — <strong>כך מסדרין בערכין.</strong> שאם נדר אדם לתת להקדש ערך מסויים (ראה ויקרא פרק כז), ואין כל הכסף בידו — מסדרין לו. על פיסקה זו תוהים: <strong>כלפי לייא</strong> <small>[לאן אתה הולך]?!</small> הלא אומר אתה היפך הסברה! שהרי <strong>עיקר</strong> דין זה של <strong>סידור</strong> — לחייב שאין נוטלים ממנו הכל <strong>בערכין כתיב</strong> <small>[</small>הוא ש<small>נאמר]</small> במקרא, וממנו למדים! <strong>אלא אימא</strong> <small>[אמור]</small> ותקן את הלשון כך: <strong>כדרך שמסדרין בערכין</strong> שמפורש בהם הדבר — <strong>כך מסדרין בבעל חוב.</strong> 
 <big>א</big> <strong>אמר מר</strong> <small>[החכם]</small> באותה ברייתא: ו<strong>נותן מטה ומטה ומצע לעשיר, מטה ומטה ומפץ לעני.</strong> ושואלים: <strong>למאן</strong> <small>[למי]</small> צריך מטה נוספת? <strong>אילימא</strong> <small>[אם תאמר]</small> <strong>לאשתו לבניו ולבנותיו</strong> — <strong>הא</strong> <small>[הרי]</small> <strong>אמרת</strong> במפורש, <strong>אבל לא לאשתו ולבניו ולבנותיו! אלא</strong> ודאי <strong>אידי ואידי לדידיה</strong> <small>[זה וזה בשבילו].</small>
 ושואלים: <strong>תרתי</strong> <small>[שתיים]</small> <strong>למה לי</strong> (לו)? והלא די לו במטה אחת לכל צרכיו! ומשיבים: <strong>חדא דאכיל עלה וחדא דזג עלה</strong> <small>[אחת שאוכל עליה ואחת שישן עליה],</small> ו<strong>כ</strong>דברי <strong>שמואל.</strong> ש<strong>אמר שמואל</strong> שהיה במקצועו רופא מומחה: <strong>כל מילי ידענא אסותייהו, לבר מהני תלת</strong> <small>[כל הדברים</small> הגורמים חולי <small>יודע אני את רפואתם, חוץ משלושה אלה]:</small> <strong>מאן דאכיל אהינא מרירא אליבא ריקנא</strong> <small>[מי שאוכל תמרה מרה על לב ריק],</small> כלומר, מבלי להקדים לאכול משהו, <strong>ומאן דאסר מיתנא דכיתנא רטיבא אחרציה</strong> <small>[ומי שחוגר חגורת פשתן רטובה על מותניו],</small> <strong>ומאן דאכיל נהמא</strong> <small>[ומי שאוכל לחם]</small> <strong>ו</strong>הוא <strong>לא מסגי</strong> <small>[הולך]</small> <strong>ארבעה גרמידי</strong> <small>[אמות]</small> לאחר מכן. ומשום כך משאירים לאדם שתי מיטות, אחת שיאכל עליה ואחת שיוכל לישון עליה, ושיהיה מרחק מסויים ביניהן, שלא יצטרך לאכול ולישון על גבי אותה מיטה ולא יהלך אחר האוכל.
 <big>ב</big> <strong>תני תנא קמיה</strong> <small>[שנה חוזר המשניות לפני]</small> <strong>רב נחמן:</strong> <strong>כדרך שמסדרין בערכין</strong> — <strong>כך מסדרין בבעל חוב. אמר ליה</strong> <small>[לו]</small> רב נחמן: <strong>השתא זבוני מזבנינן ליה</strong> <small>[הרי</small> עכשיו <small>אנו מוכרים אותו,</small> את הערבון<small>]</small> וכי <strong>סדורי מסדרינן ליה</strong> <small>[אנו מסדרים לו]</small> שישאר דבר בידו?! ושואלים: <strong>ומי מזבנינן ליה</strong> <small>[והאם מוכרים אותו]?</small> <strong>והתנן</strong> <small>[והרי שנינו</small> במשנה<small>]</small> ש<strong>מחזיר</strong> המלוה <strong>את הכר בלילה</strong> שתשמיש לילה הוא, וצריך הלווה לישון עליו, <strong>ואת המחרישה</strong> שצריך לעבוד בה <strong>ביום,</strong> והרי שאין מוכרים!
  ומשיבים: ה<strong>תנא,</strong> חוזר המשניות, <strong>כ</strong>שיטת <strong>רבן שמעון בן גמליאל תנא קמיה</strong> <small>[שנה לפניו],</small> <strong>והכי קאמר ליה</strong> <small>[וכך אמר לו]</small> רב נחמן: <strong>השתא</strong> <small>[עכשיו]</small> הרי <strong>ל</strong>שיטת <strong>רבן שמעון בן גמליאל זבוני מזבנינן ליה</strong> <small>[מוכרים אנו אותו]</small> וכי <strong>סדורי מסדרינן ליה</strong> <small>[מסדרים אנו</small> עוד <small>לו]?</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>רבן שמעון בן גמליאל אומר: אף לעצמו אינו מחזיר אלא עד שלשים יום, מכאן ואילך מוכרן בבית דין.</strong>
 ושואלים: <strong>וממאי דכי קאמר</strong> <small>[ומנין</small> ידע אתה <small>כאשר אמר]</small> <strong>רבן שמעון בן גמליאל זבוני</strong> <small>[למכור]</small> — <strong>לגמרי קאמר</strong> <small>[אמר]?</small> <strong>דלמא הכי קאמר</strong> <small>[שמא כך אמר]:</small> <strong>עד שלשים יום הדר ליה בעיניה</strong> <small>[מחזיר לו כמו שהוא],</small> <strong>מכאן ואילך מיהדר ליה למאי דחזי ליה, ומזבנינן מאי דלא חזי ליה</strong> <small>[מחזיר לו למה שראוי לו ומוכרים מה שאינו ראוי לו]?</small>
 ודוחים: <strong>אי סלקא דעתך אית ליה</strong> <small>[אם עולה על דעתך לומר</small> ש<small>יש לו]</small> <strong>לרבן שמעון בן גמליאל,</strong> שהוא מקבל <strong>האי סברא</strong> <small>[סברה זו],</small> אם כן <strong>ליכא מידי דלא חזי ליה</strong> <small>[אין דבר שאינו ראוי לו].</small> שכן <strong>אמר אביי: רבן שמעון בן גמליאל, ור' שמעון, ור' ישמעאל, ור' עקיבא כולהו סבירא להו</strong> <small>[כולם סבורים]</small> שיטה אחת: <strong>כל ישראל בני מלכים הן.</strong> כלומר, אין אנו יכולים לומר שאדם מישראל אינו ראוי להשתמש בדבר מסויים, אפילו כשהוא דבר של מותרות.
  ומפרטים:  <strong>רבן שמעון בן גמליאל</strong> מנין יודעים אנו את שיטתו זו — ששנינו במשנה: אין מטלטלין בשבת <strong>לא את הלוף ולא את החרדל</strong> כאשר אינן מתוקנים עדיין למאכל אדם, לפי שאינם ראויים כעת לכל שימוש, ומוקצים הם. ו<strong>רבן שמעון בן גמליאל מתיר בלוף, מפני שהוא מאכל לעורבין,</strong> ועשירי ישראל היו מגדלים עורבים לשם נוי ושעשוע. וכיון שמתיר את הלוף בטלטול לכל, לאו דווקא לעשירים, הרי שהוא סבור שכל ישראל ראויים לנהוג כעשירים.
  ש<strong>ר' שמעון</strong> אף דעתו כן מנין לנו — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>בני מלכים סכין שמן וורד על גבי מכותיהן בשבת</strong> אף שסתם אנשים משתמשים בשמן זה לרפואה, ולהם אסור להשתמש בו לפי שאסורה רפואה בשבת, והטעם — <strong>שכן דרכן לסוך</strong> שמן וורד אף <strong>בחול. ר' שמעון אומר: כל ישראל בני מלכים הן,</strong> וכולן ראויים סוך בשמן וורד.
 <strong>ישמעאל ור' עקיבא</strong> מניין שהם סבורים כך — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיו נושין בו אלף זוז ולבוש</strong> אותו אדם <strong>איצטלא</strong> <small>[גלימה]</small> <strong>בת מאה מנה</strong> (עשרת אלפים זוז) — <strong>מפשיטין אותה ממנו ומלבישים אותו איצטלא הראויה לו,</strong> ובשאר ישלם את חובו. <strong>ותנא</strong> <small>[ושנה</small> החכם<small>]</small> <strong>משום</strong> (בשם) <strong>ר' ישמעאל, ותנא</strong> <small>[ושנה</small> החכם<small>]</small> <strong>משום ר' עקיבא: כל ישראל ראוין לאותה איצטלא,</strong> ואין מוכרים בגד פרטי של אדם, לפי שכל ישראל ראויים לפאר זה.
 ושואלים: <strong>ולמאי דסליק אדעתין מעיקרא, דיהיב ליה מאי דחזי ליה, ומזבנינן מאי דלא חזי ליה</strong> <small>[ולפי מה שעלה בדעתנו מתחילה</small> לומר <small>שנותן לו</small> את <small>מה שראוי לו, ומוכרים מה שאינו ראוי לו]</small> <strong>בשלמא</strong> <small>[נניח]</small> <strong>כר וכסת</strong> מוכרים כי <strong>חזי ליה דביני ביני</strong> <small>[</small>מה <small>שראוי לו</small> הוא ההבדל <small>שבין זה וזה]</small> שיכול שיקנה כר וכסת גרועים יותר, ואת עודף המחיר של הכר והכסת המשובחים יתן לבעל חוב. <strong>אלא מחרישה למאי חזיא</strong> <small>[למה</small> היא <small>ראויה]</small> כלומר, מה יכול להיות כאן הבדל במחיר? <strong>אמר רבא בר רבה:</strong> מדובר כאן ב<strong>מחרישה דכספא</strong> <small>[של כסף],</small> שאינה כלי עבודה אלא תכשיט.
 <strong>מתקיף ליה</strong> <small>[מקשה על כך]</small> <strong>רב חגא</strong> על כל אותה שיטה כללית של סידור לבעל חוב: <strong>ולימא ליה</strong> <small>[ושיאמר לו]</small> המלוה ללווה: <strong>לאו עלי קרמית</strong> <small>[לא עלי אתה מוטל]</small> לדאוג לצרכיך, ומדוע דווקא אני, שהלוויתי לך כסף, צריך לדאוג גם שישאר לך כדי פרנסתך? <strong>אמר ליה</strong> <small>[לו]</small> <strong>אביי:</strong>
## דף קיד.
 <strong>איברא עליה קרמי</strong> <small>[אכן</small> באמת, <small>עליו הוא מוטל],</small> <strong>משום שנאמר</strong> באותו ענין של השבת העבוט: <strong>"ולך תהיה צדקה"</strong> (דברים כד, יג), משמע שעל המלוה חלה במיוחד חובת הצדקה כלפי הלווה.
 <big>א</big> <strong>איבעיא להו</strong> <small>[נשאלה להם]</small> ללומדים שאלה זו שכבר נגענו בה קודם: <strong>מהו</strong> הדין בענין <strong>שיסדרו בבעל חוב,</strong> האם משאירים לבעל חוב מקצת רכושו שיוכל לחיות כדרכו (ולו גם בצמצום)? ומבחינת מקור ההלכה השאלה היא: <strong>מי גמר</strong> <small>[האם לומד]</small> הוא בגזירה שווה <strong>"מיכה" "מיכה" מערכין, או לא?</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>שלח רבין באגרתיה</strong> <small>[במכתבו</small> מארץ ישראל<small>]:</small> <strong>דבר זה שאלתי לכל רבותי, ולא אמרו לי דבר. ברם כך היתה שאלה</strong> בנושא דומה, ששמעתי שדנו בה: <strong>האומר "הרי עלי מנה לבדק הבית" מהו שיסדרו</strong> בו? שהרי במפורש נאמר הדבר רק בדיני ערכין.
  ובזה <strong>ר' יעקב משמיה</strong> <small>[משמו]</small> של <strong>בר פדא, ור' ירמיה משמיה</strong> <small>[משמו]</small> של <strong>אילפא אמרי</strong> <small>[אומרים]:</small> דבר זה נלמד ב<strong>קל וחומר מבעל חוב; ומה בעל חוב שמחזירין</strong> לו את המשכון — <strong>אין מסדרין</strong> לו כלום לאחר שלושים יום, <strong>הקדש שאין מחזירין</strong> לו משכון — <strong>אינו דין שאין מסדרין</strong> לו?! <strong>ו</strong>אילו <strong>ר' יוחנן אמר: "</strong>איש כי יפליא <strong>נדר בערכך"</strong> (ויקרא כז, ב) <strong>כתיב</strong> <small>[נאמר],</small> ומכאן נלמד שאין דין סידור מיוחד לערכים, אלא <strong>מה ערכין מסדרין</strong> — <strong>אף הקדש מסדרין.</strong>
 ושואלים: <strong>ואידך</strong> <small>[והאחר]</small> החכמים האחרים שאינם סבורים כן, מה למדים הם מן ההשוואה הזו של נדרים וערכין? ומשיבים: <strong>ההוא</strong> לדעתם בא הדבר ללמד הלכה אחרת, <strong>ל</strong>ענין <strong>נידון בכבודו הוא דאתא.</strong> כלומר, שאדם המעריך חלק נכבד ועיקרי מגופו, אין אנו אומרים שדי לו שיתן רק דמי חלק זה, אלא יתן דמי כל גופו. ומן הכתוב "נדר בערכך" למדים: <strong>מה ערכין נידון בכבודו</strong> — <strong>אף הקדש נידון בכבודו.</strong>
 ושואלים: <strong>ויסדרו בבעל חוב</strong> לפי <strong>קל וחומר מערכין; ומה ערכין שאין מחזירין</strong> משכון — <strong>מסדרין</strong> לו, <strong>בעל חוב שמחזירין</strong> לו משכון — <strong>אינו דין שמסדרין?</strong> ודוחים, <strong>אמר קרא</strong> <small>[הכתוב]:</small> <strong>"ואם מך הוא מערכך</strong> והעמידו לפני הכהן והעריך אותו הכהן, על פי אשר תשיג יד הנודר יעריכנו הכהן<strong>"</strong> (שם כז, ח) ומדגיש שם הכתוב <strong>"הוא"</strong> לומר לנו שדווקא הוא דינו כן <strong>ולא בעל חוב.</strong>
 ושואלים: <strong>ואידך</strong> <small>[והאחר]</small> הסבור שמסדרים לבעל חוב כיצד הוא דורש "הוא" זה? ומשיבים: <strong>האי</strong> <small>[זה]</small> כוונתו: <strong>עד שיהא במכותו</strong> (בעניותו) <strong>מתחילתו ועד סופו,</strong> שאם היה עשיר מתחילה או שהתעשר לאחר מכן אין מסדרים לו.
  ושואלים מצד אחר: <strong>ויחזירו</strong> משכון <strong>בהקדש</strong> מ<strong>קל וחומר מבעל חוב,</strong> ונאמר כך: <strong>ומה בעל חוב שאין מסדרים</strong> לו לאחר שלושים יום — בכל זאת <strong>מחזירים</strong> לו את המשכון, <strong>הקדש שמסדרין</strong> לו — <strong>אינו דין שמחזירין לו</strong> משכון? ומשיבים, <strong>אמר קרא</strong> <small>[הכתוב]:</small> <strong>"</strong>השב תשיב לו את העבוט כבוא השמש <strong>ושכב בשלמתו וברכך"</strong> (דברים כד, יג), שדבר זה נאמר במלוה רגיל, <strong>יצא הקדש שאין צריך ברכה.</strong>
 על כך תוהים: <strong>ולא? והכתיב</strong> <small>[והרי נאמר]</small> <strong>"ואכלת ושבעת וברכת</strong> את ה' אלהיך<strong>"</strong> (שם ח, י), משמע שאף הקודש צריך ברכה! <strong>אלא</strong> זה הטעם: <strong>אמר קרא</strong> <small>[הכתוב]</small> בענין השבת עבוט: <strong>"ולך תהיה צדקה"</strong> (שם כד, יג), ללמד: <strong>מי שצריך צדקה, יצא הקדש שאין צריך צדקה.</strong> 
 <big>ב</big> מסופר: <strong>אשכחיה</strong> <small>[מצא אותו]</small> <strong>רבה בר אבוה</strong> את <strong>אליהו</strong> הנביא <strong>דקאי</strong> <small>[ש</small>הוא <small>עומד]</small> <strong>בבית הקברות של גוים.</strong> <strong>אמר ליה</strong> <small>[לו]</small> רבה בר אבוה: <strong>מהו שיסדרו בבעל חוב? אמר ליה</strong> <small>[לו]</small> אליהו: <strong>גמר</strong> <small>[למד]</small> גזירה שווה <strong>"מיכה" "מיכה" מערכין; גבי</strong> <small>[אצל]</small> <strong>ערכין כתיב</strong> <small>[נאמר]</small> <strong>"ואם מך הוא מערכך"</strong> (ויקרא כז,ח), <strong>גבי</strong> <small>[אצל]</small> <strong>בעל חוב כתיב</strong> <small>[נאמר]</small> <strong>"וכי ימוך אחיך"</strong> (שם כה, לה).
## דף קיד:
 <strong>מנין לערום שלא יתרום</strong> תרומה? ענה לו: <strong>דכתיב</strong> <small>[שנאמר]:</small> <strong>"ולא יראה בך ערות דבר"</strong> (דברים כג, טו), שאין לומר דבר קדושה כשהערוה גלויה, ואם כן אינו יכול לברך על הפרשת התרומה.
  אחר כך <strong>אמר ליה</strong> <small>[לו]</small> רבה בר אבוה לאליהו: וכי <strong>לאו</strong> <small>[לא]</small> <strong>כהן הוא מר</strong> <small>[אדוני]?</small> ואם כן, <strong>מאי טעמא קאי מר</strong> <small>[מה טעם עומד אדוני]</small> <strong>בבית הקברות? אמר ליה</strong> <small>[לו]</small> אליהו: וכי <strong>לא מתני מר</strong> <small>[למד אדוני]</small> סדר <strong>טהרות?</strong> <strong>והתניא</strong> <small>[והרי שנינו</small> שם בברייתא<small>]</small> ש<strong>ר' שמעון בן יוחי אומר: קבריהם של גוים אין מטמאין, שנאמר: "ואתן צאני צאן מרעיתי אדם אתם"</strong> (יחזקאל לד, לא), ללמד: <strong>אתם קרויים "אדם", ואין גוים קרויים "אדם".</strong> וכיון שבטומאת אהל המת נאמר בכתוב "אדם כי ימות באהל" (במדבר יט, יד) נלמד מכאן שכל טומאת אהל המת אינה חלה על גוי.
 <strong>אמר ליה</strong> <small>[לו]</small> רבה בר אבוה: וכיצד אדע ברייתא זו, הרי <strong>בארבעה לא מצינא, בשיתא מצינא</strong> <small>[בארבעה סדרים</small> הנלמדים כרגיל <small>אין אני יכול</small> ללמוד, <small>ובשישה אוכל]?</small> <strong>אמר ליה</strong> <small>[לו]</small> אליהו: <strong>ואמאי</strong> <small>[ומדוע]</small> זה אינך יכול ללמוד הכל? <strong>אמר ליה</strong> <small>[לו]</small> רבה בר אבוה: <strong>דחיקא</strong> <small>[דחוק]</small> <strong>לי מילתא</strong> <small>[הדבר],</small> כלומר, דחוק אני בפרנסה, ומשום דוחק הפרנסה איני יכול ללמוד כראוי. <strong>דבריה ועייליה</strong> <small>[הוליכו והכניסו]</small> <strong>לגן עדן,</strong> <strong>אמר ליה</strong> <small>[לו]</small> אליהו לרבה בר אבוה: <strong>פשוט</strong> את <strong>גלימך</strong> <small>[גלימתך],</small> <strong>ספי שקול מהני טרפי</strong> <small>[לקט</small> ו<small>קח מן העלים הללו]</small> שמונחים שם. <strong>ספא שקל</strong> <small>[לקט</small> ו<small>לקח].</small>
 <strong>כי הוה נפיק</strong> <small>[כאשר יצא]</small> <strong>שמע</strong> קול <strong>דקאמר</strong> <small>[שאומר]:</small> <strong>מאן קא אכיל לעלמיה</strong> <small>[מי אוכל,</small> מכלה <small>את עולמו,</small> עולם הבא שלו<small>]</small> <strong>כרבה בר אבוה</strong> הנהנה מזכות עולם הבא בעולם הזה. <strong>נפץ שדנהו</strong> <small>[פרש</small> את גלימתו <small>וזרק את העלים].</small> ו<strong>אפילו הכי</strong> <small>[כך]</small> <strong>אתייה לגלימיה</strong> <small>[הביא את גלימתו]</small> ונתברר כי <strong>סחט גלימא ריחא</strong> <small>[הגלימה קלטה ריח]</small> כל כך טוב מן העלים ההם, עד ש<strong>זבניה בתריסר אלפי דינרי</strong> <small>[מכרו בשנים עשר אלף דינרים],</small> אבל כיון שידע זה הוא מחלקו לעולם הבא לא רצה להנות מהם, <strong>פלגינהו לחתנוותיה</strong> <small>[חילק אותם בין חתניו].</small> 
 <big>א</big> <strong>תנו רבנן</strong> <small>[שנו חכמים]</small> על הכתוב: <strong>"ואם איש עני הוא לא תשכב בעבטו"</strong> (דברים כד, יג), ומשמע: <strong>הא</strong> <small>[הרי]</small> אם היה איש <strong>עשיר</strong> — <strong>שכיב</strong> <small>[</small><small>שכב].</small> עד כאן לשון הברייתא. ושואלים: <strong>מאי קאמר</strong> <small>[מה אמר]</small> מה פירוש הדברים? <strong>אמר רב ששת: הכי קאמר</strong> <small>[כך אמר]:</small> <strong>ואם איש עני הוא</strong> — <strong>לא תשכב ועבוטו אצלך,</strong> אלא החזירנו לו עם בא השמש. <strong>הא</strong> <small>[הרי]</small> אם היה איש <strong>עשיר</strong> — <strong>שכיב</strong> <small>[שכב]</small> <strong>ועבוטו אצלך.</strong>
 <strong>תנו רבנן</strong> <small>[שנו חכמים]:</small> <strong>המלוה את חבירו אינו רשאי למשכנו, ואינו חייב להחזיר לו, ועובר בכל השמות הללו.</strong> לשון ברייתא זו סתומה, ולכן שואלים: <strong>מאי קאמר</strong> <small>[מה אמר],</small> מה פירושה? <strong>אמר רב ששת: הכי קאמר</strong> <small>[כך אמר],</small> כך צריך להבין את הדברים: <strong>המלוה את חבירו אינו רשאי למשכנו, ואם משכנו</strong> — <strong>חייב להחזיר לו. ועובר בכל השמות הללו</strong> — <strong>אסיפא</strong> <small>[על סופם]</small> של הדברים נאמר, כלומר, מי שאינו מחזיר עובר בכל האזהרות הכתובות בענין זה בתורה.
 <strong>רבא אמר: הכי קאמר</strong> <small>[כך אמר]</small> החכם בברייתא זו, כך יש להבין: <strong>המלוה את חבירו אינו רשאי למשכנו, ואם משכנו</strong> — <strong>חייב להחזיר לו.</strong> <strong>במה דברים אמורים</strong> — <strong>שמשכנו שלא בשעת הלואתו,</strong> אלא לוקח משכון כדי להכריחנו לשלם, <strong>אבל</strong> אם <strong>משכנו בשעת הלואתו</strong> שאז המשכון ניתן כערבון להלוואה — אינו חייב להחזיר לו. <strong>ועובר בכל השמות הללו</strong> כוונתו <strong>ארישא</strong> <small>[על</small> הקטע <small>הראשון],</small> שאינו רשאי  למשכנו. 
 <strong>תני</strong> <small>[שנה]</small> <strong>רב שיזבי</strong><strong>קמיה</strong> <small>[לפני]</small> <strong>רבא</strong> ברייתא זו: מה שנאמר "אם חבול תחבל שלמת רעך <strong>עד בא השמש תשיבנו לו</strong>" (שמות כב, כה) — <strong>זו כסות לילה, "השב תשיב לו את העבוט כבוא השמש"</strong> (דברים כד, יג) — <strong>זו כסות יום. אמר ליה</strong> <small>[לו]</small> רבא: תמוה הדבר, כסות <strong>דיממא בליליא</strong> <small>[של יום בלילה]</small> <strong>למה לי, ודליליא ביממא</strong> <small>[ושל לילה ביום]</small> <strong>למה לי,</strong> ומדוע יחזירן לו?
 <strong>אמר ליה</strong> <small>[לו]</small> רב שיזבי: האם <strong>איסמייה</strong> <small>[אמחוק אותה]?</small> כלומר, האם לדעתך משובשת היא ברייתא זו וצריך למחוק אותה מגירסתי? <strong>אמר ליה</strong> <small>[לו]:</small> <strong>לא,</strong> אל תמחק, אלא <strong>הכי קאמר</strong> <small>[כך אמר],</small> כך יש לפרש: <strong>"עד בא השמש תשיבנו לו"</strong> — <strong>זו כסות יום שניתנה לחבול בלילה</strong> וצריך להחזירה ביום, ואילו <strong>"השב תשיב לו את העבוט כבוא השמש"</strong> — <strong>זו כסות לילה שניתנה לחבול ביום,</strong> וצריך להחזירה בלילה.
 <big>ב</big> <strong>אמר ר' וחנן: משכנו ומת</strong> — <strong>שומטו</strong> המלוה את המשכון שהחזיר <strong>מעל גבי בניו,</strong> שאין עליו חובה להשאיר את המשכון אצל הבנים. <strong>מיתיבי</strong> <small>[מקשים על כך]</small> ממה ששנינו בברייתא, <strong>אמר ר' מאיר: וכי מאחר שממשכנין למה מחזירין?</strong> על שאלה זו תוהים: <strong>למה מחזירין?!</strong> <strong>רחמנא אמר אהדר</strong> <small>[התורה אמרה החזר]!</small> אלא כך יש לשאול: <strong>מאחר שמחזירין</strong>
## דף קטו.
 <strong>למה חוזרין וממשכנין,</strong> שהרי חייב הוא להחזיר לו למחר ולמה לו לקחת? ומשיבים: <strong>שלא תהא שביעית משמטתו,</strong> שכל עוד יש משכון על החוב אין השביעית משמטת אותו, אבל חוב בלי משכון השביעית משמטת אותו. וטעם אחר — ש<strong>לא יעשה</strong> אותו משכון כ<strong>מטלטלין אצל בניו</strong> ולא יוכל לקחתו מבניו, כפי שאינו יכול לקחת שאר מטלטלין בחובו של אביהם.
  ונדייק מכאן: <strong>טעמא דהדר ומשכניה</strong> <small>[הטעם</small> דווקא שחזר ומשכנו] <strong>הא</strong> <small>[הרי]</small> אם <strong>לא הדר ומשכניה</strong> <small>[חזר ומשכנו]</small> — <strong>לא,</strong> והרי לדברי ר' יוחנן עצם לקיחת המשכון פעם אחת כבר מקנה למלוה זכות גמורה בו!
 <strong>אמר רב אדא בר מתנא: ולאו תרוצי קא מתרצת לה</strong> <small>[וכי</small> <small>אין אתה מיישב אותה]</small> את הברייתא הזו ומשנה קצת את לשונה? <strong>תריץ הכי</strong> <small>[יישב</small> אותה <small>כך],</small> וכך תגרוס בה: <strong>וכי מאחר שמחזירין למה ממשכנין מעיקרא</strong> <small>[מתחילה]</small> — <strong>שלא תהא שביעית משמטתו ולא יעשה</strong> כ<strong>מטלטלין אצל בניו,</strong> וכדברי ר' יוחנן, שכיון שלקח משכון פעם אחת כבר יכול לקחת מבניו.
 <big>א</big> <strong>תנו רבנן</strong> <small>[שנו חכמים]:</small> נאמר: <strong>"</strong>כי תשה ברעך משאת מאומה <strong>לא תבא אל ביתו לעבט עבטו"</strong> (דברים כד, י). ומלשון הכתוב למדים שדווקא <strong>לביתו אי</strong> <small>[אין]</small> <strong>אתה נכנס, אבל אתה נכנס לביתו של</strong> ה<strong>ערב</strong> לחוב זה, ויכול אתה ליטול ממנו משכון. <strong>וכן הוא אומר: "לקח בגדו כי ערב זר"</strong> (משלי כ, טז).
  ואומר עוד בנושא זה: <strong>"בני אם ערבת לרעך תקעת לזר כפיך. נוקשת באמרי פיך נלכדת באמרי פיך. עשה זאת אפוא בני והנצל כי באת בכף רעך לך התרפס ורהב רעיך"</strong> (שם ו, א–ג).
  וכך הוא מפורש: ערב שנתחייב לשלם חוב, או מי שציער את חבירו בדברים ("נוקשת באמרי פיך"), <strong>אם ממון יש לו בידך</strong> — "התרפס", ודרשוהו: <strong>התר לו פיסת יד,</strong> כלומר, פתח את ידך ותן לו את הכסף, <strong>ואם לאו</strong> <small>[לא]</small> שאין זה חוב ממון — "רהב רעיך", כלומר, <strong>הרבה עליו רעים,</strong> הבא אליו ידידים ויפייסוהו.
 <strong>לצד שני,</strong> כלומר, דבר אחר, מדרש אחר על הכתוב "לא תבא אל ביתו" — <strong>לביתו אי</strong> <small>[אין]</small> <strong>אתה נכנס</strong> לקחת ממנו משכון על הלוואה, <strong>אבל אתה נכנס</strong> ונוטל ממנו חפצים <strong>לשכר כתף</strong> (סבל), <strong>לשכר חמר, לשכר פונדק, לשכר דיוקנאות</strong> (ציורים) שצייר. שאפשר לכפות את השוכר לשלם משכורת ומותר לקחת ממנו משכון. <strong>יכול אפילו זקפן עליו במלוה?</strong> שאחר שנתחייב בשכר, הסכימו שישאר הסכום בתורת מילווה — <strong>תלמוד לומר: "משאת מאומה"</strong> (דברים כד, י), כלומר, שכיון שנעשה הדבר חוב — הרי הוא כשאר הלוואות, ואסור לגבות משכון בעל כורחו.
 <big>ב משנה</big> <strong>אלמנה, בין שהיא ענייה בין שהיא עשירה</strong> — <strong>אין ממשכנין אותה, שנאמר: "ולא תחבל בגד אלמנה (</strong>דברים כד, יז).
 <big>ג גמרא</big> <strong>תנו רבנן</strong> <small>[שנו חכמים]:</small> <strong>אלמנה, בין שהיא ענייה בין שהיא עשירה אין ממשכנין אותה,</strong> אלו <strong>דברי ר' יהודה.</strong>
 <strong>ר' שמעון אומר: עשירה ממשכנין אותה, ענייה</strong> — <strong>אין ממשכנין אותה.</strong> כי הטעם שאין ממשכנים רכוש אלמנה עניה הוא משום שאתה <strong>חייב להחזיר לה,</strong> שהרי חייבים להחזיר לעני את משכונו בכל עת הצורך, וכיון שחייב לבוא בכל יום ולהחזיר לה הרי <strong>אתה משיאה שם רע בשכנותיה</strong> שהשכנות רואות שגבר זר בא בכל פעם לביתה, ועלול לצאת עליה שם רע, כאילו שיש לה יחסים שאינם מהוגנים עם אותו אדם. וכיון שבעשירה אין חובת החזרת העבוט — מותר למשכן רכושה.
  ושואלים:  <strong>למימרא</strong> <small>[האם לומר]</small> על פי ברייתא זו כי <strong>ר'</strong> <strong>יהודה לא דריש טעמא דקרא</strong> <small>[אינו דורש את טעם הכתוב]</small> ופוסק כדברי הכתוב כפי שהוא, ואילו <strong>ר'</strong> <strong>שמעון דריש טעמא דקרא</strong> <small>[דורש טעם הכתוב]?</small> <strong>והא איפכא שמעינן להו</strong> <small>[והרי היפך</small> הדברים <small>שמענו אותם]</small> אומרים במקום אחר,
 <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר במצוות המלך <strong>"ולא ירבה לו נשים</strong> ולא יסור לבבו<strong>"</strong> (דברים יז, יז) <strong>ר'</strong> <strong>יהודה אומר: מרבה הוא, ובלבד שלא יהו</strong> נשים כאלה שהן <strong>מסירות את לבו. ר'</strong> <strong>שמעון אומר: אפילו אחת והיא מסירה את לבו</strong> — <strong>הרי זה לא ישאנה,</strong> שהרי צריך שלא יסור לבו. <strong>אם כן מה תלמוד לומר "ולא ירבה לו נשים"</strong> — <strong>אפילו</strong> נשים צדקניות <strong>כאביגיל.</strong>  והרי כאן ר' שמעון הוא שאינו דורש את טעם המקראות, ור' יהודה הוא הדורש!
  ומסבירים:  <strong>לעולם</strong> יש לומר כי בדרך כלל <strong>ר'</strong> <strong>יהודה לא דריש טעמא דקרא</strong> <small>[</small>הוא <small>שאינו דורש את טעמי הכתוב],</small> <strong>ושאני הכא</strong> <small>[ושונה כאן]</small> במצוות המלך, <strong>דמפרש קרא</strong> <small>[שמפרש הכתוב]</small> בעצמו את הטעם <strong>"ולא ירבה לו נשים ולא יסור".</strong> שהכתוב עצמו מגביל את ההלכה ואומר: <strong>מאי טעמא</strong> <small>[מה טעם]</small> <strong>לא ירבה לו נשים</strong> — <strong>משום</strong> ש<strong>לא יסור.</strong>
 <strong>ור'</strong> <strong>שמעון</strong> סבור: <strong>מכדי בעלמא דרשינן טעמא דקרא</strong> <small>[הלא בכלל דורשים אנו את טעמו של הכתוב],</small> ואם כן <strong>לכתוב רחמנא</strong> <small>[שתכתוב התורה]</small> <strong>"לא ירבה", ולא בעינן</strong> <small>[ואין אנו צריכים]</small> שיאמר <strong>"לא יסור" ואנא ידענא</strong> <small>[ואני אדע]</small> בעצמי: <strong>מאי טעמא</strong> <small>[מה טעם]</small> <strong>לא ירבה</strong> — <strong>משום</strong> ש<strong>לא יסור.</strong> ואם כן, <strong>"לא יסור" דכתב רחמנא</strong> <small>[שכתבה התורה]</small> <strong>למה לי?</strong> אלא ודאי בא להוסיף איסור אחר: ש<strong>אפילו אחת ומסירה את לבו</strong> — <strong>הרי זה לא ישאנה.</strong> ולפי זה, יש בכתוב שתי הלכות, הלכה כללית שלא ירבה נשים, והלכה אחרת שלא ישא אשה המסירה את לבו.
 <big>ד משנה</big> <strong>החובל את הריחים,</strong> שלוקח ריחים כמשכון — <strong>עובר משום לא תעשה</strong> המפורש בתורה, <strong>וחייב משום שני כלים,</strong> אם לקח את שתי אבני הריחים. <strong>שנאמר: "לא יחבל ריחים ורכב" (</strong>דברים כד, ו). ומוסיפים: <strong>ולא ריחים ורכב בלבד אמרו</strong> שאסור לקחת כמשכון, <strong>אלא כל דבר שעושין בו אוכל נפש</strong> אסור לקחת, <strong>שנאמר: "כי נפש הוא חבל"</strong> (שם).
 <big>ה גמרא</big> <strong>אמר רב הונא: חבל ריחים</strong> — <strong>לוקה שתים,</strong> שתי פעמים מלקות, <strong>משום ריחים,</strong> שנאמר שלא יחבול ריחים, <strong>ומשום "כי נפש הוא חבל"</strong> שהרי לקח דבר המשמש לצורך האוכל. אם לקח <strong>ריחים ורכב</strong> — <strong>לוקה שלש; משום רחים,</strong> <strong>ו</strong>משום <strong>רכב,</strong> ו<strong>משום "כי נפש הוא חבל".</strong>
 <strong>ו</strong>אילו <strong>רב יהודה אמר: חבל ריחים</strong> — <strong>לוקה אחת,</strong> חבל <strong>רכב</strong> — <strong>לוקה אחת,</strong> חבל <strong>ריחים ורכב</strong> — <strong>לוקה שתים.</strong> ואילו מה שנאמר <strong>"כי נפש הוא חבל"</strong>
## דף קטו:
 <strong>לשאר דברים הוא דאתא</strong> <small>[שבא]</small> ללמדנו שכל מכשירים שעושים בהם אוכל נפש אסור לחבול.
 <big>א</big> ומציעים: <strong>לימא</strong> <small>[האם לומר]</small> כי <strong>אביי ורבא</strong> שנחלקו בנושא אחר, <strong>בפלוגתא</strong> <small>[במחלוקתם]</small> של <strong>רב הונא ורב יהודה קמיפלגי</strong> <small>[חולקים]</small> הם? שנחלקו בענין אכילת בשר קרבן פסח שלא צלו אותו כדין, שכן אמר הכתוב "אל תאכלו ממנו נא ובשל מבושל במים כי אם צלי אש ראשו על כרעיו ועל קרבו" (שמות יב, ט).
 ש<strong>אמר רבא: אכל נא</strong> (צלוי למחצה) — <strong>לוקה שתים,</strong> לוקה <strong>משום</strong> <strong>"</strong>אל תאכלו ממנו <strong>נא", ו</strong>לוקה <strong>משום "</strong>אל תאכלו ממנו... <strong>כי אם צלי אש"</strong> (שם). <strong>ו</strong>אם אכל בשר פסח <strong>מבושל</strong> — <strong>לוקה שתים: משום "מבשל" ומשום "כי אם צלי אש".</strong> ואם היה גם <strong>נא ו</strong>גם <strong>מבושל</strong> — <strong>לוקה שלש: משום "נא", ומשום "מבשל" ומשום "לא תאכלנו כי אם צלי אש".</strong>
 ואילו <strong>אביי אמר: אין לוקים על לאו שבכללות.</strong> כי הלאו הזה "אל תאכלו ממנו נא ובשל מבושל במים כי אם צלי אש" איננו מיוחד לענין אחד, אלא כולל בתוכו עניינים רבים ואין לוקים על לאו שאין בו איסור של דבר מסויים ומיוחד. ולכאורה אביי ורבא חלוקים באותו נושא של רב הונא ורב יהודה. <strong>לימא</strong> <small>[האם לומר]</small> ש<strong>אביי</strong> ש<strong>אמר כרב יהודה, ורבא</strong> ש<strong>אמר כרב הונא?</strong>
 ודוחים: <strong>אמר</strong> <small>[</small>יכול היה <small>לומר]</small> <strong>לך רבא:</strong> <strong>אנא דאמרי</strong> <small>[אני שאמרתי]</small> את דברי — <strong>אפילו כ</strong>דעת <strong>רב יהודה</strong> אמרתי, כי יש להבדיל בין הנושאים; <strong>עד כאן לא</strong> שמענו כי <strong>קאמר</strong> <small>[אמר]</small> <strong>רב יהודה התם</strong> <small>[שם]</small> שאין לוקים על "כי נפש הוא חובל" משום שהמלים <strong>"כי נפש הוא חבל" לא משמע</strong> אין פירושן כשלעצמן <strong>ריחים ורכב</strong> אלא הן הוראה כללית, ולכן מסתבר כי <strong>לשאר דברים הוא דאתא</strong> <small>[שבא]</small> ולא להוסיף איסור על ריחים ורכב.
 <strong>אבל הכא</strong> <small>[כאן]</small> <strong>"כי אם צלי אש" למאי אתא</strong> <small>[למה בא]?</small> <strong>שמע מינה</strong> <small>[למד מכאן]</small> <strong>ללאו.</strong> הלא משמעותו היא רק להוציא או נא או מבושל, ואם כך אפשר לומר שיש בכך איסור מסויים ואיסור נוסף על הדברים המנויים שם.
 <strong>ואביי אמר</strong> <strong>לך אנא דאמרי</strong> <small>[אני שאמרתי]</small> את דברי <strong>אפילו לרב הונא</strong> אמרתי אותם. כיצד, <strong>עד כאן לא</strong> שמענו כי <strong>קאמר</strong> <small>[אמר]</small> <strong>רב הונא התם</strong> <small>[שם]</small> <strong>אלא</strong> ש<strong>"כי נפש הוא חבל"</strong>
## דף קטז.
 <strong>יתירא הוא</strong> <small>[יתר הוא]</small> ובא להוסיף הלכות חדשות לגבי שאר מכשירים, <strong>כיון דיתירא</strong> <small>[שמיותר]</small> <strong>הוא</strong> — <strong>שדייה</strong> <small>[הטל אותו]</small> <strong>הוא</strong> על
 <strong>ריחים ורכב. אבל הכא</strong> <small>[כאן]</small> בענין הפסח, הביטוי <strong>"כי אם צלי אש"</strong> (שמות יב ט) <strong>לאו יתירא הוא</strong> <small>[לא מיותר]</small> <strong>הוא,</strong> <strong>דמבעי ליה לכדתניא</strong> <small>[שנחוץ הוא ללמוד לכפי ששנינו</small> בברייתא<small>]:</small> <strong>בשעה שישנו</strong> הציווי <strong>בקום אכול צלי,</strong> כלומר, בשעת הלילה כשחלה מצות אכילת הפסח — באותה שעה <strong>ישנו</strong> גם <strong>ב</strong>איסור <strong>"בל תאכל נא",</strong> אבל <strong>בשעה שאינו בקום אכול צלי,</strong> כגון קודם לכן — <strong>אינו ב"בל תאכל נא",</strong> ואם אכלו אז — אינו לוקה.
 <big>א</big> לגופה של המחלוקת בריחים ורכב מעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב יהודה:</strong> אם <strong>חבל זוג</strong> (מספריים) <strong>של ספרים,</strong> או <strong>צמד של פרות</strong> — <strong>חייב שתים.</strong> לקח <strong>זה בעצמו וזה בעצמו,</strong> להב אחד של מספריים או פרה אחת — <strong>אינו חייב אלא אחת.</strong> הרי שאינו לוקה אלא אחת ואינו לוקה על הלאו הכולל.
 <strong>ותניא אידך</strong> <small>[ושנויה</small> ברייתא <small>אחרת] :</small> <strong>חבל זוג של ספרים וצמד של פרות, יכול לא יהא חייב אלא אחת</strong> — <strong>תלמוד לומר "לא יחבל ריחים ורכב"</strong> (דברים כד, י), ונלמד: <strong>מה ריחים ורכב שהן מיוחדין,</strong> שהם אמנם <strong>שני כלים</strong> כל אחד לעצמו <strong>ועושין</strong> יחד <strong>מלאכה אחת</strong> — ובכל מקום <strong>חייב על זה בפני עצמו ועל זה בפני עצמו, אף כל דברים שהן שני כלים מיוחדים,</strong> כמו זוג של ספרים או צמד של פרות <strong>ועושין מלאכה אחת</strong> — <strong>חייב על זה בפני עצמו ועל זה בפני עצמו.</strong> 
 <big>ב</big> מסופר: <strong>ההוא גברא</strong> <small>[אדם אחד]</small> ש<strong>חבל סכינא דאשכבתא מחבריה</strong> <small>[סכין של שחיטה אצל חבירו].</small> <strong>אתא לקמיה</strong> <small>[בא לפני]</small> <strong>אביי</strong> לשאול בענין זה, <strong>אמר ליה</strong> <small>[לו]</small> אביי: <strong>זיל אהדריה</strong> <small>[לך החזר אותו],</small> <strong>דהוי ליה</strong> <small>[הרי הוא]</small> <strong>כלי שעושים בו אוכל נפש</strong> וכאמור — אסור לך לקחתו כמשכון, <strong>ותא קום בדינא עלה</strong> <small>[ולך עמוד בדין עליה].</small> <strong>רבא אמר</strong> שהוא <strong>לא צריך למקם בדינא עלה</strong> <small>[לעמוד בדין עליה],</small> שמאחר והסכין נמצאה כבר בידו <strong>ויכול לטעון עד כדי דמיהן,</strong> יכול הוא לטעון שההוא חייב לו כדי שיעור זה.
  ושואלים:  <strong>ו</strong>כי <strong>אביי לית ליה ההיא סברא</strong> <small>[אין לו,</small> אינו מקבל <small>אותה סברה]</small> שמי שתפס חפץ של בעל חוב, שיכול לטעון בחוב עד כדי דמיו? <strong>מאי שנא</strong> <small>[</small>ב<small>מה שונה</small> הדבר<small>]</small> <strong>מ</strong>אותו מעשה שהיה ב<strong>הנהו עיזי דאכלי חושלא</strong> <small>[אותן עיזים שאכלו שעורים קלופות]</small> <strong>בנהרדעא, ואתא מרא דחושלא</strong> <small>[ובא בעל השעורים]</small> <strong>ותפס להו</strong> <small>[אותם,</small> את העיזים<small>],</small> <strong>וקא טעין טובא</strong> <small>[וטען</small> שחייב לו אותו אדם <small>הרבה].</small> <strong>ואמר אבוה</strong> <small>[אביו]</small> של <strong>שמואל</strong> שהיה דיין שם ש<strong>יכול לטעון עד כדי דמיהן!</strong>
 ומסבירים שיש הבדל: <strong>התם לאו מידי דעבדא לאושולי ולאוגורי</strong> <small>[שם</small> העיזים <small>אינו דבר שעשוי להשאיל ולהשכיר]</small> <strong>הוא,</strong> ולכן אם הוא מחזיק בהן יש לו זכות לכאורה עליהן, ויכול להסתמך על חזקה זו. ואילו <strong>הכא מידי דעביד לאושולי ולאוגורי</strong> <small>[כאן</small> השכיר <small>דבר שעשוי להשאיל ולהשכיר]</small> <strong>הוא,</strong> ובדבר כגון זה אינו נאמן אם מחזיק בו בלא ראיה. שכן <strong>שלח רב הונא בר אבין</strong> הלכה זו: <strong>דברים העשויין להשאיל ולהשכיר, ואמר</strong> אדם המחזיק בהן: <strong>לקוחין הן בידי</strong> (קניתי אותן) <strong>אינו נאמן</strong> בטענה זו בלבד, וצריך להביא ראיות אחרות, כי אולי באו לידו בשאלה או בשכירות.
  ושואלים:  <strong>ו</strong>כי <strong>רבא לית ליה האי סברא</strong> <small>[אין לו,</small> אינו מקבל <small>סברה זו]?</small> <strong>והא</strong> <small>[והרי]</small> <strong>רבא</strong> עצמו <strong>אפיק זוגא דסרבלא וספרא דאגדתא מיתמי</strong> <small>[הוציא מספריים של צמר וספר אגדה מיתומים]</small> שהחזיקו בהם מפני שהם <strong>דברים העשויין להשאיל ולהשכיר!</strong> ומשיבים: <strong>אמר</strong> <small>[</small>יכול היה <small>לומ]</small> <strong>לך רבא:</strong> <strong>האי נמי</strong> <small>[זו גם כן],</small> סכין שחיטה, <strong>כיון דמיפגמא</strong> <small>[ש</small>היא <small>נפגמת]</small> — <strong>קפדי אינשי ולא מושלי</strong>
## דף קטז:
 <big>א משנה</big> <strong>הבית והעלייה של שנים,</strong> שלאחד היה שייך הבית בקומה התחתונה ולשני העליה, <strong>שנפלו</strong> — <strong>שניהם חולקין בעצים ובאבנים ובעפר</strong> של המפולת. <strong>ורואין אלו אבנים העשויות להשתבר</strong> ולפי זה מורידים את האבנים הללו מחשבונו של אותו אדם ששלו נשברו. <strong>אם היה אחד מהן מכיר מקצת אבניו</strong> — <strong>נוטלן</strong> לעצמו <strong>ו</strong>אולם הן <strong>עולות לו מן החשבון,</strong> שהשותף יכול ליטול אבנים אחרות כנגדן.
 <big>ב גמרא</big> <strong>מדקתני</strong> <small>[ממה ששנה</small><small>]</small> במשנה: <strong>רואין</strong> אלו אבנים עשויות להשתבר — <strong>מכלל</strong> הדברים אתה למד שמדובר כאן באופן <strong>דאיכא למיקם עלייהו</strong> <small>[שאפשר לעמוד עליהן</small><small>],</small> לראות לפי האבנים כיצד אירע הדבר, <strong>אי בחבסא נפיל</strong> <small>[אם ברביצה נפל</small><small>],</small> שקומת הקרקע היא שהתמוטטה והעליונה נפלה מחמתה, <strong>אי בחבטא נפיל</strong> <small>[אם בחבטה נפל</small><small>],</small> שהעלייה התמוטטה ועל ידי כך גרמה שנפלה גם הקומה התחתונה.
  ואם אפשר להבחין בדבר, <strong>אי הכי רישא אמאי</strong> <small>[אם כך, בראש</small> המשנה <small>מדוע</small><small>]</small> <strong>חולקים</strong> בשווה? <strong>נחזי</strong> <small>[נראה</small><small>],</small> <strong>אי בחבטא נפיל</strong> <small>[אם בחבטה נפל</small> הבית<small>]</small> — <strong>עלייתא איתבור</strong> <small>[העלייה נשברה</small><small>]</small> ואבניה הן השבורות, <strong>אי בחבסא נפיל</strong> <small>[אם ברביצה נפל</small><small>]</small> — <strong>תתייתא איתבור</strong> <small>[התחתונות נשברו</small><small>]!</small>
 ודוחים: <strong>לא צריכא</strong> <small>[נצרכה</small><small>]</small> <strong>דנפיל בליליא</strong> <small>[שנפל</small> הבית <small>בלילה</small><small>]</small> ולא ראו כיצד נפל. ושואלים: <strong>ולחזינהו בצפרא</strong> <small>[ושיראו את</small> האבנים <small>בבוקר]</small> וידעו כיצד נפל הבית? ומשיבים: <strong>דפנינהו</strong> <small>[שפינו אותן,</small> את האבנים<small>]</small> ממקומן, ואין איפוא לדעת. ושואלים: <strong>וליחזי מאן פנינהו ולשייליה</strong> <small>[ושיראו מי פינה אותן וישאלו אותו</small><small>]</small> כיצד נפל הבית? ומשיבים: <strong>דפנינהו</strong> <small>שפינו אותן]</small> <strong>בני רשות הרבים ואזלו לעלמא</strong> <small>[והלכו</small> להם <small>לעולם,</small> למקום אחר<small>]</small> ועתה אין אפשרות לברר פרט זה.
  ושואלים:  <strong>וליחזי ברשות דמאן יתבן</strong> <small>[שיראה ברשותו של מי</small> מהם <small>נמצאות</small><small>]</small> האבנים, <strong>וליהוי אידך</strong> <small>[ושיהיה האחר</small><small>]</small> <strong>המוציא מחבירו עליו הראיה!</strong> ומשיבים: <strong>לא צריכא</strong> <small>[נצרכה</small><small>],</small> אלא לאופן <strong>דייתבן</strong> <small>[ש</small>האבנות <small>מצויות]</small> <strong>בחצר דתרוייהו</strong> <small>[של שניהם</small><small>],</small> <strong>אי נמי</strong> <small>[או גם כן</small><small>]</small> שנפלו <strong>ברשות הרבים. ואיבעית אימא</strong> <small>[ואם תרצה אמור</small><small>]:</small> <strong>שותפים בכי האי גוונא לא קפדי אהדדי</strong> <small>[בכגון זה אינם מקפידים זה על זה</small><small>]</small> שיחלקו את החצר כך שלא ירשו איש לחבירו להניח שם דברים, ואם כן אין מחלוקת החצר הוכחה לענין האבנים.
 <big>ג</big> שנינו במשנה ש<strong>אם היה אחד מהן מכיר</strong> את אבניו — נוטלן. ושואלים: <strong>והלה,</strong> והאחר, <strong>מה טוען? אי</strong> <small>[אם]</small> מדובר באופן <strong>דקאמר</strong> <small>[שהוא אומר]:</small> <strong>אין</strong> <small>[כן]</small> של חבירי הן <strong>פשיטא</strong> <small>[פשוט,</small> מובן מאליו<small>]</small> שאם השני מסכים מה מקום יש לדון בכך? <strong>ואי</strong> <small>[ואם]</small> <strong>לא אמר אין</strong> <small>[כן</small><small>],</small> <strong>למה נוטל</strong> השני ומה ראיה יש לו?! <strong>אלא,</strong> יש לומר <strong>דאמר ליה</strong> <small>[שאומר לו</small><small>]</small> השני: <strong>איני יודע,</strong> וסומכים משום כך על האחר שטוען שהוא בטוח בדבר.
  ומציעים:  <strong>לימא תהוי תיובתא</strong> <small>[האם לומר שתהא זו קושיה חמורה]</small> ל<strong>רב נחמן,</strong> <strong>דאיתמר</strong> <small>[שנאמר</small><small>]</small> שחלקו אמוראים בבעיה הבאה: אמר אחד לחבירו: <strong>מנה לי בידך</strong> שאתה חייב לי, <strong>והלה,</strong> הנתבע <strong>אומר: איני יודע. רב הונא ורב יהודה אמרי</strong> <small>[אומרים</small><small>]:</small> <strong>חייב</strong> לשלם לו, לפי שאינו מכחיש. <strong>רב נחמן ו</strong><strong>ר' יוחנן אמרי</strong> <small>[אומרים</small><small>]:</small> <strong>פטור.</strong> ומענייננו לכאורה ראיה ש"איני יודע" הוא כהודאה!
  ודוחים: <strong>כדאמר</strong> <small>[כפי שאמר</small><small>]</small> <strong>רב נחמן</strong> בתירוץ לקושיה דומה באותו נושא: מתי חייב הוא לשלם — <strong>כגון שיש עסק שבועה ביניהן,</strong> שמכיון שחייב להשבע דורשים ממנו להשבע גם על דבר זה, וכיון שאינו יכול להשבע על כך משלם. <strong>הכא נמי</strong> <small>[כאן גם כן</small><small>]</small> מדובר <strong>כגון שיש עסק שבועה ביניהן.</strong>
 ושואלים: <strong>היכי דמי</strong> <small>[כיצד בדיוק</small><small>]</small> <strong>עסק שבועה</strong> זה? ומשיבים: <strong>כ</strong><strong>ד</strong>ברי <strong>רבא</strong> ש<strong>אמר רבא,</strong> אמר לחבירו: <strong>מנה לי בידך, והלה,</strong> הנתבע <strong>אומר: אין לך בידי אלא חמשים</strong> שאני בטוח בהם, <strong>והשאר,</strong> החמישים אחרים, <strong>איני יודע.</strong> והרי מדין תורה צריך הוא להשבע על השאר, שהריהו מודה מקצת הטענה ומודה במקצת נשבע — <strong>מתוך שאינו יכול לישבע</strong> שהרי אינו יודע, על כן בעל כורחו <strong>ישלם.</strong>
 <big>ד</big> שנינו במשנה שהמכיר את אבניו לוקח לו את אלה שהוא מכירן, והאחר נוטל כנגדו מן האבנים השבורות, והאבנים הללו <strong>עולות לו מן החשבון. סבר</strong> <small>[סבור</small> היה<small>]</small> <strong>רבא למימר</strong> <small>[לומר</small><small>]</small> שהכוונה היא <strong>לפי חשבון</strong> ה<strong>שבורות.</strong> <strong>אלמא</strong> <small>[מכאן</small><small>]</small> <strong>כיון</strong> ש<strong>אמר</strong> <strong>איני יודע,</strong> כפי שסכמנו קודם בפירוש הענין <strong>ריע טפי</strong> <small>[גרוע</small> מצבו <small>יותר</small><small>]</small> מבחינה הלכתית.
 <strong>אמר ליה</strong> <small>[לו]</small> <strong>אביי: אדרבה</strong> <small>[להיפך</small><small>],</small> <strong>הא ריע טפי</strong> <small>[זה,</small> הצד השני, <small>גרוע יותר</small><small>].</small> <strong>מדהני ידע, טפי לא ידע</strong> <small>[מכיון שאת אלה הוא יודע,</small> מכיר<small>],</small> אם כן <strong>תו לית ליה</strong> <small>[שוב אין לו]</small> זכות באבנים אחרות, <strong>ואידך כולהו</strong> <small>[ו</small>כל <small>האחרות כולן]</small> <strong>דהיאך נינהו</strong> <small>[של השני הן</small><small>]!</small>
 <strong>אלא אמר אביי: לפי חשבון</strong> ה<strong>שלימות,</strong> שהשני לוקח כנגדן אבנים שלמות אחרות. שואלים: <strong>אי הכי מאי קמהני ליה</strong> <small>[אם כן, מה הוא נהנה</small> מרויח מכך<small>]</small> שהוא מכיר את אבניו שלו? ומשיבים: <strong>למלבנא רווחא</strong> <small>[למלבן מרווח</small><small>],</small> שהיה המלבן — דפוס הלבנים הללו — רחב יותר במקצת. <strong>אי נמי טינא דמעבדא</strong> <small>[או גם כן</small> שהיה <small>טין מעובד],</small> שהטיט שממנו עשו את הלבנים מעובד בצורה טובה יותר, ולכן הוא נהנה כשלוקח את הלבנים הללו. 
 <big>ה משנה</big> <strong>הבית והעלייה</strong> והיה הדייר בעלייה שוכר הדר בבית זה, <strong>ו</strong><strong>נפחתה</strong> (נשברה או נשמטה למטה) <strong>העלייה, ואין בעל הבית,</strong> המשכיר, <strong>רוצה לתקן</strong> — <strong>הרי בעל העלייה,</strong> השוכר, <strong>יורד ודר למטה</strong> בבית, <strong>עד שיתקן לו</strong> בעל הבית <strong>את העלייה.</strong>
 <strong>ר' יוסי אומר:</strong> בבית השייך לשותפים אשר נפחת הגג, <strong>התחתון נותן את התקרה</strong> עצמה של קורות או אבנים, <strong>והעליון את המעזיבה,</strong> כיסוי הטיט שעליה.
 <big>ו גמרא</big> ושואלים: מה שאמרנו ש<strong>נפחתה</strong> העלייה, <strong>בכמה?</strong> מהו שיעור של שבירה שיכול בעל העלייה לומר ששוב אינו יכול לגור שם? <strong>רב אמר: ברובה, שמואל אמר: בארבעה</strong> טפחים כבר נקרא פחות.
 ומבארים את טעם הדברים: <strong>רב אמר</strong> כי נפחתה <strong>ברובה, אבל בארבעה</strong> — <strong>לא.</strong> ומדוע — <strong>אדם דר חציו למטה וחציו למעלה.</strong> כלומר, גם אם חלק מן הדירה נמוך יותר אפשר עוד לדור בדירה. <strong>ושמואל אמר בארבעה,</strong> מדוע — <strong>אין אדם דר חציו למטה וחציו למעלה.</strong>
 ושואלים: <strong>היכי דמי</strong> <small>[כיצד בדיוק היה הדבר</small><small>]?</small> <strong>אי</strong> <small>[אם]</small> ש<strong>אמר</strong> השוכר בשעת השכירות שהוא לוקח <strong>"עלייה זו",</strong> הלא <strong>אזדא</strong> <small>[הלכה,</small> אבדה<small>]</small> זכותו, שהרי עדיין זו היא אותה עלייה. <strong>אלא</strong> ש<strong>אמר ליה</strong> <small>[לו</small><small>]</small> <strong>"עלייה" סתם,</strong> ואולם אם כך אמר ודאי לעלייה שלמה וטובה התכוון ואם כן <strong>לוגר ליה אחריתי</strong> <small>[שישכור לו</small> בעל הבית <small>עלייה אחרת</small><small>]</small> לדור בה!
 <strong>אמר רבא: לא צריכא</strong> <small>[נצרכה</small><small>]</small> אלא במקרה ש<strong>אמר ליה</strong> <small>[לו]:</small> <strong>"עלייה זו שאני משכיר לך, כי סלקא</strong> <small>[כאשר עולה]</small> — <strong>סליק בהדה</strong> <small>[עלה איתה],</small> <strong>וכי נחית</strong> <small>[וכאשר יורדת]</small> — <strong>חות בהדה</strong> <small>[</small><small>רד איתה</small><small>]</small> <strong>".</strong> ותוהים: <strong>אי הכי</strong> <small>[אם כך</small><small>]</small> שפירש ואמר לו <strong>מאי למימרא</strong> <small>[מה יש לומר</small> כאן<small>]</small>? שהרי היה זה תנאי מפורש!
 <strong>אלא אמר רב אשי:</strong> מדובר באופן ש<strong>אמר ליה</strong> <small>[לו]</small> בלשון זו: <strong>"עלייה זו שעל גבי בית זה אני משכיר לך", דהא שעביד</strong> <small>[ש</small>בכך <small>הרי שיעבד</small><small>]</small> את ה<strong>בית לעלייה.</strong>
 <strong>וכי הא</strong> <small>[וכמו מעשה</small> זה<small>]</small> ש<strong>אמר רבין בר רב אדא אמר</strong> <strong>ר' יצחק: מעשה באחד שאמר לחבירו "דלית</strong> (ענף גפן) <strong>שעל גבי פרסק (</strong>עץ אפרסק) <strong>זה</strong> <strong>אני מוכר לך</strong> <strong>",</strong> <strong>ונעקר הפרסק.</strong> <strong>ובא מעשה לפני</strong> <strong>ר' חייא ואמר: חייב אתה להעמיד לו פרסק</strong> ולהחזיק את ענף הגפן <strong>כל זמן שהדלית קיימא</strong> <small>[קיימת,</small> עומדת<small>].</small> 
 <big>ז</big> <strong>בעי</strong> <small>[שאל</small><small>]</small> <strong>ר'</strong> <strong>אבא בר ממל:</strong> 
## דף קיז.
 אותו דייר של העלייה הדר עכשיו בבית, <strong>כשהוא דר</strong> שם, האם <strong>לבדו הוא דר כדמעיקרא</strong> <small>[כמו מתחילה</small><small>]</small> שהיה גר בעלייתו לבדו, ובעל הבית יוצא בעל כורחו, <strong>או דלמא</strong> <small>[שמא</small><small>]</small> <strong>שניהם דרין</strong> שם, <strong>דאמר ליה</strong> <small>[שאומר לו]</small> בעל הבית: <strong>אדעתא לאפקינן</strong> <small>[על דעת להוציאני]</small> מדירתי <strong>לא אגרי</strong> <small>[השכרתי]</small> <strong>לך.</strong>
 <strong>אם תמצא לומר</strong> ותחליט כי <strong>שניהם דרין בו, כשהוא,</strong> הדייר מן העלייה, <strong>משתמש</strong> בבית — האם <strong>דרך</strong> ה<strong>פתחים</strong> הקבועים בו הוא <strong>משתמש</strong> כבעל הבית, <strong>או דרך גגין</strong> (גגות) הוא <strong>משתמש,</strong> שעולה בדרך המדרגות לדירתו הקודמת, ויורד לדירה התחתונה? <strong>מי אמר</strong> <small>[האם אומר]</small> בעל הבית כי גם עכשיו לא יכנס השוכר לבית אלא <strong>כדמעיקרא</strong> <small>[</small><small>מתחילה</small><small>];</small> <strong>מה מעיקרא</strong> <small>[מתחילה</small><small>]</small> הוא נכנס <strong>דרך גגין,</strong>, כלומר, דרך העלייה, <strong>השתא נמי</strong> <small>[עכשיו גם כן</small><small>]</small> יכנס <strong>דרך גגין. או דלמא מצי אמר ליה</strong> <small>[שמא יכול לומר לו</small> השוכר<small>]</small> <strong>עלייה</strong> — <strong>קבילי עלאי</strong> <small>[קיבלתי עלי</small><small>]</small> שהסכמתי לעלות במדרגות לדירתי, ואולם <strong>עלייה וירידה לא קבילי עלאי</strong> <small>[קבלתי עלי</small><small>],</small> ובדרך זו צריך אני לעלות לגג ולרדת ממנו.
 <strong>אם תמצא לומר</strong> כי <strong>מצי אמר ליה</strong> <small>[יכול</small> השוכר <small>לומר לו]</small> לבעל הבית: <strong>עלייה וירידה לא קבילי עלאי</strong> <small>[קיבלתי עלי],</small> אם היו <strong>שתי עליות זו על גב זו מהו?</strong> ומפרטים: <strong>איפחית</strong> <small>[נפחתה]</small> העלייה ה<strong>עליונה</strong> ששכר <strong>—</strong> <strong>נחית</strong> <small>[יורד]</small> <strong>ודר ב</strong>עלייה ה<strong>תחתונה,</strong> ואולם אם <strong>איפחית</strong> <small>[נפחתה]</small> העלייה ה<strong>תחתונה</strong> ששכר אותה, <strong>מהו</strong> הדין, <strong>האם</strong> <strong>למיסלק</strong> <small>[עולה]</small> הוא <strong>לגמרי בעליונה,</strong> ומקבל את העלייה הגבוהה יותר, או שמא יורד לדור בקומת הקרקע?
 <strong>מי אמרינן דאמר ליה</strong> <small>[האם אומרים אנו שאומר לו]</small> בעל הבית: <strong>שם עלייה קבילית עלך</strong> <small>[קיבלת עליך],</small> והרי אתה גר בעלייה. <strong>או דלמא</strong> <small>[שמא</small><small>]</small> <strong>חד עלייה</strong> <small>[עלייה אחת]</small> — <strong>קביל עליה</strong> <small>[קיבל עליו],</small> <strong>שתי עליות</strong> — <strong>לא קביל עליה</strong> <small>[קיבל עליו</small><small>]?</small> לאף אחת מהשאלות הללו לא נמצא פתרון, ועל כן <strong>תיקו</strong> <small>[תעמוד]</small> במקומה.
 <big>א</big> שנינו במשנה ש<strong>ר' יוסי אומר: התחתון נותן את התקרה</strong> והעליון את המעזיבה. ושאלו: <strong>מאי</strong> <small>[מה</small> פירוש<small>]</small> <strong>"תקרה"</strong> לענין זה? <strong>ר' יוסי בר חנינא אמר: קינים וסנאין</strong> <small>[מחצלות וקורות</small><small>],</small> <strong>ו</strong>החכם <strong>סטיני</strong> שהיה תלמידו של ריש לקיש <strong>אמר</strong> בשם <strong>ר' שמעון בן לקיש</strong> רבו: <strong>לווחים</strong> — לוחות עץ רחבים. ומעירים: <strong>ולא פליגי</strong> <small>[ואינם חלוקים</small> בהלכה<small>],</small> אלא <strong>מר כי אתריה ומר כי אתריה</strong> <small>[חכם זה</small> כמנהג <small>מקומו וחכם זה כ</small>מנהג <small>מקומו</small><small>],</small> שלפי דרכי הבניה של תקרה במקומות שונים אמרו מה נחוץ לתקרה.
  מסופר:  <strong>הנהו בי תרי דהוו דיירי, חד עילאי וחד תתאי</strong> <small>[שנים שהיו גרים</small> בבית, <small>אחד למעלה ואחד למטה</small><small>].</small> <strong>איפחית</strong> <small>נפחתה,</small> נתקלקלה ה<strong>מעזיבה.</strong> <strong>כי משי מיא עילאי אזלי ומזקי לתתאי</strong> <small>[כאשר היה רוחץ מים העליון,</small> היו המים <small>הולכים ומזיקים לתחתון</small><small>],</small> והשאלה היתה <strong>מי מתקן</strong> את המעזיבה. <strong>ר' חייא בר אבא אמר: העליון מתקן, ור' אלעי משום</strong> (בשם) <strong>ר' חייא ב</strong><strong>ר' יוסי אמר: התחתון מתקן.</strong> ומעירים, <strong>וסימן</strong> שלא תחליף את דעות החולקים: <strong>"ויוסף הורד מצרימה" (</strong>בראשית לט, א), כלומר, ר' חייא בר' יוסי, שסימנו יוסף, הוא הסבור שהתחתון ("הורד") מתקן.
  ומציעים:  <strong>לימא</strong> <small>[האם לומר</small><small>]</small> ש<strong>ר' חייא בר אבא ו</strong><strong>ר' אלעי בפלוגתא</strong> <small>[במחלוקת</small><small>]</small> של התנאים <strong>ר' יוסי ורבנן</strong> במשנתנו, <strong>קמיפלגי</strong> <small>[חלוקים</small> הם<small>]</small>? וכך נסביר: <strong>למאן דאמר</strong> <small>[ל</small>דעת <small>מי שאומר</small><small>]</small> ש<strong>העליון</strong> הוא ש<strong>מתקן,</strong> טעמו כי <strong>קסבר</strong> <small>[סבור]</small> ש<strong>על המזיק להרחיק את עצמו מן הניזק</strong> והיא דעת ר' יוסי במשנתנו, האומר שהעליון צריך לתת את המעזיבה, ובוודאי טעמו כדי שהמים מלמעלה לא יזיקו למטה. <strong>ומאן דאמר</strong> <small>[ו</small>לדעת <small>מי שאומר</small><small>]</small> שה<strong>תחתון</strong> הוא ש<strong>מתקן, קסבר</strong> <small>[סבור</small> הוא<small>]</small> כדעת חכמים ש<strong>על הניזק להרחיק את עצמו מן המזיק.</strong>
 על הסבר זה מקשים: <strong>ותיסברא</strong> <small>[וכי סבור אתה</small><small>]</small> כי <strong>ר' יוסי ורבנן</strong> שחלקו במשנתנו <strong>לענין</strong> הרחקת <strong>נזקין פליגי</strong> <small>[חלוקים הם</small><small>]?</small> <strong>והא איפכא שמעינן להו</strong> <small>[והרי היפך</small> הדברים <small>שמענו אותם</small><small>],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מרחיקין את האילן מן הבור עשרים וחמש אמה</strong> לפי ששרשי האילן מזיקים לבור, <strong>ובחרוב ובשקמה</strong> ששרשיהם מתפשטים הרבה — <strong>חמשים אמה, בין מלמעלה</strong> שהשדה שבו הבור גבוה מן השדה שבו האילן, <strong>בין מן הצד.</strong> ו<strong>אם הבור קדם</strong> לאילן — <strong>קוצץ</strong> בעל הבור את האילן <strong>ונותן</strong> לבעליו <strong>דמים</strong> תמורתו. ו<strong>אם האילן קדם</strong> — <strong>לא יקוץ.</strong> ודין זה הוא דווקא כשרוצים שניהם זה לנטוע וזה לחפור, אבל אם <strong>ספק זה קדם ספק זה קדם</strong> — <strong>לא יקוץ</strong> את האילן.
 <strong>ר' יוסי אומר: אף על פי שהבור קודמת לאילן</strong> — <strong>לא יקוץ</strong> בעל הבור את האחלן, לפי <strong>שזה</strong> בעל הבור <strong>חופר בתוך שלו, וזה,</strong> בעל האילן, <strong>נוטע בתוך שלו,</strong> ואין בעל הבור יכול לטעון שנגרם לו נזק, אלא אם רוצה להמנע מנזק — יעשה הוא במקום אחר. <strong>אלמא</strong> <small>[מכאן</small><small>]</small> ש<strong>ר' יוסי סבר</strong> <small>[סבור]</small> ש<strong>על הניזק להרחיק את עצמו</strong> מהמזיק, <strong>ורבנן סברי</strong> <small>[וחכמים סבורים]</small> ש<strong>על המזיק להרחיק את עצמו</strong> מהניזק!
 <strong>אלא, אי איכא למימר</strong> <small>[אם יש</small> בכלל מקום <small>לומר</small><small>]</small> <strong>פליגי</strong> <small>[שחולקים הם</small><small>]</small> האמוראים לפי מחלוקת תנאים, הרי באמת <strong>בפלוגתא</strong> <small>במחלוקת</small> של <strong>ר' יוסי ורבנן דהתם קמיפלגי</strong> <small>[וחכמים של שם חלוקים הם</small><small>],</small> שבאמת שייך הדבר למחלוקת היסודית מי מרחיק את עצמו, ואין לכך כל קשר עם המחלוקת במשנתנו.
  ושואלים: אם כן,  <strong>ו</strong><strong>ר' יוסי ורבנן דהכא</strong> <small>[וחכמים של כאן</small><small>]</small> במשנתנו, <strong>במאי פליגי</strong> <small>[במה,</small> באיזה עקרון <small>נחלקו</small><small>]?</small> ומשיבים: <strong>בחוזק תקרה קמיפלגי</strong> <small>[חלוקים הם</small><small>].</small> <strong>רבנן סברי</strong> <small>[חכמים סבורים</small><small>]:</small> <strong>מעזיבה אחזוקי</strong> <small>[חיזוק</small><small>]</small> <strong>תקרה הוא,</strong> שעיקר תפקיד המעזיבה הוא לצורך התקרה וחיזוקה, <strong>ואחזוקי</strong> <small>[וחיזוק]</small> ה<strong>תקרה</strong> מוטל <strong>על התחתון,</strong> שהוא <strong>בעי לאחזוקי</strong> <small>[צריך לחזק</small> אותה<small>].</small> <strong>ו</strong><strong>ר' יוסי סבר</strong> <small>[סבור]:</small> <strong>מעזיבה אשוויי</strong> <small>[השוואת]</small> <strong>גומות</strong> <strong>הוא</strong> שעושים מעזיבה כדי שיהא השטח שעל התקרה ישר וחלק, <strong>ואשוויי</strong> <small>[והשוואת]</small> ה<strong>גומות על העליון לאשוויי</strong> <small>[להשוות</small><small>].</small>
 על סיכום זה של הנושא שואלים: <strong>איני</strong> <small>[וכי כן</small> הוא<small>]</small>? <strong>והאמר</strong> <small>[והרי אמר</small><small>]</small> <strong>רב אשי: כי הוינא בי</strong> <small>[כאשר</small> הייתי בבית מדרשו<small>]</small> של <strong>רב כהנא</strong> <strong>הוה אמרינן</strong> <small>[היינו אומרים</small> בישיבה<small>]:</small> <strong>מודה</strong> <strong>ר' יוסי בגירי דיליה</strong> <small>[בחיצים שלו</small><small>],</small>  שאף שאמר שעל הניזק להרחיק את עצמו, דבר זה נאמר רק כאשר המזיק אינו עושה מעשה. אבל אם המזיק עושה פעולה הגורמת נזק במרחק הריהו כיורה חיצים, ובמקרה כזה ודאי שהוא חייב להרחיק. והרי אף כאן המים נשפכים בידי הדייר העליון ומזיקים והריהם כחיציו!
  ומשיבים:  <strong>דפסקי מיא</strong> <small>[שפוסקים המים</small><small>],</small> שבמקום שהוא שופך שם אין חור שהמים נשפכים ממנו במישרין למטה, אלא המים נשפכים במקום אחד בדירה <strong>והדר נפלי</strong> <small>[וחוזרים ונופלים</small><small>]</small> במקום שיש פתח במעזיבה. ונמצא שאף שם אינו גורם נזק ישיר. 
 <big>ב משנה</big> <strong>הבית והעלייה של שנים שנפלו,</strong> ו<strong>אמר בעל העלייה לבעל הבית לבנות</strong> הכל מחדש <strong>והוא אינו רוצה לבנות</strong> — <strong>הרי בעל העלייה בונה את הבית ודר בתוכה,</strong> בבית, <strong>עד שיתן לו את יציאותיו (</strong>הוצאותיו) שהוציא על הבית, ויוכל לבנות עלייה.
 <strong>ר' יהודה אומר:</strong> הרי <strong>אף זה,</strong> בעל העלייה, <strong>דר</strong> בינתים <strong>בתוך של חבירו,</strong> ואם כן <strong>צריך להעלות לו שכר</strong> על שדר בדירתו, ואין זה תיקון נכון. <strong>אלא, בעל העלייה בונה את הבית ואת העלייה, מקרה את העליונה,</strong> כלומר, גומר את בנין העלייה כל צרכה <strong>ויושב בבית עד שיתן לו את יציאותיו</strong> שהוציא בבנין הבית ואז יחזור וידור בעלייה.
## דף קיז:
 <big>א גמרא</big> <strong>אמר</strong> <strong>ר' יוחנן: בשלשה מקומות שנה לנו</strong> <strong>ר' יהודה</strong> (כלומר, למדים אנו מדבריו) את העקרון ש<strong>אסור לאדם שיהנה מממון חבירו</strong> אם החבר אינו נותן לו את הדבר מדעתו. <strong>חדא</strong> <small>[אחד]</small> — <strong>הא דתנן</strong> <small>[זו ששנינו</small> במשנתנו<small>]</small> שלא ידור בדירת חבירו בלי לשלם.
 <strong>אידך מה היא</strong> <small>[האחרת מה היא</small><small>]</small> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הנותן צמר לצבע לצבוע לו</strong> את הצמר בצבע <strong>אדום וצבעו</strong> בצבע <strong>שחור,</strong> או לצבעו <strong>שחור וצבעו אדום,</strong> <strong>ר' מאיר אומר: נותן לו</strong> הצבע, לבעל הצמר <strong>דמי צמרו</strong> — שהאומן צריך להחזיר צמר חדש ולבן לבעל הצמר. <strong>ר' יהודה אומר:</strong> אומדים <strong>אם השבח,</strong> עליית ערך הצמר על ידי הצביעה <strong>יותר על ההוצאה</strong> שהוציא בצבעים — <strong>נותן לו</strong> בעל הצמר לאומן את <strong>היציאה</strong> (הוצאה) בלבד, <strong>ואם ההוצאה יתירה על השבח</strong> — <strong>נותן לו את השבח.</strong> אבל אין האומן לוקח לעצמו את הצמר הצבוע, לפי שאסור לו להנות בממון חבירו.
 <strong>ואידך מאי היא</strong> <small>[ואחרת מה היא</small><small>]</small> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי שפרע מקצת חובו והשליש את שטרו (</strong>נתן את השטר בידי שלישי, אדם נאמן) <strong>ואמר לו</strong> החייב לנאמן: <strong>"אם אין אני נותן לך מכאן ועד זמן פלוני</strong> — <strong>תן לו שטרו".</strong> כלומר, שיוכל המלוה לגבות את מלוא הסכום הכתוב בשטר בלא לנכות מה ששולם כבר. אם <strong>הגיע</strong> ה<strong>זמן</strong> שקבע <strong>ולא נתן</strong> את שאר חובו, <strong>ר' יוסי אומר: יתן</strong> הנאמן, ו<strong>ר' יהודה אומר: לא יתן</strong> הנאמן, ואף כאן הטעם הוא שאסור למלוה להנות מממון שאינו שלו.
  את הראיות הללו לשיטת <strong>ר'</strong> יהודה דוחים: <strong>אמאי</strong> <small>[מדוע</small><small>]</small> פירש כך? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהודה הכא</strong> <small>[כאן</small><small>,</small> במשנתנו<small>]</small> בענין בית ועלייה, <strong>אלא משום דאיכא שחרוריתא</strong> <small>[שיש שחרורית</small><small>],</small> שהרי כאשר משתמש בבית משחירים כתליו והוא פוחת קצת בערכו, והרי הדייר לבסוף יגבה דמי בית חדש, ומטעם זה אסור להשתמש בבית בלא לשלם,
 <strong>אי נמי</strong> <small>[או גם כן</small><small>]</small> אפשר להסביר בענין <strong>"לצבוע לו אדום וצבעו שחור"</strong> טעמו של ר' יהודה הוא <strong>משום דקא</strong> <small>[שהוא]</small> <strong>משנה</strong> מרצון בעל הבית, <strong>והתנן</strong> <small>[ו</small>אכן כן <small>שנינו</small> במשנה<small>]:</small> <strong>כל המשנה ידו על התחתונה.</strong>
 <strong>ומי שפרע מקצת חובו נמי</strong> <small>[גם כן</small><small>]</small> אינו מן הטעם שאמרנו, אלא מפני שהחזרת כל השטר כשלא פרע בזמנו <strong>הוי</strong> <small>[הריהי]</small> כ<strong>אסמכתא</strong> שאדם מקבל על עצמו תנאי מוגזם שהוא מקוה שלא לקיימו, <strong>ושמעינן ליה</strong> <small>[ושמענו אותו]</small> את <strong>ר' יהודה</strong> ש<strong>אמר לא קני</strong> <small>[</small>ש<small>אין</small> אדם <small>קונה]</small> באסמכתא. ואם כן, אין הוכחה כלל ש<strong>ר'</strong> יהודה סבור שאסור לאדם להנות מממון חבירו.
 <big>ב</big> <strong>אמר רב אחא בר אדא משמיה</strong> <small>[משמו]</small> של <strong>עולא: תחתון</strong> בעל הבית, שנפל ורוצים עתה לבנותו מחדש, <strong>הבא לשנות</strong> ורוצה לבנות <strong>בגויל,</strong> באבנים גסות וגדולות יותר מכפי שהיו בתחילה — <strong>שומעין לו,</strong> שהרי הוא רק מועיל לדייר בעלייה, שהרי היסוד של העלייה, שהוא הבית, יהיה בסופו של דבר חזק יותר. ואם היה הבית בנוי מתחילה בגויל ורצה לבנות <strong>בגזית,</strong> שהם אבנים דקות (ומסותתות) יותר — <strong>אין שומעין לו,</strong> לפי שמפחית מחוזק הבנין, וכן אם היה בית בנוי בלבנים ורצה לבנות
 <strong>בכפיסין</strong> שהוא קיר לבנים עבה — <strong>שומעין לו,</strong> היה בנוי בכפיסים ורוצה <strong>בלבנים</strong> — <strong>אין שומעין לו.</strong> רצה <strong>לסכך</strong> את התקרה <strong>בארזים</strong> שהם חזקים יותר — <strong>שומעין לו, בשקמים</strong> במקום ארזים — <strong>אין שומעין לו.</strong>
 רצה <strong>למעט בחלונות</strong> — <strong>שומעין לו</strong> שהרי על ידי כך מתחזקים הכתלים, <strong>להרבות בחלונות</strong> — <strong>אין שומעין לו. להגביה</strong> — <strong>אין שומעין לו</strong> שמא על ידי כך לא יהא הבנין יציב כמקודם. <strong>למעט</strong> בגובה — <strong>שומעין לו.</strong>
 ולהיפך, <strong>עליון שבא לשנות</strong> מן הבנין הקודם אם רצה לשנות מגויל ורוצה לבנות <strong>בגזית</strong> שהיא דקה יותר — <strong>שומעין לו,</strong> שהרי הוא מפחית מן העומס על הדירה התחתונה. רצה לשנות מגזית ל<strong>גויל</strong> — <strong>אין שומעין לו,</strong> שהרי בכך הוא מכביד על הבית.
  רצה לשנות מלבנים ל<strong>כפיסים</strong> — <strong>אין שומעין לו,</strong> ואם רצה לשנות ל<strong>לבנים</strong> — <strong>שומעין לו.</strong> רצה לקרות את ביתו <strong>בארזים</strong> שהם כבדים יותר — <strong>אין שומעין לו,</strong> רצה לקרות <strong>בשקמה</strong> במקום ארז — <strong>שומעין לו.</strong> רצה <strong>לרבות בחלונות</strong> שממעיט בכך ממשקל הבית — <strong>שומעין לו. למעט בחלונות</strong> — <strong>אין שומעין לו. להגביה</strong> — <strong>אין שומעין לו</strong> לפי שמכביד את הבנין, <strong>למעט</strong> — <strong>שומעין לו.</strong>
 <big>ג</big> שואלים: אם שני בעלי הבית אינם בעלי הקרקע, והם עניים ו<strong>אין לו לזה</strong> כסף לבנות, <strong>ולא לזה</strong> ואינם יכולים לבנות, ובעל הקרקע מוכן לפצותם שיעקרו לגמרי מן המקום, <strong>מאי</strong> <small>[מה</small> הדין <small>]?</small> <strong>תניא</strong> <small>[שנויה</small> ברייתא<small>]:</small> <strong>אין לו לא לזה ולא לזה</strong> — <strong>אין לו לבעל</strong> ה<strong>עלייה בקרקע כלום</strong> וכל זכויות הבנין הן לבעל הקומה התחתונה.
 <strong>תניא</strong> <small>[שנויה</small> ברייתא<small>]</small> אחרת: <strong>ר' נתן אומר: תחתון נוטל שני חלקים</strong> מן הקרקע <strong>והעליון שליש. ואחרים אומרים: תחתון נוטל שלשה חלקים והעליון נוטל רביע. אמר רבה: נקוט</strong> <small>[החזק</small><small>]</small> בשיטת <strong>ר' נתן בידך, דדיינא</strong> <small>[שדיין]</small> <strong>הוא ונחית לעומקא דדינא</strong> <small>[ויורד לעומק הדין</small><small>],</small> וטעמו — <strong>קא סבר</strong> <small>[סבור הוא</small><small>]:</small> <strong>כמה מפסיד,</strong> כלומר, כמה הפסד יש כתוצאה מהיות ה<strong>עלייה</strong> על גבי ה<strong>בית</strong> בחוזקו ובשימושו — <strong>תילתא</strong> <small>[שליש</small><small>]</small> ולכן <strong>אית ליה תילתא</strong> <small>[יש לו שליש</small><small>],</small> שראוי לו לקבל שליש מן הסכום הכולל שמקבלים עבור הבית.
 <big>ד משנה</big> <strong>וכן בית הבד שהוא בנוי</strong> במערה <strong>בסלע וגינה אחת</strong> של אחר נטועה <strong>על גביו, ונפחת</strong> בית הבד והגינה שקעה למטה — <strong>הרי בעל הגינה יורד וזורע למטה עד שיעשה</strong> אותו אדם <strong>לבית בדו כיפין</strong> (בנין על קשתות), ויחזק את כיפת בית הבד, ויוכל בעל הגינה לזרוע למעלה.
  ודין אחר הקשור במפולת: <strong>הכותל והאילן שנפלו לרשות הרבים והזיקו</strong> שם — <strong>פטור</strong> בעליהם <strong>מלשלם,</strong> שהרי אונס הוא. ראו בית הדין שהכותל רעוע והאילן נוטה, ו<strong>נתנו לו זמן לקוץ את האילן,</strong> או <strong>לסתור את הכותל ונפלו,</strong> אם נפלו <strong>בתוך הזמן</strong> שנתנו לו — <strong>פטור, לאחר הזמן</strong> — <strong>חייב,</strong> שהרי לשם כך הזהירוהו.
 <strong>מי שהיה כותלו סמוך לגינת חבירו ונפל, ואמר לו</strong> בעל הגינה: <strong>פנה</strong> את <strong>אבניך, ואמר לו</strong> בעל הכותל־האבנים: 
## דף קיח.
 <strong>הגיעוך,</strong> הרי הן שלך, כלומר אני מפקיר אותן ואתה יכול לקחת אותם לעצמך — <strong>אין שומעין לו,</strong> שאינו יכול לכפות על האחר לקחת את האבנים. <strong>משקבל עליו,</strong> אם הסכים בעל הגינה לקבל את האבנים, ולבסוף <strong>אמר לו</strong> בעל האבנים: <strong>הילך את יציאותיך</strong> (הוצאותיך) לפינויין, <strong>ואני אטול את</strong> האבנים <strong>שלי</strong> — <strong>אין שומעין לו,</strong> שהרי נתן לחבירו הכל במתנה.
  ועוד דין דומה: <strong>השוכר את הפועל לעשות</strong> (לעבוד) <strong>עמו בתבן</strong> או <strong>בקש, ו</strong>לאחר שסיים מלאכתו <strong>אמר לו</strong> הפועל לבעל הבית: <strong>תן לי שכרי. ואמר לו</strong> בעל הבית: <strong>טול מה שעשית בשכרך,</strong> כלומר, קח לך מן התבן והקש ויהא זה שכרך — <strong>אין שומעין לו.</strong> ואולם <strong>משקבל עליו</strong> הפועל והסכים לקחת תבן, ואחר כך התחרט בעל הבית <strong>ואמר לו: הילך שכרך ואני אטול את שלי</strong> — <strong>אין שומעין לו,</strong> שכבר קנה הפועל את התבן לעצמו.
 <big>א גמרא</big> מה שאמרנו ש<strong>נפחתה</strong> קרקעית הגינה נחלקו אמוראים בשיעור שנפחתה, <strong>רב אמר</strong> שנפחתה <strong>ברובה, ושמואל אמר</strong> שנפחתה <strong>בארבע</strong> אמות, ומסבירים טעמיהם: <strong>רב אמר: ברובה, אבל בארבע</strong> אמות עדיין אין זה מקום לתביעה, כי <strong>אדם זורע חציו</strong> (כלומר, חלק) <strong>למטה וחציו למעלה. ושמואל אמר: בארבע</strong> אמור, כי <strong>אין אדם זורע חציו למטה וחציו למעלה.</strong>
 ומעירים: <strong>וצריכא</strong> <small>[וצריך</small><small>]</small> שתיאמר מחלוקתם של רב ושמואל גם כאן וגם בעין דירה שנפחתה. <strong>דאי אשמועינן</strong> <small>[שאילו היה משמיע לנו]</small> רק בענין <strong>דירה,</strong> היינו אומרים כי <strong>בהא קאמר</strong> <small>[בזו אמר]</small> <strong>שמואל</strong> שכך הדין <strong>משום דלא עבידי אינשי דדיירי פורתא הכא ופורתא הכא</strong> <small>[שאין אנשים עשויים שיגורו מעט כאן ומעט כאן</small><small>],</small> <strong>אבל לענין זריעה</strong> — <strong>עבידי אינשי דזרעי הכא פורתא והכא פורתא</strong> <small>[עשויים בני אדם שיזרעו כאו מעט וכאן מעט</small><small>],</small> ואם כן <strong>אימא</strong> <small>[אמור]</small> שאולי הוא <strong>מודה ליה</strong> <small>[לו]</small> <strong>לרב</strong> בענין זה. <strong>ואי איתמר בהך</strong> <small>[ואילו נאמר רק בזו,</small> בגינה <small>],</small> היינו אומרים: <strong>בהך קאמר</strong> <small>[בזו</small> בלבד <small>אמר]</small> <strong>רב</strong> מה שאמר, <strong>אבל בהא</strong> <small>[בזו</small> שבדירה <small>]</small> <strong>אימא</strong> <small>[אמור]</small> שאולי הוא <strong>מודה ליה</strong> <small>[לו]</small> <strong>לשמואל,</strong> על כן <strong>צריכא</strong> <small>[נצרכה</small><small>]</small> שתיאמר המחלוקת בשני המקרים.
 <big>ב</big> שנינו במשנה שאם <strong>נתנו לו זמן</strong> לקצוץ ונפל, יש הבדל להלכה בין אם נפל בתוך הזמן או לאחריו. ושואלים: <strong>וכמה זמן</strong> נותן <strong>בית דין</strong> כרגיל? <strong>אמר</strong> <strong>ר' יוחנן:</strong> בדרך כלל <strong>שלשים יום</strong> שנותנים בית דין לאדם לסדר את ענייניו.
 <big>ג</big> שנינו במשנה בענין <strong>מי שהיה כותלו</strong> סמוך לגינת חבירו ונפל, שאם אמר בעל הכותל לבעל הגינה על אבני הכותל "הגיעוך" — אינו יכול לחזור בו. ומעירים: <strong>הא מדקתני סיפא</strong> <small>[הרי ממה ששנינו בסוף</small> המשנה <small>]</small> בענין שאמר בעל הכותל <strong>"הילך יציאותיך", מכלל</strong> הדבר אתה למד שבמקרה <strong>דפנינהו עסקינן</strong> <small>[ש</small>בעל הגינה <small>פינה אותן,</small> את האבנים<small>, עוסקים אנו].</small> ונדייק: <strong>טעמא</strong> <small>[הטעם]</small> דווקא — <strong>דפנינהו</strong> <small>[</small><small>שפינה אותן</small><small>],</small> <strong>הא</strong> <small>[הרי]</small> אם <strong>לא פנינהו</strong> <small>[פינה אותן]</small> — <strong>לא,</strong> ועדיין הן נחשבות כשייכות לבעל הכותל.
  ותוהים:  <strong>אמאי</strong> <small>[מדוע</small><small>]</small> צריך שיעשה בהן מעשה? <strong>ותקנה ליה</strong> <small>[לו</small><small>]</small> <strong>שדהו</strong> לבעל הגינה את האבנים, שמכוח העובדה שהאבנים נפלו בשדהו — קנה אותן, ואינו צריך קנין נוסף, שהרי <strong>אמר</strong> <strong>ר' יוסי ב</strong><strong>ר' חנינא: חצירו של אדם קונה לו</strong> חפצים הנכנסים לתוכה אפילו <strong>שלא מדעתו!</strong>
 ומשיבים: <strong>הני מילי היכא דקא מיכוין לאקנויי ליה</strong> <small>[דברים אלה אמורים במקום,</small> במקרה שהנותן מתכוון <small>להקנות לו</small><small>],</small> שאז קונה השדה אותם בלי צורך בקנין נוסף. <strong>אבל הכא</strong> <small>[כאן]</small> — <strong>אישתמוטי</strong> <small>[להשתמט]</small> <strong>הוא דקא מישתמיט ליה</strong> <small>[ש</small>הוא <small>משתמט לו</small><small>],</small> לפי שרוצה שבעל הגינה יטפל באבנים, ואז יוכל הוא לקבלן ממנו בלא לטרוח הרבה.
 <big>ד</big> שנינו בענין <strong>השוכר</strong> פועל <strong>לעשות עמו בתבן</strong> ותבע <strong>ממנו הפועל את שכרו, ואמר לו בעל הבית שיטול את מה שעשה בשכרו</strong> — אין שומעים לו. ומעירים: <strong>וצריכא</strong> <small>[ונצרכה</small><small>]</small> הלכה זו להיאמר, אף שלכאורה היא דומה להלכה הקודמת.
 <strong>דאי אשמועינן להך קמייתא</strong> <small>[שאילו היה משמיע לנו</small> רק <small>את זו הראשונה</small> באבנים שנפלו <small>],</small> <strong>דכי קאמר ליה</strong> <small>[שכאשר אמר לו]</small> <strong>"הגיעוך"</strong> <strong>אין שומעין לו,</strong> היינו אומרים שהדין כך <strong>משום דלית ליה אגרא גביה</strong> <small>[שאין לו שכר אצלו</small><small>],</small> כלומר, אין ביניהם משא ומתן ואין לבעל הגינה כל התחייבות או קשר לבעל האבנים, <strong>אבל הכא, דאית ליה אגרא גביה, אימא</strong> <small>[כאן שיש לו שכר אצלו, אמור</small><small>]</small> ש<strong>שומעים לו,</strong> והטעם — <strong>דאמרי אינשי</strong> <small>[שאומרים אנשים]</small> בפתגם עממי: <strong>ממרי רשותיך פארי אפרע</strong> <small>[מבעל חובך תבן הפרע</small><small>],</small> כלומר, קח כל מה שתוכל לקחת.
 <strong>ואי אשמועינן</strong> <small>[אם היה משמיע לנו כאן</small><small>]</small> בענין התבן, הייתי אומר: דווקא <strong>הכא</strong> <small>[כאן</small><small>]</small> <strong>שמשקבל עליו אין שומעין לו,</strong> ומדוע — <strong>משום דאית ליה אגרא גביה</strong> <small>[שיש לו שכר אצלו</small><small>],</small> ולכן יש טעם לומר שמגיע לו את התבן, <strong>אבל הכא דלית ליה אגרא גביה, אימא</strong> <small>[כאן</small> באבנים <small>שאין לו שכר אצלו, אמור</small><small>]</small> ש<strong>שומעין לו</strong> ויכול לחזור בו, על כן <strong>צריכא</strong> <small>[נצרכה</small><small>]</small> לומר כן בשני הנושאים.
 <big>ה</big> שנינו במשנה שהמשלם לפועל בתבן — <strong>אין שומעין לו.</strong> ושואלים: <strong>והתניא</strong> <small>[והרי שנינו</small> בברייתא <small>]</small> להלכה ש<strong>שומעין לו!</strong> <strong>אמר רב נחמן: לא קשיא</strong> <small>[אינו קשה</small><small>];</small> <strong>כאן</strong> במשנתנו ששנינו שאין שומעים לו מדובר כשעשה הפועל עבודה <strong>בשלו, כאן</strong> ששנינו בברייתא ששומעים לו הרי זה כשעשה בשל <strong>חבירו.</strong>
 <strong>אמר ליה</strong> <small>[לו]</small> <strong>רבא לרב נחמן:</strong> הרי <strong>בשלו מאי טעמא</strong> <small>[מה הטעם</small><small>]</small> אין שומעים לו — משום <strong>דאמר ליה</strong> <small>[שאומר לו]</small> הפועל: <strong>אגרא עלך</strong> <small>[השכר עליך</small><small>],</small> ואם כן <strong>בשל חבירו</strong> הרי <strong>נמי</strong> <small>[גם כן</small><small>]</small> <strong>שכרו עליו. דתניא</strong> <small>[ש</small>הרי <small>שנינו</small> בברייתא<small>]:</small> <strong>השוכר את הפועל לעשות בשלו,</strong> ובמקום זה <strong>הראהו</strong> לעשות <strong>בשל חבירו</strong> — <strong>נותן לו</strong> לפועל שכרו <strong>משלם, וחוזר ונוטל מבעל הבית מה שההנה אותו</strong> בעבודת הפועל. ואם כן אין מבחינתו של הפועל הבדל אם עשה בשלו או בשל חבירו!
 <strong>אלא</strong> <strong>אמר רב נחמן,</strong> יש לחזור מן ההסבר הקודם, ולומר כך: <strong>לא קשיא</strong> <small>[אינו קשה</small><small>];</small> <strong>כאן</strong> כשעובד הפועל בתוך <strong>שלו</strong> של בעל הבית אין שומעים לו, <strong>כאן</strong> כשעובד <strong>בשל הפקר</strong> כגון ששכרו לאסוף תבן מן ההפקר, ולבסוף אמר לו: קח לך את התבן לעצמך, שומעים לו.
 <strong>איתיביה</strong> <small>[הקשה לו</small><small>]</small> <strong>רבא לרב נחמן</strong> הלא שנינו: <strong>מציאת פועל</strong> — <strong>לעצמו, אימתי</strong> — <strong>בזמן שאמר לו בעל הבית</strong> לעשות לו מלאכה מסויימת כגון <strong>נכש עמי היום, או עדור עמי היום,</strong> שאם מצא מציאה בנוסף לעבודה שעבד — המציאה שלו. ואף כאן כיון ששכר את הפועל לאסוף קש — נקנה הקש לבעל הבית והריהו שלו, <strong>אבל אם אמר לו</strong> סתם: <strong>עשה עמי מלאכה היום</strong> — <strong>מציאתו לבעל הבית.</strong> ואם כן נמצא שעבד הפועל בשל בעל הבית!
 <strong>אלא אמר רב נחמן:</strong> אפשר לומר שבשני המקרים מדובר ששכרו לעשות בהפקר, ו<strong>לא קשיא</strong> <small>[אינו קשה</small><small>];</small> <strong>כאן</strong> במשנה האומרת שאין שומעים לו מדובר <strong>בהגבהה,</strong> שמלאכתו היתה להגביה את התבן או לאספו, שעל ידי כן נעשה כשליחו של בעל הביתן וכאילו עובד בשבילו. <strong>כאן</strong> בברייתא האומרת ששומעים לו — הרי זה <strong>בהבטה</strong> בלבד, וכגון ששכרו לשמור שלא יקחו אחרים תבן וקש של הפקר, שאז לא קנה אותם אף בעל הבית בעצמו, ונמצא שהכל הפקר ויכול לומר לפועל שיזכה בתבן זה.
 <strong>אמר רבה</strong> השאלה לגבי <strong>הבטה</strong> אם היא קונה <strong>בהפקר</strong> — <strong>תנאי היא</strong> <small>[</small>מחלוקת <small>תנאים]</small> <strong>היא.</strong> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שומרי ספיחי שביעית</strong> שהיו מציבים שומרים בשנת השמיטה על התבואה הצומחת מעצמה (ספיחים) כדי שתשאר תבואה שיוכלו להקריב ממנה את העומר ושתי הלחם, שומרים אלה <strong>נוטלין שכרן מתרומת הלשכה,</strong> מכספי בית המקדש, כשאר צורכי המקדש. <strong>ר' יוסי אומר:</strong> אין חובה לשכור שומרים, ו<strong>הרוצה מתנדב הוא ושומר חנם. אמרו לו: אתה אומר כן?</strong> אם כן <strong>אין באין משל צבור,</strong> שלשיטתך בעצם היחיד, השומר, הוא המביא את העומר.
  ומציעים:  <strong>מאי לאו בהא קמיפלגי</strong> <small>[האם לא ב</small>נושא <small>זה נחלקו</small><small>]:</small> שה<strong>תנא קמא סבר</strong> <small>[הראשון סבור</small><small>]</small> ש<strong>הבטה בהפקר קני</strong> <small>[קונה</small><small>],</small> שהשומר דבר של הפקר, אף שלא הגביהו, קנה אותו לעצמו, <strong>ו</strong>לכן <strong>אי יהיבי ליה אגרא</strong> <small>[אם נותנים לו שכר</small><small>]</small> משל הציבור, נמצא ששומר (וקונה) עבור הציבור — <strong>אין</strong> <small>[כן],</small> <strong>ואי</strong> <small>[ואם]</small> <strong>לא</strong> נותנים לו שכר — <strong>לא,</strong> אלא קנאו לעצמו בלבד. <strong>ו</strong>אילו <strong>ר' יוסי סבר</strong> <small>[סבור]:</small> ש<strong>הבטה בהפקר לא קני</strong> <small>[אינה קונה</small><small>]</small> <strong>וכי אזלי</strong> <small>[וכאשר הולכים]</small> ה<strong>צבור ומייתי</strong> <small>[ומביאים]</small> את השעורים לעומר או את החיטים לשתי הלחם — <strong>השתא</strong> <small>[עכשיו]</small> <strong>הוא דקא זכי ביה</strong> <small>[שהם זוכים בו</small><small>].</small>
 <strong>ומה</strong> משמעות <strong>"אתה אומר</strong> כן <strong>"</strong>שבמשנה זו — יש להבין כי <strong>הכי קאמרי ליה</strong> <small>[כך אומרים לו</small><small>]:</small> <strong>מדבריך לדברינו,</strong> אם נצרף את הדרך שאתה מציע, לפי השיטה שלנו בהלכות קנין ההפקר — נמצא ש<strong>אין עומר ושתי לחם באין משל צבור.</strong>
 <strong>אמר רבא: לא,</strong> את ההוכחה הזו אפשר לדחות, ולפרש הכל אחרת. כלומר, <strong>דכולי עלמא</strong> <small>[שלכל העולם,</small> לדעת הכל<small>]</small> <strong>הבטה בהפקר קני</strong> <small>[קונה],</small> <strong>והכא</strong> <small>[וכאן</small><small>]</small> מחלוקת בנושא אחר היא; בשאלה האם <strong>חיישינן</strong> <small>[חוששים אנו]</small> <strong>שמא לא ימסרם יפה יפה</strong> לציבור <strong>קמיפלגי</strong> <small>[חלוקים הם].</small> <strong>דרבנן סברי</strong> <small>[שחכמים סבורים]:</small> <strong>יהבינן ליה אגרא</strong> <small>[</small>ש<small>נותנים לו</small> לשומר <small>שכר</small><small>]</small> <strong>ואי</strong> <small>[ואם]</small> <strong>לא</strong> יתנו לו שכר אלא הוא מתנדב באפן כזה <strong>חיישינן</strong> <small>[חוששים אנו</small><small>]</small> <strong>שמא לא ימסרם</strong> לציבור <strong>יפה יפה,</strong> שיהא בלבו שבעצם התבואה שייכת לו והוא הוא שמקריבה משלו, ואם כן אין זה ממש משל צבור.
 <strong>ר' יוסי סבר</strong> <small>[סבור]</small> ש<strong>לא חיישינן</strong> <small>[איננו חוששים</small><small>]</small> <strong>שמא לא ימסרם</strong> לציבור <strong>יפה יפה, ומה "אתה אומר</strong> כן <strong>"</strong>הכתוב במשנה — יש להבין כי <strong>הכי קאמרי ליה</strong> <small>[כך אומרים</small> הם <small>לו</small><small>]:</small> <strong>מדבריך,</strong> לשיטתך שאפשר להתנדב, <strong>לדברינו דחיישינן</strong> <small>[שאנו חוששים</small><small>]</small> <strong>שמא לא ימסרם יפה יפה,</strong> אם כן <strong>אין עומר ושתי לחם באין משל צבור.</strong>
 <strong>איכא דאמרי</strong> <small>[יש אומרים</small><small>]</small> בלשון אחרת: <strong>רבא אמר: דכולי עלמא</strong> <small>[לכל העולם,</small> לדעת הכל <small>]</small> <strong>הבטה בהפקר לא קני</strong> <small>[אינה קונה</small><small>],</small> <strong>והכא</strong> <small>[וכאן</small><small>]</small> לענין העומר השאלה אם <strong>חיישינן</strong> <small>[חוששים אנו]</small> <strong>לבעלי זרועות קמיפלגי</strong> <small>[חולקים</small><small>],</small> האם חוששים שיבואו אנשים אלימים ויקחו תבואה זו לעצמם, או לא. שה<strong>תנא קמא סבר</strong> <small>[הראשון סבור</small><small>]</small> <strong>דתקינו רבנן למיתב ליה ארבע זוזי</strong> <small>[שתיקנו חכמים לתת לו ארבעה זוזים</small><small>],</small> או שכר אחר לפי הענין כשכר שמירה, <strong>כי היכי דלישמעי</strong> <small>[כדי שישמעו]</small> <strong>בעלי זרועות וליפרשו מינייהו</strong> <small>[ויפרשו מהן</small><small>]</small> כי כאשר השומר מודיע שהוא של הקדש ודאי לא יקחו. <strong>ו</strong><strong>ר' יוסי סבר</strong> <small>[סבור]:</small> <strong>לא תקינו</strong> <small>[תיקנו</small><small>]</small> דבר זה, שאין חוששים לכך, ואף אדם פרטי יכול לשמור את התבואה בלא שיקחו ממנו.
## דף קיח:
 <strong>ומה "אתה אומר</strong> כן <strong>"</strong>— יש להסביר כי <strong>הכי קאמרי ליה</strong> <small>[כך אמרו לו</small><small>]:</small> <strong>מדבריך לדברינו אין באין משל צבור. וכן כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: חוששין לבעלי זרועות איכא בינייהו</strong> <small>[יש ביניהם</small><small>],</small> כלומר, בענין זה נחלקו.
 <big>א משנה</big> <strong>המוציא זבל לרשות הרבים</strong> כדי לשאתו למקום אחר, <strong>המוציא</strong> — <strong>מוציא, והמזבל</strong> — <strong>מזבל,</strong> שאינו רשאי לשהות את הזבל ברשות הרבים, אלא אחד מוציא והשני מעביר מיד את הזבל למקומו. וכן <strong>אין שורין טיט</strong> לגבל <strong>ברשות הרבים, ואין לובנים לבנים</strong> ברשות הרבים. <strong>אבל גובלין טיט ברשות הרבים</strong> שדבר זה נעשה בתוך זמן קצר, <strong>אבל לא</strong> גובלין <strong>לבנים,</strong> שדבר זה לוקח זמן רב, ומבטל את רשות הרבים מבעליה.
 <strong>הבונה ברשות הרבים; המביא אבנים</strong> — <strong>מביא, והבונה</strong> — <strong>בונה</strong> אותן מיד, ואינו משאירן שם. <strong>ואם הזיק</strong> — <strong>משלם מה שהזיק. רבן שמעון בן גמליאל אומר: אף מתקן הוא את מלאכתו לפני שלשים יום,</strong> כלומר, רשאי להכין למלאכת הבניה תוך כל שלושים יום לבניה.
 <big>ב גמרא</big> שואלים: <strong>לימא מתניתין</strong> <small>[האם לומר שמשנתנו</small><small>]</small> ש<strong>לא כ</strong>שיטת <strong>ר' יהודה? דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: בשעת הוצאת זבלים אדם מוציא זבלו לרשות הרבים וצוברו כל שלשים יום, כדי שיהא נישוף</strong> (נדרס) <strong>ברגלי אדם וברגלי בהמה</strong> ונעשה מוכן לזבל בו, <strong>שעל מנת כן הנחיל יהושע לישראל את הארץ.</strong> כלומר, דבר זה הוא חלק מן ההסכמה הכללית של כל ישראל, שיוותרו במקצת זה לזה על זכויותיהם.
  ומשיבים:  <strong>אפילו תימא:</strong> <small>[תאמר</small><small>]</small> שמשנתנו כשיטת <strong>ר' יהודה,</strong> מכל מקום <strong>מודה</strong> <strong>ר' יהודה ש</strong>אף שעשה זאת ברשות, <strong>אם הזיק</strong> — <strong>חייב לשלם.</strong> ומקשים: <strong>והתנן</strong> <small>[והרי שנינו</small> במשנה <small>]:</small> <strong>מודה</strong> <strong>ר' יהודה בנר חנוכה</strong> שהניחו אדם ברשות הרבים וכתוצאה ממנו אירעה דליקה <strong>ונזוקו חפצים</strong> <strong>שהוא פטור,</strong> <strong>מפני שהוא עושה ברשות. מאי לאו</strong> <small>[האם לא</small><small>]</small> מפני שיש בכך רשות בית דין לעשות שימוש זה ברשות הרבים. ומכאן שלדעתו אם עשה ברשות בית דין — פטור מנזקין? ודוחים: <strong>לא,</strong> שם יש <strong>רשות</strong> של <strong>מצוה,</strong> שהרי המצוה היא להניח נר חנוכה בחוץ ומשום כך פטור. אבל אם עושה דבר שאינו מצוה — חייב לשלם מה שהזיק.
  ומקשים ממה ששנינו במקור אחר, <strong>והתניא</strong> <small>[והרי שנינו</small> בברייתא<small>]:</small> <strong>כל אלו שאמרו</strong> חכמים שהם <strong>מותרין לקלקל ברשות הרבים,</strong> מכל מקום <strong>אם הזיק</strong> — <strong>חייב לשלם, ו</strong><strong>ר' יהודה פוטר.</strong> הרי שהוא סבור שבמקום שיש לו רשות פטור מלשלם! <strong>אלא מחוורתא, מתניתין</strong> <small>[מחוור שמשנתנו]</small> ש<strong>לא כ</strong>דעת <strong>ר' יהודה.</strong>
 <strong>אמר אביי:</strong> <strong>ר' יהודה, ורבן שמעון בן גמליאל, ור' שמעון כולהו סבירא להו</strong> <small>[כולם סבורים הם</small><small>]</small> בשיטה אחת: <strong>כל מקום שנתנו לו חכמים</strong> לאדם <strong>רשות</strong> לעשות דבר מה <strong>והזיק</strong> על ידי כך — <strong>פטור.</strong> <strong>ר' יהודה</strong> — <strong>הא דאמרן</strong> <small>[זו שאמרנו</small><small>].</small> <strong>רבן שמעון בן גמליאל</strong> — <strong>דתנן</strong> <small>[ש</small>כן <small>שנינו</small> במשנה <small>]:</small> <strong>רבן שמעון בן גמליאל אומר: אף מתקן הוא את מלאכתו לפני שלשים יום.</strong>
 <strong>ר' שמעון</strong> — <strong>דתנן</strong> <small>[ש</small>כן <small>שנינו</small> במשנה <small>]:</small> <strong>היה מעמידו</strong> את התנור <strong>בעלייה</strong> — <strong>צריך שיהא תחתיו מעזיבה</strong> (טיט של כיסוי התקרה) בעובי <strong>שלשה טפחים,</strong> שאם לא כן יתכן שהתנור, על ידי החום שבו, ישרוף את הקורות ויזיק בדירה התחתונה, <strong>ו</strong>אם היתה זו <strong>כירה</strong> שהיא קטנה והאש בה מעטה — דיו במעזיבה בעובי של <strong>טפח.</strong> <strong>ו</strong>מכל מקום <strong>אם הזיק</strong> בכל זאת — <strong>משלם מה שהזיק.</strong> <strong>ר' שמעון אומר: לא</strong> הדגישו ו<strong>אמרו</strong> חכמים את <strong>כל השעורים הללו אלא</strong> לומר <strong>שאם הזיק פטור מלשלם.</strong>
 <big>ג</big> <strong>תנו רבנן</strong> <small>[שנו חכמים</small><small>]:</small> <strong>החצב</strong> (חוצב אבנים) <strong>שמסר</strong> אבנים <strong>לסתת,</strong> מאותה השעה <strong>הסתת חייב</strong> באחריות נזקיהן. <strong>הסתת שמסר לחמר</strong> להביא לבנין — מאז <strong>החמר חייב</strong> באחריות נזקיהן. <strong>החמר שמסר לכתף</strong> (סבל) שהוא מביא את האבנים לבנין — <strong>הכתף חייב. הכתף שמסר לבנאי</strong> — <strong>הבנאי חייב, הבנאי שמסר לאדריכל,</strong> שהוא זה שמעמיד ממש ומיישר את האבנים בבנין — ה<strong>אדריכל חייב. ואם הניח אבן על הדימוס</strong> (נדבך) <strong>והזיקה</strong> האבן בנפילה — <strong>כולן חייבין לשלם.</strong>
 ושואלים: <strong>והתניא</strong> <small>[והרי שנינו</small> בברייתא <small>]</small> שה<strong>אחרון,</strong> כלומר, האדריכל שהוא האחרון <strong>חייב וכולן,</strong> של השאר שלפניו <strong>פטורים!</strong> ומשיבים: <strong>לא קשיא</strong> <small>[אינו קשה</small><small>];</small> <strong>כאן בשכירות</strong> שאז האחרון חייב, <strong>כאן בקבלנות</strong> שקיבלו כולם יחד את העבודה, ולכן כולם חייבים לשלם.
 <big>ד משנה</big> <strong>שתי גנות</strong> שהיו <strong>זו על גב זו,</strong> שאחת היתה במקום נמוך והשניה בחצר סמוכה וגבוהה, והיה <strong>ירק</strong> צומח <strong>בינתים</strong> בגובה הכותל שבין הגינות, <strong>ר' מאיר אומר:</strong> ירק זה <strong>של</strong> ה<strong>עליון,</strong> <strong>ר' יהודה אומר: של</strong> ה<strong>תחתון. אמר</strong> <strong>ר' מאיר</strong> להצדיק את שיטתו: והלא <strong>אם ירצה העליון</strong> לחפור ו<strong>ליקח את עפרו,</strong> אם כן <strong>אין כאן ירק,</strong> ואם כן ודאי ששלו הוא. ומאידך <strong>אמר</strong> <strong>ר' יהודה:</strong> והלא <strong>אם ירצה התחתון למלאות את גנתו</strong> בעפר ולהגביהה, גם אז <strong>אין כאן ירק,</strong> ואם כן ודאי ששלו הוא.
 <strong>אמר</strong> <strong>ר' מאיר: מאחר ששניהן יכולים למחות זה על זה,</strong> והרשות בידם לעשות שלא יהא ירק זה קיים, אין ללמוד מכך דבר לענין זכותם אלא <strong>רואים מהיכן ירק זה חי,</strong> כלומר, להיכן פונים שורשיו ומהיכן הם יונקים, אם מלמעלה או מלמטה. <strong>אמר</strong> <strong>ר' שמעון,</strong> כך יש לעשות: <strong>כל שהעליון יכול לפשוט את ידו וליטול</strong> מן הירק — <strong>הרי הוא שלו, והשאר של</strong> ה<strong>תחתון.</strong>  
 <big>ה גמרא</big> <strong>אמר רבא: בעיקרו,</strong> בענין שרשו של הירק (כגון שהיתה זו לפת הצומחת בתוך האדמה), <strong>כולי עלמא לא פליגי</strong> <small>[הכל</small> אינם חלוקים] של <strong>עליון הוי</strong> <small>[הוא</small> שייך<small>],</small> שהרי הקרקע ודאי של העליון היא. <strong>כי פליגי</strong> <small>[כאשר נחלקו</small><small>]</small> הרי זה <strong>בנופו</strong> הצומח בתוך חלל החצר התחתונה. <strong>ר' מאיר סבר</strong> <small>[סבור]:</small> <strong>שדי</strong> <small>[זרוק</small><small>,</small> החשב<small>]</small> את <strong>נופו בתר</strong> <small>[אחר</small><small>]</small> <strong>עיקרו,</strong> והכל הולך לפי העיקר. ו<strong>ר' יהודה סבר</strong> <small>[סבור]:</small> <strong>לא אמרינן</strong> <small>[אין אנו אומרים</small><small>]</small> <strong>שדי</strong> <small>[זרוק,</small> החשב<small>]</small> את <strong>נופו בתר</strong> <small>[אחר</small><small>]</small> <strong>עיקרו.</strong>
 ומעירים: <strong>ואזדא לטעמייהו</strong> <small>[והולכים</small> הם <small>לטעמם,</small> לשיטתם<small>]</small> כפי שבוטאה במקום אחר, <strong>דתניא</strong> <small>[ש</small>כן <small>שנינו</small> בברייתא<small>]</small> לגבי עץ השייך לאדם אחד, הגדל בקרקעו של אדם אחר, ש<strong>היוצא מן הגזע ומן השרשין</strong> — <strong>הרי אלו של בעל הקרקע,</strong> אלו <strong>דברי</strong> <strong>ר' מאיר.</strong> ומשמע שאף הנוף הצומח הולך אחר השורש. <strong>ר' יהודה אומר:</strong> מה שיוצא <strong>מן הגזע</strong> הריהו <strong>של בעל האילן, ו</strong>מה שיוצא <strong>מן השרשין</strong> הריהו <strong>של בעל הקרקע,</strong> משמע שהוא סבור שלא הכל הולך אחרי השורש. 
## דף קיט.
 <strong>ותנן נמי גבי</strong> <small>[ושנינו גם כן</small> משנה <small>אצל]</small> דיני <strong>ערלה כי האי גוונא</strong> <small>[כגון זו</small><small>]:</small> <strong>אילן היוצא מן הגזע ומן השרשין</strong> של אילן ישן — <strong>חייב בערלה</strong> כי דינו כאילן חדש, וצריך למנות לו שנות ערלה מחדש, אלו <strong>דברי</strong> <strong>ר' מאיר.</strong> <strong>ר' יהודה אומר:</strong> אם יצא <strong>מן הגזע</strong> — <strong>פטור</strong> שהוא נחשב כענף היוצא מן האילן הישן, ואם יצא <strong>מן השרשין</strong> — <strong>חייב.</strong>
 ומעירים: <strong>וצריכי</strong> <small>[ונצרכו</small><small>]</small> הדברים להיאמר בכל המחלוקות הללו, אף שלכאורה מדובר באותו עיקרון ממש. <strong>דאי אשמועינן קמייתא</strong> <small>[שאילו היה משמיע לנו</small> רק <small>בראשונה</small><small>]</small> במשנתנו, הייתי אומר: <strong>בהא קאמר</strong> <small>[בזו אומר</small><small>]</small> <strong>ר' יהודה</strong> שכך הדין <strong>משום דממונא</strong> <small>[ש</small>הוא ענין <small>של ממון</small><small>]</small> לפשר בין החולקים באופן כזה, <strong>אבל גבי</strong> <small>[אצל]</small> דיני <strong>ערלה דאיסורא</strong> <small>[ש</small>הוא ענין <small>של איסור</small><small>]</small> <strong>אימא מודי ליה</strong> <small>[אמור שמודה</small> הוא <small>לו</small><small>]</small> <strong>ל</strong><strong>ר' מאיר. ואי איתמר בהא</strong> <small>[ואילו נאמר בזו</small><small>]</small> בדיני ערלה הייתי אומר: <strong>בהא קאמר</strong> <small>[בזו</small> בלבד <small>אמר</small><small>]</small> <strong>ר' מאיר</strong> להחמיר, <strong>אבל בההיא,</strong> בענין ממונות — <strong>אימא מודי ליה</strong> <small>[אמור שמודה</small> הוא <small>לו]</small> <strong>ל</strong><strong>ר' יהודה,</strong> על כן <strong>צריכי</strong> <small>[נצרכו</small><small>]</small> כולם להיאמר.
 <big>א</big> שנינו במשנה, <strong>אמר</strong> <strong>ר' שמעון: כל שהעליון יכול לפשוט</strong> ידיו וליטול — הריהו שלו, והשאר של התחתון. <strong>אמרי דבי</strong> <small>[אמרו</small> בני <small>בית</small> מדרשו<small>]</small> של <strong>ר' ינאי:</strong> <strong>ובלבד שלא יאנס,</strong> שלא יתאמץ יותר מדי, אלא כפי שהוא יכול לפשוט את ידו כרגיל.
 <strong>בעי</strong> <small>[שאל</small><small>]</small> <strong>רב ענן, ואיתימא</strong> <small>[ויש אומרים</small><small>]</small> שהיה זה <strong>ר' ירמיה</strong> ששאל: אם <strong>מגיע</strong> העליון <strong>לנופו ואין</strong> הוא <strong>מגיע לעיקרו</strong> או שהוא <strong>מגיע לעיקרו ואין</strong> הוא <strong>מגיע לנופו מאי</strong> <small>[מה</small> הדין<small>]</small> במקרה זה, האם הוא נחשב כמגיע או כאינו מגיע? לשאלה זו לא נמצאה תשובה ולכן <strong>תיקו</strong> <small>[תעמוד</small><small>]</small> במקומה.
 <strong>אמר אפרים ספרא</strong> <small>[הסופר</small><small>]</small> <strong>תלמידו של ריש לקיש משום</strong> (בשם) <strong>ריש לקיש: הלכה כ</strong><strong>ר' שמעון.</strong> <strong>אמרוה,</strong> את המחלוקת הזו <strong>קמיה</strong> <small>[לפני]</small> <strong>שבור מלכא</strong> <small>[המלך</small> הפרסי<small>]</small> שסיפרו לו על בעיה משפטית זו — שכיון שהוא בנושא כללי התענין בה גם המלך הפרסי, ו<strong>אמר להו</strong> <small>[להם]:</small> <strong>אפריון נמטייה</strong> <small>[שבח מגיע לו]</small> <strong>ל</strong><strong>ר' שמעון.</strong> כלומר, גם הוא סבר שזאת היא השיטה הנכונה והיפה ביותר.

# ביאור שטיינזלץ על בבא בתרא
עדין שטיינזלץ
## דף ב.
 <big>א משנה</big> <strong>השותפין שרצו לעשות מחיצה</strong> ביניהם <strong>בחצר</strong> שהם שותפים בה — <strong>בונין את הכותל</strong> לצורך המחיצה <strong>באמצע.</strong> ובמה בונים אותה מחיצה? <strong>מקום שנהגו</strong> בו <strong>לבנות</strong> מחיצה שכזו באבני <strong>גויל</strong> או באבני <strong>גזית</strong> או ב<strong>כפיסין</strong> (אריחים, חצי לבנים) או ב<strong>לבינין</strong> — <strong>בונין, הכל כמנהג המדינה.</strong>
 אם בונים ב<strong>גויל</strong> — שותף <strong>זה נותן שלשה טפחים</strong> מחלקו בקרקע, <strong>ו</strong>שותף <strong>זה נותן שלשה טפחים,</strong> שכן עובי כותל שכזה הוא ששה טפחים. <strong>בגזית</strong> — <strong>זה נותן טפחיים ומחצה וזה נותן טפחיים ומחצה; בכפיסין</strong> — <strong>זה נותן טפחיים וזה נותן טפחיים; בלבינין</strong> — <strong>זה נותן טפח ומחצה וזה נותן טפח ומחצה. לפיכך, אם נפל הכותל</strong> — <strong>המקום והאבנים של שניהם</strong> ומחלקים ביניהם.
 <strong>וכן בגינה, מקום שנהגו לגדור</strong> באמצע הגינה המשותפת — <strong>מחייבין אותו</strong> לגדור. <strong>אבל בבקעה</strong> (שדה, כגון שדה תבואה) <strong>מקום שנהגו שלא לגדור</strong> — <strong>אין מחייבין אותו</strong> לגדור בינו ובין חבירו,
 <strong>אלא</strong> ש<strong>אם רצה</strong> אחד מן השותפים לעשות גדר, הריהו <strong>כונס לתוך</strong> השטח <strong>שלו ובונה, ועושה חזית</strong> (סימן היכר נראה) <strong>מבחוץ,</strong> בצד החיצוני של הכותל, הפונה כלפי חלק חבירו, כסימן שהוא בנה הכל בעצמו ובחלקו. <strong>לפיכך, אם נפל הכותל</strong> שבבקעה, שיש לו סימן כזה — <strong>המקום והאבנים שלו.</strong>
 אף במקום שלא נהגו לגדור, <strong>אם עשו</strong> מחיצה <strong>מדעת שניהם</strong> — <strong>בונין את הכותל באמצע ועושין חזית מכאן ומכאן. לפיכך, אם נפל הכותל</strong> — <strong>המקום והאבנים של שניהם.</strong>
 <big>ב גמרא</big> בפירוש משנתנו <strong>סברוה</strong> <small>[סברו</small> הלומדים<small>]</small> כי <strong>מאי</strong> <small>[מהי]</small> <strong>"מחיצה"</strong> שבמשנה? — <strong>גודא</strong> <small>[גדר],</small> <strong>כדתניא</strong> <small>[</small>ו<small>כפי ששנינו</small> בברייתא<small>]:</small> <strong>מחיצת הכרם</strong> שבינו לבין שדה תבואה <strong>שנפרצה</strong> ומעתה הרי זה כאילו יש זרעים בכרם, ואם יישאר כך ייאסר הכל בהנאה משום "כלאי הכרם", <strong>אומר לו</strong> בעל התבואה לבעל הכרם: <strong>"גדור</strong> את מחיצתך". אם עשה כן ו<strong>חזרה ונפרצה</strong> המחיצה — <strong>אומר לו</strong> שוב: <strong>"גדור",</strong> 
## דף ב:
 אם <strong>נתיאש הימנה</strong> מלגדור את הפירצה הזו <strong>ולא גדרה</strong> — <strong>הרי זה קידש</strong> (אוסר) את התבואה משום כלאי הכרם, <strong>וחייב באחריותה</strong> לשלם לבעל התבואה את נזקו, שהרי הוא אשם בכך שהתבואה נאסרה בהנאה.
  ולפי פירוש זה בלשון "מחיצה", יש לדייק מן המשנה כי <strong>טעמא</strong> <small>[הטעם,</small> דווקא<small>]</small> אם <strong>רצו</strong> שניהם בונים מחיצה, ונדייק: <strong>הא</strong> <small>[הרי]</small> אם <strong>לא רצו</strong> — <strong>אין מחייבין אותו,</strong> למרות ששותפו אינו רוצה שיראה מה הוא עושה בחצירו; <strong>אלמא</strong> <small>[מכאן]</small> אפשר להסיק כי <strong>היזק ראיה לאו שמיה</strong> <small>[אין שמו,</small> אינו נקרא<small>]</small> <strong>היזק,</strong> שמה שאנשים אחרים רואים מה אדם עושה בחצירו אינו נחשב להיזק.
  ומקשים על כך: <strong>ואימא</strong> <small>[ואמור]</small> ש<strong>"מחיצה"</strong> האמורה במשנתנו פירושה — <strong>פלוגתא</strong> <small>[חלוקה],</small> וראיה לדרך פירוש זו <strong>כדכתיב</strong> <small>[כמו שנאמר]:</small> <strong>"ותהי מחצת העדה"</strong> (במדבר לא, מג), שכוונתו — חלק העדה. <strong>ו</strong>נדייק מן המשנה כך: <strong>כיון</strong> ש<strong>רצו</strong> לעשות חלוקה ביניהם בחצר — <strong>בונין את הכותל בעל כרחו, אלמא</strong> <small>[מכאן]</small> ש<strong>היזק ראיה שמיה היזק!</strong>
 ודוחים: <strong>אי הכי</strong> <small>[אם כך]</small> אתה מפרש, אם כן <strong>האי</strong> <small>[זו]</small> הלשון <strong>"שרצו לעשות מחיצה"</strong> אינה מתאימה, שכן במקומה <strong>"שרצו לחצות" מבעי ליה</strong> <small>[צריך היה</small> לומר<small>]!</small> על כך משיבים: <strong>אלא מאי</strong> <small>[מה]</small> תפרש שמחיצה היא <strong>גודא</strong> <small>[גדר],</small> אם כן מדוע נאמר <strong>"בונין את הכותל"?</strong> הרי <strong>"בונין אותו" מבעי ליה</strong> <small>[צריך היה</small> לומר<small>]!</small> ומשיבים: <strong>אי תנא</strong> <small>[אם היה שונה]</small> רק <strong>"</strong>בונין <strong>אותו", הוה אמינא</strong> <small>[הייתי אומר]</small> <strong>במסיפס</strong> (סבכה) <strong>בעלמא</strong> <small>[סתם]</small> כלשהי, על כן <strong>קא משמע לן</strong> <small>[השמיע לנו]</small> שבונים <strong>כותל</strong> ממש, כפי הנהוג באותו מקום.
 <big>א</big> על הנאמר במשנה כי אם רצו לעשות מחיצה <strong>בונין את הכותל באמצע,</strong> שואלים: הרי <strong>פשיטא</strong> <small>[פשוט,</small> מובן <small>מאליו</small><small>]</small> שאם הסכימו לבנות כותל — שצריכים לעשותו בשל שניהם!
  ומשיבים:  <strong>לא צריכא</strong> <small>[נצרכה]</small> להיאמר הלכה זו במשנתנו אלא באופן <strong>דקדים חד ורצייה לחבריה</strong> <small>[שקדם האחד וריצה את חבירו]</small> שיבנו את הכותל, והוא אכן התרצה לו. <strong>מהו דתימא מצי אמר ליה</strong> <small>[שתאמר</small> ש<small>יכול לומר לו]</small> השני אחר כך, כשבא הראשון לתבוע ממנו את חלקו: <strong>כי איתרצאי</strong> <small>[כאשר התרציתי]</small> <strong>לך</strong> — הרי זה דווקא <strong>באוירא</strong> <small>[באויר,</small> בחלל<small>],</small> שתעשה מחיצה כלשהי, ואולם <strong>בתשמישתא</strong> <small>[בשימוש</small> בשטח החצר<small>]</small> — <strong>לא איתרצאי</strong> <small>[התרציתי]</small> <strong>לך</strong> ולא הסכמתי שיילקח לשם כך גם חלק מחצרי, על כן <strong>קא משמע לן</strong> <small>[השמיע לנו]</small> שכיון שהסכימו הריהם בונים בשטח של שניהם.
 <big>ב</big> כיון שפירשנו "מחיצה" במשנתנו במשמעות כותל, נמצא לדרך זו כי היזק ראיה אינו נחשב היזק, ועל כך מקשים: <strong>ו</strong>האם <strong>היזק ראיה לאו שמיה</strong> <small>[אין שמו,</small> אינו נקרא<small>]</small> <strong>היזק? (סימן</strong> להוכחות הבאות נגד הנחה זו הוא: <strong>גינה, כותל, כופין, וחולקין, חלונות, דרב נחמן).</strong>
 <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנה: <strong>וכן בגינה</strong> מחייבים אותו לגדור, ומשמע שיש בזה היזק ראיה!
  ומשיבים:  <strong>גינה שאני</strong> <small>[שונה]</small> בדין זה של היזק ראיה, ו<strong>כ</strong>דברי <strong>ר' אבא,</strong> ש<strong>אמר ר' אבא אמר רב הונא אמר רב: אסור לאדם לעמוד</strong> (להיעצר ולהתבונן) <strong>בשדה חבירו בשעה שהיא עומדת בקמותיה</strong> (בזמן שיש בה יבול), משום שעל ידי שהוא מסתכל בה הוא מזיק לה, והוא הדין בגינה. אבל בחצר שאין בה כל גידול קרקע אין דין היזק ראיה.
  ושואלים:  <strong>והא</strong> <small>[והרי]</small> <strong>"וכן" קתני</strong> <small>[שנה</small> במשנה<small>]</small>, משמע שדין גינה הוא כדין חצר! ומשיבים: מה שנאמר "וכן" אינו מתייחס לעצם החובה לבנות גדר, אלא לגבי הדין של <strong>גויל וגזית,</strong> שאף המחיצה בגינה נעשית מאותם חומרים שמהם נעשית מחיצת החצר, וכמנהג המדינה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר מן המשנה הבאה: <strong>כותל חצר שנפל</strong> — <strong>מחייבין אותו לבנות עד ארבע אמות.</strong> משמע שיש בזה חיוב, והטעם בוודאי משום היזק ראיה! ודוחים: מקרה זה ש<strong>נפל</strong> הוא <strong>שאני</strong> <small>[שונה],</small> כיון שכבר היתה מחיצה, ולכן חייב לשוב ולבנות.
  ותוהים:  <strong>ודקארי לה מאי קארי לה</strong> <small>[ומי שהקשה אותה</small> קושיה, <small>מה הקשה אותה</small> כלל<small>]?</small> הרי בפירוש מדובר שם בכותל שנפל, ומשמע — משום שכבר הוסכם ביניהם בעבר לעשות כותל! ומשיבים: סבור הוא כי אף במקום שלא היה כותל לפני כן מחייבים אותו לבנות, ומשום היזק ראיה. ולא לעצם חובת הבניה הובא דין זה, אלא <strong>סיפא איצטריכא ליה</strong> <small>[סופו</small> של הדין <small>הוצרך לו</small> לומר<small>]</small> מה שנאמר שם הלאה, שאף במקרה שהיה שם קיר גבוה — <strong>מארבע אמות ולמעלה אין מחייבין אותו</strong> לבנות, משום שאין כאן עוד היזק ראיה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה נוספת לכך שיש דין היזק ראיה, ממה ששנינו להלן: <strong>כופין</strong> בני החצר <strong>אותו,</strong> את אחד מהם שאינו רוצה בכך <strong>לבנות</strong> עימם <strong>בית שער</strong> (מבנה שדרכו נכנסים לחצר) <strong>ודלת לחצר</strong> המשותפת, על מנת שלא תהיה החצר פרוצה לרשות הרבים. <strong>שמע מינה</strong> <small>[למד מכאן]</small> ש<strong>היזק ראיה שמיה</strong> <small>[שמו]</small> <strong>היזק!</strong> ומשיבים: אין מכאן ראיה לענייננו שכן <strong>הזיקא</strong> <small>[היזק]</small> ראיה של <strong>רבים</strong> שמסתכלים בחצר <strong>שאני</strong> <small>[שונה],</small> שזה וודאי נחשב היזק.
  ושואלים:  <strong>ו</strong>היזק של <strong>יחיד</strong> <strong>לא</strong> נחשב כהיזק? <strong>תא שמע</strong> <small>[בוא</small> ו<small>שמע]</small> הוכחה לכך שהוא נחשב היזק ממה ששנינו: <strong>אין חולקין את החצר</strong> המשותפת <strong>עד שיהא בה ארבע אמות לזה וארבע אמות לזה;</strong> ונדייק מכאן: <strong>הא</strong> <small>[הרי]</small> אם <strong>יש בה</strong> שטח מספיק <strong>כדי לזה וכדי לזה</strong> — <strong>חולקין, מאי לאו</strong> <small>[האם לא]</small> <strong>בכותל</strong> באופן שלא יוכלו לראות זה את זה? ומשיבים: <strong>לא, במסיפס</strong> (בסבכה) <strong>בעלמא</strong> <small>[סתם]</small>
 ואפילו היא כזו שאפשר לראות דרכה. ומציעים עוד, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: אם בונה אדם כותל כנגד <strong>החלונות</strong> של חבירו, <strong>בין מלמעלה בין מלמטה ובין מכנגדן</strong> (ממולם) — מרחיק את הכותל מהם <strong>ארבע אמות. ותני עלה</strong> <small>[ושנויה</small> ברייתא <small>עליה]:</small> אם היה הכותל <strong>מלמעלן</strong> מגביה ארבע אמות — <strong>כדי שלא יציץ</strong> למטה <strong>ויראה, מלמטן</strong> משאיר הפרש גובה של ארבע אמות, יותר מקומת אדם — <strong>כדי שלא יעמוד</strong> על הכותל <strong>ויראה, מכנגדן</strong> מרחיק — <strong>כדי שלא יאפיל</strong> את האור בבית. משמע שאנו חוששים משום היזק ראיה!
  ודוחים:  <strong>הזיקא</strong> <small>[היזק]</small> ראיה של <strong>בית</strong> הוא <strong>שאני</strong> <small>[שונה]</small> כי בבית ודאי אנשים עושים דברים שבצינעה, ואינם רוצים שאחרים יראו אותם. אבל החצר היא מקום פתוח, ושמא אינם מקפידים על כך.
  ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ש<strong>אמר רב נחמן אמר שמואל: גג הסמוך לחצר חבירו</strong> — <strong>עושין לו</strong> לגג <strong>מעקה גבוה ארבע אמות,</strong> משמע שדנים דין היזק ראיה בחצר! ודוחים: <strong>שאני התם</strong> <small>[שונה שם],</small> <strong>דאמר ליה</strong> <small>[שאומר לו]</small> <strong>בעל החצר לבעל הגג: לדידי קביעה לי תשמישי</strong> <small>[לי קבוע שימושי]</small> בחצר, שהרי אנשים רגילים להיכנס בחצר בכל עת, <strong>לדידך</strong> <small>[לך]</small> <strong>לא קביעה</strong> <small>[קבוע]</small> <strong>לך תשמישתך</strong> <small>[שימושך]</small> בגג, שהרי אנשים משתמשים בגג רק לעיתים מזדמנות, <strong>ולא ידענא בהי עידנא סליקא ואתית</strong> <small>[ואיני יודע באיזה זמן עולה ובא אתה</small> לגג<small>]</small>
## דף ג.
 <strong>דאיצטנע מינך</strong> <small>[שאסתתר ממך]</small> באותה שעה, אם אני רוצה לעשות אז דבר שאינני רוצה שתראהו.
 <big>א</big> עד כאן היתה שיטה אחת של הדיון בפירושה של המשנה. <strong>לישנא אחרינא אמרי לה</strong> <small>[לשון אחרת אומרים אותה</small> כך<small>]:</small> <strong>סברוה</strong> <small>[חשבו]</small> הלומדים כי <strong>מאי</strong> <small>[מה]</small> פירוש <strong>"מחיצה"</strong> האמורה במשנה — <strong>פלוגתא</strong> <small>[חלוקה],</small> וראיה לדבר <strong>דכתיב</strong> <small>[שנאמר]:</small> <strong>"ותהי מחצת העדה"</strong> (במדבר לא, מג), <strong>ו</strong>פירוש המשנה לפי זה הוא ש<strong>כיון</strong> ש<strong>רצו</strong> לחצות, לחלק — <strong>בונין את הכותל בעל כורחן.</strong> ומעירים: <strong>אלמא</strong> <small>[מכאן]</small> ש<strong>היזק ראיה שמיה</strong> <small>[שמו</small> נקרא<small>]</small> <strong>היזק.</strong>
 ומקשים: <strong>אימא</strong> <small>[אמור]:</small> <strong>מאי</strong> <small>[מה</small> פירוש<small>]</small> <strong>"מחיצה"? גודא</strong> <small>[גדר],</small> <strong>דתנן</strong> <small>[ש</small>כן <small>שנינו</small> בברייתא<small>]:</small> <strong>מחיצת הכרם שנפרצה</strong> — <strong>אומר לו "גדור", נפרצה</strong> — <strong>אומר לו "גדור", נתיאש הימנה ולא גדרה</strong> — <strong>הרי זה קידש</strong> (אוסר) את התבואה משום כלאי הכרם, <strong>וחייב באחריותה.</strong> והרי ש"מחיצה" — כותל היא.
 <strong>ו</strong>לפי זה <strong>טעמא</strong> <small>[הטעם</small> דווקא<small>]</small> במקרה ש<strong>רצו</strong> בונים כותל, <strong>הא</strong> <small>[הרי]</small> אם <strong>לא רצו</strong> לעשות כותל — <strong>אין מחייבין אותו; אלמא</strong> <small>[מכאן]</small> ש<strong>היזק ראיה לאו שמיה</strong> <small>[אין שמו,</small> אינו נקרא<small>]</small> <strong>היזק!</strong>
 על כך משיבים: <strong>אי הכי</strong> <small>[אם כך]</small> ש"מחיצה" פירושה כותל, הלשון <strong>"בונין את הכותל"</strong> אינה נכונה, ובמקומה <strong>"בונין אותו" מבעי ליה</strong> <small>[צריך היה לו</small> לומר<small>]!</small> ומקשים מן הצד השני: <strong>אלא מאי</strong> <small>[מה]</small> אתה מפרש ש"מחיצה" פירושה <strong>פלוגתא</strong> <small>[חלוקה]?</small> <strong>אי הכי</strong> <small>[אם כך],</small> הלשון <strong>"שרצו לעשות מחיצה"</strong> אינה מדוייקת, <strong>"שרצו לחצות" מבעי ליה</strong> <small>[צריך היה לו</small> לומר<small>]!</small> ומשיבים: דבר זה הוא <strong>כדאמרי אינשי</strong> <small>[כפי שאומרים האנשים]:</small> <strong>תא נעביד פלוגתא</strong> <small>[בוא נעשה חלוקה],</small> ואם כן אפשר לומר גם בלשון משנתנו שרצו לעשות חלוקה ביניהם.
 ולפי הבנה זו, ש"מחיצה" משמעה חלוקה, שואלים: <strong>ואי</strong> <small>[ואם]</small> <strong>היזק ראיה שמיה</strong> <small>[שמו,</small> נקרא<small>]</small> <strong>היזק, מאי איריא</strong> <small>[מה שייך,</small> מדוע דווקא<small>]</small> אם <strong>רצו</strong> בונים כותל? <strong>אפילו לא רצו נמי</strong> <small>[גם כן]</small> יעשו כותל ביניהם! <strong>אמר רב אסי אמר ר' יוחנן: משנתנו</strong> — <strong>כשאין בה</strong> בחצר <strong>דין חלוקה</strong> מצד עצמה, ששותף אינו יכול לחייב את חבירו לחלקה ביניהם, לפי שהיא קטנה מן השיעור הראוי לחלוקה לכל שותף (ארבע אמות רבועות). ולכן דווקא <strong>והוא</strong> במקרה ש<strong>רצו</strong>  חולקים את החצר.
  ושואלים: לפי פירוש זה  <strong>מאי קא משמע לן</strong> <small>[מה השמיע לנו]</small> — <strong>דכי לית ביה</strong> <small>[שכאשר אין בו,</small> במקום<small>]</small> <strong>דין חלוקה</strong> בכל זאת <strong>כי</strong> <small>[כאשר]</small> <strong>רצו פליגי</strong> <small>[חולקים]?</small> אולם דבר זה <strong>תנינא</strong> <small>[שנינו</small> כבר<small>]</small> במשנה אחרת: <strong>אימתי</strong> אין מחלקים בפחות משיעור? <strong>בזמן שאין שניהם רוצים, אבל בזמן ששניהם רוצים</strong> — <strong>אפילו פחות מכאן חולקין!</strong> ודוחים: <strong>אי מהתם, הוה אמינא</strong> <small>[אם משם</small> בלבד <small>הייתי אומר]</small> <strong>אפילו פחות מכאן</strong> חולקים <strong>במסיפס</strong> (בסבכה) <strong>בעלמא</strong> <small>[בלבד]</small> שאינה מונעת היזק ראיה, ועל כן <strong>קא משמע לן הכא</strong> <small>[השמיע לנו כאן]</small> שאם רצו לחלוק, בונים דווקא <strong>כותל.</strong>
 ושואלים: אם כן, <strong>וליתני הא ולא ליתני הך</strong> <small>[ושישנה</small> את <small>זו ושלא ישנה</small> את <small>ההיא]?</small> שהרי ממשנתנו למדים יותר מאשר מן המשנה ההיא! ומשיבים: באמת לא היה צריך לשנות אותה לגופה, אלא <strong>סיפא</strong> <small>[סופה]</small> של אותה משנה <strong>איצטריכא ליה</strong> <small>[הוצרכה לו],</small> ששנה שם: <strong>וכתבי הקדש</strong> של שותפים הכתובים כולם על כרך אחד, <strong>אף על פי ששניהם רוצים</strong> לחלק — <strong>לא יחלוקו.</strong>
 <strong>(לישנא אחרינא</strong> <small>[לשון אחרת]</small> יש לחלקה האחרון של שמועה זו: <strong>וכי</strong> <small>[וכאשר]</small> <strong>רצו</strong> לחלוק <strong>מאי הוי</strong> <small>[מה בכך]?</small> מה האילוץ הנוצר משום כך שיבנו כותל? <strong>ליהדר ביה</strong> <small>[שיחזור בו]</small> כל אחד מהם שהתחרט ואינו רוצה לחלוק! <strong>אמר רב אסי אמר ר' יוחנן:</strong> מדובר כאן שלא רק שהסכימו בדברים על כך, אלא גם <strong>בשקנו מידו</strong> שעשו מעשה של קנין לגבי הסכמה זו, ואז אין הצדדים יכולים עוד לחזור בהם.
  ומקשים:  <strong>אדאשמעינן</strong> <small>[עד ש</small>הוא <small>משמיע לנו]</small> <strong>בשאין בה דין חלוקה והוא</strong> במקרה ש<strong>רצו, לישמעינן</strong> <small>[שישמיע לנו]</small> <strong>ביש בה דין חלוקה ואף על גב</strong> <small>[ואף על פי]</small> ש<strong>לא רצו!</strong> ומשיבים: <strong>אי אשמעינן</strong> <small>[אם היה משמיע לנו]</small> רק <strong>ביש בה דין חלוקה ואף על גב</strong> <small>[ואף על פי]</small> ש<strong>לא רצו, הוה אמינא</strong> <small>[הייתי אומר]:</small> במקרה <strong>שאין בה דין חלוקה אפילו רצו</strong> לחלוק <strong>נמי</strong> <small>[גם כן]</small> <strong>לא</strong> יעשו מחיצה בעל כרחו של אחד מהם, על כן <strong>קא משמע לן</strong> <small>[השמיע לנו]</small> שכן.
  ושואלים:  <strong>ומי מצית אמרת הכי</strong> <small>[והאם יכול אתה לומר כך]?</small> <strong>והא קתני סיפא</strong> <small>[והרי שנינו בסוף,</small> במשנה להלן<small>]:</small> <strong>אימתי?</strong> — <strong>בזמן שאין שניהם רוצים, אבל בזמן ששניהם רוצים</strong> — <strong>יחלוקו. מאי לאו</strong> <small>[האם לא]</small> מדובר על <strong>כותל</strong> שיכולים לכפות זה את זה לבנות כותל? ודוחים: <strong>לא,</strong> אפשר לפרש שם <strong>אמסיפס בעלמא</strong> <small>[על סבכה בלבד]</small> ולא בכותל ממש.
 ומקשים: כיוון שאנו מפרשים כך את משנתנו, אם כן <strong>ליתני האי</strong> <small>[שישנה</small> את <small>זו,</small> משנתנו<small>]</small> <strong>ולא ליתני האי</strong> <small>[ישנה</small> את <small>זו],</small> שהרי נאמר בה יותר משנאמר באותה משנה! ומשיבים: <strong>סיפא</strong> <small>[סופה]</small> של אותה משנה <strong>אצטריכא ליה</strong> <small>[הוצרכה לו],</small> ששנה שם: <strong>ובכתבי הקדש, אף על פי ששניהם רוצים</strong> — <strong>לא יחלוקו).</strong>
 וממשיכים: <strong>במאי אוקימתא למתניתין</strong> <small>[במה העמדת</small> והסברת, <small>את משנתנו]?</small> — <strong>בשאין בה דין חלוקה, אי</strong> <small>[אם]</small> <strong>בשאין בה דין חלוקה, כי רצו מאי הוי</strong> <small>[כאשר</small> הם <small>רוצים מה יש</small> בכך<small>]?</small> כלומר, מדוע יכול כל אחד מהם להכריח את חבירו לבנות כותל? <strong>נהדרו בהו</strong> <small>[שיחזרו בהם]!</small> <strong>אמר רב אסי אמר ר' יוחנן:</strong> מדובר כאן באופן <strong>שקנו מידן,</strong>  ואין יכולים לחזור בהם לאחר מעשה קנין.
  ושואלים:  <strong>וכי</strong> <small>[וכאשר]</small> <strong>קנו מידן מאי הוי</strong> <small>[מה יש</small> בכך<small>]?</small> הלא <strong>קנין דברים בעלמא</strong> <small>[בלבד]</small> <strong>הוא</strong><small>,</small> שהרי לא היה פה קנין של דבר, של חפץ מסויים, אלא הסכמה על תכנית לעתיד, ובדבר כזה אין קנין ממש! ומשיבים: <strong>בשקנו מידן ברוחות</strong> <small>[בצדדים],</small> כלומר, לא רק הסכימו על חלוקה כעיקרון, אלא אף סיכמו ביניהם איזה צד יהא שייך לכל אחד מהם. ונמצא שהיה הקנין על דבר שיש בו ממש, על חלקת אדמה מסויימת. <strong>רב אשי אמר: כגון שהלך זה בתוך</strong> החלק <strong>שלו</strong> <strong>והחזיק</strong> (עשה על ידי כך מעשה חזקה) <strong>וזה</strong> הלך <strong>בתוך שלו והחזיק.</strong>
 <big>ב</big> שנינו במשנה: <strong>מקום שנהגו לבנות</strong> גויל גזית כפיסין לבינין <strong>כו'.</strong> ומסבירים את המילים: <strong>גויל</strong> פירושו — <strong>אבני דלא משפיא</strong> <small>[אבנים שאינן מסותתות].</small> <strong>גזית</strong> — <strong>אבני דמשפיא</strong> <small>[אבנים מסותתות],</small> <strong>דכתיב</strong> <small>[שנאמר]:</small> <strong>"כל אלה אבנים יקרת כמדות גזית</strong> מגוררות במגרה<strong>"</strong> (מלכים א' ז, ט). ומכאן למדים שאבני גזית הן אבנים שיישרו ושייפו אותן. <strong>כפיסין</strong> פירושו — <strong>ארחי</strong> <small>[אריחים,</small> חצאי לבנים<small>].</small> <strong>לבינין</strong> פירושו בארמית — <strong>ליבני</strong> <small>[לבנים].</small>
 <strong>אמר ליה</strong> <small>[לו]</small> <strong>רבה בריה</strong> <small>[בנו]</small> של <strong>רבא לרב אשי: ממאי</strong> <small>[ממה],</small> מנין יודע אתה ש<strong>גויל אבני דלא משפיא נינהו</strong> <small>[אבנים שאינן מסותתות הן]</small> <strong>והאי טפח יתירא</strong> <small>[וטפח יתר זה]</small> של כותל גויל על כותל של גזית <strong>למורשא דקרנתא</strong> <small>[לבליטות הקרנות]</small> הוא. שמאחר והאבנים אינן מהוקצעות ומיושרות הריהן בולטות קצת החוצה, ולכן רוחב הקיר ששה טפחים? <strong>דילמא פלגא</strong> <small>[שמא חצי]</small> של <strong>גזית הוא,</strong> שאבני גויל הן דווקא אבנים מסותתות שעוביין הוא רק שני טפחים וחצי (מחצית ממידת אבני גזית), <strong>והאי</strong> <small>[וזה]</small> ה<strong>טפח יתירא</strong> <small>[היתר]</small> בכותל של גויל, <strong>לביני אורבי</strong> <small>[לבין השורות]</small> <strong>הוא,</strong> שבונים מכל צד באבנים דקות, ומשאירים טפח אחד באמצע למלא אותו בטיט ומלט להחזיקן.
  והוכחה לאפשרות של הסבר זה היא <strong>כדקאמרינן</strong> <small>[כפי שאנו אומרים]:</small> <strong>כפיסין</strong> פירושו — <strong>ארחי</strong> <small>[אריחים]</small> שעוביין רק כחצי לבינה<small>,</small> <strong>לבינין</strong> פירושו — <strong>ליבני</strong> <small>[לבנים],</small> <strong>והאי</strong> <small>[וזה]</small> ה<strong>טפח יתירא</strong> <small>[היתר]</small> שעושים בכותל של כפיסים <strong>לביני אורבי</strong> <small>[לבין שורות</small> האריחים<small>]</small> הוא!
 <strong>אמר ליה</strong> <small>[לו]</small> רב אשי: <strong>וליטעמיך</strong> <small>[ולטעמך,</small> לשיטתך<small>],</small> ש<strong>כפיסין</strong> הם <strong>ארחי</strong> <small>[אריחין]</small> <strong>מנלן</strong> <small>[מנין לנו</small> זאת<small>]?</small> <strong>אלא גמרא גמירי לה</strong> <small>[במסורת למודים</small> אנו <small>אותה].</small> <strong>גויל נמי</strong> <small>[גם כן]</small> שהם <strong>אבני דלא משפיא</strong> <small>[אבנים שאינן מסותתות]</small> — <strong>גמרא גמירי לה</strong> <small>[במסורת למודים</small> אנו <small>אותה].</small> זו היתה לשון אחת.
 <strong>איכא דאמרי</strong> <small>[יש שאומרים]</small> ש<strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי: ממאי</strong> <small>[מנין]</small> יודע אתה <strong>דהאי כפיסין ארחי נינהו</strong> <small>[שכפיסין אלה אריחים הם]</small> ברוחב חצי לבינה, <strong>והאי</strong> <small>[וזה]</small> ה<strong>טפח יתירא</strong> <small>[היתר]</small> שעושים בכותל של כפיסים <strong>לביני אורבי</strong> <small>[לבין השורות]</small> הוא? <strong>דילמא מאי</strong> <small>[שמא מה</small> פירוש<small>]</small> <strong>כפיסין</strong> — <strong>אבני דלא משפיין</strong> <small>[אבנים שאינן מסותתות],</small> <strong>והאי</strong> <small>[וזה]</small> ה<strong>טפח יתירא</strong> <small>[היתר]</small> <strong>למורשא דקרנתא</strong> <small>[</small><small>לבליטת הקרנות],</small> <strong>כדקאמרינן</strong> <small>[כפי שאנו אומרים]:</small> <strong>גויל</strong> — <strong>אבני דלא משפיין</strong> <small>[אבנים שלא מסותתות],</small> <strong>גזית</strong> — <strong>אבני דמשפיין</strong> <small>[אבנים מסותתות],</small> <strong>והאי</strong> <small>[וזה]</small> ה<strong>טפח יתירא</strong> <small>[היתר]</small> <strong>למורשא דקרנתא</strong> <small>[לבליטת הקרנות]</small> הוא?
 <strong>אמר ליה</strong> <small>[לו]</small> רב אשי: <strong>וליטעמיך</strong> <small>[ולטעמך,</small> לשיטתך<small>],</small> ש<strong>גויל</strong> הוא <strong>אבני</strong> <small>[אבנים]</small> ש<strong>לא משפיין מנלן</strong> <small>[מסותתות, מנין לנו]?</small> <strong>אלא גמרא גמירי לה</strong> <small>[במסורת למודים</small> אנו <small>אותה],</small> <strong>הכא נמי גמרא גמירי לה</strong> <small>[כאן גם כן במסורת למודים</small> אנו <small>אותה].</small>
 <strong>אמר אביי, שמע מינה</strong> <small>[למד מכאן]:</small> <strong>כל</strong> שעושים <strong>ביני אורבי</strong> <small>[בין השורות]</small> — הוא רוחב <strong>טפח.</strong> ומעירים: <strong>הני מילי</strong> <small>[דברים אלה</small> אמורים דווקא<small>]</small> <strong>בטינא</strong> <small>[בטיט],</small> אם מניח בין שורות האריחים מילוי של טיט, <strong>אבל בריכסא בעי טפי</strong> <small>[ב</small>מילוי של <small>אבנים קטנות צריך יותר].</small> <strong>ואיכא דאמרי</strong> <small>[ויש שאומרים]:</small> <strong>הני מילי בריכסא</strong> <small>[דברים אלה</small> אמורים דווקא <small>באבנים קטנות],</small> <strong>אבל בטינא</strong> <small>[בטיט]</small> <strong>לא בעי כולי האי</strong> <small>[צריך כל כך]</small> ויכול לעשות פחות מעובי טפח.
 <big>ג</big> אגב כך שואלים: <strong>למימרא</strong> <small>[האם לומר]</small> ש<strong>בגזית</strong> ש<strong>כל ארבע אמות גובה, אי הוי פותיא חמשא</strong> <small>[אם היה הרוחב חמישה]</small> טפחים — <strong>קאי</strong> <small>[עומד],</small> <strong>אי</strong> <small>[אם]</small> <strong>לא</strong> — <strong>לא קאי</strong> <small>[עומד],</small> שזה היחס שצריך להיות בין גובה הקיר ועוביו? <strong>והא,</strong> <small>[והרי]</small> קיר של <strong>אמה טרקסין</strong> שהיתה במקדש <strong>דהואי</strong> <small>[שהיה]</small> <strong>גבוה תלתין אמהתא</strong> <small>[שלושים אמות],</small> <strong>ולא הוה פותיא</strong> <small>[היה רחב]</small> <strong>אלא שית פושכי, וקם</strong> <small>[ששה טפחים, והיה עומד]!</small> ומשיבים: <strong>כיון דאיכא</strong> <small>[שיש</small> שם<small>]</small> <strong>טפח יתירא</strong> <small>[יתר]</small> — הרי זה <strong>קאי</strong> <small>[עומד]</small> אפילו בגובה רב.
 ושואלים: <strong>ובמקדש שני מאי טעמא</strong> <small>[מה טעם]</small> <strong>לא עבוד</strong> <small>[עשו]</small> <strong>אמה טרקסין</strong> כמו במקדש ראשון? ומשיבים: <strong>כי קאי</strong> <small>[כאשר עומד]</small> ברוחב זה — <strong>בתלתין קאי</strong> <small>בשלושים</small> אמה הוא <small>עומד],</small> <strong>טפי לא קאי</strong> <small>[ביותר</small> מזה <small>אינו עומד],</small>  ומקדש שני גבוה היה יותר ממקדש ראשון, והיו צריכים לעשות מחיצה גבוהה יותר.
  ומעירים:  <strong>ומנלן דהוה</strong> <small>[ומנין לנו שהיה]</small> בית מקדש שני <strong>גבוה טפי</strong> <small>[יותר]</small> מהראשון? — <strong>דכתיב</strong> <small>[שנאמר]:</small> <strong>"גדול יהיה כבוד הבית הזה האחרון מן הראשון"</strong> (חגי ב, ט), ובפירושו של פסוק זה נחלקו <strong>רב ושמואל, ואמרי לה</strong> <small>[ויש אומרים]</small> שנחלקו בכך <strong>ר' יוחנן ור' אלעזר, חד</strong> <small>[אחד]</small> מהם <strong>אמר:</strong> הכוונה שגדול יהיה כבודו <strong>בבנין</strong> — שהבנין השני היה גבוה יותר מן הראשון, <strong>וחד</strong> <small>[ואחד]</small> מהם <strong>אמר:</strong>
## דף ג:
 <strong>בשנים,</strong> שבית המקדש השני עמד על תילו זמן רב יותר מהראשון. ומעירים: <strong>ואיתא להא ואיתא להא</strong> <small>[ויש לזה ויש לזה],</small> ששני הדברים היו בו.
  ושואלים:  <strong>וניעבדו תלתין אמין</strong> <small>[ושיעשו שלושים אמה]</small> <strong>בבנין,</strong> <strong>ואידך ניעביד</strong> <small>[ו</small>את <small>השאר יעשו]</small> ב<strong>פרוכת!</strong> ומשיבים: <strong>כי קאי תלתין אמהתא נמי</strong> <small>[כאשר עומדות שלושים אמות גם כן]</small> — <strong>אגב תקרה ומעזיבה הוה קאי</strong> <small>[היו עומדות],</small> שהתקרה היתה מחזיקה את הכותל מצדו העליון. אבל <strong>בלא תקרה ומעזיבה לא הוה קאי</strong> <small>[היה עומד].</small>
 וממשיכים לשאול: <strong>וליעביד</strong> <small>[ושיעשו]</small> <strong>מה</strong> ש<strong>אפשר בבנין</strong> באותו גובה שיעמוד היטב, <strong>וליעביד אידך</strong> <small>[ושיעשה</small> את <small>השאר]</small> ב<strong>פרוכת! אמר אביי, גמירי</strong> <small>[למודים</small> היו במסורת<small>]:</small> שעושים מחיצה במקדש <strong>אי כולהו</strong> <small>[או כולם,</small> הכל<small>]</small> <strong>ב</strong>דרך <strong>בנין אי כולהו</strong> <small>[או כולם,</small> הכל<small>]</small> <strong>בפרוכת.</strong> וטעמו של דבר: <strong>אי כולהו</strong> <small>[או כולם]</small> <strong>בבנין</strong> — למדים זאת <strong>ממקדש</strong> ראשון שבו היתה מחיצה זו כדרך בנין, <strong>אי כולהו</strong> <small>[או כולם]</small> <strong>בפרוכת</strong> — למדים <strong>ממשכן</strong> שהיתה פרוכת מפרידה. אבל בנין ופרוכת כאחד לא נעשו בשום מקום.
 <big>א</big> <strong>איבעיא להו</strong> <small>[נשאלה להם</small> ללומדים<small>]:</small> האם כל המידות שנאמרו במשנה לגבי רוחב המחיצות השונות, כוללות <strong>הן וסידן,</strong> עובי המחיצות עצמן והסיד שמסיידין אותן, <strong>או דילמא</strong> <small>[שמא]</small> <strong>הן בלא סידן? אמר רב נחמן בר יצחק: מסתברא</strong> <small>[מסתבר</small> לומר<small>]</small> שהכוונה ל<strong>הן וסידן, דאי סלקא דעתך</strong> <small>[שאם עולה</small> על <small>דעתך</small> לומר<small>]</small> <strong>הן בלא סידן, ליתנייה לשיעוריה</strong> <small>[שישנה</small> גם <small>את שיעורו</small> של הסיד<small>]!</small> <strong>אלא לאו שמע מינה</strong> <small>[האם לא תלמד מכאן]:</small> <strong>הן וסידן.</strong> ודוחים: <strong>לא, לעולם אימא</strong> <small>[אומר]</small> <strong>לך:</strong> <strong>הן בלא סידן, וכיון</strong> שהסיד <strong>לא הוי</strong> <small>[אינו]</small> בעובי <strong>טפח,</strong> לכן <strong>לא תני</strong> <small>[שנה]</small> שיעור קטן כזה.
  ומקשים:  <strong>והא קתני</strong> <small>[והרי שנה]:</small> <strong>בלבינין</strong> — <strong>זה נותן טפח ומחצה וזה נותן טפח ומחצה,</strong> משמע שמפרט גם מידה שהיא פחותה מטפח! ומשיבים: <strong>התם חזי לאיצטרופי</strong> <small>[שם ראוי להצטרף]</small> שעל כל פנים הרוחב הכולל הוא שלושה טפחים שלמים.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>הקורה שאמרו</strong> בהלכות עירובין — צריכה להיות <strong>רחבה כדי לקבל אריח, והאריח</strong> — הוא <strong>חצי לבינה של שלשה טפחים,</strong> ושם מדובר בלבינה בלא סיד!
  ומשיבים:  <strong>התם ברברבתא</strong> <small>[שם</small> מדובר <small>ב</small>לבינים <small>גדולות]</small> שרוחבן הוא שלושה טפחים שלמים, ואילו כאן מדובר בלבנים צרות יותר, שרוחבן קצת פחות משלושה טפחים, ושיעור שלושה טפחים הוא עם הסיד שעליהן. ומעירים: <strong>דיקא נמי</strong> <small>[מדוייק גם כן]</small> לפרש כן, <strong>דקתני</strong> <small>[ששנה]</small> שם: לבנה <strong>של שלשה טפחים, מכלל דאיכא זוטרא</strong> <small>[מכאן שיש</small> לבנה <small>קטנה</small> יותר<small>].</small> ומסכמים: אכן, <strong>שמע מינה</strong> <small>[למד מכאן].</small>
 <big>ב</big> <strong>אמר רב חסדא: לא ליסתור איניש בי כנישתא</strong> <small>[אל יסתור אדם בית כנסת]</small> <strong>עד</strong> <strong>דבני בי כנישתא אחריתי</strong> <small>[ש</small>הוא <small>בונה</small> תחילה <small>בית כנסת אחר].</small> <strong>איכא דאמרי</strong> <small>[יש שאומרים</small> בטעם הדבר<small>]:</small> <strong>משום פשיעותא</strong> <small>[פשיעה,</small> רשלנות<small>],</small> שמא יתרשלו ולא יבנו אחר שהרסו, <strong>ואיכא דאמרי</strong> <small>[ויש שאומרים]:</small> <strong>משום צלויי</strong> <small>[תפילה],</small> שבינתיים לא יהיה מקום להתפלל.
  ושואלים:  <strong>מאי בינייהו</strong> <small>[מה</small> ההבדל <small>ביניהם],</small> בין ההסברים הללו? ומשיבים: <strong>איכא בינייהו</strong> <small>[יש ביניהם</small> הבדל<small>],</small> במקום <strong>דאיכא בי כנישתא אחריתי</strong> <small>[שיש בית כנסת אחר].</small> שאמנם יש מקום להתפלל בו, אבל החשש שמא לא יבנו את זה עומד במקומו. מסופר: <strong>מרימר ומר זוטרא סתרי ובנו בי קייטא בסיתווא, ובנו בי סיתווא בקייטא</strong> <small>[היו סותרים ובונים בית</small> כנסת של <small>קיץ בחורף, ו</small>באותו אופן <small>בונים בית חורף בקיץ]</small> שלא יהיה המקום בלא בית כנסת.
 <strong>אמר ליה</strong> <small>[לו]</small> <strong>רבינא לרב אשי: גבו זוזי ומחתי,</strong> <small>[</small>אם <small>גבויים הכספים ומונחים</small> לצורך בניית בית הכנסת החדש <strong>מאי</strong> <small>[מה]</small> יהא הדין<small>,</small> האם על סמך זה מותר לסתור את בית הכנסת הישן? <strong>אמר ליה</strong> <small>[לו]:</small> יש לחשוש <strong>דילמא מיתרמי להו</strong> <small>[שמא יזדמן להם]</small> <strong>פדיון שבויים ויהבי להו</strong> <small>[ויתנו אותם]</small> את הכספים לצורך דחוף זה, ויישאר המקום בלי בית כנסת.
 ושאל עוד: אם <strong>שריגי ליבני והדרי הודרי ומחתי כשורי, מאי</strong> <small>[מסודרות הלבנים ומוכנים הקרשים ומונחות הקורות, מה</small> הדין?<small>]</small> <strong>אמר ליה</strong> <small>[לו]:</small> אף על פי כן, <strong>זמנין דמתרמי להו</strong> <small>[פעמים שמזדמן להם]</small> <strong>פדיון שבויים, מזבני ויהבי להו</strong> <small>[מוכרים ונותנים אותם].</small> והקשה לו: <strong>אי הכי</strong> <small>[אם כך],</small> שאתה חושש שיימכרו לצורך פדיון שבויים, <strong>אפילו</strong> במקרה שכבר <strong>בנו נמי</strong> <small>[גם כן]</small> נחשוש שמא יצטרכו למכור את המבנה לצורך זה, ולא נסתור את הישן! <strong>אמר ליה</strong> <small>[לו]:</small> <strong>דירתיה דאינשי לא מזבני</strong> <small>[דירתם של בני אדם אין</small> הם <small>מוכרים].</small>
 ומעירים: <strong>ולא אמרן</strong> <small>[אמרנו]</small> דבר זה <strong>אלא</strong> במקרה ש<strong>לא חזי</strong> <small>[נראה]</small> <strong>בה תיוהא</strong> <small>[סדק],</small> שאז אין סותרים אותו עד שיבנו אחר, <strong>אבל חזי</strong> <small>[נראה]</small> <strong>בה תיוהא</strong> <small>[סדק]</small> — <strong>סתרי ובני</strong> <small>[סותרים ובונים].</small> <strong>כי הא</strong> <small>[כמו זה]</small> ש<strong>רב אשי חזא בה תיוהא בכנישתא דמתא מחסיא</strong> <small>[ראה סדקים בבית הכנסת של מתא מחסיא]</small> עירו, <strong>סתריה ועייל לפורייה להתם</strong> <small>[סתר אותו והכניס את מיטתו לשם],</small> כדי שלא יתעכבו בבניינו, שהרי הוא עצמו יצטרך למחסה מפני הגשמים, <strong>ולא אפקיה</strong> <small>[הוציא אותה]</small> <strong>עד דמתקין ליה שפיכי</strong> <small>[שהתקינו לו</small> לבית הכנסת <small>מרזבים].</small>
 ושואלים: אם כן, <strong>ובבא בן בוטא היכי אסביה ליה</strong> <small>[איך נתן לו]</small> <strong>עצה להורדוס למיסתריה</strong> <small>[לסתור]</small> את <strong>בית המקדש</strong> ולבנות אחר במקומו, כפי שמסופר להלן? <strong>והאמר</strong> <small>[והרי אמר]</small> <strong>רב חסדא: לא ליסתור איניש בי כנישתא</strong> <small>[אל יסתור אדם בית כנסת]</small> <strong>עד דבני בי כנישתא אחריתא</strong> <small>[ש</small>הוא <small>בונה בית כנסת אחר]!</small> ומשיבים: <strong>אי בעית אימא</strong> <small>[אם תרצה אמור]</small> כי <strong>תיוהא חזא ביה</strong> <small>[סדקים ראה בו],</small> בבנין המקדש הישן, <strong>איבעית אימא</strong> <small>[ואם תרצה אמור]</small> הסבר אחר: <strong>מלכותא שאני, דלא הדרא ביה</strong> <small>[המלכות שונה, שאינה חוזרת בה]</small> ממה שהחליטה לעשות, ואין חוששים אצלה לרשלנות ולפשיעה כמו באנשים פרטיים. ש<strong>אמר שמואל: אי אמר מלכותא</strong> <small>[אם תאמר המלכות]:</small> <strong>עקרנא טורי</strong> <small>[אני עוקרת הרים]</small> — <strong>עקר טורי</strong> <small>[תעקור הרים]</small> <strong>ולא הדר ביה</strong> <small>[תחזור בה].</small>
 <big>ג</big> הזכרנו את המעשה של בבא בן בוטא, ומעתה מפרטים: <strong>הורדוס עבדא</strong> <small>[עבד]</small> של <strong>בית חשמונאי הוה</strong> <small>[היה],</small> <strong>נתן עיניו</strong> (חשק) <strong>באותה תינוקת</strong> (ילדה) של בית חשמונאי. <strong>יומא חד</strong> <small>[יום אחד]</small> <strong>שמע ההוא גברא</strong> <small>[אותו אדם,</small> הורדוס<small>]</small> <strong>בת קלא דאמר</strong> <small>[בת קול שאומרת]:</small> <strong>כל עבדא דמריד השתא מצלח</strong> <small>[עבד שמורד עכשיו יצליח].</small> <strong>קם קטלינהו לכולהו מרותיה ושיירה לההיא ינוקתא</strong> <small>[עמד הרג את כל אדוניו והשאיר אותה ילדה].</small> <strong>כי חזת ההיא ינוקתא דקא בעי למינסבה</strong> <small>[כאשר ראתה אותה ילדה שהוא רוצה לשאת אותה</small> לאשה<small>],</small> <strong>סליקא לאיגרא ורמא קלא</strong> <small>[עלתה לגג והרימה קולה],</small> <strong>אמרה: כל מאן דאתי ואמר</strong> <small>[מי שיבוא ויאמר]</small> <strong>מבית חשמונאי קאתינא</strong> <small>[בא אני]</small> — <strong>עבדא</strong> <small>[עבד]</small> <strong>הוא,</strong> ש<strong>לא אישתיירא מינייהו</strong> <small>[נשארה מהם]</small> <strong>אלא ההיא ינוקתא</strong> <small>[אותה ילדה],</small> <strong>וההיא ינוקתא נפלה מאיגרא לארעא</strong> <small>[ואותה ילדה נפלה מהגג לארץ]</small> ומתה.
  ומסופר כי הורדוס <strong>טמנה שבע שנין בדובשא</strong> <small>[שנים בדבש]</small> לשמר את גופה שלא יירקב. <strong>איכא דאמרי</strong> <small>[יש שאומרים]:</small> <strong>בא עליה</strong> לאחר מותה, <strong>איכא דאמרי</strong> <small>[יש שאומרים]:</small> <strong>לא בא עליה. דאמרי לה</strong> <small>[</small>לאלה <small>שאומרים]</small> <strong>בא עליה, הא</strong> <small>[זה]</small> ש<strong>טמנה</strong> ושימר את גופתה — היה זה על מנת <strong>ליתוביה ליצריה</strong> <small>[לספק את יצרו]</small> ולכן רצה שגופתה תישאר קיימת. <strong>ודאמרי לה</strong> <small>[ו</small>לאלה <small>שאומרים]</small> ש<strong>לא בא עליה, האי</strong> <small>[זה]</small> ש<strong>טמנה</strong> — <strong>כי היכי דנאמרו</strong> <small>[כדי שיאמרו]:</small> <strong>בת מלך נסב</strong> <small>[נשא].</small>
 <strong>אמר</strong> הורדוס בליבו: <strong>מאן דריש</strong> <small>[מי</small> הוא זה <small>שדורש]</small> את הכתובים <strong>"מקרב אחיך תשים עליך מלך"</strong> (דברים יז, טו), ומפרש שצריך המלך להיות גם בן משפחה יהודית, ולא עבד משוחרר או גר? — <strong>רבנן</strong> <small>[חכמים]</small> הם שדורשים כך, והם העומדים על כך שיהיה המלך ממשפחות ישראל. <strong>קם קטלינהו לכולהו רבנן</strong> <small>[עמד הרג את כל החכמים],</small> <strong>שבקיה</strong> <small>[הניח]</small> בחיים רק את <strong>בבא בן בוטא</strong> כדי <strong>למשקל</strong> <small>[ליטול]</small> <strong>עצה מניה</strong> <small>[ממנו].</small>
## דף ד.
 <strong>אהדר ליה כלילא דיילי</strong> <small>[הקיף</small> הורדוס את ראשו של בבא בן בוטא <small>בעטרה של קיפוד],</small> <strong>נקרינהו לעיניה</strong> <small>[</small>ו<small>ניקר את עיניו]</small> על ידי כך. <strong>יומא חד אתא ויתיב קמיה</strong> <small>[יום אחד בא</small> הורדוס <small>וישב לפניו]</small> בלי להודיעו מי הוא, לפי שרצה לבדוק אותו, <strong>אמר: חזי מר האי עבדא בישא מאי קא עביד</strong> <small>[יראה אדוני</small> את <small>העבד הרע הזה</small> הורדוס, <small>מה הוא עושה]!</small> <strong>אמר ליה</strong> <small>[לו]:</small> <strong>מאי אעביד ליה</strong> <small>[מה אעשה לו]?</small> <strong>אמר ליה</strong> <small>[לו]:</small> <strong>נלטייה מר</strong> <small>[יקללנו אדוני]!</small> <strong>אמר ליה</strong> <small>[לו]:</small> <strong>כתיב</strong> <small>[נאמר]</small> <strong>"גם במדעך</strong> (בסתר) <strong>מלך אל תקלל"</strong> (קהלת י, כ). <strong>אמר ליה</strong> <small>[לו]:</small> <strong>האי לאו</strong> <small>[זה לא]</small> <strong>מלך הוא,</strong> שהרי לא כדין הוא מולך! <strong>אמר ליה</strong> <small>[לו]</small> בבא בן בוטא: <strong>וליהוי</strong> <small>[ולו יהיה]</small> <strong>עשיר בעלמא</strong> <small>[בלבד],</small> <strong>וכתיב</strong> <small>[</small>והרי <small>נאמר]</small> בהמשך אותו פסוק: <strong>"ובחדרי משכבך אל תקלל עשיר"</strong> (קהלת י, כ), <strong>ו</strong>אף <strong>לא יהא אלא נשיא</strong> איני מקללו, <strong>וכתיב</strong> <small>[ו</small>כפי ש<small>נאמר]:</small> <strong>"ונשיא בעמך לא תאר"</strong> (שמות כב, כז).
 <strong>אמר ליה</strong> <small>[לו]</small> הורדוס: דבר זה נאמר <strong>בעושה מעשה עמך,</strong> שמתנהג כאדם כשר מישראל, <strong>והאי</strong> <small>[וזה,</small> הורדוס<small>]</small> <strong>לאו</strong> <small>[לא]</small> <strong>עושה מעשה עמך! אמר ליה</strong> <small>[לו]</small> בבא בן בוטא: מכל מקום <strong>מסתפינא מיניה</strong> <small>[מפחד אני ממנו].</small> <strong>אמר ליה</strong> <small>[לו]</small> הורדוס: <strong>ליכא איניש דאזיל דלימא ליה, דאנא ואת יתיבנא</strong> <small>[אין אדם שילך ויאמר לו, שאני ואתה</small> בלבד <small>יושבים</small> כאן<small>].</small> <strong>אמר ליה</strong> <small>[לו]:</small> <strong>כתיב</strong> <small>[נאמר]</small> <strong>"כי עוף השמים יוליך את הקול ובעל כנפים יגיד דבר"</strong> (קהלת י, כ).
 <strong>אמר ליה</strong> <small>[לו]</small> הורדוס: <strong>אנא</strong> <small>[אני]</small> <strong>הוא</strong> הורדוס, <strong>אי הואי ידענא דזהרי רבנן כולי האי</strong> <small>[לו הייתי יודע שזהירים חכמים כל כך],</small> <strong>לא הוה קטילנא להו</strong> <small>[הייתי הורג אותם],</small> <strong>השתא מאי תקנתיה דההוא גברא</strong> <small>[עכשיו מה תקנתו של אותו אדם],</small> כלומר, מה יכול אני לעשות כדי לתקן את מה שחטאתי? <strong>אמר ליה</strong> <small>[לו]</small> בבא בן בוטא: <strong>הוא</strong> מי ש<strong>כבה אורו של עולם</strong> על ידי הריגת חכמי התורה, <strong>דכתיב</strong> <small>[שנאמר]:</small> <strong>"כי נר מצוה ותורה אור"</strong> (משלי ו, כג), <strong>ילך ויעסוק באורו של עולם, דכתיב</strong> <small>[שנאמר]</small> בבית המקדש: <strong>"ונהרו אליו כל הגוים"</strong> (ישעיהו ב, ב), שפירש "נהרו" מלשון נהורה, אור. <strong>איכא דאמרי</strong> <small>[יש שאומרים]</small> ש<strong>הכי אמר ליה</strong> <small>[כך אמר לו]:</small> <strong>הוא סימא עינו של עולם, דכתיב</strong> <small>[שנאמר]:</small> <strong>"והיה אם מעיני העדה"</strong> (במדבר טו, כד), והם החכמים — <strong>ילך ויתעסק בעינו של עולם, דכתיב</strong> <small>[שנאמר]:</small> <strong>"הנני מחלל את מקדשי גאון עזכם מחמד עיניכם"</strong> (יחזקאל כד, כא).
 <strong>אמר ליה</strong> <small>[לו]</small> הורדוס: <strong>מסתפינא ממלכותא</strong> <small>[מתיירא אני מן המלכות]</small> של רומא שלא ירשו לי לעשות כן. <strong>אמר ליה</strong> <small>[לו]</small> בבא בן בוטא: <strong>שדר שליחא</strong> <small>[שלח שליח],</small> <strong>וליזיל שתא וליעכב שתא ולהדר שתא</strong> <small>[ושילך שנה</small> לשם <small>ושיתעכב שנה</small> שם <small>ויחזור</small> <small>שנה],</small> <strong>אדהכי סתרית ליה ובניית ליה</strong> <small>[בין כך ובין כך תסתור אותו ותבנה אותו].</small> <strong>עבד הכי</strong> <small>[עשה כך].</small> <strong>שלחו ליה</strong> <small>[לו]</small> מרומא בתשובה לשאלתו: <strong>אם לא סתרתה אל תסתור, ואם סתרתה אל תבני</strong> <small>[תבנה],</small> <strong>ואם סתרתה ובנית, עבדי בישא בתר דעבדין מתמלכין</strong> <small>[עושי רע אחרי שעושים הם מתייעצים],</small> גם <strong>אם זיינך עלך</strong> <small>[נשקך עליך],</small> שיש בידך כוח צבאי, <strong>ספרך</strong> מגילת היוחסין שלך, שכתוב בו שאתה עבד, נמצא <strong>כאן, לא רכא</strong> <small>[מלך]</small> <strong>ולא בר רכא</strong> <small>[בן מלך],</small> <strong>הורדוס עבדא קלניא מתעביד</strong> <small>[העבד, בן חורין נעשה</small> מעצמו<small>].</small>
 ומסבירים: <strong>מאי</strong> <small>[מה</small> פירוש<small>]</small> <strong>"רכא"?</strong> — <strong>מלכותא</strong> <small>[מלכות],</small> <strong>דכתיב</strong> <small>[שנאמר]:</small> <strong>"</strong>ו<strong>אנכי היום רך ומשוח מלך"</strong> (שמואל ב' ג, לט). <strong>ואי בעית אימא, מהכא</strong> <small>[ואם תרצה אמור מכאן],</small> ממה שנאמר ביוסף, לאחר שנתמנה למשנה לפרעה: <strong>"ויקראו לפניו אברך"</strong> (בראשית מא, מג).
 <strong>אמרי</strong> <small>[אומרים]:</small> <strong>מי שלא ראה בנין הורדוס, לא ראה בנין נאה מימיו.</strong> ושואלים: <strong>במאי בנייה</strong> <small>[במה בנה אותו]?</small> <strong>אמר רבה: באבני שישא ומרמרא</strong> <small>[שיש לבן וירוק].</small> <strong>איכא דאמרי</strong> <small>[יש שאומרים]:</small> <strong>באבני כוחלא, שישא ומרמרא</strong> <small>[שיש כחול, לבן וירוק].</small> <strong>אפיק שפה ועייל שפה, כי היכי דנקביל סידא</strong> <small>[הוציא</small> קצת <small>משפת</small> האבן <small>והכניס</small> קצת <small>משפת</small> האבן, <small>כדי שיוכל לקבל</small> עליו את <small>הסיד].</small> <strong>סבר למשעייה בדהבא</strong> <small>[רצה לטוח אותו בזהב],</small> <strong>אמרו ליה רבנן</strong> <small>[לו חכמים]:</small> <strong>שבקיה, דהכי שפיר טפי</strong> <small>[הנח אותו</small> ואל תצפהו, <small>שכך</small> הוא <small>יפה יותר],</small> <strong>דמיחזי כי אידוותא דימא</strong> <small>[שנראה כמו גלי ים].</small>
 ושואלים: <strong>ובבא בר בוטא היכי עבד הכי</strong> <small>[איך עשה כך]</small> לתת עצה להורדוס הרשע? <strong>והאמר</strong> <small>[והרי אמר]</small> <strong>רב יהודה אמר רב, ואיתימא</strong> <small>[ויש אומרים</small> שאמר זאת<small>]</small> <strong>ר' יהושע בן לוי: מפני מה נענש דניאל?</strong> — <strong>מפני שהשיא עצה לנבוכדנצר, ש</strong>לאחר שניבא לו דברים קשים <strong>נאמר: "להן מלכא מלכי ישפר עלך וחטאיך בצדקה פרק ועויתך במחן ענין הן תהוה ארכא לשלותך</strong> <small>[לכן המלך עצתי תיטב עליך, וחטאיך בצדקה פדה, ו</small>את <small>עוונך בחנינת עניים, אז תהיה ארכה לשלותך]</small> <strong>" וגו'</strong> (דניאל ד, כד), וכתיב <small>[ונאמר]:</small> <strong>"כלא מטא על נבוכדנצר מלכא"</strong> <small>[הכל הגיע על נבוכדנצר המלך]</small> (דניאל ד, כה), <strong>וכתיב</strong> <small>[ונאמר]:</small> <strong>"ולקצת ירחין תרי עשר" וגו'</strong> (דניאל ד, כו) <small>[ובסוף שנים עשר חודשים]</small> נתקיים הדבר, ולא קודם לכן!
  ומשיבים:  <strong>איבעית אימא</strong> <small>[אם תרצה אמור]:</small> <strong>שאני עבדא, דאיחייב</strong> <small>[שונה עבד ש</small>הוא <small>מחוייב]</small> <strong>במצו‍ת</strong> ולכן צריך היה לסייע להורדוס לעשות תשובה. <strong>ואיבעית אימא</strong> <small>[ואם תרצה אמור]:</small> <strong>שאני</strong> <small>[שונה]</small> <strong>בית המקדש, דאי</strong> <small>[שאם]</small> <strong>לא מלכות</strong> תבנה אותו <strong>לא מתבני</strong> <small>[ייבנה].</small>
 ושואלים: <strong>ודניאל מנלן דאיענש</strong> <small>[מנין לנו שנענש]?</small> <strong>אילימא</strong> <small>[אם תאמר]</small> <strong>משום</strong> <strong>דכתיב</strong> <small>[שנאמר]:</small> <strong>"ותקרא אסתר להתך</strong> מסריסי המלך אשר העמיד לפניה<strong>"</strong> (אסתר ד, ה), <strong>ואמר רב: התך</strong> — <strong>זה דניאל, הניחא למאן דאמר</strong> <small>[זה נוח ל</small>שיטת <small>מי שאומר]</small> שנקרא התך משום <strong>שחתכוהו מגדולתו</strong> ועשו אותו פקיד קטן, <strong>אלא למאן דאמר</strong> <small>[למי שאומר]</small> ומפרש שקראו לו התך משום <strong>שכל דברי מלכות נחתכין על פיו, מאי איכא למימר</strong> <small>[מה יש לומר],</small> מה עונש נתנו לו? ומשיבים: <strong>דשדיוהו לגובא דארייוותא</strong> <small>[שזרקוהו לגוב אריות].</small>
 <big>א</big> שנינו במשנה: מקום שנהגו לבנות גויל וכו' <strong>הכל כמנהג המדינה.</strong> ושואלים: תוספת זו <strong>"הכל</strong> כמנהג המדינה <strong>"</strong><strong>לאתויי מאי</strong> <small>[להביא,</small> לרבות את <small>מה]</small> נאמרה? ומשיבים: <strong>לאתויי אתרא דנהיגי בהוצא ודפנא</strong> <small>[להביא מקום שנוהגים</small> לעשות מחיצה <small>בענפי דקל ודפנה],</small> שאם כך מנהג המקום, עושים כן.
 <big>ב</big> שנינו במשנה: <strong>לפיכך, אם נפל הכותל</strong> — <strong>המקום והאבנים של שניהם.</strong> ותוהים: <strong>פשיטא</strong> <small>[פשוט,</small> מובן <small>מאליו</small><small>]</small> שכך הוא, שהרי שניהם היו שותפים בבנייתו! ומשיבים: <strong>לא צריכא</strong> <small>[נצרכה]</small> אלא במקום ש<strong>נפל</strong> הכל <strong>לרשותא דחד מינייהו</strong> <small>[לרשותו של אחד מהם],</small> <strong>אי נמי דפנינהו חד לרשותא דידיה</strong> <small>[או גם כן,</small> במקרה <small>שפינה אותם אחד</small> מהם <small>לרשותו שלו],</small> <strong>מהו דתימא</strong> <small>[שתאמר]:</small> <strong>ניהוי אידך</strong> <small>[שיהיה</small> נחשב <small>האחר]</small> <strong>המוציא מחבירו</strong> ו<strong>עליו</strong> תוטל חובת <strong>הראיה</strong> להוכיח שהוא שותף, על כן <strong>קא משמע לן</strong> <small>[השמיע לנו]</small> שחזקתם שהם שותפים, ואינם צריכים הוכחה.
 <big>ג</big> שנינו במשנה: <strong>וכן בגינה, מקום שנהגו לגדור</strong> — <strong>מחייבין אותו.</strong> ושואלים: <strong>הא גופא קשיא</strong> <small>[זה עצמו קשה],</small> <strong>אמרת</strong> <small>[אומר אתה]</small> מצד אחד: <strong>וכן בגינה, מקום שנהגו לגדור</strong> — <strong>מחייבין אותו,</strong> ומכאן משמע: <strong>הא סתמא</strong> <small>[אבל סתם]</small> אם לא נהגו — <strong>אין מחייבין אותו.</strong>
 <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>אבל בקעה</strong> (שדה), <strong>מקום שנהגו שלא לגדור</strong> — <strong>אין מחייבין אותו,</strong> ונדייק מכאן: <strong>הא סתמא</strong> <small>[אבל סתם]</small> — <strong>מחייבין אותו.</strong> ויש לתמוה: <strong>השתא</strong> <small>[עכשיו</small> הרי<small>]</small> בנוגע ל<strong>סתם גינה אמרת</strong> ש<strong>לא</strong> מחייבים לעשות מחיצה, ואם כן <strong>סתם בקעה מיבעיא</strong> <small>[נצרכה</small> לומר<small>]</small> שאין מחייבים אותו? והרי בבקעה בוודאי נחוצה הגדר פחות!
 <strong>אמר אביי, הכי קאמר</strong> <small>[כך אמר]</small> התנא: <strong>וכן</strong> כדין חצר כן דין <strong>סתם גינה</strong> שמחייבים לבנות מחיצה, <strong>ו</strong>כן <strong>במקום שנהגו לגדור בבקעה</strong> — <strong>מחייבין אותו. אמר ליה</strong> <small>[לו]</small> <strong>רבא: אם כן, מאי</strong> <small>[מה]</small> לשון <strong>"אבל"</strong> האמורה לאחר מכן לגבי בקעה, שמשמעה שלא נידונה בקעה ככלל הקודם? <strong>אלא אמר רבא, הכי קתני</strong> <small>[כך</small> <small>שנה]:</small> <strong>וכן סתם גינה כמקום שנהגו לגדור דמי</strong> <small>[</small>היא <small>נחשבת],</small> <strong>ומחייבין אותו</strong> לגודרה. <strong>אבל סתם בקעה כמקום שלא נהגו דמי</strong> <small>[</small>היא <small>נחשבת],</small> <strong>ואין מחייבין אותו</strong> לגודרה.
 <big>ד</big> שנינו במשנה: אבל בבקעה וכו' אין מחייבין אותו, <strong>אלא אם רצה, כונס לתוך שלו ובונה ועושה חזית</strong> מבחוץ. ושואלים: <strong>מאי</strong> <small>[מה</small> פירוש<small>]</small> <strong>"חזית"? אמר רב הונא: אכפיה ליה לקרנא לבר</strong> <small>[שכופף את קצות</small> הכותל <small>לחוץ].</small> ושואלים: <strong>ונעביד מלגיו</strong> <small>[ושיעשה בפנים]!</small> ואומרים: <strong>עביד חבריה נמי מלבר</strong> <small>[יעשה חבירו גם כן מבחוץ],</small> בחלק הפונה לצד החבר כעין זה, <strong>ואמר</strong> <small>[ויאמר]:</small> <strong>דידי ודידיה</strong> <small>[שלי ושלו]</small> <strong>הוא.</strong> ואומרים: <strong>אי הכי</strong> <small>[אם כך],</small> שאתה חושש לרמאות כזו, <strong>השתא נמי</strong> <small>[עכשיו גם כן]</small> כשעושה חזית לחוץ <strong>גייז ליה חבריה</strong> <small>[יחתוך אותו חבירו],</small> <strong>ואמר</strong> <small>[ויאמר]:</small> <strong>דידי ודידיה</strong> <small>[שלי ושלו]</small> <strong>הוא!</strong> ומשיבים: <strong>גיזוזא מידע ידיע</strong> <small>[חיתוך</small> כזה <small>ניכר]</small> ואי אפשר לטעות בו.
 <strong>איכא דאמרי</strong> <small>[יש שאומרים]</small> שעל השאלה מהי אותה חזית שנאמרה, <strong>אמר רב הונא: מיכפא לקרנא מלגיו</strong> <small>[יכפוף את קצות</small> הכותל <small>מבפנים].</small> ושואלים: <strong>ונעבד מלבר</strong> <small>[ושיעשה מבחוץ]!</small> ומשיבים: <strong>גייז ליה חבריה</strong> <small>[יגזוז אותו חבירו],</small> <strong>ואמר</strong> <small>[ויאמר]:</small> <strong>דידי ודידיה</strong> <small>[שלי ושלו]</small> <strong>הוא.</strong> ומקשים: <strong>אי הכי</strong> <small>[אם כך]</small> שאתה חושש לרמאות מעין זו, <strong>השתא נמי לייף ליה חבריה</strong> <small>[עכשיו גם כן יוסיף,</small> יחבר <small>חבירו</small> חזית מצידו<small>],</small> <strong>ואמר</strong> <small>[ויאמר]:</small> <strong>דידי ודידיה</strong> <small>[שלי ושלו]</small> <strong>הוא!</strong> ומשיבים: <strong>ליפופא מידע ידיע</strong> <small>[תוספת נודעת,</small> ניכרת היא<small>].</small> ושואלים על לשון זו: <strong>והא</strong> <small>[והרי]</small> <strong>"מבחוץ" קתני</strong> <small>[שנה]</small> ולא מבפנים! ומעירים: אכן, <strong>קשיא</strong> <small>[קשה]</small> הדבר.
 <strong>ר' יוחנן אמר:</strong>
## דף ד:
 <strong>נשעייה באמתא מלבר</strong> <small>[שיטוח אותו</small> בטיט <small>באמה</small> בראש הכותל <small>מבחוץ].</small> ושואלים: <strong>וניעבד מלגיו</strong> <small>[ושיעשה</small> זאת <small>מבפנים]!</small> ומשיבים: <strong>עביד חבריה מלבר</strong> <small>[יעשה חבירו</small> גם כן <small>מבחוץ],</small> בצד הפנימי שלו, <strong>ואמר</strong> <small>[ויאמר]:</small> <strong>דידי ודידיה</strong> <small>[שלי ושלו]</small> <strong>הוא.</strong> ואומרים: <strong>אי הכי</strong> <small>[אם כך],</small> <strong>השתא נמי דקפיל ליה חבריה, ואמר: דידי ודידיה</strong> <small>[עכשיו גם כן,</small> שטח מבחוץ, <small>הרי יכול</small> <small>חבירו לקלף אותו, ויאמר: שלי ושלו]</small> <strong>הוא!</strong> ומשיבים: <strong>קילופא מידע ידיע</strong> <small>[קילוף נודע,</small> ניכר הוא<small>].</small>
 ושואלים: אם עשה את הגדר ב<strong>הוצא</strong> (בענפי דקל), כיצד עושים חזית? <strong>אמר רב נחמן: סינופי יריכי מלבר</strong> <small>[</small>שם את <small>ראשי הענפים כלפי חוץ].</small> ושואלים: <strong>וניעבד מלגיו</strong> <small>[ושיעשה בפנים]!</small> ומשיבים: <strong>עביד נמי חבריה מלבר</strong> <small>[יעשה גם כן חבירו מבחוץ],</small> שהוא הצד הפנימי שלו, <strong>ואמר</strong> <small>[ויאמר]:</small> <strong>דידי ודידיה</strong> <small>[שלי ושלו]</small> <strong>הוא.</strong> ושואלים: <strong>אי הכי</strong> <small>[אם כך]</small> אתה חושש, <strong>השתא נמי</strong> <small>[עכשיו גם כן],</small> לשיטתך שעושה זאת כלפי חוץ, <strong>גייז ושדי ליה</strong> <small>[יגזוז ויזרוק אותו],</small> <strong>ואמר</strong> <small>[ויאמר]:</small> <strong>דידי ודידיה</strong> <small>[שלי ושלו]</small> <strong>הוא!</strong> ומשיבים: <strong>משריק ליה טינא</strong> <small>[טח אותו בטיט]</small> את ראשי ענפי הדקל. ואומרים: <strong>השתא נמי אתי חבריה וקליף ליה</strong> <small>[עכשיו גם כן יבוא חבירו ויקלוף אותו]</small> את הטיט! ומשיבים: <strong>קילופא מידע ידיע</strong> <small>[הקילוף נודע</small> הוא<small>].</small>
 ואילו <strong>אביי אמר:</strong> גדר של <strong>הוצא</strong> <strong>לית ליה תקנתא</strong> <small>[אין לו תקנה]</small> להוכיח מי הקים אותה <strong>אלא בשטרא</strong> <small>[בשטר]</small> שיכתוב חבירו שטר שהמקום והגדר הם של חבירו ולא שלו.
 <big>א</big> שנינו: <strong>אבל אם עשו מדעת שניהם</strong> בונים את הכותל באמצע ועושים חזית מכאן ומכאן. <strong>אמר ליה</strong> <small>[לו]</small> <strong>רבא מפרזיקא לרב אשי: לא יעשו לא זה ולא זה! אמר ליה</strong> <small>[לו]:</small> <strong>לא צריכא</strong> <small>[נצרכה]</small> אלא במקום <strong>דקדים חד מנייהו ועבד דידיה</strong> <small>[שקדם אחד מהם ועשה</small> את <small>החזית שלו],</small> <strong>ואי</strong> <small>[ואם]</small> <strong>לא עביד חבריה</strong> <small>[יעשה חבירו]</small> — <strong>אמר</strong> <small>[יאמר]:</small> <strong>דידיה</strong> <small>[שלו]</small> <strong>הוא.</strong>
 שאלו רבא מפרזיקא: <strong>ו</strong>כי ה<strong>תנא</strong> במשנה <strong>תקנתא</strong> <small>[תקנה]</small> כנגד ה<strong>רמאי</strong> <strong>קא משמע לן</strong> <small>[השמיע לנו]?</small> <strong>אמר ליה</strong> <small>[לו]</small> רב אשי: <strong>ו</strong>כי <strong>רישא לאו תקנתא</strong> <small>[תחילתו</small> של דין זה במשנה <small>לא תקנה]</small> <strong>לרמאי הוא?</strong> שהרי שנה שם שצריך לעשות חזית להיכר!
 <strong>אמר ליה</strong> <small>[לו]:</small> <strong>בשלמא רישא תנא דינא</strong> <small>[נניח</small> כי <small>בראש שנה</small> את <small>הדין]</small> שבבקעה אם רוצה בונה משל עצמו ובתוך תחומו, <strong>ומשום דינא</strong> <small>[הדין]</small> <strong>תנא תקנתא</strong> <small>[שנה</small> גם את <small>התקנה</small> לרמאים<small>],</small> <strong>אלא סיפא</strong> <small>[בסוף]</small> <strong>דינא קתני דקתני תקנתא</strong> <small>[</small>וכי <small>דין שנה</small> שם <small>ששונה</small> גם <small>תקנה]?</small> <strong>אמר רבינא: הכא בהוצי עסקינן</strong> <small>[כאן ב</small>גדר של <small>ענפי דקל אנו עוסקים],</small> <strong>לאפוקי</strong> <small>[להוציא]</small> <strong>מ</strong>דברי <strong>אביי</strong> ש<strong>אמר:</strong> <strong>הוצא לית ליה תקנתא</strong> <small>[</small>גדר של <small>ענפי דקל אין לו תקנה]</small> <strong>אלא בשטרא</strong> <small>[בשטר],</small> ועל כן <strong>קא משמע לן</strong> <small>[השמיע לנו]</small> ש<strong>בחזית סגיא</strong> <small>[מספיק].</small>
 <big>ב משנה</big> <strong>המקיף את חבירו משלש רוחותיו,</strong> שהיו לו חלקות אדמה משלושה צדדים סביב חלקתו של חבירו, <strong>וגדר את הראשונה ואת השניה ואת השלישית</strong> — <strong>אין מחייבין אותו,</strong> את בעל החצר הפנימית, להשתתף בבנין הגדר, אם אינו רוצה בכך. <strong>ר' יוסי אומר:</strong> <strong>אם עמד</strong> <strong>וגדר את</strong> הרוח <strong>הרביעית</strong> — <strong>מגלגלין עליו,</strong> על המוקף, <strong>את הכל</strong> שישתתף גם בהוצאות בניית הגדרות האחרות.
 <big>ג גמרא</big> <strong>אמר רב יהודה אמר שמואל: הלכה כ</strong>שיטת <strong>ר' יוסי,</strong> ש<strong>אמר: אם עמד וגדר את הרביעית</strong> — <strong>מגלגלין עליו את הכל.</strong> ומעירים: <strong>לא שנא</strong> <small>[שונה]</small> הדין אם <strong>עמד</strong> ועשה זאת <strong>ניקף</strong> (המוקף), ו<strong>לא שנא</strong> <small>[שונה]</small> אם <strong>עמד</strong> ועשה זאת ה<strong>מקיף.</strong>
 <strong>איתמר</strong> <small>[נאמר],</small> שנחלקו בענין זה אמוראים, <strong>רב הונא אמר:</strong> כוונת ר' יוסי שמגלגלים עליו את <strong>הכל</strong> — <strong>לפי מה שגדר,</strong> כלומר, צריך הניקף להשתתף בתשלום לפי טיב הגדר שבנה חבירו. <strong>חייא בר רב אמר: הכל</strong> — <strong>לפי דמי</strong> גדר עשויה מ<strong>קנים בזול</strong> ולא יותר. שהמוקף יכול לטעון שלא רצה בגדר חזקה מזו. ומנסים להביא ראיה ממה ששנינו במשנה.
 <strong>תנן</strong> <small>[שנינו</small> במשנה<small>]:</small> <strong>המקיף את חבירו משלש רוחותיו, וגדר את הראשונה ואת השניה ואת השלישית</strong> — <strong>אין מחייבין אותו,</strong> ונדייק: <strong>הא</strong> <small>[הרי]</small> אם גדר גם את ה<strong>רביעית</strong> — <strong>מחייבין אותו. אימא סיפא</strong> <small>[אמור</small> את <small>סופה</small> של המשנה<small>],</small> <strong>ר' יוסי אומר: אם עמד וגדר את הרביעית</strong> — <strong>מגלגלין עליו את הכל;</strong> ומעתה
 <strong>בשלמא</strong> <small>[נניח]</small> <strong>לרב הונא</strong> ש<strong>אמר</strong> ש<strong>הכל לפי מה שגדר בה, היינו דאיכא</strong> <small>[זהו</small> ההבדל <small>שיש]</small> <strong>בין</strong> שיטת ה<strong>תנא קמא</strong> <small>[הראשון]</small> <strong>ו</strong>שיטת <strong>ר' יוסי,</strong> שה<strong>תנא קמא סבר</strong> <small>[הראשון סבור]:</small> <strong>הכל לפי דמי קנים בזול</strong> — <strong>אין</strong> <small>[כן]</small> משלם, <strong>ומה שגדר</strong> בפועל, שהיה יותר מזה — <strong>לא, ו</strong>אילו <strong>ר' יוסי סבר</strong> <small>[סבור]:</small> משלם <strong>הכל לפי מה שגדר.</strong>
 <strong>אלא לחייא בר רב</strong> ש<strong>אמר: הכל לפי דמי קנים בזול, מאי איכא</strong> <small>[מהו</small> ההבדל<small>]</small> <strong>בין</strong> שיטת ה<strong>תנא קמא</strong> <small>[הראשון]</small> <strong>ל</strong>שיטת <strong>ר' יוסי? אי</strong> <small>[אם]</small> לדעת התנא הראשון <strong>דמי קנים בזול לא קיהיב ליה</strong> <small>[אינו נותן לו],</small> <strong>מאי קיהיב ליה</strong> <small>[מה הוא נותן לו]?</small>
 ומשיבים: <strong>אי בעית אימא</strong> <small>[אם תרצה אמור]:</small> <strong>אגר נטירא איכא בינייהו</strong> <small>[שכר שמירה יש ביניהם],</small> ובאופן זה נחלקו: ה<strong>תנא קמא סבר</strong> <small>[הראשון סבור]:</small> <strong>אגר נטירא</strong> <small>[שכר שמירה]</small> — <strong>אין</strong> <small>[כן],</small> שכיון שחלקתו נשמרת על ידי הגדר שמסביב, יכול בונה הגדר לתבוע ממנו תשלום עבור שמירה זו, אבל עבור עצם בניית הגדר אפילו <strong>דמי קנים בזול</strong> — <strong>לא, ו</strong>אילו <strong>ר' יוסי סבר</strong> <small>[סבור]:</small> <strong>דמי קנים בזול.</strong>
 <strong>ואי בעית אימא</strong> <small>[ואם תרצה אמור]:</small> ביחס לרוח <strong>ראשונה שניה ושלישית איכא בינייהו</strong> <small>[יש ביניהם</small> הבדל<small>],</small> שה<strong>תנא קמא סבר</strong> <small>[הראשון סבור]:</small> עבור הרוח ה<strong>רביעית הוא דיהיב ליה</strong> <small>[שנותן לו],</small> <strong>אבל</strong> עבור ה<strong>ראשונה שניה ושלישית</strong> — <strong>לא יהיב ליה</strong> <small>[אינו נותן לו],</small> <strong>ו</strong>אילו <strong>ר' יוסי סבר</strong> <small>[סבור]</small> שעבור <strong>ה</strong><strong>ראשונה שנייה ושלישית נמי יהיב ליה</strong> <small>[גם כן נותן לו].</small>
 <strong>איבעית אימא</strong> <small>[אם תרצה אמור]</small> ביחס ל<strong>מקיף וניקף איכא בינייהו</strong> <small>[יש ביניהם</small> הבדל<small>],</small> שה<strong>תנא קמא</strong> <small>[הראשון]</small> <strong>סובר: טעמא</strong> <small>[הטעם,</small> דווקא<small>]</small> במקרה ש<strong>עמד ניקף</strong> הוא ש<strong>מגלגלין עליו את הכל,</strong> שהרי במעשיו מוכיח שהוא רוצה במחיצה זו ביניהם, <strong>אבל</strong> אם <strong>עמד מקיף</strong> וגדר — <strong>אינו נותן לו אלא דמי רביעית.</strong>
 <strong>ור' יוסי סבר</strong> <small>[סבור]:</small> <strong>לא שנא</strong> <small>[שונה]</small> <strong>ניקף ולא שנא</strong> <small>[שונה]</small> <strong>מקיף, אם עמד וגדר</strong> אחד מהם את הרוח הרביעית — <strong>מגלגלין עליו את הכל.</strong>
 <strong>לישנא אחרינא</strong> <small>[</small>ב<small>לשון אחרת]</small> אמרו כך: לענין <strong>מקיף וניקף איכא בינייהו</strong> <small>[יש ביניהם</small> הבדל<small>],</small> שה<strong>תנא קמא סבר</strong> <small>[הראשון סבור]:</small> <strong>אם גדר</strong> ה<strong>מקיף את הרביעית נמי יהיב ליה</strong> <small>[גם כן נותן לו],</small> <strong>ו</strong>אילו <strong>ר' יוסי סבר</strong> <small>[סבור]:</small> דווקא <strong>אם עמד ניקף וגדר את הרביעית הוא דיהיב ליה</strong> <small>[שנותן לו],</small> ומדוע? — משום <strong>דגלי דעתיה דניחא ליה</strong> <small>[שגילה דעתו</small> בכך <small>שנוח לו]</small> בגדר, <strong>אבל אם גדר מקיף</strong> — <strong>לא יהיב ליה מידי</strong> <small>[אינו נותן לו דבר],</small> שהרי הוא יכול להמשיך ולטעון שאינו מעונין בגדר.
## דף ה.
 מסופר: איש אחד בשם <strong>רוניא, אקפיה</strong> <small>[הקיף אותו]</small> <strong>רבינא</strong> בגדר <strong>מארבע רוחותיו,</strong> שהיו לרבינא שדות מכל צידי שדהו של רוניא. <strong>אמר ליה</strong> <small>[לו]</small> רבינא: <strong>הב</strong> <small>[תן]</small> <strong>לי כמה דגדרי</strong> <small>[שגדרתי],</small> כלומר, שלם את מחצית ההוצאות שהוצאתי לגידור. <strong>לא יהיב ליה</strong> <small>[נתן לו].</small> אמר לו רבינא: <strong>הב</strong> <small>[תן]</small> <strong>לי</strong> לפחות <strong>לפי</strong> דמי <strong>קנים בזול. לא יהיב ליה</strong> <small>[נתן לו].</small> אמר לו: <strong>הב</strong> <small>[תן]</small> <strong>לי אגר נטירותא</strong> <small>[שכר שמירה],</small> <strong>לא יהיב ליה</strong> <small>[נתן לו].</small>
 <strong>יומא חד הוה קא גדר דיקלי</strong> <small>[יום אחד היה</small> רוניא <small>קוצץ דקלים],</small> <strong>אמר ליה</strong> <small>[לו]</small> רבינא <strong>לאריסיה</strong> <small>[לאריסו]:</small> <strong>זיל שקול מניה קיבורא דאהיני</strong> <small>[לך קח ממנו אשכול של תמרים].</small> <strong>אזל לאתויי</strong> <small>[הלך</small> האריס <small>להביא</small> אותם<small>],</small> <strong>רמא ביה קלא</strong> <small>[הרים</small> רוניא <small>קול עליו].</small> <strong>אמר ליה</strong> <small>[לו]</small> רבינא: <strong>גלית דעתך דמינח ניחא</strong> <small>[גילית דעתך שנוח]</small> <strong>לך</strong> בשמירה זו, <strong>לא יהא אלא עיזא בעלמא</strong> <small>[עז בלבד]</small> שבאה לשם, <strong>מי לא בעי נטירותא</strong> <small>[האם אינה צריכה שמירה]</small> שלא תאכל מהתמרים? <strong>אמר ליה</strong> <small>[לו]</small> רוניא: <strong>עיזא בעלמא לאו לאכלויי בעיא</strong> <small>[עז בלבד האם לא צריך</small> רק <small>לגרש אותה]?</small> ואין צורך בגדר. <strong>אמר ליה</strong> <small>[לו]:</small> <strong>ולא גברא בעית דמיכלי לה</strong> <small>[ואין אתה צריך אדם שיגרש אותה]?</small> ואם כן, צריך אתה לשלם שכר עבור זה!
 <strong>אתא לקמיה</strong> <small>[בא</small> לדין <small>לפני]</small> <strong>רבא, אמר ליה</strong> <small>[לו]</small> רבא לרוניא: <strong>זיל פייסיה במאי דאיפייס</strong> <small>[לך פייס אותו</small> את רבינא <small>במה שהתפייס],</small> בדמי שמירה בלבד, <strong>ואי</strong> <small>[ואם]</small> <strong>לא</strong> תרצה לשלם כלל, <strong>דאיננא</strong> <small>[אדון]</small> <strong>לך דינא</strong> <small>[דין]</small> <strong>כ</strong>דעת <strong>רב הונא אליבא</strong> <small>[לפי</small> שיטת<small>]</small> <strong>ר' יוסי,</strong> שתצטרך לשלם דמי מחצית הגדר כפי הסכום שהוציא רבינא.
  אגב כך מספרים עוד מעשה ברבינא ורוניא: <strong>רוניא זבן ארעא אמיצרא</strong> <small>[קנה קרקע על המצר,</small> הגבול<small>]</small> של <strong>רבינא.</strong> <strong>סבר</strong> <small>[חשב]</small> <strong>רבינא לסלוקי</strong> <small>[לסלק אותו]</small> <strong>משום דינא דבר מצרא</strong> <small>[דין של בר מצר],</small> שהרי רבינא היתה לו קרקע בסמוך לזה, ויש זכות קדימה לבן המצר. <strong>אמר ליה</strong> <small>[לו]</small> <strong>רב ספרא בריה</strong> <small>[בנו]</small> של <strong>רב ייבא לרבינא: אמרי אינשי</strong> <small>[אומרים אנשים]</small> בפתגם עממי: <strong>ארבעה</strong> דינרים <strong>לצלא</strong> <small>[לעור גדול],</small> <strong>ארבעה לצללא</strong> <small>[לעור קטן]</small> וכיון שגם רוניא היה בר מצר אין אתה יכול לסלק אותו, למרות שהיתה לו רק חלקה קטנה.
 <big>א משנה</big> <strong>כותל חצר</strong> שבין שותפים <strong>שנפל</strong> — <strong>מחייבין אותו,</strong> את כל אחד מהשותפים, <strong>לבנותו עד</strong> גובה <strong>ארבע אמות.</strong> אם לאחר שנבנה הכותל, טוען אחד השותפים שהוא לבדו בנה מכספו ולא רצה השותף השני להשתתף עימו, הרי השני <strong>בחזקת שנתן</strong> את חלקו, <strong>עד שיביא</strong> התובע <strong>ראיה</strong> על חבירו <strong>שלא נתן.</strong>
 <strong>מארבע אמות ולמעלן</strong> — <strong>אין מחייבין אותו,</strong> את השותף להשתתף בבניה. אבל אם <strong>סמך</strong> (בנה בסמוך) <strong>לו,</strong> לכותל שנבנה למעלה מארבע אמות, <strong>כותל אחר</strong> על מנת לבנות תקרה על גבם, <strong>אף על פי ש</strong>עדיין <strong>לא נתן עליו את התקרה</strong> — <strong>מגלגלין עליו את הכל</strong> שכיון שהוא מראה על רצונו להשתמש במה שבנה חבירו, צריך הוא להשתתף בהוצאות בנייתו. ובמקרה של דיון לאחר זמן, הריהו <strong>בחזקת שלא נתן</strong> את חלקו, <strong>עד שיביא ראיה שנתן</strong> דמי הוצאות הכותל.
 <big>ב גמרא</big> <strong>אמר ריש לקיש:</strong> מלווה <strong>הקובע זמן לחבירו</strong> שלווה ממנו, שיפרע לו חובו, <strong>ו</strong>משהגיע הזמן <strong>אמר לו</strong> הלווה למלווה: <strong>"פרעתיך בתוך זמני"</strong> — <strong>אינו נאמן,</strong> שאין דרכם של אנשים לשלם לפני המועד, <strong>ולואי שיפרע בזמנו.</strong> ואילו <strong>אביי ורבא</strong> חולקים בדבר זה, <strong>דאמרי תרוייהו</strong> <small>[שאומרים שניהם]:</small> <strong>עביד איניש דפרע בגו זימניה</strong> <small>[עשוי אדם שיפרע</small> חוב אפילו <small>בתוך זמנו],</small> שכן <strong>זימנין דמתרמו ליה זוזי</strong> <small>[פעמים שמזדמנים לו זוזים,</small> דינרים<small>],</small> ואז <strong>אמר</strong> <small>[אומר]</small> הלווה בליבו: <strong>איזיל איפרעיה</strong> <small>[אלך ואפרע לו],</small>
## דף ה:
 <strong>כי היכי</strong> <small>[כדי]</small> ש<strong>לא ליטרדן</strong> <small>[יטריד אותי]</small> אחר כך בתביעות ממון כל הזמן.
  ומנסים להביא לכך ראיה ממשנתנו, <strong>תנן</strong> <small>[שנינו</small> במשנה<small>]:</small> כותל חצר שנפל וחייבוהו לבנות עם חבירו — הרי זה <strong>בחזקת שנתן</strong> את חלקו באבנים, <strong>עד שיביא ראיה שלא נתן.</strong>
 ונברר: <strong>היכי דמי</strong> <small>[כיצד בדיוק מדובר]?</small> <strong>אילימא</strong> <small>[אם תאמר]</small> ש<strong>אמר ליה</strong> <small>[לו]:</small> <strong>"פרעתיך בזמני",</strong> כלומר, משהושלם הכותל — <strong>פשיטא</strong> <small>[פשוט]</small> שהוא <strong>בחזקת שנתן! אלא לאו דאמר ליה</strong> <small>[האם לא</small> מדובר <small>שאומר לו]:</small> <strong>"פרעתיך בתוך זמני",</strong> כלומר, תוך כדי הבניה, ועל כך אמרה המשנה שחזקתו שנתן. <strong>אלמא עביד איניש דפרעיה</strong> <small>[מכאן</small> ש<small>עשוי אדם שיפרע]</small> חוב <strong>בתוך זמניה</strong> <small>[זמנו],</small> וכשיטת אביי ורבא! ודוחים: <strong>שאני הכא</strong> <small>[שונה כאן],</small> ש<strong>כל שפא ושפא זימניה</strong> <small>[נדבך ונדבך זמנו]</small> <strong>הוא,</strong> שאין זמן קבוע לתשלום זה דווקא בהשלמת העבודה.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר מהמשך המשנה: למעלה מארבע אמות, אם סמך לו כותל אחר — מחייבים אותו; <strong>בחזקת שלא נתן, עד שיביא ראיה שנתן.</strong>
 ונברר: <strong>היכי דמי</strong> <small>[כיצד בדיוק מדובר]?</small> <strong>אילימא דאמר ליה</strong> <small>[אם תאמר שאומר לו]:</small> <strong>"פרעתיך בזמני"</strong> לאחר שנבנה, <strong>אמאי</strong> <small>[מדוע]</small> <strong>לא</strong> יהא נאמן? <strong>אלא לאו דאמר ליה</strong> <small>[האם לא</small> מדובר באופן <small>שאומר לו]:</small> <strong>"פרעתיך בתוך זמני",</strong> ולכן אינו נאמן; <strong>אלמא</strong> <small>[מכאן]</small> <strong>לא עביד איניש דפרע בגו זימניה</strong> <small>[</small>ש<small>אין אדם עשוי שיפרע בתוך זמנו]!</small> ודוחים: <strong>שאני הכא דאמר</strong> <small>[שונה כאן ש</small>הוא <small>אומר]:</small> <strong>מי יימר דמחייבו לי רבנן</strong> <small>[מי יאמר שיחייבו אותי חכמים]</small> לשלם עבור כותל זה. ומסתבר שלא פרע כלל<small>,</small> ולכן אינו נאמן.
  ולענין הלכה: <strong>רב פפא ורב הונא בריה</strong> <small>[בנו]</small> של <strong>רב יהושע עבדי</strong> <small>[</small>היו <small>עושים</small> נוהגים<small>]</small> בענין זה <strong>כאביי ורבא. מר בר רב אשי עבד</strong> <small>[עשה]</small> <strong>כריש לקיש.</strong> ומסכמים: <strong>והלכתא</strong> <small>[והלכה]</small> <strong>כריש לקיש</strong> שאין אדם נאמן לומר "פרעתיך בתוך זמני", <strong>ו</strong>גובים <strong>אפילו מיתמי</strong> <small>[מיתומים]</small> על סמך הנחה זו. <strong>ואף על גב</strong> <small>[ואף על פי]</small> ש<strong>אמר מר</strong> <small>[החכם]:</small> <strong>הבא ליפרע מנכסי יתומים</strong> — <strong>לא יפרע אלא בשבועה,</strong> מכל מקום <strong>חזקה</strong> היא: <strong>לא עביד איניש דפרע בגו זימניה</strong> <small>[אין אדם עשוי שיפרע</small> חובו <small>בתוך זמנו].</small>
 <big>א</big> <strong>איבעיא להו</strong> <small>[נשאלה להם</small> לחכמים<small>]</small> שאלה זו: אם המלווה, שקבע זמן ללווה לפרעון, <strong>תבעו לאחר זמן</strong> ולא בזמן הפרעון, <strong>ואמר לו</strong> הלווה: <strong>"פרעתיך בתוך זמני", מהו,</strong> מה דינו? <strong>מי אמרינן</strong> <small>[האם אנו אומרים]:</small> גם <strong>במקום</strong> (שיש) <strong>חזקה</strong> כנגד טענתו של אדם, כגון זו שאדם אינו עשוי לפרוע בתוך זמנו, <strong>אמרינן</strong> <small>[אומרים אנו]</small> וסומכים על הנימוק של <strong>"מה לי לשקר",</strong> שהרי אם היה רוצה לשקר יכול לומר "פרעתיך בזמני", והיה נאמן.
## דף ו.
 <strong>או דילמא</strong> <small>[שמא]</small> <strong>במקום חזקה לא אמרינן</strong> <small>[אין אנו אומרים,</small> סומכים<small>]</small> על הנימוק של <strong>"מה לי לשקר"?</strong> ומציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו שמי שחייבוהו להשתתף בבניית כותל שנפל הריהו <strong>בחזקת שנתן</strong> חלקו בכותל, <strong>עד שיביא</strong> זה שתבעו לשלם <strong>ראיה שלא נתן.</strong>
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> במקרה <strong>שתבעו לאחר זמן</strong> השלמת בניית הכותל, <strong>ואמר ליה</strong> <small>[לו]:</small> <strong>"פרעתיך בזמני",</strong> בהשלמת הכותל, <strong>פשיטא</strong> <small>[פשוט,</small> מובן מאליו<small>]</small> שהוא בחזקת שנתן! <strong>אלא לאו דאמר ליה</strong> <small>[האם לא</small> במקרה <small>שאומר לו]:</small> <strong>"פרעתיך בתוך זמני"; אלמא</strong> <small>[מכאן]</small> ש<strong>אפילו במקום חזקה</strong> שאדם אינו פורע בתוך זמנו <strong>אמרינן</strong> <small>[אומרים אנו]</small> <strong>"מה לי לשקר"!</strong> ודוחים: <strong>שאני הכא</strong> <small>[שונה כאן],</small> ש<strong>כל</strong> בניית <strong>שפא ושפא זמניה</strong> <small>[נדבך ונדבך זמנו]</small> <strong>הוא,</strong> שאין זמן הפרעון בסוף הבניה, אלא בכל שלב ושלב חלה עליו חובה להשתתף בהוצאות, והרי זה כאומר "פרעתיך בזמני".
  ומציעים, <strong>תא שמע</strong> <small>[בוא</small> ו<small>שמע]</small> ראיה לצד השני, ממה ששנינו בהמשך המשנה: <strong>מארבע אמות ולמעלה</strong> — <strong>אין מחייבין אותו. סמך לו כותל אחר</strong> — מחייבים אותו, והריהו בחזקת שלא נתן <strong>עד שיביא ראיה שנתן.</strong>
 ויש לברר: <strong>היכי דמי</strong> <small>[כיצד היה הדבר בדיוק]?</small> <strong>אילימא</strong> <small>[אם תאמר]</small> <strong>שתבעו לאחר זמנו, ואמר לו: "פרעתיך בזמני", אמאי</strong> <small>[מדוע]</small> <strong>לא</strong> יאמינו לו? <strong>אלא לאו דאמר</strong> <small>[האם לא שאומר]:</small> <strong>"פרעתיך בתוך זמני",</strong> ועל כך אומרת המשנה שאינו נאמן; <strong>אלמא</strong> <small>[מכאן]</small> ש<strong>במקום חזקה לא אמרינן</strong> <small>[אין אנו אומרים]</small> <strong>"מה לי לשקר"!</strong> ודוחים: <strong>שאני הכא</strong> <small>[שונה כאן],</small> <strong>דאמר</strong> <small>[שאומר]</small> האיש לעצמו: <strong>מי יימר דמחייבי לי רבנן</strong> <small>[יאמר שיחייבו אותי חכמים]</small> לשלם עבור כותל זה? ובמקרה זה ודאי אינו משלם לפני הזמן. ונמצא שאין הוכחה לשאלה זו ממשנתנו.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: תא שמע</strong> <small>[בוא</small> ו<small>שמע]</small> ראיה לדבר ממה ששנינו במסכת שבועות, אמר לחבירו: <strong>"מנה לי בידך</strong> שאתה חייב לי <strong>",</strong> <strong>אמר לו</strong> בפני עדים: <strong>"הין"</strong> (כן), <strong>למחר אמר</strong> <strong>לו: "תנהו לי", אם אמר</strong> הנטען: <strong>"נתתיו לך"</strong> — <strong>פטור,</strong> אם אמר: <strong>"אין לך בידי"</strong> — <strong>חייב.</strong>
 ונברר: <strong>מאי לאו</strong> <small>[האם אין</small> הכוונה<small>]</small> שמה שאמר <strong>"נתתיו לך"</strong> — <strong>דאמר ליה</strong> <small>[שאומר לו]:</small> <strong>"פרעתיך בזמני",</strong> ומה שאמר <strong>"אין לך בידי"</strong> — <strong>דאמר ליה</strong> <small>[שאומר לו]:</small> <strong>"פרעתיך בתוך זמני", וקתני</strong> <small>[ושנה]:</small> <strong>חייב; אלמא</strong> <small>[מכאן]</small> ש<strong>במקום חזקה לא אמרינן</strong> <small>[אין אנו אומרים]</small> <strong>"מה לי לשקר"!</strong> ודוחים: <strong>לא, מאי</strong> <small>[מה</small> פירוש<small>]</small> <strong>"אין לך בידי"?</strong> הכוונה היא שאומר: <strong>"לא היו דברים מעולם",</strong> שמעולם לא לויתי, וטעם הדבר שחייב — כמו ש<strong>אמר מר</strong> <small>[החכם]:</small> <strong>כל האומר "לא לויתי"</strong> — <strong>כאומר "לא פרעתי" דמי</strong> <small>[</small>הוא <small>נחשב]</small> ואם ידוע לנו שלווה — חייב לשלם.
 <big>א</big> שנינו במשנה: למעלה מארבע אמות אין מחייבים אותו להשתתף בבניית הכותל. אבל אם <strong>סמך</strong> (בנה בסמוך) <strong>לו כותל אחר</strong> — <strong>מגלגלין עליו את הכל. אמר רב הונא:</strong> אם <strong>סמך לפלגא</strong> <small>[לחצי]</small> הכותל, באורכו או בגובהו — כאילו <strong>סמך לכולה</strong> <small>[לכולו]</small> ועליו לשלם מחצית הכותל כולו. <strong>ורב נחמן אמר: למאי</strong> <small>[למה]</small> ש<strong>סמך</strong> — <strong>סמך, למאי</strong> <small>[למה]</small> ש<strong>לא סמך</strong> — <strong>לא סמך.</strong>
 ומעירים: <strong>ומודה רב הונא בקרנא ולופתא</strong> <small>[בחיבור שבקרן זוית]</small> שאם סמך כותלו באופן זה — אינו נחשב כסומך לכל, שאינו עומד להוסיף על מה שסמך. <strong>ו</strong>מן הצד השני <strong>מודה רב נחמן באפריזא ובקבעתא דכשורי</strong> <small>[ב</small>מניח <small>קורה ומקום שקובעים בו קורות],</small> שגם אם אינו משתמש מיד בכל גובה הכותל, הרי זה מורה שרוצה לסמוך לכולו.
 <big>ב</big> ובאשר למה ששנינו במשנה, שלמעלה מארבע אמות הריהו בחזקת שלא נתן את חלקו, <strong>אמר רב הונא: בי כוי</strong> <small>[בית חלונות],</small> כלומר, החוקק חורים בכותל לצד חבירו כדי שישמשו אותו להניח בהם קורות — <strong>לא הוי</strong> <small>[אינו נחשב]</small> <strong>חזקה,</strong> שלמרות שחורים אלה נעשו כדי שיוכל חבירו להניח בהם קורות, אין זו הוכחה שחבירו שילם עבור בנייתו של כותל זה, <strong>ואף על גב דעבד ליה הימלטי</strong> <small>[ואף על פי שעשה לו</small> מי שבנה את הכותל <small>תיקון]</small> לחלונות אלה. משום <strong>דאמר ליה</strong> <small>[שאומר לו]</small> בונה הכותל: <strong>אמינא</strong> <small>[אמרתי]</small> בלבי: <strong>לכי פייסת לי</strong> <small>[כאשר תפייס אותי]</small> ותשלם לי עבור בניית הכותל ותרצה לקבוע בו קורות <strong>לא ליתרע אשיתאי</strong> <small>[יתקלקלו היסודות שלי]</small> אם תצטרך לעשות בכותל חורים חדשים, ולכן מראש עשיתי שם חורים.
 <big>ג</big> ובענין דומה, הנוגע לזכות שימוש בכותל חבירו, <strong>אמר רב נחמן: אחזיק להורדי</strong> <small>[החזיק,</small> היתה לו חזקה, <small>ל</small>שים במקום <small>קורות דקות],</small> שהניח השכן על גבי הכותל קורות קטנות, והיתה לו חזקה של זכות שימוש זו — <strong>לא אחזיק לכשורי</strong> <small>[החזיק לקורות גדולות],</small> שלזה לא נתן לו חבירו רשות, ואינו יכול לטעון שכבר יש לו חזקת שימוש בכותל. אבל אם <strong>אחזיק</strong> <strong>לכשורי</strong> <small>[החזיק לקורות גדולות]</small> — <strong>אחזיק להורדי</strong> <small>[החזיק לקורות דקות].</small> <strong>ו</strong>אילו <strong>רב</strong> <strong>יוסף אמר: אחזיק להורדי</strong> <small>[החזיק לקורות דקות]</small> — <strong>אחזיק לכשורי</strong> <small>[החזיק</small> אף <small>לקורות עבות].</small>
 <strong>איכא דאמרי</strong> <small>[יש שאומרים]</small> בלשון אחרת, ש<strong>אמר רב נחמן: אחזיק להורדי</strong> <small>[החזיק לקורות דקות]</small> — <strong>אחזיק לכשורי</strong> <small>[החזיק לקורות גדולות],</small> החזיק <strong>לכשורי</strong> <small>[לקורות גדולות]</small> — <strong>אחזיק להורדי</strong> <small>[החזיק לקורות דקות].</small>
 ובאותו ענין <strong>אמר רב נחמן: אחזיק לנטפי</strong> <small>[</small>אם <small>החזיק</small> להשתמש בחצר חבירו <small>למים הנוטפים</small> לשם מגגו<small>]</small> — <strong>אחזיק לשפכי</strong> <small>[החזיק</small> גם <small>לשופכים]</small> לעשות שם מרזב, שאם לא מחה השכן במים היורדים מן הגג לחצירו שלו, כל שכן שהוא מסכים שיעשה השכן מרזב וירדו מים אלו במקום אחד בלבד. אבל אם <strong>אחזיק לשפכי</strong> <small>[החזיק לשופכים]</small> — <strong>לא אחזיק לנטפי</strong> <small>[החזיק לנוטפים].</small> <strong>ורב יוסף אמר: אפילו</strong> אם <strong>אחזיק לשפכי</strong> <small>[החזיק לשופכים]</small> — <strong>אחזיק לנטפי</strong> <small>[החזיק לנוטפים].</small>
 וכדרך שנאמר לענין הקורות, גם בענין זה <strong>איכא דאמרי</strong> <small>[יש שאומרים]</small> ש<strong>אמר רב נחמן:</strong> אם <strong>אחזיק לשפכי</strong> <small>[החזיק לשופכים]</small> — <strong>אחזיק לנטפי</strong> <small>[החזיק</small> גם <small>לנוטפים],</small> ואם החזיק <strong>לנטפי</strong> <small>[לנוטפים]</small> — <strong>אחזיק לשפכי</strong> <small>[החזיק לשופכים],</small> <strong>אבל לצריפא דאורבני</strong> <small>[לגג משופע של ענפי ערבה]</small> שהמים נוטפים ממנו לחצר שכינו — <strong>לא</strong> החזיק. <strong>רב יוסף אמר: אפילו צריפא דאורבני</strong> <small>[לגג משופע של ענפי ערבה]</small> יכול לעשות. ומעירים: <strong>עבד</strong> <small>[עשה]</small> <strong>רב יוסף עובדא</strong> <small>[מעשה]</small> ופסק <strong>בצריפא דאורבני</strong> <small>[בגג משופע של ענפי ערבה]</small> שמותר לו לעשות, מאחר שכבר הוא מוחזק בזכות לעשות מרזב.
 <strong>אמר רב נחמן אמר רבה בר אבוה: המשכיר בית לחבירו</strong>
## דף ו:
 <strong>בבירה גדולה</strong> (בנין גדול) שיש בו דירות רבות, <strong>משתמש בזיזיה ובכתליה</strong> של בירה זו <strong>עד</strong> מרחק <strong>ארבע אמות</strong> מהדירה שלו, <strong>ו</strong>משתמש <strong>בעובי הכותל במקום שנהגו, אבל בתרבץ אפדני</strong> <small>[בגינת נוי]</small> שעושים סמוך לבנין — <strong>לא. ורב נחמן דידיה</strong> <small>[</small>משל <small>עצמו]</small> <strong>אמר: אפילו בתרבץ אפדני</strong> <small>[בגינת נוי]</small> משתמש. <strong>אבל</strong> ב<strong>רחבה שאחורי הבתים</strong> — <strong>לא</strong> משתמש. <strong>ורבא אמר: אפילו רחבה שאחורי הבתים</strong> משתמש בה.
 <big>א</big> ועוד בענין חזקת שימוש בכותל שבין שכנים. <strong>אמר רבינא: האי כשורא דמטללתא</strong> <small>[קורה זו ש</small>שימושה לתמוך עליה כיסוי <small>לצל],</small> אם היתה מונחת בכותלו של אחר, <strong>עד תלתין יומין</strong> <small>[שלושים יום]</small> — <strong>לא הוי</strong> <small>[אינה נחשבת]</small> <strong>חזקה,</strong> שסבור בעל המקום שאינה מונחת אלא בדרך ארעי, ולכן לא מחה על דבר זה. <strong>בתר תלתין יומין</strong> <small>[אחרי שלושים יום]</small> — <strong>הוי</strong> <small>[הריהי]</small> <strong>חזקה. ואי</strong> <small>[ואם]</small> <strong>סוכה</strong> של <strong>מצוה היא, עד שבעה יומין</strong> <small>[ימים]</small> — <strong>לא הוי</strong> <small>[אינה נחשבת]</small> <strong>חזקה,</strong> שידוע בו שהוא מקיים אותה רק לצורך המצוה ואחר כך יהרסנה. <strong>בתר</strong> <small>[אחרי]</small> <strong>שבעה יומין</strong> <small>[ימים]</small> — <strong>הוי</strong> <small>[הריהי]</small> <strong>חזקה. ואי חבריה בטינא</strong> <small>[ואם חיבר אותה בטיט]</small> — <strong>לאלתר הוי</strong> <small>[מיד הריהי]</small> <strong>חזקה.</strong>
 <big>ב</big> אגב הדיון במשנתנו בחיוב לבנות כותל בין שכנים <strong>אמר אביי:</strong> היו <strong>שני בתים בשני צדי רשות הרבים</strong> — <strong>זה עושה מעקה לחצי גגו וזה עושה מעקה לחצי גגו,</strong> ועושים את המעקה <strong>זה שלא כנגד זה, ומעדיף</strong> (ומוסיף) כל אחד מהם עוד קצת יותר מחצי, כדי שלא יוכלו לראות זה את הנעשה על גגו של זה.
  ושואלים:  <strong>מאי איריא</strong> <small>[מה שייך,</small> מדוע מדובר דווקא<small>]</small> <strong>ברשות הרבים? אפילו</strong> היתה בין שני הגגות <strong>רשות היחיד נמי</strong> <small>[גם כן]</small> חייבים לעשות אותו דבר! ומשיבים: <strong>רשות הרבים איצטריכא ליה</strong> <small>[הוצרכה לו</small> לומר<small>],</small> שכן <strong>מהו דתימא</strong> <small>[שתאמר],</small> <strong>נימא ליה</strong> <small>[שיאמר לו]</small> אחד לחבירו: <strong>סוף סוף הא בעית לאצטנועי</strong> <small>[הרי צריך אתה להיסתר]</small> <strong>מבני רשות הרבים,</strong> ולכן אתה צריך בין כה וכה לבנות מחיצה, ואינך יכול לחייבני לבנות מעקה לגגי, על כן
 <strong>קא משמע לן</strong> <small>[השמיע לנו]</small> שאין זה כך, משום <strong>דאמר ליה</strong> <small>[שאומר לו]</small> בתשובה על כך: <strong>רבים</strong> — <strong>ביממא חזו לי</strong> <small>[ביום</small> שהולכים שם <small>רואים אותי],</small> <strong>בליליא לא חזו לי</strong> <small>[בלילה אין רואים אותי],</small> ואילו <strong>את</strong> <small>[אתה]</small> <strong>בין ביממא</strong> <small>[ביום]</small> <strong>בין בליליא</strong> <small>[בלילה]</small> <strong>חזית לי</strong> <small>[רואה אתה אותי].</small> <strong>אי נמי</strong> <small>[או גם כן]</small> נימוק אחר: <strong>רבים</strong> — רק <strong>כי קאימנא חזו לי</strong> <small>[כאשר אני עומד רואים</small> הם <small>אותי]</small> מן הרחוב, אבל <strong>כי יתיבנא לא חזו לי</strong> <small>[כאשר אני יושב אין</small> הם <small>רואים אותי],</small> ואילו <strong>את חזית לי</strong> <small>[אתה רואה אותי]</small> <strong>בין כי קאימנא</strong> <small>[כאשר אני עומד]</small> <strong>בין כי יתיבנא</strong> <small>[כאשר אני יושב].</small> ועוד נימוק: <strong>רבים</strong> — <strong>כי מעיינו חזו לי, כי לא מעיינו לא חזו לי</strong> <small>[כאשר</small> הם <small>מתבוננים רואים</small> הם <small>אותי,</small> ואילו <small>כאשר אינם מתבוננים אינם רואים אותי],</small> שהרי סתם אדם אינו מרים עיניו לראות מה מתרחש על הגגות, ואילו <strong>את ממילא נמי חזית לי</strong> <small>[אתה מאליך גם כן רואה אותי]</small> שהרי אתה שוכן ממולי.
  ומעתה דנים בעיקר הדברים ש<strong>אמר מר</strong> <small>[החכם]</small> אביי: <strong>זה עושה מעקה לחצי גגו וזה עושה מעקה לחצי גגו, זה שלא כנגד זה, ומעדיף.</strong> ושואלים: <strong>פשיטא</strong> <small>[פשוט,</small> מובן מאליו<small>]</small> שזה עושה מחצה וזה מחצה!
  ומשיבים:  <strong>לא צריכא</strong> <small>[נצרכה]</small> אלא במקרה <strong>דקדים חד מנייהו ועבד</strong> <small>[שהקדים אחד מהם ועשה]</small> חצי מעקה בעצמו; <strong>מהו דתימא</strong> <small>[שתאמר]</small> <strong>נימא ליה אידך</strong> <small>[</small>ש<small>יאמר לו האחר]:</small> <strong>שקול אוזינקא ועבדיה את כוליה</strong> <small>[טול</small> ממני את ההשתתפות ב<small>הוצאות ועשה אתה</small> את <small>הכל]</small> ואז לא נזיק זה לזה בראיה, על כן <strong>קא משמע לן דאמר ליה</strong> <small>[השמיע לנו</small> שיכול השכן <small>לומר לו]:</small> <strong>את מאי טעמא לא עבדת</strong> <small>[אתה מה טעם אינך עושה</small> מעקה<small>]?</small> — <strong>משום</strong> <strong>דמיתרע אשיתך</strong> <small>[שמתקלקל יסוד ביתך]</small> על ידי כך, <strong>אנא נמי מיתרע ליה אשיתאי</strong> <small>[אני גם כן מתקלקל לי יסודי]</small> אם אני מוסיף לבנות על הגג.
 <strong>אמר רב נחמן אמר שמואל: גג הסמוך לחצר חבירו</strong> — <strong>עושה לו</strong> לגג <strong>מעקה גבוה ארבע אמות, אבל בין גג לגג</strong> — <strong>לא</strong> צריך לעשות מעקה כלל. <strong>ורב נחמן דידיה</strong> <small>[</small>משל <small>עצמו]</small> <strong>אמר:</strong> אמנם <strong>אינו זקוק</strong> לבנות כותל גבוה <strong>ארבע אמות</strong> בין גג לגג, <strong>אבל זקוק</strong> הוא <strong>ל</strong>בנות <strong>מחיצת עשרה.</strong>
 ושואלים: <strong>למאי</strong> <small>[למה]</small> הוא עושה זאת? <strong>אי</strong> <small>[אם]</small> <strong>ל</strong>צורך מניעת <strong>היזק ראיה</strong> — הלא מחיצה בגובה <strong>ארבע אמות בעינן</strong> <small>[צריכים אנו].</small> <strong>אי</strong> <small>[אם]</small> <strong>ל</strong>ענין שלא יהיה <strong>נתפס עליו כגנב,</strong> שצריך לעשות מחיצה כדי שידע עד היכן רשותו, ואם ייכנס האחר שלא ברשות, הריהו בכך נחשב כנכנס לגנוב — <strong>במסיפס בעלמא סגיא</strong> <small>[בסבכה</small> נמוכה <small>בלבד די].</small> <strong>אי</strong> <small>[אם]</small> <strong>לגדיים וטלאים</strong> שלא יעברו מגג לגג — הלא במחיצה קטנה <strong>בכדי שלא יזדקר בבת ראש</strong> (יקפוץ בבת אחת) <strong>סגי</strong> <small>[די]!</small> ומשיבים: <strong>לעולם</strong> הוא עושה זאת <strong>ל</strong>צורך שלא יהיה <strong>נתפס עליו כגנב,</strong> ואולם <strong>במסיפס מצי משתמיט ליה</strong> <small>[</small>כשיש <small>סבכה</small> נמוכה יכול <small>להשתמט ממנו],</small> <strong>אמר</strong> <small>[אומר</small> הוא<small>]:</small> <strong>ממצורי קממצירנא</strong> <small>[מתמתח אני],</small> <strong>במחיצת עשרה לא מצי משתמיט ליה</strong> <small>[אינו יכול להשתמט ממנו]</small> בטענה כזו.
  ועל עצם חיוב המחיצה בין חצר לגג <strong>מיתיבי</strong> <small>[מקשים]</small> ממה ששנינו בברייתא: <strong>אם היה חצרו למעלה מגגו של חבירו</strong> — <strong>אין נזקקין לו. מאי לאו</strong> <small>[האם לא]</small> הכוונה היא ש<strong>אין נזקקין לו כלל,</strong> שאינו צריך לעשות מחיצה כלל? ומשיבים: <strong>לא,</strong> הכוונה היא ש<strong>אין נזקקין ל</strong>עשות מחיצה בגובה <strong>ארבע אמות, אבל נזקקין למחיצת עשרה,</strong> כדברי רב נחמן.
 <strong>איתמר</strong> <small>[נאמר]:</small> היו <strong>שתי חצרות זו למעלה מזו</strong> — <strong>אמר רב הונא: תחתון בונה מכנגדו ועולה</strong> בבנין המחיצה עד לגובה חצר חבירו, <strong>ו</strong>כן <strong>עליון בונה מכנגדו ועולה. ורב חסדא אמר: עליון מסייע מלמטה ובונה</strong> אף במה שהוא כנגד התחתון.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב חסדא: שתי חצרות זו למעלה מזו, לא יאמר העליון: "הריני בונה מכנגדי ועולה", אלא מסייע</strong> גם <strong>מלמטה ובונה. ואם היתה חצרו למעלה מגגו של חבירו</strong> — <strong>אינו זקוק לו,</strong> שאין בעל החצר צריך לעשות מחיצה, לפי שאין הגג קבוע לשימוש בני אדם.
 <big>ג</big> מסופר: <strong>הנהו בי תרי דהוו דיירי</strong> <small>[שנים שהיו דרים]</small> בבית אחד בן שתי קומות, <strong>חד הוה דייר עילאי וחד הוה דייר תתאי</strong> <small>[אחד היה דר למעלה ואחד היה דר למטה]</small> בבית זה. <strong>איתבר תתאי</strong> <small>[נשברה,</small> קרסה הקומה <small>התחתונה],</small> ואף שהיא עדיין קיימת מכל מקום הריהי נמוכה עד שלא ניתן לדור תחתיה. <strong>אמר ליה תתאי לעילאי</strong> <small>[לו התחתון לעליון]:</small> בא נהרוס את הבית כולו ולאחר מכן <strong>תא ונבנייה</strong> <small>[בוא ונבנה אותו</small> יחד<small>],</small> <strong>אמר ליה</strong> <small>[לו]:</small> <strong>אנא שפיר קא דאירנא</strong> <small>[אני יפה אני דר]</small> נוח לי, ואיני צריך לבנות את הדירה שלך. 
## דף ז.
 <strong>אמר ליה</strong> <small>[לו]</small> התחתון: <strong>איסתריה אנא ואבנייה</strong> <small>[אסתור אני</small> את הבנין <small>ואבנהו],</small> <strong>אמר</strong> העליון: <strong>לית לי דוכתא למידר בה</strong> <small>[אין לי מקום לדור בו]</small> באותו זמן שאתה הורס ובונה. <strong>אמר ליה</strong> <small>[לו]</small> הדייר של קומת הקרקע: <strong>אנא אוגר</strong> <small>[אני אשכיר]</small> <strong>לך דוכתא</strong> <small>[מקום]</small> לגור בו באותו הזמן. <strong>אמר ליה</strong> <small>[לו]:</small> <strong>לא טרחנא</strong> <small>[איני</small> רוצה <small>לטרוח].</small> אמר לו התחתון: סוף סוף הלא <strong>לא קא מתדר לי</strong> <small>[איני</small> יכול <small>לדור</small> שם בדירתי<small>],</small> ששקעה באדמה, ומפני הקומה שאתה גר בה דחוק לי המקום. אמר לו: <strong>שוף אכריסך ועול, ושוף אכריסך ופוק</strong> <small>[זחול על כריסך והיכנס, וזחול על כריסך וצא].</small>
 <strong>אמר רב חמא: בדינא קא מעכב</strong> <small>[בדין הוא מעכב]</small> העליון, ואי אפשר לכפותו. ומעירים: <strong>והני מילי</strong> <small>[ודברים אלה]</small> אמורים דווקא ש<strong>לא מטו כשורי</strong> <small>[הגיעו הקורות</small> של הגג<small>]</small> של הקומה התחתונה, שהם בסיס הקומה העליונה, <strong>למטה מעשרה</strong> טפחים מן הקרקע, <strong>אבל</strong> אם <strong>מטו כשורי</strong> <small>[הגיעו הקורות]</small> <strong>למטה מעשרה</strong> טפחים, <strong>מצי אמר ליה</strong> <small>[יכול לומר לו]</small> התחתון: <strong>למטה מעשרה רשותא דידי</strong> <small>[רשות שלי היא]</small> <strong>הוא ולא משעבד</strong> <small>[משועבדת]</small> <strong>לך</strong> רשותי להחזיק את דירתך.
  ועוד מעירים: <strong>והני מילי</strong> <small>[ודברים אלה]</small> שיכול העליון לעכב אמורים דווקא בזמן ש<strong>לא אתנו גבי הדדי</strong> <small>[התנו זה עם זה]</small> שאם ישקע הבית צריכים לבנותו מחדש. <strong>אבל</strong> אם <strong>אתנו גבי הדדי</strong> <small>[התנו זה עם זה]</small> — <strong>סתרי ובנו</strong> <small>[סותרים ובונים].</small>
 ושואלים: <strong>וכי אתנו בהדי הדדי</strong> <small>[וכאשר מתנים זה עם זה]</small> <strong>עד כמה</strong> בונים את הדירה התחתונה? <strong>אמרו רבנן</strong> <small>[חכמים]</small> <strong>קמיה</strong> <small>[לפני]</small> <strong>רבה משמיה</strong> <small>[משמו]</small> של <strong>מר זוטרא בריה</strong> <small>[בנו]</small> של <strong>רב נחמן</strong> ש<strong>אמר משמיה</strong> <small>[משמו]</small> של <strong>רב נחמן, כאותה ששנינו:</strong> המקבל על עצמו לבנות בית לחבירו, צריך שיהא <strong>רומו</strong> (גובהו) <strong>כחצי ארכו וכחצי רחבו</strong> יחד. <strong>אמר להו</strong> <small>[להם]</small> <strong>רבה, לאו אמינא לכו</strong> <small>[האם לא אמרתי לכם]:</small> <strong>לא תיתלו ביה בוקי סריקי</strong> <small>[אל תתלו בו בקבוקים ריקים]</small> <strong>ברב נחמן,</strong> כלומר, אל תתלו בו דברים שאין בהם ממש, שלא אמרם! <strong>הכי</strong> <small>[כך]</small> <strong>אמר רב נחמן: כי דדיירי אינשי</strong> <small>[כמו שגרים בני אדם]</small> ואין צורך במידות מיוחדות אלה. <strong>וכמה</strong> הוא שיעור זה? <strong>אמר רב הונא בריה</strong> <small>[בנו]</small> של <strong>רב יהושע: כי היכי דעיילי איסוריתא</strong> <small>[כדי שייכנסו</small> לתוך הדירה התחתונה <small>צרורות קנים]</small> שעושים ב<strong>מחוזא והדר</strong> <small>[ו</small>אפשר
 <small>להסתובב</small> בה<small>]</small> וזהו שיעור גובה מספיק. ועוד מסופר: <strong>ההוא גברא דהוה בני אשיתא אחורי כווי דחבריה</strong> <small>[אדם אחד בנה קיר אחורי החלונות של חבירו],</small> <strong>אמר ליה</strong> <small>[לו]:</small> <strong>קא מאפלת</strong> <small>[אתה מאפיל,</small> מחשיך<small>]</small> <strong>עלי</strong> על ידי החומה. <strong>אמר ליה</strong> <small>[לו]:</small> <strong>סכרנא</strong> <small>[אסתום]</small> <strong>לך הכא</strong> <small>[כאן]</small> את החלונות <strong>ועבידנא</strong> <small>[ואעשה]</small> <strong>לך כווי</strong> <small>[חלונות]</small> בקיר שלך <strong>לעיל מאשיתאי</strong> <small>[למעלה מהקיר</small> שאני עושה<small>].</small> <strong>אמר ליה</strong> <small>[לו]:</small> <strong>קא מרעת ליה לאשיתאי</strong> <small>[אתה מקלקל</small> על ידי פתיחת החלונות <small>את הקיר שלי].</small> <strong>אמר ליה</strong> <small>[לו]:</small> <strong>סתרנא לך לאשיתך</strong> <small>[אסתור את קירך]</small> <strong>עד דוכתא דכווי</strong> <small>[מקום החלונות],</small> <strong>ובנינא לה ועבידנא</strong> <small>[ואבנה אותו</small> מחדש <small>ואעשה]</small> <strong>לך כווי בבנינא לעיל מאשיתאי</strong> <small>[חלונות בבנין למעלה מן הקיר שלי].</small> <strong>אמר ליה</strong> <small>[לו]:</small> <strong>אשיתא מתתאה עתיקא ומלעיל חדתא לא קיימא</strong> <small>[קיר שהוא מלמטה ישן ומלמעלה חדש אינו מתקיים]</small>
 <strong>אמר ליה</strong> <small>[לו]:</small> <strong>סתרנא לה</strong> <small>[אסתור אותו,</small> את הקיר<small>],</small> <strong>עד לארעא</strong> <small>[הקרקע],</small> <strong>ובנינא לה, ועבידנא</strong> <small>[ואבנה אותו, ואעשה]</small> <strong>לך כווי בגוה</strong> <small>[חלונות בו].</small> <strong>אמר ליה</strong> <small>[לו]</small> השני: <strong>חדא אשיתא חדתא בכוליה ביתא עתיקא לא קיימא</strong> <small>[קיר אחד חדש בבית ישן כולו אינו מתקיים].</small> <strong>אמר ליה</strong> <small>[לו]:</small> <strong>סתרנא לה לכוליה ביתא, ובנינא</strong> <small>[אסתור אותו, את כל הבית, ואבנה]</small> <strong>לך כווי בבנינא</strong> <small>[חלונות בבנין].</small> <strong>אמר ליה</strong> <small>[לו]:</small> <strong>לית</strong> <small>[אין]</small> <strong>לי דוכתא למידר בה</strong> <small>[מקום לדור בו].</small> <strong>אמר ליה</strong> <small>[לו]:</small> <strong>אגירנא</strong> <small>[אשכור]</small> <strong>לך דוכתא</strong> <small>[מקום]</small> לדור בו בינתיים. <strong>אמר ליה</strong> <small>[לו]:</small> <strong>לא טרחנא</strong> <small>[איני</small> רוצה <small>לטרוח</small> בכך<small>].</small> <strong>אמר רב חמא: בדין קא מעכב</strong> <small>[הוא מעכב]</small> ואי אפשר לכפותו.
  ומתקשים:  <strong>היינו הך</strong> <small>[הרי זה</small> אותו דבר<small>],</small> כעין הענין הקודם בבעל העליה שמעכב מלסתור ולבנות, <strong>והא תו</strong> <small>[וזו גם]</small> <strong>למה לי</strong> לחזור ולשנות? ומשיבים: <strong>הא קא משמע לן</strong> <small>[</small>דבר <small>זה השמיע לנו],</small> <strong>דאף על גב דלא</strong> <small>[שאף על פי שאינו]</small> <strong>משתמש</strong> באותו בית <strong>אלא תיבנא ובי ציבי בעלמא</strong> <small>[</small>ל<small>תבן ו</small>ל<small>עצים בלבד]</small> עדיין יכול לומר שהאפלת החלונות היא נזק לגביו, ובכוחו למנוע מהשני לעשות זאת.
 ועוד מעשה: <strong>הנהו בי תרי אחי דפלגי בהדי הדדי</strong> <small>[שני אחים שחלקו את</small> נכסי אביהם <small>זה עם זה],</small> <strong>חד מטייה אספלידא וחד מטייה תרביצא</strong> <small>[האחד הגיע לו טרקלין</small> בחלקו <small>והאחד הגיעה לו הגינה],</small> <strong>אזל ההוא דמטייה תרביצא וקא בני אשיתא אפומא דאספלידא</strong> <small>[הלך זה שהגיעה</small> בחלקו <small>הגינה ובנה קיר על פי הטרקלין].</small> <strong>אמר ליה</strong> <small>[לו]</small> אחיו: <strong>קא מאפלת עלי</strong> <small>[מאפיל אתה עלי].</small> <strong>אמר ליה</strong> <small>[לו]:</small> <strong>בדידי קא בנינא</strong> <small>[בשלי אני בונה].</small> <strong>אמר רב חמא: בדין קאמר ליה</strong> <small>[אומר לו]</small> ומותר לו לעשות כן.
 <strong>אמר ליה</strong> <small>[לו]</small> <strong>רבינא לרב אשי, מאי שנא מהא דתניא</strong> <small>[</small>ב<small>מה שונה</small> הדבר <small>מזו ששנינו</small> בברייתא<small>]:</small> <strong>שני אחין שחלקו</strong> את נכסי אביהם, <strong>אחד מהן נטל שדה כרם ואחד מהן נטל שדה לבן</strong> (שדה תבואה) — <strong>יש לו לבעל הכרם ארבע אמות בשדה לבן</strong> לצורך עבודת הכרם, <strong>שעל מנת כן חלקו.</strong> מדוע כאן אין לו זכות לבעל הטרקלין להשתמש באור המגיע דרך הגינה?
 <strong>אמר ליה</strong> <small>[לו]:</small> <strong>התם דעלו להדדי</strong> <small>[שם</small> מדובר <small>שהעריכו</small> עשו אומדן <small>זה לזה]</small> בשווי השדות, וחלק מן החישוב הוא מקום העבודה. ושאל רבינא: <strong>אבל הכא מאי</strong> <small>[כאן מה],</small> האם מדובר באופן ש<strong>לא עלו להדדי</strong> <small>[העריכו זה עם זה]?</small> <strong>וכי בשופטני עסקינן</strong> <small>[בשוטים אנו עוסקים]</small> <strong>דהאי שקיל אספלידא והאי שקיל תרביצא ולא עלו להדדי</strong> <small>[שזה לוקח טרקלין</small> יקר <small>וזה לוקח גינה</small> שהיא זולה בשוויה <small>ואינם מעריכים זה עם זה]?</small> <strong>אמר ליה</strong> <small>[לו]:</small> <strong>נהי דעלו להדדי</strong> <small>[אם אמנם שהעריכו זה עם זה]</small> את <strong>דמי ליבני כשורי והודרי</strong> <small>[הלבנים הקורות והמעזיבה],</small> מכל מקום את <strong>דמי אוירא</strong> <small>[האויר]</small> <strong>לא עלו להדדי</strong> <small>[העריכו זה לזה]</small> ובענין זה כל אחד יש לו זכות מלאה על שלו.
  ואומרים:  <strong>ולימא ליה</strong> <small>[ושיאמר לו]</small> בעל הטרקלין: <strong>מעיקרא אספלידא פלגת</strong> <small>[מתחילה טרקלין חלקת]</small> <strong>לי, השתא משוית לי אידרונא</strong> <small>[עכשיו אתה עושה אותו קיטון]!</small> <strong>אמר רב שימי בר אשי: שמא בעלמא פלג ליה</strong> <small>[שם בלבד חלק לו],</small> כלומר, מקום שנקרא טרקלין, אף על פי שאינו משמש עוד ככזה.
 <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>]:</small> <strong>האומר</strong> לחבירו <strong>"</strong>שטח של <strong>בית כור עפר אני מוכר לך", אף על פי שאינו אלא לתך</strong> (שהוא חצי כור) — <strong>הגיעו,</strong> כלומר, תפסו בדבריו, ואין המקח בטל, <strong>שלא מכר לו אלא שמא</strong> <small>[שם],</small> <strong>והוא דמיתקרי</strong> <small>[שנקרא]</small> מקום זה <strong>"</strong><strong>בית כור".</strong> וכן אם אומר לו <strong>"פרדס אני מוכר לך", אף על פי שאין בו רמונים</strong> — <strong>הגיעו, שלא מכר לו אלא שמא</strong> <small>[שם],</small> <strong>והוא דמיתקרי</strong> <small>[שנקרא]</small> המקום <strong>"פרדס".</strong> וכן אם הוא אומר לו <strong>"כרם אני מוכר לך", אף על פי שאין בו גפנים</strong> — <strong>הגיעו, שלא מכר לו אלא שמא</strong> <small>[שם],</small> <strong>והוא דמיתקרי "כרמא"</strong> <small>[שנקרא "כרם"]!</small>
 ודוחים: <strong>מי דמי</strong> <small>[האם דומים]</small> הדברים? <strong>התם מצי אמר ליה</strong> <small>[שם יכול לומר לו]</small> <strong>מוכר ללוקח</strong> (לקונה): <strong>שמא זביני</strong> <small>[שם מכרתי]</small> <strong>לך,</strong> <strong>הכא מצי אמר ליה</strong> <small>[כאן יכול לומר לו]</small> בעל הטרקלין: <strong>אדעתא דהכי פלגי, דדאירנא ביה כי היכי דדרו אבהתן</strong> <small>[על דעת כך חלקתי</small> ולקחתי חלק זה, <small>שאגור בו כמו שגרו</small> בו <small>אבותינו],</small> ולא תשנה אותו על ידי האפלת החלונות.
  על דברי רב חמא, שהאח שנטל את החצר רשאי לבנות כותל על פתח הטרקלין, <strong>אמרו ליה</strong> <small>[לו]</small>
## דף ז:
 <strong>מר ינוקא ומר קשישא בריה</strong> <small>[בניו]</small> של <strong>רב חסדא לרב אשי: נהרדעי לטעמייהו</strong> <small>[חכמי נהרדעא</small> הולכים <small>לטעמם,</small> לשיטתם<small>],</small> שרב חמא מנהרדעא הולך בשיטת שמואל שהיה גם הוא בן עיר זו. ש<strong>אמר רב נחמן אמר שמואל: האחין שחלקו</strong> את רכוש אביהם — <strong>אין להן לא</strong> זכות <strong>דרך זה על זה</strong> אף שכך השתמשו במקום לפני החלוקה.
 <strong>ולא</strong> זכות <strong>חלונות זה על זה</strong> למנוע מן האחר לבנות מולם, <strong>ולא</strong> זכות שימוש ב<strong>סולמות זה על זה, ולא</strong> להעביר <strong>אמת המים זה על זה</strong> דרך חלק האח, <strong>והזהרו בהן שהלכות קבועות הן.</strong> וכשיטה זו סבר גם רב חמא, שכל אחד מהאחים עושה בשלו ואין לשני זכות למנוע בעדו. <strong>ו</strong>אילו <strong>רבא אמר: יש להן</strong> בכל אלה. מתוך שהוזכרו פסקיו של רב חמא מביאים עוד פסק הלכה בשמו.
 <strong>ההוא שטרא דיתמי דנפיק עליה תברא</strong> <small>[שטר</small> חוב <small>של יתומים</small> שחייבים להם כסף, <small>שיצא עליו שובר]</small> שהוא פרוע, <strong>אמר רב חמא: אגבויי לא מגבינן ליה ומיקרע לא קרעינן ליה</strong> <small>[לגבות אין אנו גובים בו</small> עבורם <small>ולקרוע אין אנו קורעים אותו].</small> ומסבירים: <strong>אגבויי</strong> <small>[לגבות]</small> <strong>לא מגבינן ליה</strong> <small>[מגבים אנו בו],</small> משום <strong>דנפק תברא עליה</strong> <small>[שיצא שובר עליו].</small> <strong>מיקרע</strong> <small>[לקרוע]</small> <strong>לא קרעינן ליה</strong> <small>[קורעים אנו אותו],</small> <strong>דכי גדלי יתמי דילמא מייתו</strong> <small>[שכאשר יגדלו היתומים שמא יביאו]</small> <strong>ראיה</strong> שהשובר מזוייף <strong>ומרעי ליה</strong> <small>[</small><small>וירעו,</small> יבטלו,
 <small>אותו],</small> את השובר. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרבינא: הלכתא מאי</strong> <small>[מה ההלכה]?</small> <strong>אמר ליה</strong> <small>[לו]:</small> <strong>בכולהו</strong> <small>[בכל]</small> המקרים שבסוגייתנו <strong>הלכתא</strong> <small>[הלכה]</small> <strong>כרב חמא, לבר מתברא</strong> <small>[חוץ מ</small>ענין <small>השובר],</small> משום <strong>דסהדי בשקרי לא מחזקינן</strong> <small>[שעדים כשקרנים אין אנו מחזיקים]</small> וכיון שיש עדים החתומים על השובר הזה — סומכים עליהם, וקורעים את השטר.
 <strong>מר זוטרא בריה</strong> <small>[בנו]</small> של <strong>רב מרי אמר: בהא נמי הלכתא</strong> <small>[בזו גם כן הלכה]</small> <strong>כרב חמא,</strong> משום שיש כאן צד של ספק חשש לכשרות השובר, <strong>דאם איתא דתברא מעליא</strong> <small>[שאם יש</small> לומר שאכן <small>שטר מעולה]</small> <strong>הוא</strong> — <strong>איבעי ליה לאפוקי בחיי אבוהון</strong> <small>[היה צריך</small> הלווה <small>להוציא</small> אותו עוד <small>בחיי אביהם],</small> <strong>ומ</strong>כיון ש<strong>לא אפקיה</strong> <small>[הוציא אותו]</small> בשעתו, <strong>שמע מינה זיופי זייפיה</strong> <small>[למד מכאן</small> ש<small>זייף אותו],</small> ואף שאין זו ראיה גמורה, על כל פנים יש לחשוש לכך. 
 <big>א משנה</big> בני החצר <strong>כופין אותו</strong> (את כל אחד מבני החצר) <strong>לבנות</strong> יחד עמם <strong>בית שער</strong> (מבנה בפתח החצר, בו נמצא השומר) <strong>ודלת לחצר.</strong> ואילו <strong>רבן שמעון בן גמליאל אומר: לא כל החצרות ראויות לבית שער,</strong> ויש לדון לפי צורך החצר. וכן בני העיר <strong>כופין אותו</strong> את כל אחד מבני העיר לשלם מממונו כדי <strong>לבנות לעיר חומה ודלתים ובריח. רבן שמעון בן גמליאל אומר: לא כל העיירות ראויות לחומה.</strong>
 ולענין זה, <strong>כמה</strong> זמן <strong>יהא</strong> אדם גר <strong>בעיר ויהא</strong> נידון <strong>כאנשי העיר</strong> להתחייב להשתתף בהוצאות אלה? — <strong>שנים עשר חדש.</strong> אבל אם <strong>קנה בה בית דירה</strong> באותה עיר — <strong>הרי הוא כאנשי העיר מיד.</strong>
 <big>ב גמרא</big> על האמור במשנה שואלים: <strong>למימרא</strong> <small>[האם לומר]</small> מכאן שעשיית <strong>בית שער מעליותא</strong> <small>[מעלה</small> דבר טוב<small>]</small> <strong>היא? והא ההוא חסידא דהוה</strong> <small>[והרי אותו חסיד שהיה]</small> <strong>רגיל אליהו דהוה משתעי בהדיה</strong> <small>[שהיה מדבר איתו],</small> <strong>עבד</strong> <small>[עשה]</small> אותו חסיד <strong>בית שער, ותו</strong> <small>[ושוב]</small> <strong>לא משתעי בהדיה</strong> <small>[היה מדבר איתו],</small> משום שעל ידי כך גורם שהעניים לא יוכלו להיכנס! ומשיבים: <strong>לא קשיא</strong> <small>[אין זה קשה]:</small> <strong>הא</strong> <small>[זה]</small> כשעושה בית שער <strong>מגואי</strong> <small>[מבפנים]</small> בתוך החצר<small>]</small> ואז יכול העני להגיע עד פתח החצר, <strong>הא</strong> <small>[זה]</small> כשעושה אותו <strong>מבראי</strong> <small>[מבחוץ]</small> וחוסם לעני את הגישה לפתח החצר.
 <strong>ואי בעית אימא</strong> <small>[ואם תרצה אמור]:</small> <strong>הא והא מבראי</strong> <small>[זה וזה מבחוץ],</small> <strong>ולא קשיא</strong> <small>[קשה]:</small> <strong>הא דאית ליה</strong> <small>[זה שיש לו</small> לבית השער<small>]</small> <strong>דלת, הא דלית ליה</strong> <small>[זה שאין לו]</small> <strong>דלת. אי בעית אימא</strong> <small>[אם תרצה אמור]:</small> <strong>הא והא דאית ליה</strong> <small>[זה וזה שיש לו]</small> <strong>דלת, ולא קשיא</strong> <small>[קשה]:</small> <strong>הא דאית ליה</strong> <small>[זה שיש לו]</small> <strong>פותחת</strong> (מפתח) שרק על ידה ניתן לפתוח את הדלת, <strong>הא דלית ליה</strong> <small>[זה שאין לו]</small> <strong>פותחת. אי בעית אימא</strong> <small>[אם תרצה אמור]:</small> <strong>הא והא דאית ליה</strong> <small>[זה וזה שיש לו]</small> <strong>פותחת, ולא קשיא</strong> <small>[קשה]:</small> <strong>הא</strong> <small>[זה]</small> שה<strong>פותחת דידיה מגואי</strong> <small>[מבפנים]</small> ואין העני יכול לפתוח, <strong>הא</strong> <small>[</small>ו<small>זה]</small> שה<strong>פותחת דידיה מבראי</strong> <small>[</small><small>שלו מבחוץ].</small>
 <big>ג</big> שנינו במשנה ש<strong>כופין אותו לבנות בית שער ודלת לחצר. תניא</strong> <small>[</small><small>שנויה</small> ברייתא<small>],</small> <strong>רבן שמעון בן גמליאל אומר: לא כל</strong> ה<strong>חצרות ראויות לבית שער, אלא, חצר הסמוכה לרשות הרבים</strong> — היא <strong>ראויה לבית שער,</strong> שיש טעם בדבר, שלא יהו רבים מסתכלים שם. <strong>ושאינה סמוכה לרשות הרבים</strong> — <strong>אינה ראויה לבית שער.</strong> ושואלים: <strong>ורבנן</strong> <small>[וחכמים]</small> מדוע אף הם אינם מחלקים כך? ומשיבים: אף כשאין החצר סמוכה לרשות הרבים <strong>זימנין דדחקי</strong> <small>[פעמים שנדחקים]</small> <strong>בני רשות הרבים ועיילו ואתו</strong> <small>[ובאים ונכנסים]</small> לחצר. 
 <big>ד</big> שנינו במשנה: <strong>כופין אותו לבנות לעיר</strong> חומה ודלתיים ובריח. <strong>תנו רבנן</strong> <small>[שנו חכמים</small> בברייתא<small>]:</small> <strong>כופין אותו לעשות לעיר דלתים ובריח. ורבן שמעון בן גמליאל אומר: לא כל העיירות ראויות לחומה, אלא עיר הסמוכה לספר</strong> — <strong>ראויה לחומה, ושאינה סמוכה לספר</strong> — <strong>אינה ראויה לחומה.</strong> ושואלים: <strong>ורבנן</strong> <small>[וחכמים]</small> מדוע אף הם אינם מחלקים כך? ומשיבים: אף בעיר שאינה סמוכה לספר <strong>זימנין דמקרו ואתי גייסא</strong> <small>[פעמים שמזדמן ובא גיס,</small> גדוד צבא<small>],</small> ולכן טוב לעיר שתהיה לה חומה.
  ובענין זה <strong>בעא מיניה</strong> <small>[שאל אותו]</small> <strong>ר' אלעזר מר' יוחנן: כשהן,</strong> בני העיר, <strong>גובין</strong> עבור חומות העיר, <strong>לפי נפשות</strong> (מספר האנשים) <strong>גובין, או דילמא</strong> <small>[שמא]</small> <strong>לפי שבח ממון</strong> (גובה הכסף, הרכוש) שיש לכל אחד מבני העיר <strong>גובין?</strong> <strong>אמר ליה</strong> <small>[לו]:</small> <strong>לפי ממון גובין, ואלעזר בני, קבע בה מסמרות,</strong> כלומר, שכך הלכה פסוקה, ואין להזיזה ממקומה.
 <strong>איכא דאמרי בעא מיניה</strong> <small>[יש שאומרים</small> ש<small>שאל אותו]</small> <strong>ר' אלעזר מר' יוחנן</strong> כך: <strong>כשהן גובין, לפי קירוב בתים</strong> לחומה <strong>הן גובין,</strong> וככל שהבית קרוב יותר לחומה משלם יותר, <strong>או דילמא</strong> <small>[שמא]</small> <strong>לפי ממון גובין? אמר ליה</strong> <small>[לו]:</small> <strong>לפי קירוב בתים הן גובין,</strong> <strong>ואלעזר בני, קבע בה מסמרות.</strong>
 <big>ה</big> מסופר: <strong>ר' יהודה נשיאה רמא דשורא אדרבנן</strong> <small>[הטיל</small> את התשלומים עבור <small>החומה</small> גם <small>על החכמים],</small> <strong>אמר</strong> לו <strong>ריש לקיש: רבנן לא צריכי נטירותא</strong> <small>[חכמים אינם צריכים שמירה],</small> <strong>דכתיב</strong> <small>[שנאמר]:</small> <strong>"</strong>ולי מה יקרו רעיך אל... <strong>אספרם מחול ירבון"</strong> (תהלים קלט, יז–יח), ויש לשאול: <strong>אספרם למאן</strong> <small>[למי]?</small> <strong>אילימא</strong> <small>[אם תאמר]</small> <strong>לצדיקים</strong> ובא הכתוב לומר <strong>דנפישי מחלא</strong> <small>[ש</small>הם <small>מרובים מן החול],</small> <strong>השתא כולהו</strong> <small>[הרי כל]</small> <strong>ישראל כתיב בהו</strong> <small>[נאמר בהם]:</small> <strong>"כחול אשר על שפת הים"</strong> (בראשית כב, יז), <strong>צדיקים עצמם</strong> שהם חלק מעם ישראל <strong>מחול ירבון?!</strong> כיצד ייתכן שהם יהיו מרובים יותר?
 <strong>אלא הכי קאמר</strong> <small>[כך אמר]:</small> <strong>אספרם למעשיהם של צדיקים</strong> — <strong>מחול ירבון, ו</strong>מכאן תלמד <strong>קל וחומר: ומה חול ש</strong>הוא <strong>מועט</strong> — <strong>מגין על</strong> היבשה מפני <strong>הים,</strong> שאין הים נכנס ליבשה, <strong>מעשיהם של צדיקים שהם מרובים</strong> — <strong>לא כל שכן שמגינים עליהם,</strong> ולפיכך אינם צריכים שמירה.
 <strong>כי אתא לקמיה</strong> <small>[כאשר בא</small> ריש לקיש <small>לפני]</small> <strong>ר' יוחנן</strong> סיפר לו אותו המעשה, <strong>אמר ליה</strong> <small>[לו]:</small> <strong>מאי טעמא</strong> <small>[מה טעם]</small> <strong>לא תימא ליה מהא</strong> <small>[אמרת לו מ</small>פסוק <small>זה],</small> שנאמר: <strong>"אני חומה ושדי כמגדלות"</strong> (שיר השירים ח, י), וכך פירשוהו: <strong>"אני חומה"</strong> — <strong>זו תורה, "ושדי כמגדלות"</strong> — 
## דף ח.
 <strong>אלו תלמידי חכמים?</strong> ומעירים: <strong>וריש לקיש</strong> שלא דרש מכאן <strong>סבר לה</strong> <small>[סבור</small> שיש לפרש <small>זאת]</small> <strong>כ</strong>מו ש<strong>דרש רבא: "אני חומה"</strong> (שיר השירים ח, י) — <strong>זו כנסת ישראל, "ושדי כמגדלות"</strong> (שיר השירים ח, י) — <strong>אלו בתי כנסיות ובתי מדרשות.</strong>
 ועל מעשה כגון זה מסופר: <strong>רב נחמן בר רב חסדא רמא כרגא ארבנן</strong> <small>[הטיל</small> את <small>תשלום מס הקרקע</small> גם <small>על החכמים],</small> <strong>אמר ליה</strong> <small>[לו]</small> <strong>רב נחמן בר יצחק: עברת אדאורייתא ואדנביאי ואדכתובי</strong> <small>[על התורה ועל הנביאים ועל הכתובים].</small>
 <strong>אדאורייתא</strong> <small>[על התורה],</small> <strong>דכתיב</strong> <small>[שנאמר]:</small> <strong>"אף חבב עמים כל קדשיו בידך"</strong> (דברים לג, ג), וכך פירושו, <strong>אמר משה לפני הקדוש ברוך הוא:</strong> <strong>רבונו של עולם, אפילו בשעה שאתה מחבב עמים</strong> ונותן להם ממשלה על ישראל — <strong>כל קדושיו</strong> של ישראל, כלומר, תלמידי החכמים, <strong>יהיו בידך</strong> בלבד, והם אינם נחשבים תחת שליטת העמים, ופטורים מלהשתתף במס. ויש לפרש כך את המשך הפסוק כעוסק בתלמידי חכמים: <strong>"והם תכו לרגלך"</strong> (דברים לג, ג) — <strong>תני</strong> <small>[שנה]</small> <strong>רב יוסף: אלו תלמידי חכמים, שמכתתים רגליהם מעיר לעיר וממדינה למדינה ללמוד תורה, "ישא מדברתיך"</strong> (דברים לג, ג) — <strong>לישא וליתן בדבורותיו</strong> (בדבריו) <strong>של מקום.</strong>
 ועוד עברת <strong>אדנביאי</strong> <small>[על</small> דברי <small>הנביאים],</small> <strong>דכתיב</strong> <small>[שנאמר]:</small> <strong>"גם כי יתנו בגוים עתה אקבצם ויחלו מעט ממשא מלך ושרים"</strong> (הושע ח, י), ועל כך <strong>אמר עולא: פסוק זה בלשון ארמית נאמר,</strong> ש"יתנו" משמעו כמו בארמית: ישנו, ילמדו. וכך צריך להבין אותו: <strong>"אי תנו" כולהו</strong> <small>[אם ילמדו כולם,</small> כל ישראל<small>]</small> — <strong>עתה אקבצם, ואם מעט מהם</strong> ילמדו — <strong>יחלו</strong> (יפטרו) <strong>ממשא מלך ושרים</strong> משמע שאלה שלומדים אין עליהם משא המלך.
  ועוד עברת <strong>אדכתובי</strong> <small>[על</small> דברי <small>הכתובים],</small> <strong>דכתיב</strong> <small>[שנאמר]:</small> <strong>"מנדה בלו והלך לא שליט למרמא עליהם"</strong> <small>[</small>מיסי <small>מנדה בלו והלך לא ישלוט להטיל עליהם]</small> (עזרא ז, כד) על הכהנים והלויים משמשי המקדש. <strong>ואמר רב יהודה:</strong> <strong>מנדה</strong> — <strong>זו מנת המלך,</strong> מס שנותנים למלך, <strong>בלו</strong> — <strong>זו כסף גולגלתא</strong> <small>[גולגולת],</small> <strong>והלך</strong> — <strong>זו ארנונא,</strong> מס שמשלמים מפעם לפעם.
 מסופר: <strong>רב פפא רמא כריא חדתא איתמי</strong> <small>[הטיל</small> דמי <small>כריית</small> באר <small>חדשה</small> גם <small>על היתומים],</small> <strong>אמר ליה</strong> <small>[לו]</small> <strong>רב שישא בריה</strong> <small>[בנו]</small> של <strong>רב אידי לרב פפא: ודילמא</strong> <small>[ושמא]</small> <strong>לא מידויל</strong> <small>[יישאבו</small> שם <small>מים]</small> ונמצא שהיתה זו הוצאה לחינם. ושאר בני העיר שהם מבוגרים יכולים למחול, אבל יתומים אינם מוחלים! <strong>אמר ליה</strong> <small>[לו]:</small> <strong>מישקל שקילנא מנייהו</strong> <small>[לקחת אני לוקח מהם</small> מהיתומים<small>],</small> <strong>אי מידויל</strong> <small>[אם יישאבו</small> מים<small>]</small> — <strong>מידויל</strong> <small>[יישאבו],</small> <strong>ואי</strong> <small>[ואם]</small> <strong>לא</strong> — <strong>מהדרנא לה ניהלייהו</strong> <small>[אחזיר אותו,</small> את הכסף, <small>להם].</small>
 <strong>אמר רב יהודה: הכל</strong> משלמים <strong>לאגלי גפא</strong> <small>[ל</small>בניית <small>שערי החומות],</small> <strong>אפילו מיתמי</strong> <small>[מיתומים]</small> גובים, <strong>אבל רבנן לא צריכי נטירותא</strong> <small>[חכמים אינם צריכים שמירה]</small> ולכן הם פטורים מתשלום זה. <strong>הכל</strong> משלמים <strong>לכריא פתיא</strong> <small>[לכריית בורות]</small> מים, <strong>אפילו מרבנן</strong> <small>[מחכמים]</small> דורשים דבר זה, שגם הם נזקקים למים, ולכן צריכים להשתתף בכך. ומעירים: <strong>ולא אמרן</strong> <small>[אמרנו]</small> דבר זה <strong>אלא דלא נפקי באכלוזא</strong> <small>[שאין יוצאים</small> לצורך חפירת הבאר <small>בהמון]</small> לעשות בעצמם את החפירה, אלא רק אוספים כסף, <strong>אבל</strong> אם <strong>נפקי באכלוזא</strong> <small>[יוצאים בהמון]</small> לעשות זאת — <strong>רבנן לאו</strong> <small>[חכמים לא]</small> <strong>בני מיפק באכלוזא נינהו</strong> <small>[בני יציאה בהמון הם]</small> והם פטורים מעבודה זו.
 מסופר: <strong>רבי פתח אוצרות</strong> שלו <strong>בשני בצורת</strong> לחלק, <strong>אמר: יכנסו בעלי מקרא, בעלי משנה, בעלי תלמוד, בעלי הלכה, בעלי הגדה</strong> ויקבלו ממני, <strong>אבל עמי הארץ אל יכנסו. דחק ר' יונתן בן עמרם</strong> שלא הכירו רבי היטב <strong>ונכנס, אמר לו: רבי, פרנסני! אמר לו</strong> רבי: <strong>בני, קרית</strong> במקרא? <strong>אמר לו</strong> בלשון ענוה: <strong>לאו</strong> <small>[לא].</small> <strong>שנית? אמר לו: לאו.</strong> אמר לו רבי: <strong>אם כן, במה</strong> (בזכות מה) <strong>אפרנסך? אמר לו</strong> <small>[לו]:</small> <strong>פרנסני ככלב וכעורב</strong> שגם הם מקבלים אוכל אף כי אינם לומדים. התרגש רבי מן הדברים ו<strong>פרנסיה</strong> <small>[פרנס אותו].</small>
 <strong>בתר דנפק</strong> <small>[אחרי שיצא]</small> ר' יונתן <strong>יתיב</strong> <small>[ישב]</small> <strong>רבי וקא</strong> <small>[והיה]</small> <strong>מצטער ואמר: אוי לי שנתתי פתי לעם הארץ!</strong> <strong>אמר לפניו ר' שמעון בר רבי: שמא יונתן בן עמרם תלמידך הוא, שאינו רוצה ליהנות מכבוד תורה מימיו? בדקו ואשכח</strong> <small>[ומצאו]</small> שכך באמת היה. ואז <strong>אמר רבי: יכנסו הכל,</strong> שמא מי שאינו נראה כתלמיד חכם הריהו באמת תלמיד חכם.
  ולעצם שיטתו של רבי בענין זה מעירים: <strong>רבי</strong> הולך <strong>לטעמיה</strong> <small>[לטעמו,</small> לשיטתו<small>],</small> ש<strong>אמר רבי: אין פורענות בא לעולם אלא בשביל</strong> (בגלל) <strong>עמי הארץ. כההוא</strong> <small>[</small>כמעשה <small>זה]</small> של <strong>דמי כלילא</strong> <small>[מס הכתר]</small> <strong>דשדו אטבריא</strong> <small>[שהטילו על</small> העיר <small>טבריה],</small> <strong>אתו לקמיה</strong> <small>[באו</small> ראשי העיר <small>לפני]</small> <strong>רבי ואמרו ליה</strong> <small>[לו]:</small> <strong>ליתבו רבנן בהדן</strong> <small>[שיתנו</small> גם <small>החכמים איתנו],</small> <strong>אמר להו</strong> <small>[להם]:</small> <strong>לא. אמרו ליה</strong> <small>[לו]:</small> <strong>ערוקינן</strong> <small>[בורחים אנו]</small> ואז יפול התשלום על תלמידי החכמים, <strong>אמר להו</strong> <small>[להם]:</small> <strong>ערוקו</strong> <small>[ברחו].</small> <strong>ערקו פלגיהון</strong> <small>[ברחו מחציתם</small> של בני העיר<small>],</small> <strong>דליוה פלגא</strong> <small>[ביטלו</small> את <small>חצי</small> המס<small>]</small> משאר בני העיר.
 <strong>אתו הנהו פלגא קמי</strong> <small>[באו אותם חצי</small> שנשארו בעיר <small>לפני]</small> <strong>רבי, אמרו ליה</strong> <small>[לו]:</small> <strong>ליתבו רבנן בהדן</strong> <small>[שיתנו חכמים איתנו],</small> <strong>אמר להו</strong> <small>[להם]:</small> <strong>לא.</strong> אמרו לו: <strong>ערוקינן</strong> <small>[בורחים אנו],</small> אמר להם: <strong>ערוקו</strong> <small>[ברחו].</small> <strong>ערקו כולהו</strong> <small>[ברחו כולם],</small> <strong>פש ההוא כובס</strong> <small>[נשאר כובס אחד]</small> שם בעיר, <strong>שדיוה</strong> <small>[הטילו]</small> את כל המס על ה<strong>כובס.</strong> <strong>ערק</strong> <small>[ברח]</small> <strong>כובס, פקע כלילא</strong> <small>[בטל</small> מס <small>הכתר].</small> <strong>אמר רבי: ראיתם, שאין פורענות בא לעולם אלא בשביל עמי הארץ,</strong> שהרי משיצאו מן העיר, בטל המס לגמרי.
 <big>א</big> שנינו במשנה: <strong>וכמה</strong> זמן <strong>יהא בעיר ויהא כאנשי העיר</strong> — שנים עשר חודש. <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>החמרת והגמלת</strong> (שיירת חמורים ושיירת גמלים) <strong>העוברת ממקום למקום, ולנה בתוכה</strong> של עיר הנידחת <strong>והודחה עמהן</strong> עם בני העיר, שאף הם עבדו עבודה זרה — <strong>הן,</strong> בני השיירה, <strong>בסקילה,</strong> כדין כל עובדי עבודה זרה יחידים, <strong>וממונן פלט</strong> (ניצל) ואינם נידונים כיושבי עיר הנדחת, שדין אנשי עיר הנדחת בסייף, וגם ממונם הולך לאיבוד.
 <strong>ואם נשתהו</strong> בני השיירה <strong>שם</strong> באותה העיר <strong>שלשים יום</strong> — הרי <strong>הן</strong> נידונים <strong>בסייף וממונן אבד</strong> כשאר בני העיר, והרי שדי בישיבה בעיר שלושים יום כדי להיחשב כבן העיר!
 <strong>אמר רבא, לא קשיא</strong> <small>[אין</small> זה <small>קשה]:</small> <strong>הא לבני מתא</strong> <small>[זה</small> כדי <small>ל</small>היחשב לאחד מ<small>בני העיר]</small> — שלושים יום, <strong>הא ליתובי מתא</strong> <small>[זה ל</small>היחשב כאחד מ<small>תושבי העיר]</small> — שנים עשר חודש. <strong>כדתניא</strong> <small>[כפי ששנינו</small> בברייתא<small>]:</small> <strong>המודר הנאה מ"אנשי העיר", כל שנשתהא שם שנים עשר חדש</strong> — <strong>אסור ליהנות ממנו,</strong> נשתהה <strong>פחות מכאן</strong> — <strong>מותר.</strong> אם נדר <strong>מ"יושבי העיר", כל שנשתהא שם שלשים יום</strong> — <strong>אסור ליהנות ממנו, פחות מכאן</strong> — <strong>מותר ליהנות ממנו.</strong>
 ושואלים: <strong>ולכל מילי</strong> <small>[דבר]</small> <strong>מי בעינן</strong> <small>[האם צריכים אנו]</small> שישב בעיר <strong>שנים עשר חדש? והתניא</strong> <small>[והרי שנינו</small> בברייתא<small>]:</small> היושב בעיר <strong>שלשים יום</strong> — צריך לשלם <strong>לתמחוי,</strong> לקערת אוכל שנותנים לעניים, ישב שם <strong>שלשה חדשים</strong> — נותן כסף <strong>לקופה</strong> של צדקה, ישב <strong>ששה</strong> חדשים — נותן <strong>לכסות</strong> לעניים, ישב <strong>תשעה</strong> חדשים — נותן <strong>לקבורה</strong> של עניים, ישב <strong>שנים עשר</strong> חודש — נותן <strong>לפסי</strong> (עמודי) <strong>העיר,</strong> כלומר, הקמת גדירות וכיוצא בזה, להגנה! <strong>אמר ר' אסי אמר ר' יוחנן: כי תנן נמי מתניתין</strong> <small>[כאשר שנינו גם כן במשנתנו]</small> <strong>שנים עשר חדש</strong> — <strong>לפסי העיר תנן</strong> <small>[שנינו]</small> שגובים לצורך חיזוק ושמירה, ולא לדברים אחרים.
 <strong>ואמר ר' אסי אמר ר' יוחנן: הכל</strong> משלמים <strong>לפסי העיר ואפילו מיתמי</strong> <small>[מיתומים]</small> גובים, <strong>אבל רבנן</strong> <small>[חכמים]</small> — <strong>לא</strong> ישלמו, משום <strong>דרבנן לא צריכי נטירותא</strong> <small>[שהחכמים אינם צריכים שמירה].</small> <strong>אמר רב פפא: לשורא ולפרשאה ולטרזינא</strong> <small>[לחומה ולפרש</small> בשביל העיר <small>ולשומר</small> הנשק<small>]</small> — <strong>אפילו מיתמי</strong> <small>[מיתומים]</small> גובים, <strong>אבל רבנן לא צריכי נטירותא</strong> <small>[חכמים אינם צריכים שמירה].</small> <strong>כללא דמילתא</strong> <small>[כללו של הדבר]:</small> <strong>כל מילתא דאית להו</strong> <small>[דבר שיש להם]</small> <strong>הנאה מיניה</strong> <small>[ממנו]</small> — גובים <strong>אפילו מיתמי</strong> <small>[מן היתומים].</small>
 מסופר: <strong>רבה רמא</strong> <small>[הטיל]</small> בתוך השאר גם תשלום <strong>צדקה</strong> מסויים <strong>איתמי דבי</strong> <small>[על היתומים של בית]</small> <strong>בר מריון, אמר ליה</strong> <small>[לו]</small> <strong>אביי, והתני</strong> <small>[והרי שנה]</small> <strong>רב שמואל בר יהודה: אין פוסקין צדקה על היתומים אפילו לפדיון שבוים</strong> כיון שאינם חייבים במצוות! <strong>אמר ליה</strong> <small>[לו]:</small> <strong>אנא לאחשובינהו קא עבידנא</strong> <small>[אני להחשיב אותם עשיתי]</small> כדי שיבואו לכבדם שהם אנשים חשובים הנותנים צדקה הרבה, ולא לטובת העניים.
  אגב כך מספרים: <strong>איפרא הורמיז אימיה</strong> <small>[אימו]</small> של <strong>שבור מלכא</strong> <small>[מלך</small> פרס<small>]</small> <strong>שדרה ארנקא דדינרי לקמיה</strong> <small>[שלחה ארנק דינרים לפני]</small> <strong>רב יוסף, אמרה</strong> לו: <strong>ליהוי</strong> <small>[שיהיה]</small> <strong>למצוה רבה</strong> <small>[גדולה].</small> <strong>יתיב</strong> <small>[ישב]</small> <strong>רב יוסף וקא מעיין</strong> <small>[והיה מעיין]</small> <strong>בה</strong> בשאלה זו, <strong>מאי</strong> <small>[מה</small> פירוש<small>]</small> <strong>"מצוה רבה"</strong> <small>[גדולה]</small> שיוכל לקיים בה את התנאי במתנה זו? <strong>אמר ליה</strong> <small>[לו]</small> <strong>אביי: מדתני</strong> <small>[מ</small>מה <small>ששנה]</small> <strong>רב שמואל בר יהודה: אין פוסקין צדקה על היתומים אפילו לפדיון שבוים, שמע מינה</strong> <small>[למד מכאן]</small> כי
## דף ח:
 <strong>פדיון שבוים מצוה רבה היא.</strong>
 <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמור רבנן</strong> <small>[מנין דבר זה שאמרו חכמים]</small> ש<strong>פדיון שבוים מצוה רבה היא? אמר ליה</strong> <small>[לו],</small> <strong>דכתיב</strong> <small>[שנאמר]:</small> <strong>"והיה כי יאמרו אליך אנה נצא ואמרת אליהם כה אמר ה' אשר למות למות ואשר לחרב לחרב ואשר לרעב לרעב ואשר לשבי לשבי"</strong> (ירמיה טו, ב). <strong>ואמר ר' יוחנן: כל המאוחר בפסוק זה קשה מחבירו.</strong>
 <strong>חרב קשה ממות</strong> רגיל — <strong>אי בעית אימא קרא, ואי בעית אימא סברא</strong> <small>[אם תרצה אמור</small> מן ה<small>כתוב, ואם תרצה אמור</small> מן ה<small>סברה].</small> <strong>אי בעית אימא סברא</strong> <small>[אם תרצה אמור</small> מן ה<small>סברה]:</small> <strong>האי קא מינוול והאי לא קא מינוול</strong> <small>[זה</small> במיתת חרב <small>מתנוול, וזה</small> במיתה רגילה, <small>אינו מתנוול].</small> <strong>ואיבעית אימא קרא</strong> <small>[ואם תרצה אמור</small> מן ה<small>כתוב],</small> שנאמר: <strong>"יקר בעיני ה' המותה לחסידיו"</strong> (תהילים קטז, טו).
 <strong>רעב קשה מחרב</strong> — <strong>איבעית אימא סברא</strong> <small>[אם תרצה אמור סברה</small> בדבר<small>],</small> שכן <strong>האי קא</strong> <small>[זה]</small> <strong>מצטער</strong> הרבה קודם לכן, <strong>והאי לא קא</strong> <small>[וזה אינו]</small> <strong>מצטער. איבעית אימא קרא</strong> <small>[אם תרצה אמור</small> מן ה<small>כתוב],</small> שנאמר: <strong>"טובים היו חללי חרב מחללי רעב"</strong> (איכה ד, ט). <strong>שבי קשה מכולם, דכולהו איתנהו ביה</strong> <small>[שכולם נמצאים בו]</small> שהרי בשבי יש רעב וחרב ומוות.
 <big>א</big> אגב הדברים שדיברנו על חלוקת צדקה וכיוצא בהם מביאים מה ש<strong>תנו רבנן</strong> <small>[שנו חכמים]:</small> <strong>קופה של צדקה נגבית בשנים</strong> (על ידי שני אנשים) <strong>ומתחלקת בשלשה</strong> (על ידי שלושה). <strong>נגבית בשנים</strong> — <strong>שאין עושים</strong> שום <strong>שררות</strong> (מינוי שיש בו שלטון ותוקף) <strong>על הצבור פחות משנים, ומתחלקת בשלשה</strong> — שצריכים לדון בזה <strong>כדיני ממונות,</strong> שהרי הגבאים קובעים מי מקבל ומי אינו מקבל, וכמה מקבל כל אחד.
 <strong>תמחוי נגבית בשלשה ומתחלקת בשלשה,</strong> לפי <strong>שגבויה וחלוקה שוים,</strong> שגובים ומחלקים מן ה<strong>תמחוי בכל יום</strong> וצריך שיהא השלישי מזומן לחלוקת האוכל. ואילו <strong>קופה</strong> — מחלקים <strong>מערב שבת לערב שבת,</strong> פעם בשבוע.
  ועוד בהבדלים שביניהם: <strong>תמחוי</strong> — מתחלק <strong>לעניי עולם,</strong> כלומר, לכל עני שבא לעיר, <strong>קופה</strong> — מחלקים רק <strong>לעניי העיר. ורשאים בני העיר לעשות,</strong> כלומר, להשתמש בכסף ה<strong>קופה</strong> עבור <strong>תמחוי</strong> להאכיל לעניים, <strong>ו</strong>לעשות מן ה<strong>תמחוי</strong> ממה שהם גובים במזונות בפועל <strong>קופה, ו</strong>בכלל הם רשאים <strong>לשנותה לכל מה שירצו</strong> לשם צדקה לפי הצורך.
 <strong>ו</strong>כיוצא בזה <strong>רשאין בני העיר להתנות על המדות</strong> (סוג המידות) <strong>ועל השערים</strong> (מחירים קצובים לכל מצרך), <strong>ועל שכר פועלים</strong> שינתן בעיר זו, <strong>ולהסיע על קיצתן,</strong> כלומר, לכפות על אותם דברים שהם קוצבים וקובעים זה לזה. עד כאן הברייתא, ומעתה דנים בפרטיה.
 <strong>אמר מר</strong> <small>[החכם]:</small> <strong>אין עושין שררות על הצבור פחות משנים.</strong> ושואלים: <strong>מנא הני מילי</strong> <small>[מנין הדברים הללו]?</small> <strong>אמר רב נחמן, אמר קרא</strong> <small>[הכתוב]:</small> <strong>"והם יקחו את הזהב" וגו'</strong> (שמות כח, ה), ונאמר בלשון רבים "הם", ללמדנו שעושים זאת דווקא בשניים.
  ומעירים: ענין של  <strong>שררות הוא</strong> ש<strong>לא עבדי</strong> <small>[עושים]</small> בפחות משנים, <strong>הא הימוני מהימן</strong> <small>[אבל לנאמנות נאמן]</small> גם יחיד להיות גזבר, שלא נאמר הדבר משום חשש של חוסר נאמנות (שצריכים שישגיחו זה על זה), אלא כלל הוא שלא יהא יחיד עושה שררה על הציבור. <strong>מסייע ליה</strong> <small>[לו]</small> הדבר הזה <strong>לר' חנינא,</strong> ש<strong>אמר ר' חנינא: מעשה ומינה רבי שני אחין על הקופה,</strong> שאף שהם קרובים זה לזה ואינם נאמנים להעיד זה כנגד זה, מכל מקום לא חשש לכך ומינה אותם.
  ושואלים:  <strong>מאי שררותא</strong> <small>[מה השררה]</small> בקופה של צדקה? ומשיבים: ש<strong>אמר רב נחמן אמר רבה בר אבוה: לפי שממשכנין על הצדקה,</strong> כלומר, גובים מאנשים בכוח לצורך צדקה, <strong>ואפילו בערב שבת</strong> כאשר אנשים טרודים ויכולים לטעון שאין להם זמן וכסף. ומקשים: <strong>איני</strong> <small>[האם כן הוא]?</small> <strong>והא כתיב</strong> <small>[והרי נאמר]:</small> <strong>"ופקדתי על כל לחציו"</strong> (ירמיהו ל, כ), <strong>ואמר ר' יצחק בר שמואל בר מרתא משמיה</strong> <small>[משמו]</small> של <strong>רב: ואפילו על גבאי צדקה,</strong> שאם עושים בכפייה גם הם נקראים "לוחציו"!
  ומשיבים:  <strong>לא קשיא</strong> <small>[אין</small> זה <small>קשה]:</small> <strong>הא דאמיד</strong> <small>[זה ש</small>הוא <small>עשיר]</small> גובים ממנו אפילו בכוח, <strong>הא</strong> <small>[זה]</small> שהוא <strong>לא אמיד</strong> <small>[עשיר]</small> ואז הגובה ממנו בכוח הרי הוא בגדר לוחצי ישראל. <strong>כי הא</strong> <small>[כמו</small> מעשה <small>זה]</small> ש<strong>רבא אכפיה</strong> <small>[כפה אותו]</small> <strong>לרב נתן בר אמי,</strong> שהיה עשיר, <strong>ושקיל מיניה ארבע מאה זוזי</strong> <small>[ולקח ממנו ארבע מאות זוז]</small> <strong>לצדקה.</strong> מתוך שנידונה גביית צדקה מביאים ממה שדרשו חכמים בענין.
  נאמר:  <strong>"והמשכלים יזהרו כזהר הרקיע</strong> ומצדיקי הרבים ככוכבים<strong>"</strong> (דניאל יב, ג). <strong>"המשכלים יזהרו כזהר הרקיע"</strong> — <strong>זה דיין שדן דין אמת לאמתו,</strong> שמכוח הבנתם והשכלתם דנים כראוי, <strong>"ומצדיקי הרבים ככוכבים לעולם ועד"</strong> — <strong>אלו גבאי צדקה</strong> הגורמים לרבים לעשות צדקה.
 <strong>במתניתא תנא</strong> <small>[בברייתא שנה]:</small> מה שנאמר <strong>"והמשכלים יזהרו כזהר הרקיע"</strong> — <strong>זה דיין שדן דין אמת לאמתו וגבאי צדקה,</strong> ומה שנאמר: <strong>"ומצדיקי הרבים ככוכבים לעולם ועד"</strong> — <strong>אלו מלמדי תינוקות.</strong> ושואלים: <strong>כגון מאן</strong> <small>[מי]?</small> שהרי לא כל מלמד תינוקות אפשר לקרוא לו בתארי כבוד אלה! <strong>אמר רב: כגון רב שמואל בר שילת.</strong> ומספרים: ש<strong>רב אשכחיה</strong> <small>[מצא אותו]</small> את <strong>רב שמואל בר שילת דהוה קאי בגינתא</strong> <small>[שהיה עומד בגינה],</small> <strong>אמר ליה</strong> <small>[לו]:</small> <strong>שבקתיה להימנותך</strong> <small>[עזבת את נאמנותך]</small> והזנחת את התלמידים? <strong>אמר ליה</strong> <small>[לו]:</small> <strong>הא תליסר שנין דלא חזיא לי</strong> <small>[הרי זה שלוש עשרה שנה שלא ראיתי אותה]</small> את גינתי, <strong>והשתא נמי דעתאי עלויהו</strong> <small>[ועכשיו גם כן דעתי עליהם,</small> על התינוקות<small>]</small> ואגב שבחים אלה שואלים:
 <strong>ורבנן מאי</strong> <small>[וחכמים מה]</small> נאמר עליהם? <strong>אמר רבינא:</strong> עליהם נאמר <strong>"ואהביו כצאת השמש בגברתו"</strong> (שופטים ה, לא). ושבים לדון בהלכות גביית צדקה.
 <strong>תנו רבנן</strong> <small>[שנו חכמים]:</small> <strong>גבאי צדקה אינן רשאין לפרוש זה מזה</strong> ולגבות כל אחד לעצמו במקום אחר, <strong>אבל פורש</strong> גבאי מחבירו באותו מקום, כגון <strong>זה</strong> הולך <strong>לשער</strong> של הבית <strong>וזה לחנות. מצא</strong> הגבאי <strong>מעות בשוק</strong> — <strong>לא יתנם בתוך כיסו</strong> הפרטי, <strong>אלא נותנן לתוך ארנקי של צדקה, ולכשיבא לביתו יטלם</strong> משם, כדי שלא יבואו לחשוד בו שלקח לעצמו מכספי הצדקה. <strong>כיוצא בו,</strong> אם <strong>היה</strong> גבאי הצדקה <strong>נושה בחבירו מנה</strong> (מאה דינר) <strong>ופרעו</strong> חבירו <strong>בשוק</strong> — <strong>לא יתננו</strong> את הכסף שהוא מקבל <strong>לתוך כיסו, אלא נותנן לתוך ארנקי של צדקה, ולכשיבא לביתו יטלם.</strong>
 <strong>תנו רבנן</strong> <small>[שנו חכמים]:</small> <strong>גבאי צדקה שאין להם עניים לחלק</strong> ונשאר הכסף בידם — <strong>פורטין,</strong> כלומר, את פרוטות הנחושת שדרכן להחליד מחליפים בדינרי כסף <strong>לאחרים, ואין פורטין לעצמן</strong> מפני החשד. וכן <strong>גבאי תמחוי שאין להם עניים לחלק</strong> להם את המזונות — <strong>מוכרין</strong> את המזונות <strong>לאחרים ואין מוכרין לעצמן</strong> מטעם זה. <strong>מעות של צדקה אין מונין אותן שתים</strong> שתים, <strong>אלא אחת אחת</strong> שמא תהיה טעות בחשבון, וצריך למנות בדקדוק גדול.
 <strong>אמר אביי: מריש</strong> <small>[מתחילה]</small> <strong>לא הוה יתיב מר אציפי דבי כנישתא</strong> <small>[היה יושב אדוני</small> מורי רבה, <small>על המחצלות של בית הכנסת]</small> משום שנקנו מכספי קופת צדקה, <strong>כיון</strong> ש<strong>שמעה להא דתניא</strong> <small>[את זו ששנינו</small> בברייתא<small>]</small> שרשאים לקחת את הצדקה <strong>ולשנותה לכל מה שירצו, הוה יתיב</strong> <small>[היה יושב].</small> <strong>אמר אביי: מריש הוה עביד מר תרי כיסי</strong> <small>[מתחילה היה עושה אדוני,</small> רבה, <small>שני כיסים],</small> <strong>חד</strong> <small>[אחד]</small> <strong>לעניי דעלמא</strong> <small>[העולם]</small> לעניים בכלל, <strong>וחד</strong> <small>[ואחד]</small> <strong>לעניי דמתא</strong> <small>[העיר],</small> <strong>כיון</strong> ש<strong>שמעה להא דאמר ליה</strong> <small>[את זו שאמר לו]</small> <strong>שמואל לרב תחליפא בר אבדימי: עביד חד כיסא</strong> <small>[עשה כיס אחד</small> בלבד<small>]</small>
## דף ט.
 <strong>ואתני עלה</strong> <small>[והתנה על כך]</small> לתת לכל מי שצריך לתת לו, <strong>איהו נמי עבד חד כיסא ואתני עלה</strong> <small>[הוא גם כן עשה כיס אחד והתנה עליו].</small> <strong>רב אשי אמר: אנא אתנויי נמי לא צריכנא</strong> <small>[אני להתנות גם כן איני צריך],</small> <strong>דכל דקא אתי אדעתא דידי אתי</strong> <small>[שכל שבא</small> לתת לקופה זו <small>על דעתי שלי</small> הוא <small>בא],</small> שנותנים לי וסומכים עלי שאחלק כפי שנראה לי, <strong>ולמאן דבעינא יהיבנא ליה</strong> <small>[ולמי שאני רוצה אני נותן אותו],</small> ואם כן מראש יודעים האנשים שלשם כך הם נותנים.
  מסופר:  <strong>הנהו בי תרי טבחי דעבדי עניינא בהדי הדדי</strong> <small>[שני טבחים,</small> שוחטים, <small>שעשו הסכם זה עם זה],</small> ש<strong>כל מאן דעביד ביומא דחבריה נקרעוה למשכיה</strong> <small>[מי שיעשה,</small> ישחט, <small>ביום</small> השייך <small>לחבירו</small> לפי הימים שקבעו ביניהם, <small>יקרעו את עורה</small> של הבהמה<small>]</small> ששחט באותו יום. <strong>אזל חד מנייהו עבד ביומא דחבריה</strong> <small>[הלך אחד מהם</small> ו<small>עשה ביום של חבירו],</small> <strong>קרעו למשכיה</strong> <small>[את העור שלו].</small> <strong>אתו לקמיה</strong> <small>[באו לפני]</small> <strong>רבא</strong> לדין, <strong>חייבינהו</strong> <small>[חייב אותם]</small> <strong>רבא לשלומי</strong> <small>[לשלם]</small> לזה שקרעו את העור שלו.
 <strong>איתיביה</strong> <small>[הקשה לו]</small> <strong>רב יימר בר שלמיא לרבא:</strong> הרי שנינו שרשאים בני העיר <strong>להסיע על קיצתם,</strong> כלומר, לקנוס על מה שקבעו! <strong>לא אהדר ליה</strong> <small>[השיב לו]</small> <strong>רבא</strong> על כך. <strong>אמר רב פפא: שפיר עבד</strong> <small>[יפה עשה]</small> ש<strong>לא אהדר ליה מידי</strong> <small>[ענה לו דבר],</small> כי <strong>הני מילי היכא דליכא</strong> <small>[דברים אלה אמורים</small> רק במקום <small>שאין]</small> <strong>אדם חשוב</strong> בעיר, ואז בני העיר רשאים לתקן תקנות לפי דעת עצמם, <strong>אבל היכא דאיכא</strong> <small>[במקום שיש]</small> <strong>אדם חשוב</strong> — <strong>לאו כל כמינייהו דמתנו</strong> <small>[אין זה בכוחם שיתנו],</small> אלא צריכים לקבל את הסכמת גדול העיר להתניות אלה.
 <big>א</big> <strong>תנו רבנן</strong> <small>[שנו חכמים]:</small> <strong>אין מחשבין בצדקה עם גבאי צדקה</strong> כמה הכניסו וכמה הוציאו, <strong>ולא בהקדש עם הגזברין</strong> של ההקדש. <strong>ואף על פי שאין ראיה לדבר</strong> מן הכתוב — מכל מקום יש <strong>זכר</strong> (רמז  ) <strong>לדבר, שנאמר: "ולא יחשבו את האנשים אשר יתנו את הכסף על ידם לתת לעשי המלאכה כי באמנה הם עשים"</strong> (מלכים ב' יב, טז).
 <strong>אמר ר' אלעזר: אף על פי שיש לו לאדם גזבר נאמן בתוך ביתו</strong> כגזברים אלה שסמכו והאמינו בהם — מכל מקום <strong>יצור</strong> (יצרור) את הכסף <strong>וימנה</strong> אותו, <strong>שנאמר</strong> באותו ענין קודם לכן: "ויעל סופר המלך והכהן הגדול <strong>ויצרו וימנו</strong> את הכסף... ונתנו את הכסף המתוכן על ידי עושי המלאכה" (מלכים ב' יב, יא –יב).
 <strong>אמר רב הונא: בודקין</strong> גבאי צדקה <strong>ל</strong>מי שבא לבקש <strong>מזונות</strong> אם באמת זקוק הוא לכך, <strong>ואין בודקין לכסות,</strong> שאם בא אדם שבגדיו קרועים נותנים לו כסות, ואין בודקים. <strong>אי בעית אימא קרא, ואי בעית אימא סברא</strong> <small>[אם תרצה אמור</small> משום <small>מקרא, ואם תרצה אמור סברה].</small>
 <strong>אי בעית אימא סברא</strong> <small>[אם תרצה אמור סברה],</small> <strong>האי קא מבזי והאי לא קא מבזי</strong> <small>[זה מבוזה</small> בבגדים קרועים <small>וזה אינו מבוזה].</small> <strong>אי בעית אימא קרא</strong> <small>[אם תרצה אמור מקרא],</small> שנאמר: <strong>"הלוא פרש לרעב לחמך"</strong> (ישעיהו נח, ז), <strong>בשי"ן כתיב</strong> <small>[כתוב],</small> שמרמז: <strong>פרש,</strong> כלומר, חקור ובדוק, <strong>והדר הב ליה</strong> <small>[ואחר כך תן לו].</small> <strong>והתם כתיב</strong> <small>[ושם,</small> לענין כסות, <small>נאמר]:</small> <strong>"כי תראה ערם וכסיתו"</strong> (ישעיהו נח, ז), לאמור <strong>"כי תראה"</strong> — <strong>לאלתר</strong> (מיד) כסהו.
 <strong>ו</strong>אילו <strong>רב יהודה אמר:</strong> להיפך, <strong>בודקין לכסות ואין בודקין למזונות.</strong> וגם הוא מביא ראיה לדבריו: <strong>אי בעית אימא סברא, ואי בעית אימא קרא</strong> <small>[אם תרצה אמור סברה</small> בדבר,
 <small>ואם תרצה אמור מקרא].</small> <strong>אי בעית אימא סברא</strong> <small>[אם תרצה אמור סברה],</small> <strong>האי קמצערא ליה והאי לא קמצערא ליה</strong> <small>[זה</small> הרעב <small>מצער אותו, וזה,</small> הבגד הקרוע, <small>אינו מצער אותו].</small> <strong>אי בעית אימא קרא</strong> <small>[אם תרצה אמור מקרא],</small> <strong>הכא כתיב</strong> <small>[כאן נאמר]:</small> <strong>"הלוא פרס לרעב לחמך"</strong> — כוונתו <strong>פרוס לאלתר</strong> (מיד), <strong>וכדקרינן</strong> <small>[וכמו שאנו קוראים]</small> פרוס, ולא לפי הכתיב בשי"ן, <strong>והתם כתיב</strong> <small>[ושם נאמר]:</small> <strong>"כי תראה ערם וכסיתו"</strong> — <strong>כשיראה לך,</strong> כשתבדוק את הענין ותראה שמגיע לו. ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב יהודה: אמר</strong> העני <strong>"כסוני</strong> בבגדים <strong>"</strong>— <strong>בודקין אחריו</strong> אם אכן הוא צריך לכך, אמר <strong>"פרנסוני"</strong> — <strong>אין בודקין.</strong>
 <strong>תנן התם</strong> <small>[שנינו שם]:</small> <strong>אין פוחתין לעני העובר</strong> <strong>ממקום למקום</strong> לבקש צדקה, <strong>מ</strong>לתת לו <strong>ככר</strong> אחת ששווה <strong>פונדיון</strong> (חלק ארבעים ושמונה בסלע), בזמן שמחיר החטים הוא <strong>ארבע סאין בסלע.</strong> אם <strong>לן</strong> העני במקום — <strong>נותנין לו פרנסת לינה.</strong> ושואלים: <strong>מאי</strong> <small>[מה</small> פירוש<small>]</small> <strong>"פרנסת לינה"? אמר רב פפא: פוריא ובי סדיא</strong> <small>[מיטה ומצעות].</small> אם <strong>שבת</strong> במקום — <strong>נותנין לו מזון שלש סעודות</strong> לשבת. <strong>תנא</strong> <small>[שנה</small> החכם בברייתא<small>]:</small> <strong>אם היה</strong> העני <strong>מחזיר</strong> (סובב) <strong>על הפתחים</strong> עובר מפתח לפתח ומבקש צדקה — <strong>אין נזקקין לו</strong> לתת לו מן הקופה של צדקה.
  מסופר:  <strong>ההוא עניא דהוה</strong> <small>[עני אחד שהיה]</small> <strong>מחזיר על הפתחים דאתא לקמיה</strong> <small>[שבא לפני]</small> <strong>רב פפא</strong> שהיה גבאי צדקה, <strong>לא מזדקיק ליה</strong> <small>[נזקק,</small> נתן <small>לו].</small> <strong>אמר ליה</strong> <small>[לו]</small> <strong>רב סמא בריה</strong> <small>[בנו]</small> של <strong>רב ייבא לרב פפא: אי מר</strong> <small>[אם אדוני]</small> <strong>לא מזדקיק ליה</strong> <small>[יזדקק לו],</small> כל <strong>אינש אחרינא</strong> <small>[אדם</small> <strong>אחר]</strong> גם כן <strong>לא מזדקיק ליה</strong> <small>[יזדקק לו],</small> וכי <strong>לימות ליה</strong> <small>[שימות לו]?!</small> ענה לו רב פפא: <strong>והא תניא</strong> <small>[והרי שנינו</small> בברייתא<small>]:</small> <strong>אם היה עני המחזיר על הפתחים</strong> — <strong>אין נזקקין לו! אמר ליה</strong> <small>[לו]:</small> הכוונה היא ש<strong>אין נזקקין לו למתנה מרובה,</strong> כיון שהוא מחזיר על הפתחים ומקבל מכל אדם, <strong>אבל נזקקין לו</strong> על כל פנים <strong>למתנה מועטת.</strong>
 <strong>אמר רב אסי: לעולם אל ימנע אדם עצמו מלתת</strong> לצדקה לפחות <strong>שלישית השקל בשנה, שנאמר: "והעמדנו עלינו מצו‍ת לתת עלינו שלישית השקל בשנה לעבדת בית אלהינו"</strong> (נחמיה י, לג). <strong>ואמר רב אסי: שקולה צדקה כנגד כל המצו‍ת, שנאמר: "והעמדנו עלינו מצו‍ת", "מצוה" אין כתיב</strong> <small>[לא נאמר]</small> <strong>כאן, אלא "מצו‍ת"</strong> לשון רבים, לומר שמצוה זו שקולה כנגד כל המצוות.
 <strong>(סימן</strong> להלכות הבאות שנאמרו בשבח הצדקה: <strong>גדול מקדש משה). אמר ר' אלעזר: גדול המעשה,</strong> כלומר, הגורם לאחרים לעשות, <strong>יותר מן העושה</strong> עצמו<strong>, שנאמר: "והיה מעשה הצדקה שלום ועבדת הצדקה השקט ובטח עד עולם"</strong> (ישעיהו לב, יז). אם <strong>זכה</strong> — <strong>"</strong><strong>הלוא פרש לרעב לחמך"</strong> (ישעיהו נח, ז) שיתן צדקה לעניים בלב טוב, אם <strong>לא זכה</strong> — <strong>"ועניים מרודים תביא בית"</strong> (ישעיהו נח, ז) שיצטרך להכניס לביתו אנשי צבא שהשלטונות יעמידו בביתו, ויצטרך לפרנסם בעל כרחו.
 <strong>אמר להו</strong> <small>[להם]</small> <strong>רבא לבני מחוזא: במטותא מנייכו, עושו בהדי הדדי</strong> <small>[בבקשה מכם, תשתדלו זה עם זה]</small> בצדקה ובגמילות חסד, <strong>כי היכי דליהוי לכו שלמא במלכותא</strong> <small>[כדי שיהיה לכם שלום במלכות],</small> כפי שנאמר כאן שאם אין עושים בצדקה משלמים במקום זה קנסות למלכות. <strong>ואמר ר' אלעזר: בזמן שבית המקדש קיים,</strong> היה <strong>אדם שוקל שקלו</strong> לצורך עבודת המקדש <strong>ומתכפר לו, עכשיו שאין בית המקדש קיים, אם עושין צדקה</strong> — <strong>מוטב, ואם לאו</strong> — <strong>באין גויים ונוטלין</strong> את הכסף <strong>בזרוע</strong> (בכח). ומעירים: <strong>ואף על פי כן נחשב להן</strong> כסף זה שניטל מהם בכוח <strong>לצדקה, שנאמר: "ונגשיך צדקה"</strong> (שישעיהום ס, יז).
 <strong>אמר רבא: האי מילתא אישתעי</strong> <small>[דבר זה סיפר]</small> <strong>לי עולא</strong> 
## דף ט:
 <strong>משגש ארחתיה דאימיה</strong> <small>[הצעיר,</small> עול הימים, שגרם <small>לשבש את דרכי אימו]</small> <strong>משמיה</strong> <small>[משמו]</small> של <strong>ר' אלעזר. מאי דכתיב</strong> <small>[מהו שנאמר]:</small> <strong>"וילבש צדקה כשרין"</strong> (ישעיה נט, יז)? <strong>לומר לך, מה שריון זה</strong> — <strong>כל קליפה וקליפה</strong> שממנה נעשה <strong>מצטרפת לשריון גדול, אף צדקה</strong> — <strong>כל פרוטה ופרוטה</strong> שנותן <strong>מצטרפת לחשבון גדול. ר' חנינא אמר:</strong> אותו רעיון נובע <strong>מהכא</strong> <small>[מכאן],</small> שנאמר: <strong>"וכבגד עדים כל צדקתינו"</strong> (ישעיה סד, ה). <strong>מה בגד זה</strong> — <strong>כל נימא ונימא</strong> (חוט וחוט) <strong>מצטרפת לבגד גדול, אף צדקה</strong> — <strong>כל פרוטה ופרוטה מצטרפת לחשבון גדול.</strong>
 ומעירים: <strong>אמאי קרו ליה "עולא משגש ארחתיה דאימיה"</strong> <small>[מדוע קראו לו</small> לחכם זה, <small>הצעיר המשבש את דרכי אימו]?</small> — שכך היה מעשה, <strong>דבעא מיניה</strong> <small>[ששאל אותו]</small> <strong>רב אחדבוי בר אמי מרב ששת: מנין למצורע בימי ספורו,</strong> בשבעת הימים שהוא סופר לאחר שמתחיל להיטהר, מזמן שמביא צפרים לטהרתו עד שמביא את קרבן הטהרה, <strong>ש</strong>הוא <strong>מטמא אדם? אמר לו: הואיל ומטמא בגדים</strong> שכן נאמר שביום השביעי לטהרתו מכבס בגדיו (ויקרא יד, ט), <strong>מטמא</strong> גם <strong>אדם.</strong>
 <strong>אמר ליה</strong> <small>[לו]</small> רב אחדבוי: <strong>דילמא</strong> <small>[שמא]</small> <strong>טומאה בחבורים שאני</strong> <small>[שונה]</small> שבגדים הוא מטמא משום שהם מחוברים לטומאה, אבל אדם שנגע בו לא יטמא. וראיה לדבר: <strong>דהא</strong> <small>[שהרי]</small> אם <strong>הסיט</strong> (הזיז ממקומה) <strong>נבילה</strong> (שנחשב כנושא נבילה ומיטמא, גם אם לא נגע בה) ש<strong>מטמא</strong> את ה<strong>בגדים ואינו מטמא אדם!</strong>
 <strong>אמר ליה</strong> <small>[לו]</small> רב ששת: <strong>ואלא שרץ</strong> ש<strong>מטמא אדם מנלן</strong> <small>[מנין לנו]</small> שהוא מטמא? <strong>לאו</strong> <small>[האם לא]</small> <strong>משום</strong> שאנו יודעים ש<strong>מטמא בגדים? אמר ליה</strong> <small>[לו]:</small> <strong>שרץ בהדיא כתיב ביה</strong> <small>[בפירוש נאמר בו]:</small> <strong>"או איש אשר יגע בכל שרץ"</strong> (ויקרא כב, ה). אמר לו רב ששת: <strong>אלא שכבת זרע</strong> ש<strong>מטמא אדם מנלן</strong> <small>[מנין לנו]?</small> <strong>לאו</strong> <small>[האם לא]</small> <strong>משום</strong> ש<strong>הואיל ומטמא בגדים</strong> הריהו <strong>מטמא אדם? אמר ליה</strong> <small>[לו]</small> רב אחדבוי: <strong>שכבת זרע נמי בהדיא כתיב ביה</strong> <small>[גם כן במפורש כתוב בו],</small> שנאמר: <strong>"או איש</strong> אשר תצא ממנו שכבת זרע<strong>"</strong> (ויקרא כב, ד) — שדרשו חכמים שהמלה "או" היא לתוספת, ובאה <strong>לרבות את הנוגע</strong> בשכבת זרע.
  ומספרים:  <strong>אהדר ליה בבדיחותא</strong> <small>[ענה לו</small> רב אחדבוי דברים אלה <small>בבדיחות</small> הדעת<small>],</small> שהיה נראה שהוא כמלגלג על שאינו יודע פסוק. <strong>חלש דעתיה</strong> <small>[חלשה דעתו]</small> של <strong>רב ששת,</strong> וכעונש על כך <strong>אישתיק</strong> <small>[השתתק,</small> נעשה אילם<small>]</small> <strong>רב אחדבוי בר אמי ואתיקר תלמודיה</strong> <small>[ונשתכח תלמודו].</small> <strong>אתיא אימיה וקא בכיא קמיה</strong> <small>[באה אימו</small> של רב אחדבוי <small>ובכתה לפניו],</small> לפני רב ששת, <strong>צווחה צווחה ולא אשגח</strong> <small>[השגיח]</small> <strong>בה. אמרה ליה</strong> <small>[לו]:</small> <strong>חזי להני חדיי דמצית מינייהו</strong> <small>[תראה את אלה השדיים</small> שלי <small>שאתה ינקת מהם],</small> שהיא היתה המניקה שלו. כיון ששמע כך <strong>בעא רחמי עליה ואיתסי</strong> <small>[ביקש רחמים עליו והתרפא].</small> וכיון שגרם רב אחדבוי דבר זה לאימו היו קוראים לו מאז "הצעיר המשבש אורחות אימו".
  ומעירים:  <strong>ודאתאן עלה</strong> <small>[</small>וכיון <small>ש</small>כבר <small>הגענו אליה</small> לשאלה זו<small>],</small> <strong>מנא לן</strong> <small>[מנין לנו]</small> שהמצורע בימי ספורו מטמא אדם? — <strong>כדתניא</strong> <small>[כפי ששנינו</small> בברייתא<small>],</small> <strong>ר' שמעון בן יוחי אומר: נאמר כבוס בגדים בימי ספורו, ונאמר כבוס בגדים בימי חלוטו</strong> (כשהוא מצורע מוחלט), <strong>מה להלן</strong> בהיותו מצורע מוחלט <strong>מטמא אדם</strong> כמפורש בתורה — <strong>אף כאן</strong> בימי ספורו <strong>מטמא אדם.</strong>
 ושוב בענייני צדקה, <strong>אמר ר' אלעזר: גדול העושה צדקה בסתר יותר ממשה רבינו,</strong> ש<strong>אילו במשה רבינו כתיב</strong> <small>[נאמר]:</small> <strong>"כי יגרתי מפני האף והחמה"</strong> (דברים ט, יט), <strong>ואילו בעושה צדקה כתיב</strong> <small>[נאמר]:</small> <strong>"מתן בסתר יכפה אף ושחד בחק חמה עזה"</strong> (משלי כא, יד). ומעירים: <strong>ופליגא</strong> <small>[וחלוקה]</small> אימרה זו על זו שאמר <strong>ר' יצחק.</strong> ש<strong>אמר ר' יצחק:</strong> את ה<strong>אף כופה</strong> מתן בסתר, אבל <strong>חמה אינו כופה, שנאמר: "ושחד בחק חמה עזה",</strong> לומר: <strong>אף על פי ששוחד בחיק</strong> שהוא נותן כסף לצדקה בסתר ("בחיק") — בכל זאת <strong>חמה עזה</strong> יכולה להזיק לו. <strong>איכא דאמרי</strong> <small>[יש שאומרים]</small> בלשון אחרת, <strong>אמר ר' יצחק: כל דיין שנוטל שחד</strong> — <strong>מביא חמה עזה לעולם, שנאמר: "ושחד בחק</strong> חמה עזה
 <strong>".</strong> <strong>ואמר ר' יצחק: כל הנותן פרוטה לעני</strong> — <strong>מתברך בשש ברכות, והמפייסו בדברים,</strong> שמנחם אותו ומדבר אליו דברים טובים — <strong>מתברך באחת עשרה ברכות.</strong> ומפרטים: <strong>הנותן פרוטה לעני מתברך בשש ברכות, דכתיב</strong> <small>[שנאמר]:</small> <strong>"הלוא פרש</strong> לרעב לחמך <strong>ועניים מרודים תביא בית כי תראה ערם" וגו'</strong> (ישעיה נח, ז), ונאמר בהמשך "אז יבקע כשחר אורך, וארוכתך מהרה תצמח, והלך לפניך צדקך, כבוד ה' יאספך. אז תקרא וה' יענה, תשוע ויאמר הנני" (ישעיה נח, ח–ט). <strong>והמפייסו</strong>
 <strong>בדברים מתברך באחת עשרה ברכות, שנאמר:</strong> מי שמקיים <strong>"ותפק לרעב נפשך ונפש נענה תשביע"</strong> (ישעיה נח, י) עליו נאמר: <strong>"וזרח בחשך אורך ואפלתך כצהרים. ונחך ה' תמיד והשביע בצחצחות נפשך" וגו'</strong> עד <strong>"</strong><strong>ובנו ממך חרבות עולם מוסדי דור ודור תקומם"</strong> (ישעיה נח, י–יב).
 <strong>ואמר ר' יצחק, מאי דכתיב</strong> <small>[מהו שנאמר]:</small> <strong>"רודף צדקה וחסד ימצא חיים צדקה וכבוד"</strong> (משלי כא, כא)? וכי <strong>משום</strong> שהוא <strong>רודף צדקה</strong> לכן הוא <strong>ימצא צדקה?</strong> שלכאורה משמע שלבסוף ייעשה עני ויעשו אחרים עמו צדקה. <strong>אלא לומר לך: כל הרודף אחר צדקה</strong> שנותן וגורם לאחרים לתת — <strong>הקדוש ברוך הוא ממציא לו מעות ועושה בהן צדקה.</strong>
 <strong>רב נחמן בר יצחק אמר</strong> באופן אחר: <strong>הקדוש ברוך הוא ממציא לו בני אדם המהוגנים לעשות להן צדקה, כדי לקבל עליהם שכרו.</strong> ומעירים: הדבר הזה <strong>לאפוקי מאי</strong> <small>[להוציא.</small> למעט את <small>מה]</small> הוא בא? <strong>לאפוקי</strong> <small>[להוציא]</small> <strong>מ</strong>מה שהוזכר במה ש<strong>דרש רבה</strong> בענין אחר. ש<strong>דרש רבה, מאי דכתיב</strong> <small>[מהו שנאמר]:</small> <strong>"ויהיו מכשלים לפניך בעת אפך עשה בהם"</strong> (ירמיה יח, כג)? — <strong>אמר ירמיה לפני הקדוש ברוך הוא: רבונו של עולם,</strong> אותם אנשי ענתות שרדפוהו ברשעתם <strong>אפילו בשעה שכופין את יצרן ומבקשין לעשות צדקה לפניך, הכשילם בבני אדם שאינן מהוגנין</strong> (רמאים), <strong>כדי שלא יקבלו עליהן שכר</strong> על שנתנו להם צדקה.
 <strong>ר' יהושע בן לוי אמר: כל הרגיל לעשות צדקה</strong> — <strong>זוכה, הויין</strong> <small>[יהיו]</small> <strong>לו בנים בעלי חכמה, בעלי עושר, בעלי אגדה.</strong> ומפרשים: <strong>בעלי חכמה, דכתיב</strong> <small>[שנאמר]:</small>
## דף י.
 <strong>"</strong>רודף צדקה וחסד <strong>ימצא חיים"</strong> (משלי כא, כא), ולענין חכמה כתוב "כי מוצאי מצא חיים" (משלי ח, לה). <strong>בעלי עושר, דכתיב</strong> <small>[שנאמר</small> שם<small>]:</small> <strong>"צדקה"</strong> שיוכלו לתת צדקה. <strong>בעלי אגדה, דכתיב</strong> <small>[שנאמר</small> שם<small>]:</small> <strong>"וכבוד",</strong> ומנין שהכוונה לבעלי אגדה? <strong>כתיב הכא</strong> <small>[נאמר כאן]</small> <strong>"וכבוד", וכתיב התם</strong> <small>[ונאמר שם]</small> <strong>"כבוד חכמים ינחלו"</strong> (משלי ג, לה).
 <big>א</big> <strong>תניא</strong> <small>[שנויה</small> ברייתא<small>]:</small> <strong>היה ר' מאיר אומר, יש לו לבעל הדין להשיבך ולומר לך: אם אלהיכם אוהב עניים הוא, מפני מה אינו מפרנסן</strong> בעצמו? <strong>אמור לו: כדי שניצול אנו בהן מדינה של גיהנם</strong> שאנו זוכים במצוות על ידם, שאנו נעשים שליחיו לפרנס אותם. <strong>וזו שאלה שאל טורנוסרופוס הרשע את ר' עקיבא: אם אלהיכם אוהב עניים הוא, מפני מה אינו מפרנסם? אמר לו: כדי שניצול אנו בהן</strong> בגלל הצדקה <strong>מדינה של גיהנם.</strong>
 <strong>אמר לו: אדרבה, זו</strong> הצדקה <strong>שמחייבתן</strong> את ישראל <strong>לגיהנם</strong> על שהם עושים כן! <strong>אמשול לך משל, למה הדבר דומה? למלך בשר ודם שכעס על עבדו וחבשו בבית האסורין, וצוה עליו</strong> (אודותיו) <strong>שלא להאכילו ושלא להשקותו, והלך אדם אחד והאכילו והשקהו, כששמע המלך</strong> וכי <strong>לא כועס עליו? ואתם</strong> הרי <strong>קרוין עבדים, שנאמר: "כי לי בני ישראל עבדים"</strong> (ויקרא כה, נה), ואם גזר הקדוש ברוך הוא על אדם שיהיה במחסור, נמצא שהנותן לו צדקה עובר על רצון הבורא!
 <strong>אמר לו ר' עקיבא: אמשול לך משל</strong> הפוך: <strong>למה הדבר דומה? למלך בשר ודם שכעס על בנו וחבשו בבית האסורין, וצוה עליו שלא להאכילו ושלא להשקותו, והלך אדם אחד והאכילו והשקהו, כששמע המלך</strong> על כך, האם כתגובה <strong>לא דורון</strong> (מתנה) <strong>משגר</strong> (שולח) <strong>לו? ואנן</strong> <small>[ואנו]</small> <strong>קרוין בנים, דכתיב</strong> <small>[שנאמר]:</small> <strong>"בנים אתם לה' אלהיכם"</strong> (דברים יד, א)!
 <strong>אמר לו</strong> טורנוסרופוס: <strong>אתם קרוים בנים וקרוין עבדים, בזמן שאתם עושין רצונו של מקום</strong> (הקדוש ברוך הוא) <strong>אתם קרוין בנים, ובזמן שאין אתם עושין רצונו של מקום אתם קרוין עבדים, ועכשיו אין אתם עושים רצונו של מקום</strong> ונמצא שהמשל שאני נתתי מתאים יותר! <strong>אמר לו</strong> ר' עקיבא, <strong>הרי הוא אומר: "הלוא פרס לרעב לחמך ועניים מרודים תביא בית"</strong> (ישעיהו נח, ז), <strong>אימתי</strong> מתי מתקיים <strong>"עניים מרודים תביא בית"?</strong> — <strong>האידנא</strong> <small>[עכשיו]</small> שצריכים להחזיק את החיילים הרומאיים בבתינו, <strong>וקאמר</strong> <small>[ונאמר]</small> על אותה שעה עצמה: <strong>"הלוא פרס לרעב לחמך".</strong>
 <strong>דרש ר' יהודה בר' שלום: כשם שמזונותיו של אדם קצובין לו מראש השנה</strong> בזמן שגוזר הקדוש ברך הוא את דינו לכל השנה, <strong>כך חסרונותיו של אדם קצובין לו מראש השנה</strong> כמה כסף יפסיד. אם <strong>זכה</strong> — <strong>"הלוא פרס לרעב לחמך"</strong> הוא מוציא את סכום הכסף שנגזר עליו להוציא לצורך צדקה, <strong>לא זכה</strong> — <strong>"ועניים מרודים תביא בית".</strong>
 ומספרים: <strong>כי הא דבני אחתיה</strong> <small>[כמו</small> מעשה <small>זה שבני אחותו]</small> של <strong>רבן יוחנן בן זכאי חזא להו בחילמא דבעו למיחסר שבע מאה דינרי</strong> <small>[ראה עליהם בחלום ש</small>הם <small>צריכים להיחסר,</small> להפסיד, במשך השנה <small>שבע מאות דינרים],</small> <strong>עשינהו, שקל מינייהו</strong> <small>[כפה אותם,</small> ו<small>לקח מהם</small> ממון<small>]</small> <strong>לצדקה, פוש גבייהו שיבסר דינרי</strong> <small>[נשארו אצלם שבעה עשר דינרים]</small> מאותם שבע מאות, שלא לקח מהם. <strong>כי מטא מעלי יומא דכיפורי</strong> <small>[כאשר הגיע ערב יום הכיפורים],</small> <strong>שדור דבי</strong> <small>[שלחו מבית]</small> ה<strong>קיסר נקטינהו</strong> <small>[ולקחו מהם]</small> שבעה עשר דינרים.
 <strong>אמר להו</strong> <small>[להם]</small> <strong>רבן יוחנן בן זכאי: לא תדחלון</strong> <small>[אל תפחדו]</small> שמא יקחו מכם עוד, <strong>שיבסר דינרי גבייכו שקלינהו מינייכו</strong> <small>[שבעה עשר דינרים</small> שנשארו <small>אצלכם</small> אותם <small>לקחו מכם].</small> <strong>אמרי ליה</strong> <small>[אמרו ליה]:</small> <strong>מנא ידעת</strong> <small>[מניין יודע אתה]?</small> <strong>אמר להו</strong> <small>[להם]:</small> <strong>חלמא חזאי לכו</strong> <small>[חלום ראיתי עליכם],</small> וסיפר להם את חלומו. <strong>אמרו ליה</strong> <small>[לו]:</small> <strong>ואמאי</strong> <small>[ומדוע]</small> <strong>לא אמרת לן דניתבינהו</strong> <small>[לנו שהיינו נותנים אותם]</small> לצדקה? <strong>אמר להו</strong> <small>[להם]:</small> <strong>אמינא, כי היכי דתעבדו</strong> <small>[אמרתי, כדי שתעשו]</small> <strong>מצוה לשמה,</strong> שאם הייתם יודעים מראש לא היתה המצוה לגמרי לשמה.
  מסופר:  <strong>רב פפא הוה סליק בדרגא</strong> <small>[היה עולה בסולם],</small> <strong>אישתמיט כרעיה בעי למיפל</strong> <small>[נשמטה רגלו</small> ו<small>עמד ליפול],</small> <strong>אמר: השתא כן איחייב מאן דסני לן</strong> <small>[עכשיו כך התחייב מי ששונא אותנו],</small> כלומר, בלשון נקייה, והתכוון לומר: אני, <strong>כמחללי שבתות וכעובדי עבודה זרה</strong> שמיתתם בסקילה?! <strong>אמר ליה</strong> <small>[לו]</small> <strong>חייא בר רב מדפתי לרב פפא: שמא עני בא לידך ולא פרנסתו</strong> ומשום כך הראו לך שאתה ראוי לעונש זה.
 <strong>דתניא</strong> <small>[ששנויה</small> ברייתא<small>],</small> <strong>ר' יהושע בן קרחה אומר: כל המעלים עיניו מן הצדקה</strong> — <strong>כאילו עובד עבודה זרה,</strong> ומנין? — <strong>כתיב הכא</strong> <small>[נאמר כאן]:</small> <strong>"השמר לך פן יהיה דבר עם לבבך בליעל...</strong> ורעה עיניך באחיך האביון ולא תתן לו<strong>"</strong> (דברים טו, ט), <strong>וכתיב התם</strong> <small>[ונאמר שם]:</small> <strong>"יצאו אנשים בני בליעל...</strong> וידיחו את יושבי עירם לאמר נלכה ונעבדה אלהים אחרים<strong>"</strong> (דברים יג, יד), <strong>מה להלן</strong> "בני בליעל" כוונתו עובדי <strong>עבודה זרה, אף כאן</strong> עובד <strong>עבודה זרה.</strong>
 <strong>תניא</strong> <small>[שנויה</small> ברייתא<small>],</small> <strong>אמר ר' אלעזר בר' יוסי: כל צדקה וחסד שישראל עושין בעולם הזה,</strong> הריהם עושים בכך <strong>שלום גדול</strong> <strong>ו</strong>מעמידים <strong>פרקליטין</strong> (סניגורים) <strong>גדולין בין ישראל לאביהן שבשמים, שנאמר: "כה אמר ה' אל תבא בית מרזח ואל תלך לספוד ואל תנד להם כי אספתי את שלומי מאת העם הזה</strong> נאום ה' <strong>את החסד ואת הרחמים"</strong> (ירמיה טז, ה), <strong>"חסד"</strong> — <strong>זו גמילות חסדים, "רחמים"</strong> — <strong>זו צדקה.</strong> ומכאן שכשיש בהם חסד ורחמים — יש עמהם שלום.
 <strong>תניא</strong> <small>[שנויה</small> ברייתא<small>],</small> <strong>ר' יהודה אומר: גדולה צדקה שמקרבת את הגאולה, שנאמר: "כה אמר ה' שמרו משפט ועשו צדקה כי קרובה ישועתי לבוא וצדקתי להגלות"</strong> (ישעיה נו, א). <strong>הוא היה אומר: עשרה דברים קשים נבראו בעולם,</strong> זה קשה מזה. <strong>הר</strong> שהוא <strong>קשה</strong> — <strong>ברזל</strong> שהוא קשה ממנו <strong>מחתכו, ברזל קשה</strong> — <strong>אור</strong> (האש) <strong>מפעפעו</strong> (מתיך אותו), <strong>אור קשה</strong> — <strong>מים מכבין אותו, מים קשים</strong> — <strong>עבים</strong> (עננים) <strong>סובלים</strong> (נושאים) <strong>אותן, עבים קשים</strong> — <strong>רוח מפזרתן, רוח קשה</strong> — <strong>גוף</strong> האדם <strong>סובלו</strong> יכול להכילו, <strong>גוף קשה</strong> — <strong>פחד שוברו, פחד קשה</strong> — <strong>יין מפיגו, יין קשה</strong> — <strong>שינה מפכחתו, ומיתה</strong> — <strong>קשה מכולם</strong> מכל הדברים הללו. <strong>[וצדקה</strong> — <strong>מצלת מן המיתה], דכתיב</strong> <small>[שנאמר]:</small> <strong>"וצדקה תציל ממות"</strong> (משלי י, ב. משלי יא, ד).
 <strong>דרש ר' דוסתאי בר' ינאי: בוא וראה שלא כמדת הקדוש ברוך הוא מדת בשר ודם; מדת בשר ודם, אדם מביא דורון</strong> (מתנה) <strong>גדול למלך</strong> — <strong>ספק מקבלין אותו הימנו, ספק אין מקבלין אותו הימנו, [ואם תמצא לומר מקבלים אותו ממנו] ספק</strong> לבסוף <strong>רואה פני המלך, ספק אינו רואה פני המלך. והקדוש ברוך הוא אינו כן, אדם נותן</strong> אפילו <strong>פרוטה לעני</strong> — <strong>זוכה ומקבל פני שכינה, שנאמר: "אני בצדק אחזה פניך אשבעה בהקיץ תמונתך"</strong> (תהלים יז, טו).
  ומסופר:  <strong>ר' אלעזר יהיב</strong> <small>[היה נותן]</small> <strong>פרוטה לעני והדר מצלי</strong> <small>[ואחר כך היה מתפלל],</small> <strong>אמר, דכתיב</strong> <small>[שנאמר]:</small> <strong>"אני בצדק אחזה פניך".</strong> ושואלים: <strong>מאי</strong> <small>[מה</small> פירוש<small>]</small> <strong>"אשבעה בהקיץ תמונתך"? אמר רב נחמן בר יצחק: אלו תלמידי חכמים ש</strong>בלימודם <strong>מנדדין שינה מעיניהם בעולם הזה</strong> ("בהקיץ"), <strong>והקדוש ברוך הוא משביען מזיו השכינה לעולם הבא</strong> ("אשבעה תמונתך").
 <strong>אמר ר' יוחנן: מאי דכתיב</strong> <small>[מהו שנאמר]:</small> <strong>"מלוה ה' חונן דל</strong> וגמולו ישלם לו<strong>"</strong> (משלי יט, יז)? <strong>אלמלא מקרא כתוב</strong> כך <strong>אי אפשר לאומרו</strong> מדעתנו. <strong>כביכול</strong> מתקיים כאן מה שנאמר <strong>"עבד לוה לאיש מלוה"</strong> (משלי כב, ז), שהרי מי שחונן דל נחשב כאילו הלוה להקדוש ברוך הוא.
 <strong>אמר ר' חייא בר אבא: ר' יוחנן רמי</strong> <small>[השליך,</small> השווה שני מקראות<small>],</small> <strong>כתיב</strong> <small>[נאמר]:</small> <strong>"לא יועיל הון ביום עברה וצדקה תציל ממות"</strong> (משלי יא, ד), <strong>וכתיב</strong> <small>[ונאמר]:</small> <strong>"לא יועילו אוצרות רשע וצדקה תציל ממות"</strong> (משלי י, ב), <strong>שתי צדקות הללו למה?</strong> למה נאמר פעמיים "צדקה תציל ממות"? <strong>אחת שמצילתו ממיתה משונה</strong> בעולם הזה, <strong>ואחת שמצילתו מדינה של גיהנם</strong> בעולם הבא. <strong>ואי זו היא שמצילתו מדינה של גיהנם? ההוא דכתיב ביה</strong> <small>[זה שנאמר בו]</small> <strong>"עברה", דכתיב</strong> <small>[שנאמר]:</small> <strong>"יום עברה היום ההוא"</strong> (צפניה א, טו). <strong>ואי זו היא שמצילתו ממיתה משונה?</strong>
## דף י:
 זוהי הצדקה המובחרת, כש<strong>נותנה ואינו יודע למי נותנה,</strong> וה<strong>נוטלה אינו יודע ממי נוטלה.</strong> ומסבירים: <strong>נותנה ואינו יודע למי נותנה, לאפוקי</strong> <small>[להוציא,</small> למעט<small>]</small> <strong>מ</strong>מה שהיה עושה <strong>מר עוקבא</strong> שהיה בעצמו מחלק צדקה לעניים והם לא ידעו מי הנותן. <strong>נוטלה ואינו יודע ממי נוטלה, לאפוקי</strong> <small>[להוציא]</small> <strong>מ</strong>מה שהיה עושה <strong>ר' אבא</strong> שהיה מפקיר את כספו כדי שעניים יבואו ויקחו ממנו, בלא שהוא ידע מי הוא הנוטל, אבל הם ידעו ממי הם נוטלים. ושואלים: <strong>ואלא</strong> אם רצונו של אדם שלא ידע למי הוא נותן, ולא ידע הנוטל ממי הוא נוטל, <strong>היכי ליעביד</strong> <small>[איך יעשה]?</small> ומשיבים: <strong>ליתיב לארנקי</strong> <small>[שיתן לארנק]</small> <strong>של צדקה.</strong>
 <strong>מיתיבי</strong> <small>[מקשים]</small> ממה ששנו בברייתא: <strong>מה יעשה אדם ויהיו לו בנים זכרים? ר' אליעזר אומר: יפזר מעותיו לעניים. ר' יהושע אומר: ישמח אשתו ל</strong>פני <strong>דבר מצוה</strong> של תשמיש. <strong>ר' אליעזר בן יעקב אומר: לא יתן אדם פרוטה לארנקי של צדקה אלא אם כן ממונה עליה</strong> אדם גדול ונאמן <strong>כר' חנניא בן תרדיון,</strong> משמע שלתת לארנקי של צדקה אינו תמיד מן המובחר! ומשיבים: <strong>כי קא אמרינן</strong> <small>[כאשר אנו אומרים]</small> שהיא מצוה מן המובחר — הרי זה <strong>דממני עלה</strong> <small>[כאשר ממונה עליה]</small> אדם <strong>כר' חנניא בן תרדיון.</strong>
 ועוד בענייני צדקה, <strong>אמר ר' אבהו, אמר משה לפני הקדוש ברוך הוא: רבונו של עולם, במה תרום קרן ישראל? אמר לו: ב"כי תשא".</strong> כלומר, כיצד מתנשאים ישראל — על ידי תרומה וצדקה, כמפורש שם "כי תשא את ראש בני ישראל... ונתנו" (שמות ל, יא).
 <strong>ואמר ר' אבהו, שאלו את שלמה</strong> (המלך) <strong>בן דוד:</strong> <strong>עד היכן כחה של צדקה? אמר להן: צאו וראו מה פירש דוד אבא</strong> (אבי): <strong>"פזר נתן לאביונים צדקתו עומדת לעד קרנו תרום בכבוד"</strong> (תהלים קיב, ט). <strong>ר' אבא אמר, מהכא</strong> <small>[מכאן]</small> נלמד עד היכן כוחה של צדקה: <strong>"הוא מרומים ישכן מצדות סלעים משגבו לחמו נתן מימיו נאמנים"</strong> (ישעיה לג, טז), <strong>מה טעם "מרומים ישכן מצדות סלעים משגבו"</strong> — <strong>משום</strong> ש<strong>"לחמו נתן"</strong> לעניים <strong>ו"מימיו נאמנים"</strong> ניתנים בנאמנות, וניתן לסמוך עליו בדבר זה.
 <strong>ואמר ר' אבהו, שאלו את שלמה: איזהו בן העולם הבא? אמר להם:</strong> סימן לדבר הוא: <strong>כל</strong> אלה <strong>ש</strong>נאמר עליהם <strong>"כנגד זקניו כבוד"</strong> (ראה ישעיה כד, כג), כלומר, אלה שחולקים להם כבוד בעולם הזה מפני חוכמתם. <strong>כי הא</strong> <small>[כמו</small> מעשה <small>זה]</small> ש<strong>יוסף בריה</strong> <small>[בנו]</small> של <strong>ר' יהושע חלש, אינגיד</strong> <small>[חלה</small> והתעלף<small>]</small> ולבסוף התרפא. <strong>אמר ליה אבוה</strong> <small>[לו אביו]:</small> <strong>מאי חזית</strong> <small>[מה ראית]</small> כשהיית בעלפונך? <strong>אמר ליה</strong> <small>[לו]:</small> <strong>עולם הפוך ראיתי,</strong> שבעולם העליון <strong>עליונים,</strong> אלה שהם חשובים בעולם הזה — נמצאים <strong>למטה, ותחתונים,</strong> האנשים שנמצאים בעולם הזה במדרגה תחתונה — נמצאים בעולם העליון <strong>למעלה. אמר ליה</strong> <small>[לו]:</small> <strong>עולם ברור ראית,</strong> כלומר, זהו עולם אמיתי, ושם הדבר הוא כראוי. ושאל אותו עוד: <strong>ואנן היכי חזיתינן</strong> <small>[ואותנו</small> החכמים <small>איך ראית אותנו]?</small> <strong>אמר ליה</strong> <small>[לו]:</small> <strong>כי היכי דחשבינן הכא חשבינן התם</strong> <small>[כמו שאנו חשובים כאן חשובים אנו שם].</small>
 והוסיף לו הבן: <strong>ושמעתי שהיו אומרים</strong> שם: <strong>אשרי מי שבא לכאן ותלמודו בידו. ושמעתי שהיו אומרים</strong> שם: <strong>הרוגי מלכות</strong> — <strong>אין כל בריה יכולה לעמוד במחיצתן</strong> מרוב גדולתם. ושואלים: <strong>מאן נינהו</strong> <small>[מי הם]</small> אותם הרוגי מלכות? <strong>אילימא</strong> <small>[אם תאמר]</small> <strong>ר' עקיבא וחבריו</strong> שנהרגו בידי הרומאים, <strong>משום</strong> שהיו <strong>הרוגי מלכות</strong> הם גדולים <strong>ותו לא</strong> <small>[ולא יותר]?</small> <strong>פשיטא</strong> <small>[פשוט],</small> <strong>בלאו הכי נמי</strong> <small>[בלא זה גם כן]</small> גדולים הם משאר אנשים! <strong>אלא</strong> הכוונה היא ל<strong>הרוגי לוד</strong> שמתו על קידוש ה', ולא היו אנשים גדולים בתורה.
 <strong>תניא</strong> <small>[שנויה</small> ברייתא<small>],</small> <strong>אמר להן רבן יוחנן בן זכאי לתלמידיו: בני, מהו שאמר הכתוב "צדקה תרומם גוי וחסד לאמים חטאת"</strong> (משלי יד, לד)? <strong>נענה ר' אליעזר ואמר: "צדקה תרומם גוי"</strong> — <strong>אלו ישראל, דכתיב</strong> <small>[שנאמר]:</small> <strong>"ומי כעמך ישראל גוי אחד בארץ"</strong> (שמואל ב' ז, כג), <strong>"וחסד לאמים חטאת"</strong> — <strong>כל צדקה וחסד שאומות העולם עושין, חטא הוא להן, שאינם עושין</strong> אותו <strong>אלא</strong> כדי <strong>להתגדל בו, כמו שנאמר: "די להון מהקרבין ניחוחין לאלה שמיא ומצלין לחיי מלכא ובנוהי"</strong> <small>[שיהיו מקריבים קרבנות לאלוהי השמים ומתפללים לחיי המלך ובניו]</small> (עזרא ו, י). משמע שאף על פי שהם נותנים, הריהם נותנים רק לשם עצמם.
  ושואלים:  <strong>ודעביד הכי לאו</strong> <small>[ו</small>מי <small>שעושה כך האם לא]</small> <strong>צדקה גמורה היא? והתניא</strong> <small>[והרי שנויה</small> ברייתא<small>]:</small> <strong>ה</strong>נותן סלע לצדקה ו<strong>אומר "סלע זה לצדקה בשביל שיחיו בני",</strong> או <strong>"בשביל שאזכה לעולם הבא",</strong> אף על פי שהוא מתכוון גם להנאת עצמו — <strong>הרי זה צדיק גמור!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן בישראל</strong> — זה צדיק גמור, <strong>כאן בגוי</strong> —
 אינו נחשב לצדקה. <strong>נענה ר' יהושע ואמר</strong> בפירוש הפסוק: <strong>"צדקה תרומם גוי"</strong> — <strong>אלו ישראל, דכתיב</strong> <small>[שנאמר]:</small> <strong>"ומי כעמך ישראל גוי אחד", "וחסד לאמים חטאת"</strong> — <strong>כל צדקה וחסד שאומות העולם עושין, חטא הוא להן, שאין עושין אלא כדי שתמשך מלכותן, שנאמר</strong> לנבוכדנצר על ידי דניאל: <strong>"להן מלכא מלכי ישפר עלך וחטיך בצדקה פרק ועויתך במחן ענין הן תהוי ארכה לשלותך" וגו'</strong> <small>[לכן המלך, עצתי תיטב עליך וחטאיך בצדקה פדה ו</small>את <small>עוונך בחנינת עניים, אז תהיה ארכה לשלוותך]</small> (דניאל ד, כד), ואם בכך שכנע אותו, משמע שלשם כך הם עושים.
 <strong>נענה רבן גמליאל ואמר: "צדקה תרומם גוי"</strong> — <strong>אלו ישראל, דכתיב</strong> <small>[שנאמר]:</small> <strong>"ומי כעמך ישראל", "וחסד לאמים חטאת"</strong> — <strong>כל צדקה וחסד שאומות העולם עושין, חטא הוא להן, שאין עושין אלא</strong> כדי <strong>להתיהר</strong> (להתגאות) <strong>בו, וכל המתיהר נופל בגיהנם, שנאמר: "זד יהיר לץ שמו עושה בעברת זדון"</strong> (משלי כא, כד), <strong>ואין "עברה" אלא גיהנם, שנאמר: "יום עברה היום ההוא"</strong> (צפניה א, טו).
 <strong>אמר רבן גמליאל: עדיין אנו צריכין למודעי,</strong> עדיין יש לשמוע את מה שאומר החכם המודעי. וכך <strong>ר' אליעזר המודעי אומר: "צדקה תרומם גוי"</strong> — <strong>אלו ישראל, דכתיב</strong> <small>[שנאמר]:</small> <strong>"ומי כעמך ישראל גוי אחד", "וחסד לאמים חטאת"</strong> — <strong>כל צדקה וחסד שאומות העולם עושין, חטא הוא להן, שאין עושין אלא לחרף אותנו בו, שנאמר</strong> שאמר השר הבבלי נבוזראדן: <strong>"ויבא ויעש ה' כאשר דבר כי חטאתם לה' ולא שמעתם בקולו והיה לכם הדבר הזה"</strong> (ירמיה מ, ג).
 <strong>נענה ר' נחוניא בן הקנה ואמר: "צדקה תרומם גוי וחסד"</strong> — <strong>לישראל, "ולאמים</strong> — <strong>חטאת". אמר להם רבן יוחנן בן זכאי לתלמידיו: נראין דברי ר' נחוניא בן הקנה</strong> יותר <strong>מדברי ומדבריכם, לפי שהוא נותן צדקה וחסד לישראל, ולאומות העולם חטאת.</strong> ושואלים: <strong>מכלל</strong> הדברים אתה שומע ש<strong>הוא,</strong> רבן יוחנן בן זכאי, <strong>נמי</strong> <small>[גם כן]</small> <strong>אמר</strong> פירוש לפסוק זה, <strong>מאי היא</strong> <small>[מה הוא]</small> פירוש זה שאמר? <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר להם רבן יוחנן בן זכאי,</strong> כך צריך לפרש: <strong>כשם ש</strong>קרבן <strong>החטאת מכפרת על ישראל</strong> — <strong>כך צדקה מכפרת על אומות העולם.</strong>
 מסופר: <strong>איפרא הורמיז אימיה</strong> <small>[אימו]</small> של <strong>שבור מלכא</strong> <small>[המלך]</small> מלך פרס, <strong>שדרה ארבע מאה דינרי לקמיה</strong> <small>[שלחה ארבע מאות דינרים לפני]</small> <strong>ר' אמי ולא קבלינהו</strong> <small>[קיבל אותם].</small> <strong>שדרינהו קמיה</strong> <small>[שלחה אותם לפני]</small> <strong>רבא, וקבלינהו</strong> <small>[וקיבל אותם]</small> <strong>משום שלום מלכות. שמע ר' אמי איקפד</strong> <small>[הקפיד</small> על כך<small>],</small> <strong>אמר:</strong> וכי רבא <strong>לית ליה</strong> <small>[אין לו,</small> אינו סבור<small>]</small> שיש ללמוד מן הכתוב <strong>"ביבש קצירה תשברנה נשים באות מאירות אותה"</strong> (ישעיה כז, יא), שכאשר תכלה מאומה מסויימת כל צדקה ("ביבוש קצירה") מגיע זמן הפורענות לאותה אומה, ולכן אין לסייע לגויים לעשות זכות?! ושואלים: <strong>ורבא</strong> מה טעם קיבל? ומשיבים: <strong>משום שלום מלכות.</strong>
 ושואלים: <strong>ור' אמי נמי</strong> <small>[גם כן]</small> היה צריך להתחשב <strong>משום שלום מלכות!</strong> ומשיבים: <strong>דאיבעי ליה למפלגינהו</strong> <small>[שהיה צריך לו לחלק אותם]</small> את הכספים הללו <strong>לעניי גויים</strong> ולא לעניי ישראל, שיש בזיון לישראל שהם נזקקין לחסד האומות כדי לפרנס את עניי ישראל. ומספרים: <strong>ורבא נמי</strong> <small>[גם כן]</small> <strong>לעניי גויים יהבינהו</strong> <small>[נתן אותם]</small> ולא לעניי ישראל, <strong>ור' אמי דאיקפד</strong> <small>[שהקפיד]</small> על כך <strong>הוא</strong> משום 
## דף יא.
 ש<strong>לא סיימוה קמיה</strong> <small>[לפניו]</small> ולא סיפרו לו שחילק רבא לעניים גויים.
 <big>א</big> <strong>תניא</strong> <small>[שנויה</small> ברייתא<small>]:</small> <strong>אמרו עליו על בנימין הצדיק שהיה ממונה על קופה של צדקה, פעם אחת באתה</strong> (באה) <strong>אשה לפניו בשני</strong> (בשנות) <strong>בצורת, אמרה לו: רבי, פרנסני! אמר לה: העבודה,</strong> כלומר, נשבע אני בעבודת המקדש, <strong>שאין בקופה של צדקה כלום! אמרה לו: רבי, אם אין אתה מפרנסני, הרי אשה ושבעה בניה מתים! עמד ופרנסה משלו. לימים</strong> (לאחר זמן) <strong>חלה ונטה למות, אמרו מלאכי השרת לפני הקדוש ברוך הוא: רבונו של עולם, אתה אמרת: כל המקיים נפש אחת מישראל כאילו קיים עולם מלא, ובנימין הצדיק שהחיה אשה ושבעה בניה ימות בשנים מועטות הללו,</strong> בצעירותו? <strong>מיד קרעו לו גזר דינו. תנא</strong> <small>[שנה</small> החכם<small>]:</small> <strong>הוסיפו לו עשרים ושתים שנה על שנותיו.</strong>
 <strong>תנו רבנן</strong> <small>[שנו חכמים]:</small> <strong>מעשה במונבז המלך שבזבז</strong> (פיזר) <strong>אוצרותיו ואוצרות אבותיו בשני בצורת</strong> וחילקם לעניים, <strong>וחברו</strong> (נתאספו) <strong>עליו אחיו ובית אביו</strong> לטעון כנגדו על כך, <strong>ואמרו לו: אבותיך גנזו</strong> באוצרותיהם <strong>והוסיפו על</strong> האוצרות <strong>של אבותם, ואתה מבזבזם! אמר להם:</strong> לא כן, <strong>אבותי גנזו למטה, ואני גנזתי למעלה, שנאמר: "אמת מארץ תצמח וצדק משמים נשקף"</strong> (תהלים פה, יב), משמע שהצדק שאני עושה נמצא בשמים. <strong>אבותי גנזו במקום שהיד שולטת בו</strong> ואפשר לגזול אותו מהם, <strong>ואני גנזתי במקום שאין היד שולטת בו, שנאמר: "צדק ומשפט מכון כסאך"</strong> (תהלים פט, טו), כלומר, שהצדק נמצא תחת כסאו של הקדוש ברוך הוא, ולשם בוודאי אין אדם יכול להגיע.
 <strong>אבותי גנזו דבר שאין עושה פירות,</strong> שהרי הממון שבאוצר אינו מתרבה, <strong>ואני גנזתי דבר שעושה פירות, שנאמר: "אמרו צדיק כי טוב כי פרי מעלליהם יאכלו"</strong> (ישעיה ג, י). <strong>אבותי גנזו אוצרות ממון ואני גנזתי אוצרות נפשות, שנאמר: "פרי צדיק עץ חיים ולקח נפשות חכם"</strong> (משלי יא, ל). <strong>אבותי גנזו לאחרים</strong> — לבניהם ויורשיהם, שהרי הם עצמם עוברים מן העולם, <strong>ואני גנזתי לעצמי, שנאמר: "ולך תהיה צדקה"</strong> (דברים כד, יג). <strong>אבותי גנזו לעולם הזה, ואני גנזתי לעולם הבא, שנאמר: "והלך לפניך צדקך כבוד ה' יאספך"</strong> (ישעיהו נח, ח).
 <big>ב</big> וחוזרים לפירוש המשנה. שנינו: כמה יהא בעיר ויהא כאנשי העיר (לענין מיסים וכיוצא בזה) — שנים עשר חודש, <strong>ואם קנה בה</strong> בעיר <strong>בית דירה</strong> — <strong>הרי הוא כאנשי העיר</strong> מיד. ומעירים: <strong>מתניתין</strong> <small>[משנתנו]</small> ש<strong>לא</strong> <strong>כ</strong>שיטת <strong>רבן שמעון בן גמליאל, דתניא</strong> <small>[ש</small>כן <small>שנינו</small> בברייתא<small>],</small> <strong>רבן שמעון בן גמליאל אומר: אם קנה בה</strong> בעיר <strong>קרקע כל שהוא,</strong> ולאו דווקא בית דירה — <strong>הרי הוא כאנשי העיר</strong> מיד.
  ומתקשים:  <strong>והא תניא</strong> <small>[והרי שנינו</small> בברייתא אחרת<small>],</small> <strong>רבן שמעון בן גמליאל אומר: אם קנה שם קרקע הראויה לבית דירה</strong> — <strong>הרי הוא כאנשי העיר!</strong> משמע שהדבר תלוי בקרקע הראויה לדירה, ולא קרקע סתם, כפי שמשמע מן הברייתא הראשונה! ומשיבים: <strong>תרי תנאי</strong> <small>[שני תנאים]</small> נחלקו בכך, <strong>ו</strong>שניהם <strong>אליבא</strong> <small>[על פי שיטת]</small> <strong>רבן שמעון בן גמליאל.</strong>
 <big>ג משנה</big> <strong>אין</strong> השותפים בחצר <strong>חולקין את החצר</strong> — <strong>עד שיהא</strong> לאחר החלוקה שיעור <strong>ארבע אמות</strong> מרובעות <strong>לזה וארבע אמות לזה,</strong> לכל אחד מן השותפים בה. <strong>ולא</strong> חולקים <strong>את השדה</strong> — <strong>עד שיהא בה</strong> מקום לזריעת <strong>תשעה קבין לזה ותשעה קבין לזה. ר' יהודה אומר: עד שיהא בה תשעת חציי קבין לזה ותשעת חציי קבין לזה. ולא</strong> חולקים <strong>את הגינה</strong> — <strong>עד שיהא בה</strong> מקום לזריעת <strong>חצי קב לזה</strong> <strong>וחצי קב לזה. ר' עקיבא אומר:</strong> חצי משיעור זה, <strong>בית רובע</strong> קב לכל אחד.
  ואין חולקים <strong>לא את הטרקלין, ולא את המורן</strong> (מין ארמון), <strong>ולא את השובך</strong> של יונים, <strong>ולא את הטלית, ולא את המרחץ, ולא את בית הבד, ולא את בית השלחין</strong> (שדה מושקה) — <strong>עד שיהא בהן כדי לזה וכדי לזה,</strong> שכל אחד יוכל להשתמש בו כדרכו. <strong>זה הכלל: כל שיחלק ו</strong>עדיין <strong>שמו עליו,</strong> שגם לאחר חלוקתו חלקיו גדולים דיים להמשיך ולהיקרא בשם הקודם — <strong>חולקין, ואם לאו</strong> <small>[לא],</small> שכשחולקים אותו מתבטל שמו ממנו — <strong>אין חולקין.</strong>
 <strong>אימתי</strong> אמרו כללים אלה? <strong>בזמן שאין שניהם רוצים</strong> בחלוקה, אלא רק אחד מהם רוצה בה, ואז אינו יכול לכפות את שותפו לכך. <strong>אבל בזמן ששניהם רוצים</strong> — <strong>אפילו</strong> היה <strong>פחות מכאן</strong> לכל אחד מהם — <strong>יחלוקו. וכתבי הקדש</strong> שנפלו לשנים בירושה, <strong>אף על פי ששניהם רוצים</strong> — <strong>לא יחלוקו,</strong> שאין זה כבוד לכתבי הקודש שחותכים אותם.
 <big>ד גמרא</big> <strong>אמר ר' אסי אמר ר' יוחנן: ארבע אמות שאמרו</strong> הן <strong>חוץ משל פתחים,</strong> שיש להוסיף להן גם שטח שלפני הפתח, לצורך טעינה ופריקה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אין חולקים את החצר</strong> — <strong>עד שיהא בה שמונה אמות לזה ושמונה אמות לזה.</strong> ויש לשאול: <strong>והא אנן תנן</strong> <small>[והרי אנו שנינו</small> במשנה<small>]:</small> <strong>ארבע אמות לזה וארבע אמות לזה! אלא שמע מינה</strong> <small>[למד מכאן]</small> <strong>כ</strong>דברי <strong>ר' אסי.</strong> ומסכמים: אכן, <strong>שמע מינה</strong> <small>[למד מכאן]</small>
 <strong>ואיכא דרמי להו מירמא</strong> <small>[ויש מי שהשליך את הדברים]</small>, שאמר דבר זה כתירוץ על סתירה בין מקורות, <strong>תנן</strong> <small>[שנינו</small> במשנתנו<small>]:</small> <strong>אין חולקין את החצר עד שיהא בה</strong> לאחר החלוקה <strong>ארבע אמות לזה וארבע אמות לזה. והתניא</strong> <small>[והרי שנינו</small> בברייתא<small>]:</small> אין חולקין את החצר עד שיהא בה <strong>שמונה אמות לזה ושמונה אמות לזה!</strong> על כך <strong>אמר ר' אסי אמר ר' יוחנן: ארבע אמות שאמרו</strong> במשנה, הכוונה היא <strong>חוץ משל פתחים.</strong>
 ועוד בענין חלוקת החצר, <strong>אמר רב הונא: חצר מתחלקת לפי פתחיה,</strong> שכל מי שיש לו פתחים בחצר מקבל חלק בה לפי מספר הפתחים שיש לו. <strong>ורב חסדא אמר: נותנין ארבע אמות לכל פתח ופתח, והשאר חולקין בשוה.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב חסדא: פתחים שבחצר</strong> — <strong>יש להן ארבע אמות. היה לזה פתח אחד ולזה שני פתחים, זה שיש לו פתח אחד</strong> — <strong>נוטל ארבע אמות, וזה שיש לו שני פתחים</strong> — <strong>נוטל שמונה אמות, והשאר חולקין בשוה. היה לזה פתח רחב שמונה אמות</strong> — <strong>נוטל שמונה אמות כנגד הפתח וארבע אמות בחצר.</strong> ותוהים: <strong>ארבע אמות בחצר מאי עבידתייהו</strong> <small>[מה מעשיהם]?</small> הרי הכל תלוי בגודל החצר! <strong>אמר אביי, הכי קאמר</strong> <small>[כך הוא אומר],</small> כך היא כוונת הדברים: לצורך הפתח <strong>נוטל שמונה אמות באורך החצר וארבע אמות ברוחב החצר,</strong> כלומר, שטח ברוחב ארבע אמות כנגד כל אורך פתחו.
 <strong>אמר אמימר</strong> <small>[החכם]:</small> <strong>האי פירא דסופלי</strong> <small>[החפירה</small> שמכניסים בה <small>מאכל בהמה]</small> — <strong>יש לו ארבע אמות לכל רוח ורוח</strong> (צד), כדי שיהא מקום להעמיד שם את הבהמות. ומוסיפים: <strong>ולא אמרן</strong> <small>[אמרנו]</small> דבר זה <strong>אלא</strong> כש<strong>לא מייחד ליה פתחא</strong> <small>[מיוחד לה פתח]</small> מסויים לחפירה זו אלא מגיעים לשם מכל צד,
## דף יא:
 <strong>אבל</strong> אם <strong>מייחד ליה פיתחא</strong> <small>[מיוחד לו פתח]</small> לבור הזה ואינו מגיע אליו מכל צד — <strong>אין לו אלא ארבע אמות לפני פתחו.</strong>
 <strong>אמר רב הונא: אכסדרה</strong> הפתוחה לחצר <strong>אין לה ארבע אמות,</strong> שכן <strong>טעמא מאי</strong> <small>[מה טעם]</small> נתנו ארבע אמות לפתח? <strong>משום</strong> מקום לצורך <strong>פירוק משאו, הכא</strong> <small>[כאן]</small> <strong>אפשר דעייל לגואי ומפרק</strong> <small>[שיכנס פנימה</small> לתוך האכסדרה <small>ויפרוק].</small> <strong>מתיב</strong> <small>[מקשה]</small> על כך <strong>רב ששת</strong> ממה ששנינו בברייתא: <strong>אחד שערי בתים ואחד שערי אכסדראות</strong> — <strong>יש להן ארבע אמות!</strong> ומשיבים: <strong>כי תניא ההיא</strong> <small>[כאשר שנויה אותה</small> ברייתא<small>]</small> — הרי זה בסוג מיוחד של אכסדרה, <strong>באכסדרה דבי רב</strong> <small>[של בית הספר]</small> שהיא סגורה ואין פורקים בתוכה. ותוהים: <strong>אכסדרה דבי רב, פשיטא</strong> <small>[פשוט,</small> מובן מאליו<small>]</small> שכך הוא, שהרי <strong>אידרונא מעליא</strong> <small>[חדר מעולה,</small> שלם<small>]</small> <strong>הוא! אלא באכסדרה רומייתא</strong> <small>[רומאית]</small> שפרוצה יותר מאכסדרה דבי רב, אבל גם בה אין פורקים.
 <strong>תנו רבנן</strong> <small>[שנו חכמים]:</small> <strong>בית שער</strong> (מבנה שדרכו נכנסים לחצר) <strong>אכסדרה, ומרפסת</strong> שיש לה גרם מדרגות לחצר — <strong>יש להן ארבע אמות.</strong> אם <strong>היו</strong> אפילו <strong>חמשה בתים פתוחין למרפסת</strong> — <strong>אין להן אלא ארבע אמות בלבד</strong> בכניסה לגרם המדרגות עבור המרפסת. <strong>בעא מיניה</strong> <small>[שאל אותו]</small> <strong>ר' יוחנן מר' ינאי: לול של תרנגולין</strong> שאף לו יש גרם מדרגות, <strong>יש לו ארבע אמות</strong> בפתחו, <strong>או אין לו ארבע אמות? אמר ליה</strong> <small>[לו]:</small> <strong>טעמא מאי</strong> <small>[מה טעם]</small> נתנו ארבע אמות? <strong>משום פירוק משאו, הכא</strong> <small>[כאן]</small> אינו זקוק לכך אלא התרנגול <strong>מטפס ועולה</strong> לתוך הלול, <strong>מטפס ויורד</strong> ממנו החוצה.
 <strong>בעא מיניה</strong> <small>[שאל אותו]</small> <strong>רבא מרב נחמן:</strong> אם היה <strong>בית</strong> ש<strong>חציו מקורה וחציו אינו מקורה, יש לו ארבע אמות או אין לו ארבע אמות? אמר ליה</strong> <small>[לו]:</small> <strong>אין לו ארבע אמות; לא מבעיא</strong> <small>[נצרכה]</small> לומר כשהיה <strong>קירויו מלגיו</strong> <small>[מבפנים],</small> ש<strong>אפשר דעייל לגואי ומפרק</strong> <small>[שייכנס פנימה ויפרוק]</small> את משאו, <strong>אלא אפילו</strong> היה <strong>קירויו כלפי חוץ,</strong> שהרי <strong>אפשר דעייל לגואי ומפרק</strong> <small>[שייכנס פנימה ויפרוק]</small> שם משאו. 
 <big>א</big> <strong>בעא מיניה</strong> <small>[שאל אותו]</small> <strong>רב הונא מר' אמי: אחד מבני מבוי,</strong> שפתוחות אליו מספר חצירות, <strong>שבקש להחזיר פתחו למבוי אחר,</strong> שרצונו לפתוח פתח לחצירו בצד הפונה למבוי אחר, האם <strong>בני</strong> ה<strong>מבוי</strong> האחר <strong>מעכבין עליו,</strong> רשאים למונעו מלפתוח פתח זה, <strong>או אין מעכבין עליו?</strong> <strong>אמר ליה</strong> <small>[לו]:</small> <strong>בני מבוי מעכבין עליו.</strong>
 ועוד שאל: <strong>אכסניא,</strong> כאשר המלך מטיל על אנשי החצר לאכסן את אנשי הצבא בביתם, האם <strong>לפי בני אדם,</strong> מספר האנשים בכל בית אב, היא <strong>מתחלקת, או לפי</strong> מספר <strong>פתחים</strong> שיש לכל אחד לחצר היא <strong>מתחלקת? אמר ליה</strong> <small>[לו]:</small> <strong>לפי</strong> מספר <strong>בני אדם</strong> היא <strong>מתחלקת.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>זבל שבחצר</strong> שרוצים בני החצר להשתמש בו <strong>מתחלקת לפי</strong> מספר ה<strong>פתחים</strong> הפתוחים לחצר, <strong>אכסניא</strong> — <strong>לפי</strong> מספר <strong>בני אדם</strong> הדרים בה.
 <strong>אמר רב הונא: אחד מבני מבוי שבקש לסתום כנגד פתחו</strong> כלומר, לבנות מבנה במבוי כנגד פתח חצירו — <strong>בני מבוי מעכבין עליו</strong> ואינם מניחים לו לעשות כן, מדוע? — מפני <strong>שמרבה עליהן את הדרך,</strong> שצריכים להקיף את המבנה הזה בדרכם מביתם ולביתם.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: היו <strong>חמש חצרות פתוחות למבוי</strong> — <strong>כולן משתמשות עם החיצונה,</strong> שבני החצרות האחרות משתמשים בשטח הסמוך לפתח החצר החיצונה הקרובה יותר לפתח המבוי, <strong>והחיצונה משתמשת</strong> רק <strong>לעצמה</strong> בשטח שמול פתחה. <strong>ו</strong>כן <strong>השאר משתמשות עם השניה,</strong> כלומר, הסמוכה לחיצונה, <strong>והשניה משתמשת לעצמה ומשתמשת עם</strong> השטח שכנגד החצר <strong>החיצונה.</strong>
 <strong>נמצאת פנימית</strong> שבכולן <strong>משתמשת לעצמה</strong> בלבד <strong>ומשתמשת עם כל</strong> השטר שכנגד כל <strong>אחת ואחת</strong> מהחיצוניות לה.
 משמע שבעל החצר הפנימית יכול לסתום לפני פתחו, שהרי רק הוא משתמש לעצמו! ומשיבים: <strong>תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>]:</small> <strong>אחד מבני מבוי שבקש להחזיר פתחו למבוי אחר</strong> — <strong>בני</strong> ה<strong>מבוי</strong> האחר <strong>מעכבין עליו</strong> ומונעים אותו מלעשות כן. <strong>היה</strong> שם פתח קודם לכן, ועכשיו הוא <strong>סתום ובקש לפותחו</strong> מחדש — <strong>אין בני מבוי מעכבין עליו,</strong> אלו <strong>דברי רבי. ר' שמעון בן אלעזר אומר: חמש חצרות הפתוחות למבוי</strong> — <strong>כולן משתמשות במבוי זו עם זו.</strong>
 ותוהים: <strong>חצרות מאן דכר שמייהו</strong> <small>[מי הזכיר את שמן],</small> הרי אין אנו עוסקים כאן בדיני חצירות, ומדוע הוזכרו כאן? ומשיבים: <strong>חסורי מחסרא והכי קתני</strong> <small>[חסרה</small> הברייתא <small>וכך היא שנויה]:</small> <strong>וכן חמש חצרות הפתוחות למבוי</strong> — <strong>כולן משתמשות עם החיצונה, והחיצונה משתמשת לעצמה,</strong> אלו <strong>דברי רבי. ר' שמעון בן אלעזר אומר: חמש חצרות הפתוחות למבוי</strong> — <strong>כולם משתמשות במבוי.</strong>
 ושבים לדון בפרטי הברייתא, <strong>אמר מר</strong> <small>[החכם]</small> בברייתא: <strong>היה</strong> פתחו <strong>סתום ובקש לפותחו</strong> — <strong>אין בני מבוי מעכבין עליו. אמר רבא: לא שנו אלא שלא פרץ את פצימיו,</strong> כלומר, שכאשר סתם את הפתח לא הסיר את המזוזות משם, <strong>אבל</strong> אם לצורך סתימת הפירצה <strong>פרץ את פצימיו,</strong> ומראה בכך שביטל לגמרי את הפתח — <strong>בני מבוי מעכבין עליו</strong> אם רוצה לפתוח אותו מחדש. <strong>אמר ליה</strong> <small>[לו]</small> <strong>אביי לרבא: תניא דמסייע</strong> <small>[שנויה</small> ברייתא <small>המסייעת]</small> <strong>לך:</strong> 
## דף יב.
 <strong>בית</strong> שהיה פתחו <strong>סתום</strong> — למרות זאת <strong>יש לו ארבע אמות</strong> בחלקו בחצר, אבל אם <strong>פרץ את פצימיו</strong> של אותו פתח שסתמו — <strong>אין לו</strong> עוד <strong>ארבע אמות.</strong>
 וכן אמרו לענין הלכות טומאת המת: <strong>קבר שפתחו סתום</strong> — <strong>אינו מטמא</strong> את <strong>כל סביביו,</strong> שהטומאה יוצאת דרך הפתח. אבל אם <strong>פרץ את פצימיו וסתמו</strong> — אז <strong>מטמא</strong> את <strong>כל סביביו,</strong> שטומאה שאין לה פתח לצאת בוקעת מכל צד. וכן <strong>בית סתום</strong> שהיה מת מצוי בו — <strong>אינו מטמא</strong> את <strong>כל סביביו</strong> אלא במקום הפתח, ואם <strong>פרץ את פצימיו</strong> — הריהו <strong>מטמא</strong> את <strong>כל סביביו.</strong>
 <strong>אמר רבה בר בר חנה אמר ר' יוחנן: מבואות המפולשות</strong> (הפתוחים) <strong>לעיר אחרת</strong> שיוצאים דרכם לעיר אחרת, <strong>ובקשו בני העיר לסותמן</strong> — <strong>בני אותה העיר</strong> אליה פתוחים אותם מבואות <strong>מעכבין עליהן,</strong> שזכותם להגיע בדרך זו לעירם. ומסבירים: <strong>לא מיבעי</strong> <small>[נצרכה]</small> לומר <strong>כי ליכא דרכא אחרינא דמעכבי</strong> <small>[כאשר אין דרך אחרת</small> להגיע לעירם <small>ש</small>הם יכולים <small>לעכב],</small> <strong>אלא אפילו כי איכא דרכא אחרינא, נמי מעכבי</strong> <small>[כאשר יש דרך אחרת, גם כן יכולים</small> הם <small>לעכב],</small>
 <strong>משום</strong> הסברה של <strong>רב יהודה אמר רב,</strong> ש<strong>אמר: מצר שהחזיקו בו רבים,</strong> שאם היו רבים רגילים ללכת בנתיב מסויים — <strong>אסור לקלקלו,</strong> כלומר, לבטלו מלשמש עוד כמעבר. וכדברי <strong>רב גידל,</strong> ש<strong>אמר ר' גידל: רבים שבררו דרך לעצמן</strong> והולכים בה — <strong>מה שבררו בררו</strong> ואי אפשר לקחת אותה זכות מעבר מהם.
 <strong>אמר רב ענן אמר שמואל: מבואות המפולשין</strong> (הפתוחים) <strong>לרשות הרבים ובקשו בני מבואות להעמיד להן דלתות</strong> למבוא שלהם — <strong>בני רשות הרבים מעכבין עליהן.</strong>
 ומסופר: <strong>סבור מינה</strong> <small>[היו סבורים</small> בני הישיבה<small>]</small> ש<strong>הני מילי</strong> <small>[דברים אלה</small> אמורים<small>]</small> דווקא <strong>בארבע אמות, כ</strong>דברי <strong>ר' זירא אמר רב נחמן,</strong> ש<strong>אמר ר' זירא אמר רב נחמן: ארבע אמות הסמוכות לרשות הרבים</strong> בקצה המבוי הרי <strong>כרשות הרבים</strong> <strong>דמיין</strong> <small>[</small>הן <small>נחשבות],</small> ומשום כך יש לשטח הזה דין רשות הרבים. <strong>ולא היא</strong> (ואינו כן), <strong>התם</strong> <small>[שם]</small> מדובר <strong>לענין טומאה</strong> ואז רק ארבע אמות ראשונות נחשבות כרשות הרבים, <strong>אבל הכא</strong> <small>[כאן]</small> לענין הילוך <strong>זימנין דדחקי</strong> <small>[פעמים שדוחקים]</small> <strong>בני רשות הרבים ועיילי טובא</strong> <small>[ונכנסים הרבה]</small> בתוך המבוי, יותר מארבע אמות. 
 <big>א</big> שנינו במשנה: <strong>ולא</strong> מחלקים <strong>את השדה</strong> — <strong>עד שיהא בה</strong> לאחר חלוקה <strong>תשעה קבין לזה ותשעה קבין לזה.</strong> ואילו ר' יהודה חולק ואומר שהשיעור הוא תשעה חצאי קבין. ומעירים: <strong>ולא פליגי</strong> <small>[ואין</small> הם <small>חלוקים]</small> בעקרון, אלא <strong>מר כי אתריה ומר כי אתריה</strong> <small>[חכם זה</small> הולך
 <small>לפי מקומו וחכם זה</small> הולך <small>לפי מקומו],</small> שבמקומו של ר' יהודה נחשבה אף חלקה קטנה יותר כשדה שלם. ושואלים: משנתנו נשנתה בארץ ישראל, <strong>בבבל מאי</strong> <small>[מה]</small> המנהג שצריך לנהוג בחלוקה כזו? <strong>אמר רב יוסף: בי רדו יומא</strong> <small>[בית חרישת יום],</small> כלומר, שטח שחורשים בו במשך יום אחד הוא הנחשב שדה לעצמו, ובפחות מזה לכל אחד מהם אין חולקים.
  ושואלים:  <strong>מאי "בי רדו יומא"</strong> <small>[מה</small> פירוש <small>"בית חרישת יום"]?</small> <strong>אי יומא זרעא</strong> <small>[אם</small> מדובר על <small>יום</small> חריש בעונת <small>הזריעה,</small> בחורף<small>],</small> <strong>תרי יומא כרבא לא הוי</strong> <small>[שני ימים</small> מלאים <small>של חרישה</small> בקיץ <small>אין</small> כאן<small>]</small> ונמצא שצריך לשלם לפועל החורש בקיץ שכר עבודה של יומיים שלמים עבור עבודת יום ומשהו, <strong>אי יומא כרבא</strong> <small>[אם</small> מדובר על <small>יום חרישה</small> של קיץ<small>],</small> אם כן <strong>יומא דזרעא לא הוי</strong> <small>[אין הוא יום</small> חריש שלם
 <small>של זריעה</small> בחורף<small>]!</small> ומשיבים: <strong>אי בעית אימא יומא דכרבא</strong> <small>[אם תרצה אמור יום חרישה]</small> ועדיין יש בכך עבודה ליום זריעה שלם — <strong>דכריב ותני</strong> <small>[שחורש ושונה]</small> לאחר שזורע. <strong>ואי בעית אימא יומא דזרעא</strong> <small>[ואם תרצה אמור יום של זריעה]</small> ועדיין יש בכך שני ימי חרישה מלאים — <strong>בהדורי</strong> <small>[במקום טרשים].</small>
 ואגב ענין זה מבררים: <strong>דוולא,</strong> בור השותפים שדולים ממנו מים, מתי יש בו דין חלוקה? <strong>אמר רב נחמן:</strong> כאשר יש בו <strong>בי דאלו יומא</strong> <small>[בית</small> שיעור <small>דליית יום]</small> לכל אחד לצורך השקיית שדותיו. שיעור חלוקה של <strong>פרדסא</strong> <small>[פרדס],</small> <strong>אמר אבוה</strong> <small>[אביו]</small> של <strong>שמואל:</strong> <strong>בת שלשת קבין</strong> לכל אחד, שליש משיעור חלוקה של שדה.
 <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>האומר לחבירו: "מנת</strong> (מנה) <strong>בכרם אני מוכר לך"</strong> ולא פירש מה שיעורה — <strong>סומכוס אומר: לא יפחות משלשה קבין. אמר ר' יוסי: אין אלו אלא דברי נביאות,</strong> קביעת שיעור ללא נימוק כלל, כאילו היו אלה דברי נבואה, גזירה משמים, שהרי לא קבע לכך שיעור, אלא אמר רק באופן כללי "מנה בכרם". ושואלים: <strong>בבבל מאי</strong> <small>[מהו]</small> השיעור לענין זה? <strong>אמר רבא בר קסנא: תלת אציאתה בני תריסר גופני</strong> <small>[שלוש שורות בנות שתים עשרה גפנים],</small> <strong>כי היכי דרפיק גברא ביומא</strong> <small>[כמו</small> השטח <small>שעודר אדם ב</small>משך <small>יום</small> אחד<small>].</small> 
 <big>ב</big> אגב מה שאמר ר' יוסי "אין אלו אלא דברי נביאות", מביאים מה ש<strong>אמר ר' אבדימי</strong> ש<strong>מן חיפה: מיום שחרב בית המקדש, ניטלה נבואה מן הנביאים וניתנה לחכמים.</strong> ותוהים: <strong>אטו</strong> <small>[וכי]</small> <strong>חכם לאו</strong> <small>[לא]</small> <strong>נביא הוא,</strong> וכי אין החכם ראוי להיות נביא? ומשיבים: <strong>הכי קאמר</strong> <small>[כך הוא אומר]:</small> <strong>אף על פי שניטלה</strong> הנבואה <strong>מן הנביאים,</strong> מכל מקום <strong>מן החכמים לא ניטלה.</strong>
 <strong>אמר אמימר:</strong> <strong>וחכם עדיף מנביא, שנאמר: "ונבא לבב חכמה"</strong> (תהלים צ, יב), כלומר, לנביא יש לב חכמה, וכרגיל כאשר משווים דבר לחבירו <strong>מי נתלה במי?</strong> <strong>הוי אומר: קטן נתלה</strong> ומושווה <strong>בגדול,</strong> אף כאן, הנבואה מושווית לחכמה, משמע שחכמה גדולה מנבואה.
 <strong>אמר אביי: תדע</strong> שכן הוא, שעדיין יש נבואה בין החכמים, <strong>דאמר גברא רבה מילתא</strong> <small>[שאומר אדם גדול דבר</small> הלכה<small>],</small> <strong>ומתאמרא משמיה דגברא רבה אחרינא כוותיה</strong> <small>[ונאמרת</small> אותה שמועה <small>משמו של אדם גדול אחר כשיטתו]</small> משמע שהחכם אומר את הדברים בכעין נבואה. <strong>אמר רבא: ומאי קושיא</strong> <small>[ומה הקושי</small> בזה<small>]?</small> <strong>ודילמא תרוייהו בני חד מזלא נינהו</strong> <small>[ושמא שניהם בני מזל אחד הם],</small> ומפני שהם דומים זה לזה בתכונותיהם, לכן שיטותיהם מכוונות! <strong>אלא אמר רבא: תדע</strong> שכן הוא, <strong>דאמר גברא רבה מילתא</strong> <small>[שאומר אדם גדול דבר],</small> <strong>ומתאמרא</strong> <small>[ונאמרת]</small> אותה שמועה
## דף יב:
 <strong>משמיה</strong> <small>[משמו]</small> של התנא הידוע <strong>ר' עקיבא בר יוסף כוותיה</strong> <small>[כשיטתו]</small> ובוודאי אי אפשר לומר שהוא דומה לר' עקיבא, אלא כיוון לדבריו במעין נבואה. <strong>אמר רב אשי: ומאי קושיא</strong> <small>[מה הקושי</small> שבדבר<small>]?</small> <strong>דלמא להא מילתא בר מזליה</strong> <small>[שמא לדבר זה בן מזלו]</small> <strong>הוא,</strong> שלענין הבנה בענין זה הוא דומה לו!
 <strong>אלא אמר רב אשי: תדע, דאמר גברא רבה מילתא</strong> <small>[שאומר אדם גדול דבר</small> הלכה<small>],</small> <strong>ומתאמרא</strong> <small>[ונאמרת]</small> <strong>הלכה למשה מסיני כוותיה</strong> <small>[כשיטתו]</small> ובזה ודאי שמכוון לדברים שנאמרו משמים, ואינם בכוחו של אדם. ואומרים: <strong>ודלמא</strong> <small>[ושמא]</small> הגיע לכך <strong>כסומא בארובה</strong> במקרה, בלי להתכוון לכך, ואולי כיוון לדברים במקרה, ואין זו נבואה! ומשיבים: <strong>ולאו טעם יהיב</strong> <small>[וכי אינו נותן טעם,</small> מנמק את דבריו<small>]?</small> ומכאן רואים שמתוך טעמו והבנתו הוא מכוון, כעין נבואה, לדברים שאי אפשר להגיע אליהם באופן אחר.
 <strong>אמר ר' יוחנן: מיום שחרב בית המקדש, ניטלה נבואה מן הנביאים וניתנה לשוטים ולתינוקות.</strong> ומסבירים: מה שנאמר שמשחרב בית המקדש ניתנה נבואה <strong>לשוטים, מאי היא</strong> <small>[מהו]?</small> — <strong>כי הא</strong> <small>[כמו</small> מעשה <small>זה]</small> ש<strong>מר בר רב אשי דהוה קאי ברסתקא</strong> <small>[שהיה עומד ברחוב]</small> של <strong>מחוזא, שמעיה לההוא שוטה דקאמר</strong> <small>[שמע שוטה אחד שאומר]:</small> <strong>ריש מתיבתא דמליך</strong> <small>[ראש הישיבה שימלוך,</small> שיתמנה<small>]</small> <strong>במתא מחסיא</strong> — <strong>"טביומי" חתים</strong> <small>[</small>הוא <small>חותם].</small> <strong>אמר</strong> מר בר רב אשי לעצמו: <strong>מאן חתים</strong> <small>[מי</small> זה <small>החותם]</small> <strong>"טביומי" ברבנן</strong> <small>[בין החכמים]?</small> — <strong>אנא</strong> <small>[אני],</small> <strong>שמע מינה לדידי קיימא לי שעתא</strong> <small>[למד מכאן שלי עומדת השעה]</small> ותהא לי עכשיו הצלחה בדבר הזה. <strong>קם אתא</strong> <small>[עמד</small> ו<small>בא]</small> למתא מחסיא. <strong>אדאתא אימנו רבנן לאותביה</strong> <small>[עד שבא נמנו,</small> הסכימו, <small>חכמים להושיב]</small> את <strong>רב אחא מדפתי ברישא</strong> <small>[בראשות</small> הישיבה<small>].</small>
 <strong>כיון דשמעי דאתא</strong> <small>[ששמעו ש</small>מר בר רב אשי <small>בא],</small> אמרו שלא יעשו מינוי זה שלא מדעתו של חכם חשוב כמותו. <strong>שדור זוגא דרבנן לגביה לאימלוכי ביה</strong> <small>[שלחו זוג חכמים אליו להימלך בו],</small> <strong>עכביה</strong> <small>[עיכב]</small> את בני הזוג הזה. <strong>הדר שדור זוגא דרבנן אחרינא, עכביה גביה</strong> <small>[חזרו</small> ו<small>שלחו זוג אחר</small> של <small>חכמים</small> אצלו, ו<small>עיכב</small> גם <small>אותו אצלו],</small> <strong>עד דמלו בי עשרה</strong> <small>[שהשלימו מנין של עשרה</small> חכמים<small>].</small> <strong>כיון דמלו בי</strong> <small>[שהשלימו כדי]</small> <strong>עשרה פתח הוא ותנא</strong> <small>[ושנה]</small> <strong>ודרש.</strong> וטעם הדבר שלא פתח קודם, <strong>לפי שאין פותחין בכלה</strong> (באסיפת חכמים) <strong>פחות מעשרה,</strong> וכיון שכבר התחיל לדרוש ברבים נהיה הוא ראש הישיבה.
 <strong>קרי</strong> <small>[קרא]</small> <strong>רב אחא</strong> מדפתי <strong>אנפשיה</strong> <small>[על עצמו]</small> מה שאמרו חכמים: <strong>כל המריעין לו</strong> — <strong>לא במהרה מטיבין לו, וכל המטיבין לו</strong> — <strong>לא במהרה מריעין לו.</strong> שהרי הרע לו מזלו שעמד להתמנות ולא נתמנה, ומאידך מר בר רב אשי היטיבו לו, שנתמנה.
 ומה שנאמר שמשחרב בית המקדש ניתנה נבואה ל<strong>תנוקת</strong> — <strong>מאי היא</strong> <small>[מהו]?</small> כלפי מה הדברים אמורים? — <strong>כי הא</strong> <small>[כמו</small> מעשה <small>זה]</small> ש<strong>בת רב חסדא</strong> כשהיתה תינוקת <strong>הוה יתבה בכנפיה דאבוה</strong> <small>[היתה יושבת בחיקו של אביה]</small> כאשר היה יושב ומלמד, <strong>הוו יתבי קמיה</strong> <small>[היו יושבים לפניו]</small> <strong>רבא ורמי בר חמא. אמר לה</strong> רב חסדא בצחוק לבתו: <strong>מאן מינייהו בעית</strong> <small>[</small>את <small>מי מהם היית רוצה]</small> כחתן? <strong>אמרה ליה</strong> <small>[לו]:</small> <strong>תרוייהו</strong> <small>[</small>את <small>שניהם]</small> אני רוצה. <strong>אמר רבא: ואנא בתרא</strong> <small>[ואני</small> אהיה <small>האחרון].</small> ואכן כך אירע, שנישאה קודם לרמי בר חמא, ואחרי מותו נישאה לרבא. כיון שהבאנו דבר אחד בשם ר' אבדימי דמן חיפה מביאים דבר נוסף משמו.
 <strong>אמר ר' אבדימי דמן חיפה: קודם שיאכל אדם וישתה יש לו שתי לבבות,</strong> כלומר, אין ליבו שלם, שהוא טרוד מפני שהוא רעב. <strong>לאחר שאוכל ושותה</strong> — <strong>אין לו אלא לב אחד. שנאמר: "</strong>ו<strong>איש נבוב ילבב"</strong> (איוב יא, יב), <strong>ו</strong>מה עניינו של "נבוב"? — <strong>כתיב</strong> <small>[נאמר]:</small> <strong>"נבוב לחת"</strong> (שמות כז, ח), <strong>ומתרגמינן</strong> <small>[ומתרגמים אנו]:</small> <strong>חליל לוחין</strong> <small>[חלול לוחות],</small> אם כן, איש חלול, כלומר, מי שעדיין לא אכל — "ילבב", יש לו שני לבבות.
  ועוד בענין משמעות זו של "נבוב" מביאים: <strong>אמר רב הונא בריה</strong> <small>[בנו]</small> של <strong>רב יהושע: הרגיל ביין, אפילו לבו אטום כבתולה,</strong> כמו בתולה זו שפיתחה אטום — <strong>יין מפקחו, שנאמר: "ותירוש ינובב בתלות"</strong> (זכריה ט, יז), והוא מפרש באותו אופן: "ינובב" = עושה חלל בתוך דבר, שאף אם היה ליבו אטום הריהו נפתח להבנה.
 <big>א</big> ועוד בענייני חלוקת נכסים. <strong>אמר רב הונא בריה</strong> <small>[בנו]</small> של <strong>רב יהושע: פשיטא</strong> <small>[פשוט</small> הוא<small>]</small> שאדם שירש וקיבל בירושה <strong>חלק בכור</strong> (שמקבל חלק נוסף על אחיו) <strong>וחלק פשוט</strong> (שמקבל כאחד מאחיו) — <strong>יהבינן ליה אחד מצרא</strong> <small>[נותנים לו</small> את שני החלקים <small>על מצר אחד]</small> שיהיו סמוכים זה לזה, שחלק אחד הם. ושאלו: <strong>יבם</strong> האח שמייבם את אשת אחיו, שלפי הדין מקבל בירושת אביו גם את חלקו של אחיו שמת, <strong>מאי</strong> <small>[מה]</small> דינו לענין זה?
 <strong>אמר אביי: היא היא</strong> <small>[הוא הוא].</small> <strong>מאי טעמא</strong> <small>[מה טעם</small> הדבר<small>]?</small> — <strong>"בכור" קרייה רחמנא</strong> <small>[קראה אותו התורה]</small> ולכן דנים בו כבכור לכל דבר, ואת אותו חלק כפול שמקבל בירושה נותנים לו כיחידה אחת. ואילו <strong>רבא אמר: אמר קרא</strong> <small>[הכתוב]:</small> <strong>"והיה הבכור"</strong> (דברים כה, ו), אמנם <strong>הוייתו,</strong> לענין עצם הירושה — הרי הוא <strong>כבכור, ו</strong>אולם <strong>אין</strong> דרך <strong>חלוקתו</strong> בפועל <strong>כבכור,</strong> שאין האחים חייבים לצרף לו את שני החלקים.
  מסופר:  <strong>ההוא דזבן ארעא אמצרא דבי נשיה</strong> <small>[אדם אחד קנה קרקע על המיצר של בית אביו],</small> ולאחר זמן מת אביו. <strong>כי קא פלגו</strong> <small>[כאשר חלקו]</small> האחים קיבל גם הוא חלק, <strong>אמר להו</strong> <small>[להם]:</small> <strong>פליגו</strong> <small>[תחלקו]</small> <strong>לי</strong> <strong>אמצראי</strong> <small>[על המצר שלי].</small> <strong>אמר רבה: כגון זה כופין על מדת סדום,</strong> שהרי לאחים לא חשוב באיזה מקום יקחו את חלקם, שכל אחד זוכה בחלק שווה בערכו, ולו עדיף שיהיה חלקו בירושה ליד החלקה שכבר קנה.
 <strong>מתקיף לה</strong> <small>[מקשה על כך]</small> <strong>רב יוסף:</strong> זו אינה מדת סדום, שהאחים האחרים יכולים לתת טעם לסירובם, <strong>אמרי ליה אחי</strong> <small>[אומרים לו האחים]:</small> <strong>מעלינן ליה עלויא</strong> <small>[אנו אומדים את השדה הזה</small> שאתה מבקשה לעצמך <small>כמשובח]</small> <strong>כי נכסי דבי</strong> <small>[כמו נכסיו של בית]</small> <strong>בר מריון,</strong> שחלקה זו מעולה משאר הנכסים ואין אנו רוצים לתיתה לאח זה. ומסכמים: <strong>והלכתא</strong> <small>[והלכה]</small> בענין זה <strong>כרב יוסף</strong> שהאחים יכולים לעכב.
  אם היו <strong>תרי ארעתא אתרי נגרי</strong> <small>[שתי</small> חלקות <small>קרקע על שתי תעלות]</small> ולאחד שדה משלו ליד אחת מהן — <strong>אמר רבה: כגון זה כופין על מדת סדום,</strong> שיקבל את זו הסמוכה לשלו. <strong>מתקיף לה</strong> <small>[מקשה על כך]</small> <strong>רב יוסף,</strong> אם האח השני מעכב ורוצה בחלקה זו — אין זו מדת סדום, אלא טעם יש בדבר, <strong>זמנין דהאי מדויל והאי לא מדויל</strong> <small>[פעמים ש</small>תעלה <small>זו נדלית</small> היטב <small>וזו</small> השניה <small>אינה נדלית</small> היטב<small>]</small> ולכן רוצה חלקות שתהיינה להן תעלות סמוכות משני צדדים. ומסכמים: <strong>והלכתא</strong> <small>[והלכה]</small> <strong>כרב יוסף.</strong>
 אם היו <strong>תרתי אחד נגרא</strong> <small>[שתיים</small> שתי חלקות <small>על תעלה אחת]</small> ואחד האחים יש לו חלקה סמוכה לתעלה זו — <strong>אמר רב יוסף: כגון זה כופין על מדת סדום</strong> אם האחר אינו מסכים שתהא חלקת אחיו ליד שדה שקנה כבר. <strong>מתקיף לה</strong> <small>[מקשה על כך]</small> <strong>אביי, מצי אמר</strong> <small>[יכול לומר</small> לו<small>]:</small> <strong>בעינא דאפיש אריסי</strong> <small>[רצוני שיתרבו אריסים],</small> שיהיו לך חלקות קרקע בשני הצדדים ותצטרך להוסיף אריסים גם לחלקה האחרת, ועל ידי כך תהא לי שמירה יותר טובה לשדותי! ומסכמים: <strong>והלכתא</strong> <small>[והלכה]</small> <strong>כרב יוסף, אפושי לאו מילתא היא</strong> <small>[הוספת</small> אריסים <small>אינה</small> נחשבת <small>דבר].</small>
## דף יג.
 אם היו <strong>חד גיסא נגרא</strong> <small>[</small>ב<small>צד אחד</small> של השדה <small>תעלה]</small> <strong>וחד גיסא נהרא</strong> <small>[ובצד אחד נהר]</small> — <strong>פלגין לה בקרנא זול</strong> <small>[חולקין אותו באלכסון]</small> כך שיקבלו שניהם חלקות הסמוכות הן לתעלה והן לנהר.
 <big>א</big> <strong>ועוד</strong> שנינו ש<strong>לא</strong> חולקים <strong>את הטרקלין</strong> ודברים אחרים אלא אם כן יהיה בהם כדי לשמש בשימוש זה לכל אחד מהם, אם ייחלקו. ושואלים: אם <strong>אין בהן כדי לזה וכדי לזה, מהו?</strong> מה עושים במקרה זה כאשר אחד מן השותפים אינו רוצה להמשיך בשותפות? <strong>רב יהודה אמר: אית דינא ד"גוד או אגוד"</strong> <small>[יש</small> כאן <small>דין של "קצוץ או אקצוץ"],</small> כלומר, שיכול אחד מהם לומר לחבירו: או קנה, או מכור לי. <strong>רב נחמן אמר: לית דינא</strong> <small>[אין דין]</small> של <strong>"גוד או אגוד"</strong> <small>["קצוץ או אקצוץ"],</small> אלא ישתמשו שניהם בשותפות.
 <strong>אמר ליה</strong> <small>[לו]</small> <strong>רבא לרב נחמן: לדידך דאמרת לית דינא ד"גוד או אגוד"</strong> <small>[לשיטתך שאתה אומר</small> ש<small>אין</small> כאן <small>דין של "קצוץ או אקצוץ"],</small> אם היו אח <strong>בכור ו</strong>אח <strong>פשוט שהניח להן אביהן</strong> בירושה <strong>עבד ובהמה טמאה,</strong> שדברים אלה אינם כבהמה טהורה שאפשר לשוחטה ושכל אחד יקבל ממנה חלק מסויים, <strong>כיצד עושין? אמר ליה</strong> <small>[לו]:</small> <strong>שאני אומר: עובד לזה</strong> (לפשוט) <strong>יום אחד ולזה</strong> (לבכור) <strong>שני ימים.</strong>
 <strong>מיתיבי</strong> <small>[מקשים]</small> על שיטת רב יהודה, ממה ששנינו: <strong>מי שחציו עבד וחציו בן חורין</strong> (כגון שהיה בבעלותם של שני שותפים ושחררו אחד מהם ), <strong>עובד את רבו</strong> (אדוניו) <strong>יום אחד ואת עצמו יום אחד,</strong> אלו <strong>דברי בית הלל. בית שמאי אומרים: תקנתם</strong> בכך <strong>את רבו,</strong> שמצד סדרי העבודה הענין מסודר, אבל <strong>את עצמו לא תקנתם,</strong> ומדוע? <strong>לישא שפחה אינו יכול</strong> שהרי בן חורין הוא במקצת ואסור בכך, ומנגד גם <strong>לישא בת חורין אינו יכול</strong> משום שהוא עבד במקצת, וכי <strong>יבטל</strong> מנישואין? <strong>והלא לא נברא העולם אלא לפריה ורביה, שנאמר: "לא תהו בראה לשבת יצרה"</strong> (ישעיה מה, יח)!
 <strong>אלא</strong> כך עושים: <strong>כופין את רבו ועושין אותו בן חורין</strong> שישחרר את חציו המשועבד, <strong>וכותבין שטר על חצי דמיו</strong> והעבד ישלם לאדון את חצי מחיר עצמו. ואומרים: <strong>וחזרו בית הלל</strong> מדבריהם <strong>להורות כדברי בית שמאי!</strong> משמע שרק במקרה זה, משום טעם מיוחד זה של ביטול פריה ורביה, כופים את האחר לוותר על חלקו ואין אומרים שימשיכו בשותפות, אבל במקרה אחר — אין אומרים "גוד או אגוד"!
  ומשיבים:  <strong>שאני הכא ד"אגוד" איכא, "גוד" ליכא</strong> <small>[שונה כאן ש"אקצוץ" יש</small> כאן, "<small>קצוץ" אין</small> כאן<small>],</small> כלומר, העבד אינו יכול להציע למכור את עצמו, שמשום חלקו היהודי אינו יכול להימכר כעבד כנעני. ולכן אינו יכול לכפות על האדון למכור לו את חלקו. אבל במקום שיכולים שניהם לקנות —  יכול אחד לחייב את שותפו לקנות או למכור את חלקו.
  ומציעים:  <strong>תא שמע</strong> <small>[בוא</small> ו<small>שמע]</small> ראיה נוספת לדבר ממה ששנינו: <strong>שני אחין</strong> שהיה <strong>אחד</strong> מהם <strong>עני ואחד עשיר, והניח להן אביהן</strong> בירושה <strong>מרחץ ובית הבד,</strong> אם <strong>עשאן</strong> האב <strong>לשכר</strong> (להשכירם לאחרים) — הרי <strong>השכר לאמצע,</strong> כלומר, שכר ההשכרה מתחלק בין שני האחים, אם <strong>עשאן ל</strong>שימוש <strong>עצמו</strong> ולא להשכיר לאחרים — <strong>הרי</strong> האח ה<strong>עשיר אומר ל</strong>אח ה<strong>עני:</strong>
## דף יג:
 <strong>"קח לך עבדים וירחצו במרחץ", "קח לך זיתים ובא ועשה בבית הבד"!</strong> ואין העני יכול לומר לאחיו: "קנה את חלקי"! ודוחים: <strong>התם נמי</strong> <small>[שם גם כן]</small> <strong>"גוד" איכא</strong> <small>["קצוץ" יש</small> כאן<small>],</small> שאכן יכול האח העשיר לקנות מאחיו, ואולם <strong>"אגוד" ליכא</strong> <small>["אקצוץ" אין</small> כאן<small>],</small> שהרי אין האח העני יכול להציע לקנות את חלקו של האח העשיר.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממקום אחר, ששנינו בברייתא: <strong>כל שאילו יחלק ו</strong>עדיין ישאר <strong>שמו עליו</strong> — <strong>חולקין,</strong> ו<strong>אם לאו</strong> <small>[לא],</small> שנשתנה שמו כתוצאה מהחלוקה — <strong>מעלין</strong> (מעריכים) <strong>אותו בדמים</strong> (בכסף), ומשמע שעושים זאת משום "גוד או אגוד", שיקנה האחד את הכל! ומשיבים: <strong>תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>]:</small> אם היה מקום שאין בו כדי חלוקה לשנים ואמר אחד לחבירו: <strong>"טול אתה שיעור</strong> הראוי לחלוקה, כגון ארבע אמות שלמות, <strong>ואני פחות"</strong> — <strong>שומעין לו, רבן שמעון בן גמליאל אומר: אין שומעין לו.</strong>
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא כדתני</strong> <small>[אם תאמר כפי ששנויה]</small> בדיוק — <strong>מאי טעמא</strong> <small>[מה הטעם]</small> של <strong>רבן שמעון בן גמליאל,</strong> מדוע אין שומעים לו אם הוא מסתפק בפחות? <strong>אלא לאו חסורי מחסרא</strong> <small>[האם לא</small> נאמר ש<small>חסרה</small> הברייתא<small>]</small> <strong>והכי קאמר</strong> <small>[וכך אמור,</small> כך יש לשנותה<small>]:</small> <strong>"טול אתה שיעור ואני פחות"</strong> — <strong>שומעין לו</strong> לדעת הכל. והוסיף התנא של הברייתא: <strong>ו"גוד או אגוד"</strong> <small>["קצוץ או אקצוץ"]</small> — <strong>נמי</strong> <small>[גם כן]</small> <strong>שומעין לו, ואתא</strong> <small>[ובא]</small> <strong>רבן שמעון בן גמליאל למימר</strong> <small>[לומר]:</small> במקרה הראשון אכן שומעים לו, ואולם במקרה של "גוד או אגוד" <strong>אין שומעין לו,</strong> ואם כן מחלוקת תנאים היא זו!
  ודוחים:  <strong>לא, לעולם</strong> תפרש <strong>כדקתני</strong> <small>[כפי ששנה]</small> בדיוק, <strong>ודקאמרת</strong> <small>[ומה שאמרת]</small> <strong>מאי טעמא</strong> <small>[מה הטעם]</small> של <strong>רבן שמעון בן גמליאל</strong> שאין אחד מהם יכול לומר שיחלקו ויסתפק הוא בפחות? — <strong>משום דאמר ליה</strong> <small>[שיכול לומר לו]</small> השני: <strong>אי בדמי</strong> <small>[אם בדמים],</small> שאתה רוצה שאוסיף לך על מה שאקבל יותר ממך — <strong>לית לי דמי למיתן</strong> <small>[אין לי כסף לתת]</small> <strong>לך,</strong> ואם רצונך לתת לי <strong>במתנה</strong> — <strong>לא ניחא</strong> <small>[נוח]</small> <strong>לי,</strong> <strong>דכתיב</strong> <small>[שנאמר]:</small> <strong>"ושונא מתנת יחיה"</strong> (משלי טו, כז). הרי הוכחנו מן הברייתא שאכן יש דין "גוד או אגוד", וכדברי רב יהודה.
  ובהמשך לדברים אלו <strong>אמר ליה</strong> <small>[לו]</small> <strong>אביי לרב יוסף: הא</strong> <small>[</small>דבר <small>זה]</small> שאמר <strong>רב יהודה</strong> — של <strong>שמואל</strong> רבו <strong>היא, דתנן</strong> <small>[ש</small>כן <small>שנינו</small> במשנתנו<small>]:</small> <strong>וכתבי הקודש, אף על פי ששניהם רוצים</strong> לחלק — <strong>לא יחלוקו. ואמר שמואל: לא שנו אלא</strong> שהם <strong>בכרך אחד, אבל</strong> כאשר הם <strong>בשני כריכות</strong> — <strong>חולקין,</strong> וכל אחד מן השותפים נוטל אחד מהם לחלקו. <strong>ואי סלקא דעתך</strong> <small>[ואם עולה על דעתך]</small> לומר <strong>לית דינא</strong> <small>[</small>ש<small>אין דין]</small> של <strong>"גוד או אגוד"</strong> <small>["קצוץ או אקצוץ"],</small> <strong>מאי איריא</strong> <small>[מה שייך,</small> מדוע דוקא<small>]</small> <strong>בכרך אחד? אפילו בשני כריכין נמי</strong> <small>[גם כן]</small> לא יחלקו, שהרי אין החלקים שווים ובהכרח צריך אחד להוסיף!
 <strong>תרגמא</strong> <small>[תרגם,</small> הסביר זאת<small>]</small> <strong>רב שלמן:</strong> כאן מדובר <strong>בששניהן רוצין</strong> ואז מחלקים, אבל אם רק אחד מהם רוצה — אין מכאן הוכחה שיכול לכפות את חבירו.
 <strong>אמר אמימר, הלכתא</strong> <small>[הלכה</small> היא<small>]:</small> <strong>אית דינא ד"גוד או אגוד"</strong> <small>[יש,</small> מקבלים אנו את <small>הדין של "קצוץ או אקצוץ"],</small> וכדברי רב יהודה. <strong>אמר ליה</strong> <small>[לו]</small> <strong>רב אשי לאמימר: הא</strong> <small>[זו]</small> שאמר <strong>רב נחמן</strong> החולק על רב יהודה, והוא סבור שאין דין "גוד או אגוד", <strong>מאי</strong> <small>[מה]</small> יהיה איתה? <strong>אמר ליה</strong> <small>[לו]:</small> <strong>לא שמיעא לי</strong> <small>[שמעתי אותה],</small> <strong>כלומר,</strong> כוונתו היתה: <strong>לא סבירא לי</strong> <small>[איני סבור כן].</small> ושואלים: <strong>ולא?</strong> האם אין ההלכה כך? <strong>והא</strong> <small>[והרי]</small> מעשה היה ש<strong>רבין בר חיננא ורב דימי בר חיננא שבק להו אבוה תרתי אמהתא</strong> <small>[הניח להם אביהם שתי שפחות],</small> <strong>חדא ידעא אפיא ובשולי</strong> <small>[אחת</small> מהן <small>יודעת לאפות ולבשל],</small> <strong>וחדא ידעא פילכא ונוולא</strong> <small>[ואחת</small> מהן <small>יודעת</small> לעבוד <small>בפלך ובאריגה],</small> ורצה אחד מן האחים שיטול כל אחד מהם שפחה שתהא כולה שלו, תמורת חלקו בשפחה השניה, <strong>ואתו לקמיה</strong> <small>[ובאו לפני]</small> <strong>רבא, ואמר להו</strong> <small>[להם]:</small> <strong>לית דינא</strong> <small>[אין דין]</small> של <strong>"גוד או אגוד"</strong> <small>["קצוץ או אקצוץ"]!</small>
 ומשיבים: <strong>שאני התם</strong> <small>[שונה שם],</small> <strong>דלמר מיבעי ליה תרוייהו ולמר מיבעי ליה תרוייהו</strong> <small>[שלזה נחוצות לו שתיהם ולזה נחוצות לו שתיהן],</small> ולכן <strong>כי קאמר ליה</strong> <small>[כאשר הוא אומר לו]</small> אחד האחים לאחיו: <strong>שקול את חדא ואנא חדא</strong> <small>[קח אתה אחת ואני אחת]</small> — <strong>לאו "גוד או אגוד"</strong> <small>[לא "קצוץ או אקצוץ"]</small> <strong>הוא.</strong> ושואלים: <strong>וכי לא מצי למימר הכי</strong> <small>[אי אפשר לומר כך]?</small> <strong>והא</strong> <small>[והרי]</small> <strong>כתבי הקדש דתרוייהו מיבעי להו</strong> <small>[ששניהם צריכים אותם]</small> <strong>ואמר שמואל: לא שנו אלא בכרך אחד, אבל בשני כריכין</strong> — <strong>חולקין,</strong> אף שאין שני הכרכים שווים בתוכנם! ומשיבים: <strong>הא תרגמא</strong> <small>[הרי</small> כבר <small>תרגם,</small> הסביר זאת<small>]</small> <strong>רב שלמן</strong> שמדובר כאן <strong>בשרצו</strong> לחלק.
 <big>א</big> ומכאן עוברים לענין ספרי הקודש בכלל. <strong>תנו רבנן</strong> <small>[שנו חכמים]:</small> <strong>מדביק אדם תורה נביאים וכתובים כאחד</strong> ועושה אותם ספר אחד, אלו <strong>דברי ר' מאיר. ר' יהודה אומר:</strong> כורך <strong>תורה בפני עצמה, נביאים בפני עצמן, וכתובים בפני עצמן. וחכמים אומרים: כל אחד ואחד</strong> מספרי נביאים וכתובים נכרך <strong>בפני עצמו.</strong>
 <strong>ואמר ר' יהודה: מעשה בביתוס בן זונין, שהיו לו שמנה</strong> ספרי <strong>נביאים מדובקין כאחד</strong> בכרך אחד, והוא עשה זאת <strong>על פי ר' אלעזר בן עזריה. ויש אומרים</strong> ש<strong>לא היו לו אלא</strong> כל <strong>אחד אחד</strong> היה כרוך <strong>בפני עצמו,</strong> כדברי חכמים. <strong>אמר רבי: מעשה והביאו לפנינו תורה נביאים וכתובים מדובקים כאחד, והכשרנום,</strong> שפסק כדעת ר' מאיר.
  ואומרים: כשהספרים כרוכים יחד צריך שיהיה  <strong>בין חומש לחומש של תורה</strong> — <strong>ארבעה שיטין</strong> (שורות) ריקות לרווח, <strong>וכן בין כל נביא לנביא</strong> רווח ארבע שורות, <strong>ובנביא של שנים עשר</strong> (תרי עשר) מכיון שהם נחשבים לספר אחד — מניח רק <strong>שלש שיטין</strong> (שורות) הבדל בין נביא לנביא. <strong>ומסיים מלמטה,</strong> כלומר, יכול לסיים את הספר מלמטה בסוף הדף, <strong>ומתחיל</strong> את הספר הבא <strong>מלמעלה</strong> בראש העמוד הבא, בלי לעשות רווח.
 <strong>תנו רבנן</strong> <small>[שנו חכמים]:</small> <strong>הרוצה לדבק תורה נביאים וכתובים כאחד</strong> — <strong>מדבק</strong> את כולם יחד, <strong>ועושה בראשו</strong> של הכרך הזה חלק ריק בלא כתיבה, רחב דיו <strong>כדי לגול</strong> (לגלול) חלק זה על גבי <strong>עמוד</strong> שכורך עליו את ראש הספר. <strong>ובסופו</strong> משאיר דף חלק גדול <strong>כדי לגול היקף,</strong> כלומר, עד שיכול לגלול בדף זה את כל היקפו של הספר. <strong>ומסיים</strong> ספר <strong>מלמטה</strong> בסוף העמוד <strong>ומתחיל מלמעלה,</strong>
## דף יד.
 <strong>ואם בא לחתוך</strong> — <strong>חותך.</strong> ותוהים: <strong>מאי קאמר</strong> <small>[מה</small> הוא <small>אומר]?</small> מדוע הוזכר כאן ענין החיתוך? ומשיבים: <strong>הכי קאמר</strong> <small>[כך אמר]:</small> שעושה את הדברים באופן זה שאם מסיים מלמטה מתחיל מלמעלה מיד, כך <strong>שאם בא לחתוך</strong> — <strong>חותך,</strong> שאם לא יתחיל את הספר הבא אחריו בראש העמוד הבא — לא יוכל לחתוך את הספר.
 <strong>ורמינהי</strong> <small>[ומשליכים,</small> מראים סתירה<small>]</small> מההלכה ששנינו בברייתא זו על מה ששנינו בברייתא אחרת, בה נאמר שצריך להניח קלף ב<strong>תחלת ספר וסופו</strong> — <strong>כדי לגול.</strong> ונברר: <strong>כדי לגול מאי</strong> <small>[מה]?</small> <strong>אי</strong> <small>[אם]</small> <strong>כדי לגול עמוד</strong> — <strong>קשיא</strong> <small>[קשה]</small> ממה שאמרו בברייתא הראשונה שבסופו צריך להיות כדי לגול <strong>הקף, אי</strong> <small>[אם]</small> הכוונה היא <strong>כדי לגול הקף</strong> — <strong>קשיא</strong> <small>[קשה]</small> ממה שאמרו שם שצריך שיהיה בתחילתו כדי לגול <strong>עמוד!</strong>
 <strong>אמר רב נחמן בר יצחק: לצדדין קתני</strong> <small>[שנה],</small> שנאמר הדבר באופן כללי סתמי שצריך שישאר קלף כדי לגול, כל דבר בהתאם לדין המיוחד שלו, בתחילתו כדי עמוד ובסופו כדי היקף.
 <strong>רב אשי אמר: כי תניא ההיא</strong> <small>[כאשר שנויה אותה</small> ברייתא<small>]</small> ששני הצדדים שווים לגלילה — הרי זה <strong>בספר תורה. כדתניא</strong> <small>[כמו ששנויה</small> ברייתא<small>]:</small> <strong>כל הספרים נגללים מתחלתן לסופן</strong> שכך ראוי לגלול אותם, <strong>וספר תורה</strong> <strong>נגלל</strong> משני צדדיו <strong>לאמצעיתו ו</strong>לצורך כך <strong>עושה לו עמוד אילך ואילך,</strong> משני הצדדים של הספר. <strong>אמר ר' אליעזר בר' צדוק: כך היו כותבי ספרים שבירושלים עושין ספריהם,</strong> שבשני הצדדים היו עמודים, על מנת שיהא הספר גלול באמצעו.
 <big>א</big> <strong>תנו רבנן</strong> <small>[שנו חכמים]:</small> <strong>אין עושין ספר תורה לא</strong> שיהא <strong>ארכו</strong> (גובהו) <strong>יותר על הקיפו</strong> בזמן שהוא גלול, <strong>ולא הקיפו יותר על ארכו,</strong> אלא אורכו והיקפו צריכים להיות זהים. <strong>שאלו את רבי: שיעור</strong> אורכו של <strong>ספר תורה בכמה? אמר להן: בגויל</strong> (עור) — <strong>ששה</strong> טפחים. שאלוהו: <strong>בקלף בכמה?</strong> אמר להם: <strong>איני יודע.</strong>
 מסופר: <strong>רב הונא כתב שבעין</strong> <small>[שבעים]</small> <strong>ספרי דאורייתא</strong> <small>[ספרי תורה]</small> בעצמו, <strong>ולא איתרמי ליה</strong> <small>[הזדמן לו]</small> <strong>אלא חד</strong> <small>[אחד]</small> שהיה אורכו בדיוק כהיקפו. <strong>רב אחא בר יעקב כתב</strong> ספר תורה <strong>חד אמשכיה דעיגלי</strong> <small>[אחד על עורות של עגלים]</small> <strong>ואיתרמי ליה</strong> <small>[והזדמן לו]</small> שיהיו אורכו והיקפו שווים. ומכיון שהצליח כך כך <strong>יהבו ביה רבנן עינייהו</strong> <small>[נתנו בו חכמים עיניהם]</small> בקנאה, <strong>ונח נפשיה</strong> <small>[ונחה נפשו,</small> נפטר<small>]</small> מחמת זה.
 <strong>אמרו ליה רבנן</strong> <small>[לו חכמים]</small> <strong>לרב המנונא: כתב ר' אמי ארבע מאה ספרי תורה. אמר להו</strong> <small>[להם]:</small> <strong>דילמא</strong> <small>[שמא]</small> רק את הפסוק <strong>"תורה צוה לנו משה"</strong> (דברים לג, ד) <strong>כתב,</strong> ולא ממש ארבע מאות ספרי תורה, שקשה לומר שיספיק אדם לכתוב כל כך הרבה. ובדומה לכך מסופר: <strong>אמר ליה</strong> <small>[לו]</small> <strong>רבא לר' זירא: נטע ר' ינאי ארבע מאה כרמי</strong> <small>[ארבע מאות כרמים].</small> <strong>אמר ליה</strong> <small>[לו]:</small> <strong>דילמא</strong> <small>[שמא]</small> לא כרמים גדולים ממש, אלא כדי שיעור הכרם הקטן ביותר שנזכר בהלכה, שהוא <strong>שתים,</strong> שתי גפנים, <strong>כנגד שתים, ואחת,</strong> חמישית, <strong>יוצא זנב</strong>, כלומר, יוצאת ונמשכת מחוץ לריבוע.
 <strong>מיתיבי</strong> <small>[מקשים]</small> על מה ששנינו פה לגבי אורך ספר תורה, ממה ששנינו בברייתא: <strong>ארון</strong> הברית <strong>שעשה משה, אמתים וחצי ארכו ואמה וחצי רחבו ואמה וחצי קומתו,</strong> והוא נמדד <strong>באמה בת ששה טפחים;</strong> ולפי זה אורכו חמישה עשר טפחים, רוחבו תשעה טפחים, וקומתו תשעה טפחים.
 <strong>והלוחות, ארכן ששה</strong> טפחים <strong>ורחבן ששה</strong> טפחים <strong>ועביין שלשה</strong> טפחים, והיו הלוחות <strong>מונחות</strong> לאורך, זו אחר זו, <strong>כנגד ארכו של ארון.</strong> אם כן, <strong>כמה לוחות אוכלות</strong> (תופסות) <strong>בארון?</strong> — <strong>שנים עשר טפחים,</strong> שאורך כל אחד מן הלוחות היה ששה טפחים. <strong>נשתיירו שם שלשה טפחים</strong> פנויים באורכו, שהוא סך הכל חמישה עשר טפחים, <strong>צא מהן</strong> (הוצא מן החשבון) עוד <strong>טפח</strong> אחד, <strong>חציו לכותל זה וחציו לכותל זה</strong> שהוא עובי עץ הארון עצמו — <strong>נשתיירו שם שני טפחים שבהן ספר תורה</strong> שכתב משה <strong>מונח.</strong> ומנין שהיה מונח שם ספר תורה?
 <strong>שנאמר: "אין בארון רק שני לחות האבנים אשר הנח שם משה"</strong> (מלכים א ח, ט); <strong>מאי</strong> <small>[מה</small> פירוש<small>]</small> <strong>"אין בארון רק"?</strong> הרי זה <strong>מיעוט אחר מיעוט</strong> ("אין", "רק"), <strong>ו</strong>לפי כללי מדרש ההלכה <strong>אין מיעוט אחר מיעוט</strong> בא <strong>אלא</strong> כדי <strong>לרבות</strong> דבר אחר, ומה הוא מרבה? <strong>ספר תורה שמונח בארון.</strong>
 ואומרים: בהסבריך עד כאן <strong>פירנסת</strong> (מילאת) את כל חלל ה<strong>ארון לארכו,</strong> <strong>צא ופרנס ארון לרחבו: כמה לוחות אוכלות בארון</strong> שרוחבו תשעה טפחים? — <strong>ששה טפחים, נשתיירו שם שלשה טפחים, צא מהן טפח,</strong> ש<strong>חציו לכותל זה וחציו לכותל זה</strong> לעובי עץ הארון עצמו — <strong>נשתיירו שם שני טפחים,</strong> ולמה עשו אותם? — כדי <strong>שלא יהא ספר תורה נכנס ויוצא כשהוא דחוק,</strong> אלו <strong>דברי ר' מאיר.</strong>
 <strong>ר' יהודה אומר</strong> בשיטה אחרת: כל המידות הללו היו <strong>באמה בת חמשה טפחים;</strong> ולפיכך אורך הארון שנים עשר וחצי טפחים, ורוחבו שבעה וחצי, וקומתו שבעה וחצי. <strong>והלוחות, ארכן ששה ורחבן ששה ועביין שלשה,</strong> והן <strong>מונחות באורכו של ארון; כמה לוחות אוכלות בארון</strong> לאורכו? — <strong>שנים עשר טפחים,</strong> נמצא ש<strong>נשתייר שם חצי טפח,</strong> שהוא שלוש אצבעות <strong>אצבע ל</strong>עובי <strong>כותל זה ואצבע ל</strong>עובי <strong>כותל זה.</strong>
 <strong>פירנסת ארון לארכו, צא ופרנס ארון לרחבו</strong> שהיה שבעה טפחים ומחצה: <strong>כמה לוחות אוגדות</strong> (משתמשות) <strong>בארון?</strong> — <strong>ששה טפחים, נשתייר שם טפח ומחצה. צא מהן חצי טפח, אצבע ומחצה לכותל זה ואצבע ומחצה לכותל זה</strong> — <strong>נשתייר שם טפח שבו עמודין</strong> של כסף <strong>עומדין</strong> (מונחים), <strong>שנאמר: "אפריון עשה לו המלך שלמה מעצי הלבנון. עמודיו עשה כסף רפידתו זהב מרכבו ארגמן"</strong> (שיר השירים ג, ט–י) שפירשוהו כרמז לארון הברית ("אפריון") שעשה ה' ("מלך שהשלום שלו").
 <strong>וארגז ששיגרו בו פלשתים דורון</strong> (מתנה) <strong>לאלהי ישראל מונח מצדו</strong> של הארון, <strong>שנאמר: "ואת כלי הזהב אשר השבתם לו אשם תשימו בארגז מצדו ושלחתם אותו והלך"</strong> (שמואל א ו, ח). <strong>ועליו</strong> על הארגז הזה היה <strong>ספר תורה מונח, שנאמר: "לקח את ספר התורה הזה ושמתם אתו מצד ארון ברית ה'"</strong> (דברים לא, כו). ונדייק: <strong>מצד</strong> הארון <strong>הוא מונח ולא בתוכו. ו</strong>מעתה
 <strong>מה אני מקיים</strong> כיצד אני מפרש את מה שנאמר <strong>"אין בארון רק"</strong> (מלכים א ח, ט), שמכאן למדנו, לשיטת ר' מאיר לעיל, שהיה בארון עוד משהו מלבד הלוחות עצמם? — <strong>לרבות</strong>
## דף יד:
 <strong>שברי לוחות</strong> הראשונים <strong>שמונחים בארון.</strong> עד כאן לשון הברייתא. וכך יש להקשות ממנה: <strong>ואי סלקא דעתך</strong> <small>[ואם עולה על דעתך]</small> לומר כדברי רבי לעיל, ש<strong>ספר תורה הקיפו ששה טפחים, מכדי</strong> <small>[הרי]</small> <strong>כל</strong> דבר עגול <strong>שיש בהקיפו שלשה טפחים יש בו רוחב טפח,</strong> ולפיכך רוחב ספר שהיקפו ששה טפחים הריהו שני טפחים, <strong>וכיון</strong> שספר התורה <strong>לאמצעיתו נגלל,</strong> שיש לו שני צדדים גלולים, <strong>נפיש ליה מתרי טפחא</strong> <small>[יש יותר משני טפחים]</small> בגלל <strong>רווחא דביני ביני</strong> <small>[הרווח</small> שנמצא <small>ביניהם]</small> בין היריעות, בגלל הגלילה הכפולה, ואם כן <strong>בתרי פושכי היכי יתיב</strong> <small>[בשני טפחים</small> שנותרו באורך הארון, לשיטת ר' מאיר, <small>איך יושב,</small> מונח, הספר<small>]?</small>
 <strong>אמר רב אחא בר יעקב: ספר עזרה</strong> הספר שהיה בארון <strong>לתחלתו הוא נגלל,</strong> כלומר, על עמוד אחד בלבד, ונמצא שרוחבו שני טפחים בלבד. ומקשים: <strong>ואכתי</strong> <small>[ועדיין]</small> <strong>תרי בתרי היכי יתיב</strong> <small>[שני</small> טפחים <small>בתוך שני</small> טפחים בדיוק <small>איך</small> הוא <small>יושב]?</small> הרי אי אפשר להכניס אותו! <strong>אמר רב אשי: דכריך ביה פורתא וכרכיה לעיל</strong> <small>[שכורך,</small> גולל, <small>ממנו מעט</small> מן הספר, <small>וכורך אותו למעלה]</small> מעל הספר.
  עד כאן לענייננו, ומעתה ממשיכים לדון בפרטי הברייתא, ושואלים: <strong>ו</strong>לדעת <strong>ר' יהודה, מקמי דליתי</strong> <small>[לפני שהובא]</small> ה<strong>ארגז</strong> הזה שנתנו הפלישתים, <strong>ספר תורה היכי הוה יתיב</strong> <small>[איך היה יושב,</small> מונח<small>]?</small> ומשיבים: <strong>דפא הוה נפיק מיניה</strong> <small>[מדף היה יוצא ממנו]</small> מן הארון <strong>ויתיב עילוה</strong> <small>[והיה יושב,</small> מונח, <small>עליו]</small> <strong>ספר תורה.</strong> ושואלים: <strong>ור' מאיר,</strong> שסבור שספר התורה מונח היה בתוך הארון, <strong>האי</strong> <small>[זה</small> הכתוב<small>]</small> <strong>"</strong>ושמתם אותו <strong>מצד ארון"</strong> (דברים לא, כו) <strong>מאי עביד ליה</strong> <small>[מה עושה</small> הוא <small>בו]?</small> ומשיבים: <strong>ההוא מיבעי ליה</strong> <small>[אותו</small> כתוב <small>נצרך לו]</small> ללמד <strong>דמתנח ליה</strong> <small>[שמניח אותו]</small> <strong>מצד</strong> הלוחות <strong>ולא מתנח ביני לוחי</strong> <small>[ואינו מניח</small> אותו <small>בין</small> שני <small>הלוחות],</small> <strong>ולעולם</strong> הכוונה <strong>בגויה</strong> <small>[בתוכו</small> של הארון<small>],</small> אבל <strong>מן הצד</strong> של הלוחות.
 ושואלים: <strong>ו</strong>לדעת <strong>ר' מאיר, עמודין היכא הוו קיימי</strong> <small>[איפה היו עומדים]?</small> ועונים: <strong>מבראי</strong> <small>[מבחוץ]</small> מחוץ לארון. ועוד שואלים: <strong>ור' מאיר, שברי לוחות</strong> ש<strong>מונחין בארון מנא ליה</strong> <small>[מנין לו]?</small> שהרי מן המילים "אין בארון רק", מהן למד ר' יהודה דבר זה, למד הוא שספר התורה מונח שם. ומשיבים: <strong>נפקא ליה</strong> <small>[יוצא לו</small> הדבר<small>]</small> <strong>מ</strong>מה שדרש <strong>רב הונא,</strong> ש<strong>אמר רב הונא, מאי דכתיב</strong> <small>[מהו שנאמר]:</small> <strong>"</strong>ארון האלקים <strong>אשר נקרא שם שם ה' צבאות ישב הכרבים עליו"</strong> (שמואל ב' ו, ב)? כפל הלשון "שם שם ה'" <strong>מלמד</strong> <strong>שלוחות ושברי לוחות מונחים בארון.</strong>
 ושואלים: <strong>ואידך</strong> <small>[והאחר,</small> ר' יהודה<small>]</small> מה הוא למד מכך? ומשיבים: <strong>ההוא מבעי ליה</strong> <small>[אותו</small> כתוב <small>נצרך לו]</small> <strong>ל</strong>כמו שאמר <strong>ר' יוחנן.</strong> ש<strong>אמר ר' יוחנן אמר ר' שמעון בן יוחאי: מלמד, שהשם וכל כינויו מונחין בארון.</strong>
 ושואלים: <strong>ואידך נמי מיבעי ליה להכי</strong> <small>[והאחר,</small> ר' מאיר, <small>גם כן צריך אותו לכך]!</small> ומשיבים: <strong>אין הכי נמי</strong> <small>[אכן כך הוא גם כן]</small> שמכאן יש ללמוד דבר זה. ושואלים: <strong>אלא שברי לוחות</strong> ש<strong>מונחין בארון מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו</small> הדבר<small>]</small> <strong>מדתני</strong> <small>[ממה ששנה]</small> <strong>רב יוסף. דתני</strong> <small>[ששנה]</small> <strong>רב יוסף</strong> ברייתא זו: נאמר "בעת ההיא אמר ה' אלי פסל לך שני לוחות אבנים כראשונים... ואכתוב על הלוחות את הדברים אשר היו על הלוחות הראשונים <strong>אשר שברת ושמתם</strong> בארון" (דברים י, א –ב) — <strong>מלמד, שהלוחות ושברי לוחות מונחין בארון,</strong> שגם הלוחות הראשונים היו מונחים בו.
  ושואלים:  <strong>ואידך</strong> <small>[והאחר,</small> ר' יהודה<small>]</small> מה הוא למד מפסוק זה? ומשיבים: <strong>ההוא מיבעי ליה</strong> <small>[אותו</small> פסוק <small>נצרך לו]</small> <strong>ל</strong>כמו שאמר <strong>ריש לקיש,</strong> ש<strong>אמר ריש לקיש:</strong> מהו שנאמר: <strong>"אשר שברת"</strong> — <strong>אמר לו הקדוש ברוך הוא למשה: יישר כחך ששברת,</strong> שגם הקדוש ברוך הוא הסכים שיפה עשה ששיברם.
 <big>א</big> ואגב הדיון בכתבי הקודש מביאים, <strong>תנו רבנן</strong> <small>[שנו חכמים],</small> <strong>סדרן של נביאים</strong> כאשר כורכים אותם יחד, כך הוא: <strong>יהושע ושופטים, שמואל ומלכים, ירמיה ויחזקאל, ישעיה ושנים עשר.</strong> ושואלים: <strong>מכדי</strong> <small>[הרי]</small> <strong>הושע קדים</strong> <small>[קדם]</small> לכל הנביאים שספרי נבואתם נכללים בכתבי הקודש, <strong>דכתיב</strong> <small>[שנאמר]:</small> <strong>"תחלת דבר ה' בהושע"</strong> (הושע א, ב), ועל כך תמהו: <strong>וכי עם הושע דבר תחלה,</strong> ולא דיבר עם נביא אחר לפניו? <strong>והלא ממשה ועד הושע</strong> <strong>כמה נביאים היו! ואמר ר' יוחנן</strong> כתשובה לכך: <strong>שהיה תחלה לארבעה נביאים</strong> <strong>שנתנבאו באותו הפרק</strong> (זמן) בערך, <strong>ואלו הן: הושע וישעיה, עמוס ומיכה.</strong> ואם כן, כיון שהיה ראשון <strong>ליקדמיה להושע ברישא</strong> <small>[שיקדים את הושע בתחילת]</small> ספרי הנביאים!
  ומשיבים:  <strong>כיון דכתיב נבואתיה</strong> <small>[שכתובה נבואתו]</small> <strong>גבי</strong> <small>[אצל</small> בסמוך<small>]</small> ל<strong>חגי זכריה ומלאכי</strong> בספר אחד של תרי עשר, <strong>וחגי זכריה ומלאכי סוף נביאים הוו</strong> <small>[היו],</small> לכך <strong>חשיב ליה בהדייהו</strong> <small>[החשיב אותו איתם].</small> ושואלים: <strong>וליכתביה לחודיה וליקדמיה</strong> <small>[ושיכתוב</small> את ספר הושע <small>לבדו ויקדים אותו]!</small> ומשיבים: <strong>איידי דזוטר מירכס</strong> <small>[מתוך ש</small>הוא <small>קטן,</small> היה
 <small>אובד].</small> ועוד שואלים: <strong>מכדי</strong> <small>[הרי]</small> <strong>ישעיה קדים</strong> <small>[קודם]</small> <strong>מירמיה ויחזקאל, ליקדמיה</strong> <small>[שיקדים]</small> את <strong>ישעיה ברישא</strong> <small>[בתחילה]!</small> ומשיבים: <strong>כיון</strong> שספר <strong>מלכים סופיה חורבנא</strong> <small>[סופו</small> מדבר <small>בחורבן]</small> <strong>וירמיה כוליה חורבנא</strong> <small>[כולו</small> עוסק בנבואות <small>החורבן],</small> <strong>ויחזקאל רישיה חורבנא וסיפיה נחמתא</strong> <small>[תחילתו</small> בענין <small>חורבן</small> הבית <small>וסופו נחמה],</small> בבנין הבית הבא, <strong>וישעיה כוליה נחמתא</strong> <small>[כולו נחמה]</small> שרוב נבואותיו הן על הגאולה, <strong>סמכינן</strong> <small>[סומכין אנו,</small> מקרבים<small>]</small> <strong>חורבנא לחורבנא ונחמתא לנחמתא</strong> <small>[חורבן לחורבן ונחמה לנחמה],</small> והסדר הוא: ירמיה, יחזקאל, ישעיה.
  וממשיכה הברייתא, <strong>סידרן של כתובים: רות וספר תהלים, ואיוב ומשלי, קהלת, שיר השירים וקינות</strong> (איכה), <strong>דניאל ומגילת אסתר, עזרא ודברי הימים.</strong> ושואלים: <strong>ולמאן דאמר</strong> <small>[ולדעת מי שאומר]:</small> <strong>איוב בימי משה היה, ליקדמיה</strong> <small>[שיקדים]</small> את <strong>איוב ברישא</strong> <small>[בתחילה]!</small> ומשיבים: <strong>אתחולי בפורענותא לא מתחלינן</strong> <small>[להתחיל בפורענות אין אנו מתחילין],</small> ולכן אין מתחילים את הכתובים בספר המדבר על פורענות. ושואלים: <strong>רות</strong> שפתחו בה, <strong>נמי</strong> <small>[גם כן]</small> <strong>פורענות היא,</strong> שהרי מדובר בה על דברים רעים שאירעו למשפחת אלימלך! ומשיבים: זו היא <strong>פורענות דאית ליה</strong> <small>[שיש לה]</small> <strong>אחרית</strong> של תקוה וגאולה. ש<strong>אמר ר' יוחנן: למה נקרא שמה רות?</strong> משום <strong>שיצא ממנה דוד שריוהו להקדוש ברוך הוא בשירות ותושבחות.</strong>
 ועוד נאמר בברייתא: <strong>ומי כתבן,</strong> מי כתב את כל ספרי המקרא? ומפרטים: <strong>משה כתב</strong> את <strong>ספרו</strong> ספר התורה, <strong>ופרשת בלעם</strong> נבואת בלעם שבתורה, <strong>ו</strong>את ספר <strong>איוב. יהושע כתב</strong> את <strong>ספרו ושמונה פסוקים</strong> אחרונים <strong>שבתורה</strong> שמדובר בהם על מות משה. <strong>שמואל כתב</strong> את <strong>ספרו ו</strong>ספר <strong>שופטים ו</strong>ספר <strong>רות. דוד כתב</strong> את <strong>ספר תהלים על ידי עשרה זקנים,</strong> כלומר, שאסף גם דברים של עשרה זקנים חכמים מדורות שונים: <strong>על ידי אדם הראשון, על ידי מלכי צדק</strong> מלך שלם, <strong>ועל ידי אברהם, ועל ידי משה, ועל ידי הימן, ועל ידי ידותון, ועל ידי אסף,</strong>
## דף טו.
 <strong>ועל ידי שלשה בני קרח.</strong>
  <strong>ירמיה כתב</strong> את <strong>ספרו וספר מלכים וקינות</strong> (איכה). <strong>חזקיה וסיעתו כתבו (</strong>ראשי תיבות <strong>ימש"ק סימן</strong> לדבר: <strong></strong> <big>ש</big>יר השירים ו <big>ק</big>הלת. אנשי כנסת הגדולה כתבו (קנד"ג סימן): יחזקאל, ושנים עשר, דניאל, ומגילת אסתר. עזרא כתב את <strong>ספרו ויחס</strong> (ספרי היחוס) <strong>של דברי הימים עד לו</strong> (לזמנו).
  ומעירים:  <strong>מסייעא ליה</strong> <small>[מסייע לו]</small> הדבר <strong>לרב,</strong> ש<strong>אמר רב יהודה אמר רב: לא עלה עזרא מבבל עד שיחס עצמו ו</strong>אחרי שקבע את שלשלת היוחסין שלו <strong>עלה,</strong> ויחוס זה הוא זה שכתוב בספר דברי הימים. <strong>ומאן אסקיה</strong> <small>[ומי גמר אותו]</small> את ספר דברי הימים לדורות שלאחר עזרא? — <strong>נחמיה בן חכליה.</strong> ומעתה דנים בפרטי הדברים בברייתא זו.
 <strong>אמר מר</strong> <small>[החכם]:</small> <strong>יהושע כתב</strong> את <strong>ספרו ושמונה פסוקים</strong> אחרונים <strong>שבתורה.</strong> ומעירים לפי זה: <strong>תניא כמאן דאמר</strong> <small>[שנויה</small> הברייתא <small>כ</small>דעת <small>מי שאומר]:</small> <strong>שמונה פסוקים</strong> אחרונים <strong>שבתורה יהושע כתבן.</strong> שדבר זה שנוי במחלוקת תנאים, <strong>דתניא</strong> <small>[ש</small>כן <small>שנינו</small> בברייתא<small>]</small> על מה שנאמר <strong>"וימת שם משה עבד ה'"</strong> (דברים לד, ה) — <strong>אפשר משה מת</strong> כבר, <strong>וכתב</strong> הוא עצמו <strong>"וימת שם משה"?! אלא, עד כאן כתב משה, מכאן ואילך כתב יהושע,</strong> אלו <strong>דברי ר' יהודה. ואמרי לה</strong> <small>[ויש אומרים]</small> כי אלו דברי <strong>ר' נחמיה.</strong>
 <strong>אמר לו ר' שמעון: אפשר ספר תורה חסר אות אחת? וכתיב</strong> <small>[ונאמר</small> בו<small>]</small> קודם לכן: <strong>"לקח את ספר התורה הזה"</strong> (דברים לא, כו), ומשמע שהוא ספר שלם, שאין מוסיפים עליו! <strong>אלא, עד כאן הקדוש ברוך הוא אומר ומשה אומר</strong> וחוזר אחריו <strong>וכותב. מכאן ואילך</strong> לגבי מות משה <strong>הקדוש ברוך הוא אומר ומשה כותב בדמע, כמו שנאמר להלן</strong> בענין כזה של הקראה: <strong>"ויאמר להם ברוך מפיו יקרא אלי את כל הדברים האלה ואני כתב על הספר בדיו"</strong> (ירמיהו לו, יח).
  ושואלים:  <strong>כמאן אזלא</strong> <small>[כ</small>דעת <small>מי הולכת]</small> <strong>הא</strong> <small>[זו]</small> ש<strong>אמר ר' יהושע בר אבא אמר רב גידל אמר רב: שמונה פסוקים</strong> אחרונים <strong>שבתורה יחיד קורא אותן</strong> ואין מפסיקים בהם לשנים? <strong>לימא</strong> <small>[</small>האם <small>לומר]</small> כי דעת <strong>ר' יהודה היא ו</strong>ש<strong>לא כ</strong>דעת <strong>ר' שמעון?</strong> שהרי לדעת ר' שמעון הם חלק גמור מן התורה! ומשיבים: <strong>אפילו תימא</strong> <small>[תאמר]</small> שהוא כשיטת <strong>ר' שמעון, הואיל ואשתנו</strong> <small>[והשתנו]</small> — <strong>אשתנו</strong> <small>[השתנו],</small> שכיון שלא נכתבו בדיוק כשאר מקראות שבתורה יש להם דין לעצמם.
 שנינו שם: <strong>יהושע כתב</strong> את <strong>ספרו.</strong> ומקשים: <strong>והכתיב</strong> <small>[והרי נאמר]</small> בספר יהושע: <strong>"וימת יהושע בן נון עבד ה'"</strong> (יהושע כד, כט)! ומשיבים: <strong>דאסקיה</strong> <small>[שסיים אותו]</small> <strong>אלעזר</strong> בן אהרן הכהן. ומקשים: <strong>והכתיב</strong> <small>[והרי נאמר]</small> בסוף ספר יהושע: <strong>"ואלעזר בן אהרן מת"</strong> (יהושע כד, לג)! ומשיבים: <strong>דאסקיה</strong> <small>[שסיים אותו]</small> <strong>פנחס.</strong>
 שנינו שם: <strong>שמואל כתב</strong> את <strong>ספרו.</strong> ומקשים: <strong>והכתיב</strong> <small>[והרי נאמר]</small> בספר שמואל: <strong>"ושמואל מת"</strong> (שמואל א כח, ג)! ומשיבים: <strong>דאסקיה</strong> <small>[שגמר אותו]</small> <strong>גד החוזה ונתן הנביא.</strong>
 שנינו שם ש<strong>דוד כתב</strong> את <strong>ספר תהלים על ידי עשרה זקנים</strong> ומונים אותם. ושואלים: <strong>וליחשוב נמי</strong> <small>[ושימנה גם כן]</small> את <strong>איתן האזרחי</strong> שיש מזמור על שמו (תהילים פ״ט:א׳)! <strong>אמר רב: איתן האזרחי זה הוא אברהם,</strong> וראיה לדבר, <strong>כתיב הכא</strong> <small>[נאמר כאן]:</small> <strong>"איתן האזרחי"</strong> (תהילים פט א), <strong>וכתיב התם</strong> <small>[ונאמר שם]:</small> <strong>"מי העיר ממזרח צדק"</strong> (ישעיה מא, ב), שמפרשים כל ענין זה באברהם, ועל שם שבא מן המזרח נקרא "איתן האזרחי".
  ומתקשים:  <strong>קא חשיב</strong> <small>[</small>הרי <small>הוא מונה</small> שם<small>]</small> את <strong>משה וקא חשיב</strong> <small>[ומונה]</small> גם את <strong>הימן, והאמר</strong> <small>[והרי אמר]</small> <strong>רב: הימן</strong> הנזכר במקרא (מלכים א' ה, יא) <strong>זה משה,</strong> וראיה לדבר — <strong>כתיב הכא</strong> <small>[נאמר כאן]:</small> <strong>"הימן",</strong> שמשמעו בארמית נאמן, <strong>וכתיב התם</strong> <small>[ונאמר שם]</small> בדברי ה' על משה: <strong>"בכל ביתי נאמן הוא"</strong> (במדבר יב, ז)! ומשיבים: <strong>תרי</strong> <small>[שני]</small> <strong>הימן הוו</strong> <small>[היו],</small> האחד הוא כינויו של משה, והשני הוא אדם אחר (משורר במקדש מצאצאי שמואל).
 עוד שנינו בברייתא: <strong>משה כתב</strong> את <strong>ספרו ופרשת בלעם ואיוב.</strong> ומעירים: <strong>מסייעא ליה</strong> <small>[מסייע הדבר]</small> <strong>לר' לוי בר לחמא,</strong> ש<strong>אמר ר' לוי בר לחמא: איוב בימי משה היה, כתיב הכא</strong> <small>[נאמר כאן]:</small> <strong>"מי יתן אפוא ויכתבון מלי"</strong> (איוב יט, כג), <strong>וכתיב התם</strong> <small>[ונאמר שם]</small> בדברי משה לה': <strong>"ובמה יודע אפוא"</strong> (שמות לג, טז), והשימוש במלה המיוחדת "אפוא" מורה שהיה באותו זמן.
  ואומרים: אם מכאן ראיה  <strong>ואימא</strong> <small>[ואמור]:</small> ש<strong>בימי יצחק</strong> היה, <strong>דכתיב</strong> <small>[שנאמר]:</small> <strong>"מי אפוא הוא הצד ציד"</strong> (בראשית כז, לג)! <strong>ואימא</strong> <small>[ואמור]:</small> <strong>בימי יעקב, דכתיב</strong> <small>[שנאמר]:</small> <strong>"אם כן אפוא זאת עשו"</strong> (בראשית מג, יא)! <strong>ואימא</strong> <small>[ואמור]:</small> <strong>בימי יוסף, דכתיב</strong> <small>[שנאמר]:</small> <strong>"איפה הם רעים"</strong> (בראשית לז, טז)!
  ומשיבים:  <strong>לא סלקא דעתך</strong> <small>[יכול לעלות על דעתך]</small> לומר כן, <strong>דכתיב</strong> <small>[ש</small>כן <small>נאמר]:</small> <strong>"מי יתן בספר ויחקו"</strong> (איוב יט, כג), <strong>ומשה הוא דאיקרי</strong> <small>[שנקרא]</small> <strong>"מחקק", דכתיב</strong> <small>[שנאמר]:</small> <strong>"וירא ראשית לו כי שם חלקת מחקק ספון"</strong> (דברים לג, כא).
 <strong>רבא אמר: איוב בימי מרגלים היה, כתיב הכא</strong> <small>[נאמר כאן]:</small> <strong>"איש היה בארץ עוץ איוב שמו"</strong> (איוב א, א), <strong>וכתיב התם</strong> <small>[ונאמר שם]</small> בשליחת המרגלים ששלחם משה לארץ לבדוק: <strong>"היש בה עץ</strong> אם אין<strong>"</strong> (במדבר יג, כ). ושואלים: <strong>מי דמי</strong> <small>[האם דומה</small> הדבר<small>]?</small> <strong>הכא</strong> <small>[כאן]</small> <strong>"עוץ", התם</strong> <small>[שם]</small> <strong>"עץ"!</strong> ומשיבים: <strong>הכי קאמר להו</strong> <small>[כך אמר להם]</small> <strong>משה לישראל</strong> (למרגלים): האם <strong>ישנו,</strong> האם חי עוד <strong>אותו אדם ששנותיו ארוכות כעץ ומגין על דורו כעץ?</strong> ולכן קרא לו "עץ" ולא "עוץ".
  מסופר:  <strong>יתיב ההוא מרבנן קמיה</strong> <small>[יושב</small> היה <small>אחד החכמים לפני]</small> <strong>ר' שמואל בר נחמני, ויתיב וקאמר</strong> <small>[ויושב</small> היה <small>ואומר]:</small> <strong>איוב לא היה ולא נברא,</strong> שלא חי כלל אדם כזה, <strong>אלא משל היה. אמר ליה</strong> <small>[לו]:</small> <strong>עליך,</strong> כלומר, כדי להוציא ולבטל סברה זו <strong>אמר קרא</strong> <small>[הכתוב]:</small> <strong>"איש היה בארץ עוץ איוב שמו"</strong> (איוב א, א), לומר שהיה איש כזה.
 ומקשים: <strong>אלא מעתה</strong> שאתה מוכיח ממה שנאמר "היה" שכך ממש היה, מה שנאמר בדברי נתן הנביא לדוד <strong>"</strong>שני אנשים היו בעיר אחת אחד עשיר ואחד רש. לעשיר היה צאן ובקר הרבה מאד. <strong>ולרש אין כל כי אם כבשה אחת קטנה אשר קנה ויחיה"</strong> (שמואל ב' יב, א–ג), <strong>מי הוה</strong> <small>[האם היה]</small> איש כזה? <strong>אלא משל בעלמא</strong> <small>[בלבד],</small> <strong>הכא נמי משל בעלמא</strong> <small>[כאן גם כן משל בלבד].</small> ומשיבים: <strong>אם כן</strong> שמשל הוא, <strong>שמו ושם עירו למה?</strong> אלא ודאי היה אדם כזה. ומביאים דעה נוספת בענין זמנו של איוב.
 <strong>ר' יוחנן ור' אלעזר דאמרי תרוייהו</strong> <small>[שאמרו שניהם]:</small> <strong>איוב מעולי גולה היה,</strong> שבאו מן הגולה לארץ ישראל בראשית ימי בית שני, <strong>ובית מדרשו בטבריא היה. מיתיבי</strong> <small>[מקשים]</small> על כך ממה ששנינו בברייתא: <strong>ימי שנותיו של איוב</strong> היו <strong>משעה שנכנסו ישראל למצרים ועד שיצאו,</strong> משמע שחי בזמנים ההם, ולא כמו שאמרו שחי בראשית ימי בית שני!
## דף טו:
 ומתרצים, <strong>אימא</strong> <small>[אמור]:</small> <strong>כמשעה שנכנסו ישראל למצרים ועד שעה שיצאו,</strong> זהו מנין שנותיו, אבל לא שחי באותן השנים.
 <strong>מיתיבי</strong> <small>[מקשים]:</small> <strong>שבעה נביאים נתנבאו לאומות העולם, ואלו הן: בלעם ואביו</strong> בעור, <strong>ואיוב, אליפז התימני, ובלדד השוחי, וצופר הנעמתי, ואליהוא בן ברכאל הבוזי,</strong> משמע שאיוב לא מישראל היה! <strong>אמר ליה</strong> <small>[לו]:</small> <strong>וליטעמיך</strong> <small>[ולטעמך,</small> לשיטתך<small>],</small> וכי <strong>אליהוא בן ברכאל לאו</strong> <small>[לא]</small> <strong>מישראל הוה</strong> <small>[היה]?</small> <strong>והא כתיב</strong> <small>[והרי נאמר</small> בו<small>]</small> <strong>"ממשפחת רם"</strong> (איוב לב, ב) כלומר, אברהם!
 <strong>אלא</strong> יש לפרש כי <strong>אינבוי אינבי</strong> <small>[התנבא]</small> <strong>לאומות העולם,</strong> ולכן נמנה ברשימה זו. <strong>הכי נמי</strong> <small>[כך גם כן]</small> יכול אתה לומר ש<strong>איוב אינבוי אינבי</strong> <small>[התנבא]</small> <strong>לאומות העולם,</strong> אבל הוא עצמו מישראל היה. ומקשים: <strong>אטו כולהו נביאי מי</strong> <small>[וכי כל הנביאים</small> האחרים <small>האם]</small> <strong>לא אינבוי</strong> <small>[התנבאו]</small> <strong>לאומות העולם?</strong> ואם כן, מדוע מנו רק שבעה אלה? ומשיבים: <strong>התם</strong> <small>[שם]</small> שאר הנביאים <strong>עיקר נביאותייהו</strong> <small>[נבואתם]</small> <strong>לישראל</strong> היתה, <strong>הכא</strong> <small>[כאן]</small> שבעה אלו, <strong>עיקר נביאותייהו</strong> <small>[נבואתם]</small> <strong>לאומות העולם.</strong>
 <strong>מיתיבי</strong> <small>[מקשים]</small> ממה ששנינו בברייתא אחרת: <strong>חסיד היה באומות העולם ואיוב שמו, ולא בא לעולם אלא כדי לקבל שכרו, הביא הקדוש ברוך הוא עליו יסורין</strong> — <strong>התחיל מחרף ומגדף, כפל לו הקדוש ברוך הוא שכרו בעולם הזה כדי לטרדו</strong> (לסלק אותו) <strong>מן העולם הבא,</strong> הרי שגוי היה!
  ומשיבים:  <strong>תנאי</strong> <small>[</small>מחלוקת <small>תנאים]</small> <strong>היא</strong> האם היה מישראל. <strong>דתניא</strong> <small>[ש</small>כן <small>שנינו</small> בברייתא<small>]</small> בענין זמנו של איוב, <strong>ר' אלעזר אומר: איוב בימי שפוט השופטים היה, שנאמר: "הן אתם כלכם חזיתם ולמה זה הבל תהבלו"</strong> (איוב כז, יב), <strong>איזה דור שכולו הבל? הוי אומר: זה דורו של שפוט השופטים,</strong> כמבואר להלן שהיו שופטים את שופטיהם.
 <strong>ר' יהושע בן קרחה אומר: איוב בימי אחשורוש היה, שנאמר: "ולא נמצא נשים יפות כבנות איוב בכל הארץ"</strong> (איוב מב, טו), <strong>איזהו דור שנתבקשו</strong> (חפשו) <strong>בו נשים יפות? הוי אומר: זה דורו של אחשורוש</strong> (ראה אסתר פרק ב). ומקשים: <strong>ואימא</strong> <small>[ואמור]</small> שהיה <strong>בימי דוד, דכתיב</strong> <small>[שנאמר]:</small> <strong>"ויבקשו נערה יפה</strong> בכל גבול ישראל<strong>"</strong> (מלכים א' א, ג)! ומשיבים: <strong>התם</strong> <small>[שם]</small> בימי דוד חיפשו <strong>בכל גבול ישראל,</strong> וכפי שנאמר שם, <strong>הכא</strong> <small>[כאן]</small> בימי אחשורוש חיפשו <strong>בכל הארץ,</strong> וכפי שנאמר בבנות איוב.
 <strong>ר' נתן אומר: איוב בימי מלכות שבא היה, שנאמר: "ותפל שבא ותקחם"</strong> (איוב א, טו). <strong>וחכמים אומרים: איוב בימי</strong> גדולת מלכות <strong>כשדים,</strong> בזמן נבוכדנצר <strong>היה, שנאמר: "כשדים שמו שלשה ראשים"</strong> (איוב א, יז). <strong>ויש אומרים: איוב בימי יעקב היה, ו</strong>את <strong>דינה בת יעקב נשא,</strong> ומסבירים: <strong>כתיב הכא</strong> <small>[נאמר כאן]:</small> <strong>"כדבר אחת הנבלות תדברי"</strong> (איוב ב, י), <strong>וכתיב התם</strong> <small>[ונאמר שם]</small> במעשה דינה: <strong>"כי נבלה עשה בישראל"</strong> (בראשית לד, ז). עד כאן דברי הברייתא, <strong>ו</strong>בהכרח <strong>כולהו תנאי סבירא להו</strong> <small>[כל</small> אותם <small>התנאים סבורים]</small> ש<strong>איוב מישראל הוה</strong> <small>[היה],</small> <strong>לבר</strong> <small>[חוץ]</small> <strong>מ"יש אומרים"</strong> שאמרו שבימי יעקב היה, והרי בוודאי לא היה מבני יעקב. ומה הראיה שכולם סבורים שהיה מישראל?
 <strong>דאי סלקא דעתך</strong> <small>[שאם עולה על דעתך</small> לומר<small>]</small> ש<strong>מאומות העולם הוה</strong> <small>[היה],</small> <strong>בתר דשכיב</strong> <small>[אחרי שמת]</small> <strong>משה מי שריא</strong> <small>[האם שרתה]</small> <strong>שכינה על אומות העולם? והא</strong> <small>[והרי]</small> <strong>אמר מר</strong> <small>[החכם]:</small> <strong>בקש משה שלא תשרה שכינה על אומות העולם, ונתן לו</strong> הדבר, <strong>שנאמר: "ונפלינו אני ועמך</strong> מכל העם אשר על פני האדמה
 <strong>"</strong>(שמות לג, טז) ונאמר שם שה' נענה לבקשותיו. <strong>אמר ר' יוחנן: דורו של איוב שטוף בזמה היה, שנאמר: "הן אתם כלכם חזיתם ולמה זה הבל תהבלו"</strong> (איוב כז, יב), <strong>וכתיב</strong> <small>[ונאמר]:</small> <strong>"שובי שובי השולמית שובי שובי ונחזה בך"</strong> (שיר השירים ז, א), ומכאן למדים שלשון זו "חזיתם" היא לשון הסתכלות של זנות. ומקשים: <strong>אימא</strong> <small>[אמור]</small> ש"חזיתם" זה בהסתכלות <strong>בנבואה</strong> הוא, <strong>דכתיב</strong> <small>[שנאמר]:</small> <strong>"חזון ישעיהו בן אמוץ"</strong> (ישעיה א, א)! ואומרים: <strong>אם כן</strong> מה שנאמר <strong>"למה זה הבל תהבלו" למה לי?</strong> אלא שמדובר פה על ראיה של הבל.
  ועוד בביאור דברי ר' אלעזר בברייתא, שדור שפוט השופטים דור שכולו הבל היה, מביאים, <strong>ואמר ר' יוחנן, מאי דכתיב</strong> <small>[מהו שנאמר]:</small> <strong>"ויהי בימי שפוט השופטים"</strong> (רות א, א)? כוונתו <strong>דור ששופט את שופטיו, אומר לו</strong> השופט לנשפט לפניו: <strong>"טול קיסם מבין עיניך",</strong> כלומר, הסר מעליך עוון קטן שיש בידך, <strong>אומר לו</strong> הנשפט: <strong>"טול קורה מבין עיניך",</strong> שבידך עוונות גדולים הרבה יותר. <strong>אמר לו</strong> השופט: <strong>"כספך היה לסיגים"</strong> (ישעיה א, כב), זייפת מטבעות, <strong>אמר לו</strong> הנשפט: <strong>"סבאך מהול במים"</strong> (ישעיה א, כב), אתה בעצמך מוהל את יינך במים ומוכרו. שכיון שכולם לא היו נוהגים כהלכה, לא יכלו השופטים לשפוט.
  ועוד בענין שנזכר בברייתא, <strong>אמר ר' שמואל בר נחמני אמר ר' יונתן: כל האומר מלכת שבא</strong> שבאה לבקר את שלמה המלך (מלכים א' פרק י) <strong>אשה היתה</strong> — <strong>אינו אלא טועה, מאי</strong> <small>[מה</small> פירוש<small>]</small> <strong>"מלכת שבא"? מלכותא דשבא</strong> <small>[מלכות שבא]</small> כמו שנזכר באיוב "ותפול שבא ותקחם". 
 <big>א</big> כיון שהזכרנו את ספר איוב דנים בכמה דברים בתוכו. נאמר שם: <strong>"ויהי היום ויבאו בני האלהים להתיצב על ה' ויבא גם השטן בתוכם. ויאמר ה' אל השטן מאין תבא ויען השטן</strong> את  ה'  ויאמר משוט בארץ ומהתהלך בה<strong>"</strong> (איוב א, ו– ז). ומפרשים כך את תשובתו: <strong>אמר לפניו: רבונו של עולם, שטתי בכל העולם כולו ולא מצאתי נאמן כעבדך אברהם, שאמרת לו: "קום התהלך בארץ לארכה ולרחבה כי לך אתננה"</strong> (בראשית יג, יז), <strong>ואפילו הכי</strong> <small>[כך]</small> <strong>בשעה שלא מצא מקום לקבור את שרה [עד שקנה בארבע מאות שקל כסף] לא הרהר אחר מדותיך,</strong> שלא התרעם על שלא קיים הקדוש ברוך הוא את הבטחתו.
  ועל כך מובאת תשובתו של ה': <strong>"ויאמר ה' אל השטן השמת לבך אל עבדי איוב כי אין כמהו בארץ</strong> איש תם וישר ירא אלהים וסר מרע<strong>"</strong> (איוב א, ח). ועל כך <strong>אמר ר' יוחנן: גדול הנאמר באיוב יותר ממה שנאמר באברהם,</strong> ש<strong>אילו באברהם כתיב</strong> <small>[נאמר]:</small> <strong>"כי עתה ידעתי כי ירא אלהים אתה"</strong> (בראשית כב, יב), <strong>ובאיוב כתיב</strong> <small>[נאמר]</small> יותר: <strong>"איש תם וישר ירא אלהים וסר מרע"</strong> (איוב א, ב).
  ואגב מבררים: <strong>מאי</strong> <small>[מה</small> פירוש<small>]</small> <strong>"וסר מרע"? אמר ר' אבא בר שמואל: איוב וותרן בממונו היה,</strong> שלא היה מקפיד על ממונו, כגון <strong>מנהגו של עולם</strong> — כאשר משלם לחנווני, <strong>נותן חצי פרוטה לחנוני, איוב</strong> אם קנה אדם ממנו דבר <strong>ויתרה,</strong> שהיה מוותר על חצי הפרוטה <strong>משלו.</strong> וממשיכים בפירוש אותה פרשה.
 <strong>"ויען השטן את ה' ויאמר החנם ירא איוב אלהים. הלא אתה סכת בעדו ובעד ביתו</strong> ובעד כל אשר לו מסביב. מעשה ידיו ברכת ומקנהו פרץ בארץ<strong>"</strong> (איוב א, ט-י). <strong>מאי</strong> <small>[מה</small> פירוש<small>]</small> <strong>"מעשה ידיו ברכת"</strong> (איוב א, י)? <strong>אמר ר' שמואל בר רב יצחק: כל הנוטל פרוטה מאיוב מתברך.</strong> שלא רק מה שעשה בעצמו, אלא כל מי שקיבל ממנו היה מבורך.
  ועוד מבררים: <strong>מאי</strong> <small>[מה</small> פירוש<small>]</small> <strong>"ומקנהו פרץ בארץ"</strong> (איוב א, י)? <strong>אמר ר' יוסי בר חנינא: מקנהו של איוב פרצו גדרו של עולם, מנהגו של עולם</strong> — <strong>זאבים הורגים העזים,</strong> ואילו <strong>מקנהו של איוב</strong> — <strong>עזים הורגים את הזאבים.</strong>
 והמשך דברי השטן: <strong>"ואולם שלח נא ידך וגע בכל אשר לו אם לא על פניך יברכך. ויאמר ה' אל השטן הנה כל אשר לו בידך רק אליו אל תשלח ידך</strong> ויצא השטן מעם פני ה'<strong>"</strong> (איוב א, יא–יב). <strong>"ויהי היום ובניו ובנתיו אכלים ושתים יין בבית אחיהם הבכור. ומלאך בא אל איוב ויאמר הבקר היו חורשות</strong> והאתונות רועות על ידיהם<strong>"</strong> (איוב א, יג–יד). ושואלים: <strong>מאי</strong> <small>[מה</small> פירוש<small>]</small> <strong>"הבקר היו חרשות והאתנות רעות על ידיהם"? אמר ר' יוחנן: מלמד, שהטעימו הקדוש ברוך הוא לאיוב</strong>
## דף טז.
 <strong>מעין העולם הבא</strong> שהחרישה והקציר באים כאחד, ואף כאן הבקר היו חורשות בזריעה והאתונות רועות ואוכלות מן הדברים הצומחים.
  ועוד בפירוש הדברים באיוב: <strong>"עוד זה מדבר וזה בא ויאמר אש אלהים</strong> נפלה מן השמים ותבער בצאן ובנערים ותאכלם... <strong>עוד זה מדבר וזה בא ויאמר כשדים שמו שלשה ראשים ויפשטו על הגמלים ויקחום</strong> ואת הנערים הכו לפי חרב... <strong>עוד זה מדבר וזה בא ויאמר בניך ובנותיך אכלים ושתים יין בבית אחיהם הבכור. והנה רוח גדולה באה מעבר המדבר ויגע בארבע פנות הבית ויפל על הנערים</strong> וימותו... <strong>ויקם איוב ויקרע את מעלו ויגז את ראשו</strong> ויפול ארצה וישתחו. <strong>ויאמר ערם יצתי מבטן אמי וערם אשוב שמה ה' נתן וה' לקח יהי שם ה' מבורך. בכל זאת לא חטא איוב ולא נתן תפלה לאלהים"</strong> (איוב א, טז–כב)
 <strong>"ויהי היום ויבאו בני האלהים להתיצב</strong> על ה' ויבוא גם השטן בתוכם להתיצב על ה'. <strong>ויאמר ה' אל השטן אי מזה תבא ויען השטן את ה' ויאמר משט בארץ</strong> ומהתהלך בה<strong>"</strong> (איוב ב א–ב). <strong>אמר לפניו: רבונו של עולם, שטתי בכל העולם ולא מצאתי כעבדך אברהם, שאמרת לו: "קום התהלך בארץ לארכה ולרחבה כי לך אתננה"</strong> (בראשית יג, יז), <strong>ובשעה שבקש לקבור</strong> את <strong>שרה לא מצא מקום</strong> כלל <strong>לקוברה, ולא הרהר אחר מדותיך,</strong> ולא טען כנגד ה' שלא מילא את הבטחתו.
 ועל כך נאמר: <strong>"ויאמר ה' אל השטן השמת לבך אל עבדי איוב כי אין כמהו בארץ</strong> איש תם וישר ירא אלהים וסר מרע <strong>ועדנו מחזיק בתמתו, ותסיתני בו לבלעו חנם"</strong> (איוב ב, ג).
 <strong>אמר ר' יוחנן: אלמלא</strong> (אם לא היה) <strong>מקרא כתוב אי אפשר לאומרו,</strong> שנאמר "ותסיתני", <strong>כאדם שמסיתין אותו וניסת,</strong> שכאילו הקדוש ברוך הוא לא רצה בכך, אלא הסיתו אותו.
 <strong>במתניתא תנא</strong> <small>[בברייתא שנה]</small> לגבי דרך הנהגתו של השטן: <strong>יורד</strong> למטה לעולם הזה <strong>ומתעה</strong> את הבריות ומחטיא אותם, <strong>ו</strong>אחר <strong>עולה</strong> למרום ומקטרג ומשטין על אותן הבריות שחטאו <strong>ומרגיז</strong> את הקדוש ברוך הוא, <strong>נוטל רשות ונוטל נשמה</strong> כעונש.
  ומשיבים בענין איוב, נאמר שם <strong>"ויען השטן את ה' ויאמר עור בעד עור וכל אשר לאיש יתן בעד נפשו. אולם שלח נא ידך וגע אל עצמו ואל בשרו אם לא על פניך יברכך. ויאמר ה' אל השטן הנו בידך אך את נפשו שמר. ויצא השטן מאת פני ה' ויך את איוב</strong> בשחין רע מכף רגלו עד קדקדו<strong>"</strong> (איוב ב, ד–ז). <strong>אמר ר' יצחק: קשה</strong> היה <strong>צערו של שטן יותר משל איוב,</strong> ומדוע? — <strong>משל לעבד שאמר לו רבו</strong> (אדוניו): <strong>שבור חבית ושמור את יינה.</strong> ואף כאן אמר לשטן שהוא יכול לעשות לאיוב כל מה שירצה, אבל שישמור את נפשו.
 <strong>אמר ריש לקיש: הוא שטן הוא יצר הרע הוא מלאך המות,</strong> שלושתם פנים של אותה מהות. <strong>הוא שטן</strong> המשטין ומנסה לקטרג על האדם ולהכשילו, <strong>דכתיב</strong> <small>[שנאמר]:</small> <strong>"ויצא השטן מאת פני ה'</strong> ויך את איוב בשחין<strong>"</strong> (איוב ב, ז). <strong>הוא יצר הרע, כתיב התם</strong> <small>[נאמר שם]:</small> <strong>"</strong>יצר מחשבות לבו <strong>רק רע כל היום"</strong> (בראשית ו, ה), <strong>וכתיב הכא</strong> <small>[ונאמר כאן]:</small> <strong>"רק את נפשו שמר"</strong> (איוב ב, ו), <strong>"רק אליו אל תשלח ידך"</strong> (איוב א, יב), ולמדים בגזירה שווה "רק" "רק". <strong>הוא מלאך המות, דכתיב</strong> <small>[שנאמר]:</small> <strong>"אך את נפשו שמר"</strong> (איוב ב, ו), <strong>אלמא בדידיה קיימא</strong> <small>[נמצא</small> ש<small>בו תלוי</small> הדבר<small>],</small> משמע שהוא הוא מלאך המוות.
 <strong>אמר ר' לוי: שטן</strong> שקטרג על איוב <strong>ופנינה</strong> שהציקה לחנה אמו של שמואל הנביא, <strong>לשם שמים נתכוונו. שטן</strong> — <strong>כיון דחזיא</strong> <small>[שראה]</small> <strong>להקדוש ברוך הוא דנטיה דעתיה בתר</strong> <small>[שנוטה דעתו אחר]</small> <strong>איוב</strong> ומשבח אותו<small>,</small> <strong>אמר: חס ושלום, מינשי ליה לרחמנותיה</strong> <small>[ישכח את אהבתו]</small> של <strong>אברהם.</strong> <strong>פנינה</strong> — <strong>דכתיב</strong> <small>[שנאמר]:</small> <strong>"וכעסתה צרתה גם כעס בעבור הרעימה"</strong> (שמואל א' א, ו), כלומר, כדי שתצטער ותתפלל. <strong>דרשה</strong> <small>[דרש]</small> <strong>רב אחא בר יעקב בפפוניא</strong> את הדברים הללו, <strong>אתא</strong> <small>[בא]</small> ה<strong>שטן נשקיה לכרעיה</strong> <small>[</small>ו<small>נישק את רגליו]</small> כתודה על שלימד עליו זכות. ומעתה דנים בדמותו של איוב, ובדבריו.
  נאמר:  <strong>"בכל זאת לא חטא איוב בשפתיו"</strong> (איוב ב, י). <strong>אמר רבא:</strong> ידוייק בפסוק, <strong>בשפתיו לא חטא,</strong> אבל <strong>בלבו חטא.</strong> והראיה לדבר: <strong>מאי קאמר</strong> <small>[מה אמר]?</small> <strong>"ארץ נתנה ביד רשע פני שפטיה יכסה אם לא איפו מי הוא"</strong> (איוב ט, כד), <strong>אמר רבא: בקש איוב להפוך קערה על פיה.</strong> כלומר, שיש בכך רמז של כפירה גדולה, שהרי אמר שהארץ ניתנה ביד רשע, ומתכוון בכך לקדוש ברוך הוא. <strong>אמר ליה</strong> <small>[לו]</small> <strong>אביי: לא דבר איוב</strong> כאן <strong>אלא כנגד השטן,</strong> שהוא הרשע שבידו ניתנה הארץ.
  ומעירים: דבר זה הוא  <strong>כתנאי</strong> <small>[כ</small>דברי <small>תנאים]</small> שנחלקו כבר בענין זה, ששנינו: <strong>"ארץ נתנה ביד רשע"</strong> — <strong>ר' אליעזר אומר: בקש איוב להפוך קערה על פיה; אמר לו ר' יהושע: לא דבר איוב אלא כלפי שטן.</strong>
 ועוד בהסבר דברי איוב: <strong>"על דעתך כי לא ארשע ואין מידך מציל"</strong> (איוב י, ז) — <strong>אמר רבא: בקש איוב</strong> <strong>לפטור את כל העולם כולו מן הדין,</strong> שטען שכל מה שהאדם עושה אינו עושה אלא מכוחו של הקדוש ברוך הוא, ולכן אין להענישו על מעשיו. <strong>אמר לפניו: רבונו של עולם, בראת</strong> את ה<strong>שור</strong> ש<strong>פרסותיו סדוקות</strong> והוא כשר, <strong>בראת חמור</strong> ש<strong>פרסותיו קלוטות</strong> (בלא סדק) ועשית אותו אסור; <strong>בראת גן עדן, בראת גיהנם;</strong> ובאותו אופן <strong>בראת צדיקים, בראת רשעים, מי מעכב על ידך!</strong> ואם כן, כיון שבראת אותם מתחילה צדיקים ורשעים, אין אתה יכול לבוא עליהם אחר כך בתרעומת על מעשיהם!
 <strong>ומאי אהדרו ליה חבריה</strong> <small>[ומה השיבו לו</small> על כך <small>חביריו]</small> של <strong>איוב?</strong> — <strong>"אף אתה תפר יראה ותגרע שיחה לפני אל"</strong> (איוב טו, ד) על ידי דבריך אלה, כי אמנם <strong>ברא הקדוש ברוך הוא יצר הרע,</strong> אבל <strong>ברא לו תורה</strong> שהיא <strong>תבלין</strong> למתק אותו, שלא ישלוט באדם.
 <strong>דרש רבא: מאי דכתיב</strong> <small>[מהו שנאמר]</small> בדברי איוב על עצמו: <strong>"ברכת אבד עלי תבא ולב אלמנה ארנן"</strong> (איוב כט, יג)? <strong>"ברכת אבד עלי תבא"</strong> — <strong>מלמד שהיה</strong> איוב <strong>גוזל שדה מיתומים,</strong> עובד בה <strong>ומשביחה ומחזירה להן,</strong> ונמצא שמברכים אותו על שדה שאבד להם, <strong>"ולב אלמנה ארנן"</strong> — ש<strong>כל היכא דהוה</strong> <small>[מקום שהיתה]</small> <strong>אלמנה</strong> ש<strong>לא הוו נסבי לה</strong> <small>[היו נושאים אותה</small> לאשה<small>],</small> <strong>הוה אזיל שדי שמיה עילווה, והוו אתו נסבי לה</strong> <small>[היה הולך</small> ו<small>מטיל</small> את <small>שמו עליה,</small> מוציא קול שהיא קרובתו,
 <small>והיו נושאים אותה].</small> ועוד אמר איוב: <strong>"לו שקול ישקל כעשי והותי במאזנים ישאו יחד"</strong> (איוב ו, ב) — <strong>אמר רב: עפרא לפומיה</strong> <small>[עפר לפיו]</small> של <strong>איוב,</strong> כלומר, אסור היה לו לומר דברים כאלה, ובאופן כזה, כאילו שוקל מה עשה לו ה', וכי יש <strong>חברותא</strong> <small>[חברות]</small> <strong>כלפי שמיא</strong> <small>[שמים]?</small> וכיוצא בזה דברים אחרים שאמר איוב: <strong>"לו יש בינינו מוכיח ישת ידו על שנינו"</strong> (איוב ט, לג) — <strong>אמר רב: עפרא לפומיה</strong> <small>[עפר לפיו]</small> של <strong>איוב</strong> שאמר כך, <strong>כלום יש עבד שמוכיח את רבו?</strong> ועוד נאמר: <strong>"ברית כרתי לעיני ומה אתבונן על בתולה"</strong> (איוב לא, א) — <strong>אמר רבא: עפרא לפומיה</strong> <small>[עפר לפיו]</small> של <strong>איוב, איהו באחרניתא</strong> <small>[הוא ב</small>נשים <small>אחרות]</small> לא הסתכל, <strong>אברהם אפילו בדידיה</strong> <small>[בשלו,</small> באשתו<small>]</small> <strong>לא איסתכל</strong> <small>[הסתכל],</small> <strong>דכתיב</strong> <small>[שנאמר]</small> בדברי אברהם לשרה: <strong>"הנה נא ידעתי כי אשה יפת מראה את"</strong> (בראשית יב, יא), <strong>מכלל</strong> הדברים אתה למד <strong>דמעיקרא</strong> <small>[שמתחילה]</small> <strong>לא הוה ידע לה</strong> <small>[היה יודע בה]</small> כמה היא יפה, מפני שלא היה מסתכל בה.
  ועוד נאמר בדברי איוב: <strong>"כלה ענן וילך כן יורד שאול לא יעלה"</strong> (איוב ז, ט) — <strong>אמר רבא: מכאן שכפר איוב בתחיית המתים,</strong> שהרי אמר שהיורד שאול לא יעלה, כדרך שהענן שכלה שוב אינו חוזר. ועוד נאמר <strong>"אשר בשערה</strong> <strong>ישופני והרבה פצעי חנם"</strong> (איוב ט, יז) — <strong>אמר רבה: איוב בסערה חרף ובסערה השיבוהו.</strong>
 <strong>בסערה חרף</strong> — <strong>דכתיב</strong> <small>[שנאמר]:</small> <strong>"אשר בשערה ישופני", אמר לפניו: רבונו של עולם, שמא רוח סערה עברה לפניך ונתחלף לך בין איוב לאויב! בסערה השיבוהו</strong> — <strong>דכתיב</strong> <small>[שנאמר]:</small> <strong>"ויען ה' את איוב מן הסערה ויאמר.</strong> מי זה מחשיך עצה במילין בלי דעת. <strong>אזר נא כגבר חלציך</strong> ו<strong>אשאלך והודיעני"</strong> (איוב לח, א–ג), ומה פירוש "מן הסערה"?
 <strong>אמר לו</strong> הקדוש ברוך הוא: <strong>הרבה נימין</strong> (שערות) <strong>בראתי באדם, וכל נימא ונימא בראתי לה גומא</strong> <strong>בפני עצמה</strong> שהשערה יונקת ממנה, <strong>שלא יהו שתים יונקות מגומא אחת, שאלמלי</strong> (שאילו) <strong>שתים יונקות מגומא אחת</strong> — <strong>מחשיכות מאור עיניו של אדם.</strong> ואם <strong>בין גומא לגומא לא נתחלף לי, בין איוב לאויב נתחלף לי?</strong>
 ועוד אמר לו: <strong>"מי פלג לשטף תעלה</strong> ודרך לחזיז קולות" (איוב לח, כה) — <strong>הרבה טיפין בראתי בעבים, וכל טיפה וטיפה בראתי לה דפוס</strong> (תבנית) <strong>בפני עצמה, כדי שלא יהו שתי טיפין יוצאות מדפוס אחד, שאלמלי שתי טיפין יוצאות מדפוס אחד</strong> — <strong>מטשטשות</strong> (ממיסות, מקלקלות) <strong>את הארץ</strong> והורסות אותה <strong>ואינה מוציאה פירות.</strong> ואם <strong>בין טיפה לטיפה לא נתחלף לי, בין איוב לאויב נתחלף לי?</strong> אגב כך שואלים: <strong>מאי</strong> <small>[כיצד]</small> <strong>משמע דהאי</strong> <small>[שזו]</small> הלשון <strong>"תעלה" לישנא</strong> <small>[לשון]</small> <strong>דפוס היא?</strong> <strong>אמר רבה בר שילא, דכתיב</strong> <small>[שנאמר]:</small> <strong>"ויעש תעלה כבית סאתים זרע"</strong> (מלכים א' יח, לב).
  נאמר באותו פסוק שבספר איוב: <strong>"ודרך לחזיז קלות"</strong> ומפרשים שכך אמר הקדוש ברוך הוא: <strong>הרבה קולות בראתי בעבים, וכל קול וקול בראתי לו שביל בפני עצמו, כדי שלא יהו שתי קולות יוצאות משביל אחד, שאלמלי שתי קולות יוצאות משביל אחד</strong> — <strong>מחריבין את כל העולם.</strong> ואם <strong>בין קול לקול לא נתחלף לי, בין איוב לאויב נתחלף לי?</strong>
 ועוד, נאמר שם: <strong>"הידעת עת לדת יעלי סלע חלל אילות תשמר"</strong> (איוב לט, א) — <strong>יעלה זו אכזרית על בניה</strong> ואינה חסה עליהם, <strong>בשעה שכורעת</strong>
## דף טז:
 <strong>ללדת, עולה לראש ההר כדי שיפול ממנה</strong> הולד <strong>וימות, ואני מזמין לה נשר שמקבלו בכנפיו ומניחו לפניה, ואלמלי מקדים</strong> הנשר <strong>רגע אחד או מתאחר רגע אחד מיד</strong> היה הוולד <strong>מת.</strong> ואם <strong>בין רגע לרגע לא נתחלף לי, בין איוב לאויב נתחלף לי?</strong>
 וכן <strong>"חלל אילות תשמר"</strong> (איוב לט, א) — <strong>אילה זו</strong> פתח <strong>רחמה צר</strong> וקשה לה ללדת, <strong>בשעה שכורעת ללדת, אני מזמין לה דרקון</strong> (מין נחש) <strong>שמכישה</strong> (נושכה) <strong>בבית הרחם ו</strong>על ידי כך <strong>מתרפה ממולדה</strong> ומולידה, <strong>ואלמלי מקדים</strong> הנחש <strong>רגע אחד או מאחר רגע אחד מיד מתה.</strong> ואם <strong>בין רגע לרגע לא נתחלף לי, בין איוב לאויב נתחלף לי?</strong>
 ומעירים: נאמר מצד אחד: <strong>"איוב לא בדעת ידבר ודבריו לא בהשכיל"</strong> (איוב לד, לה) <strong>ו</strong>מן הצד האחר <strong>כתיב</strong> <small>[נאמר]</small> לרעיו של איוב: <strong>"כי לא דברתם אלי נכונה כעבדי איוב"</strong> (איוב מב, ח)! <strong>אמר רבא: מכאן שאין אדם נתפס בשעת צערו,</strong> שאף על פי שהובאו כמה דברים שאמר איוב שלא כדין ושלא כראוי, מכל מקום, כיון שאמרם בשעת צער, אין אדם נתפס להיענש עליהם.
 נאמר: <strong>"וישמעו שלשת רעי איוב את כל הרעה הזאת הבאה עליו ויבאו איש ממקמו אליפז התימני ובלדד השוחי וצופר הנעמתי ויועדו יחדו לבוא לנוד לו ולנחמו"</strong> (איוב ב, יא) — <strong>מאי</strong> <small>[מה</small> פירוש<small>]</small> <strong>"ויועדו יחדו"? אמר רב יהודה אמר רב: מלמד</strong> הפסוק <strong>שנכנסו כולן בשער אחד</strong> בבת אחת. <strong>ותנא</strong> <small>[ושנה</small> החכם בברייתא<small>]:</small> <strong>בין כל אחד ואחד</strong> מהם <strong>שלש מאות פרסי</strong> <small>[פרסות]</small> מרחק.
  ושואלים:  <strong>מנא הוו ידעי</strong> <small>[מנין ידעו]</small> כאחד שאירע כך לאיוב ובאו ביחד? <strong>איכא דאמרי</strong> <small>[יש שאומרים]:</small> <strong>כלילא הוה להו</strong> <small>[כתר היה להם]</small> לכל אחד ואחד, ובו היו רואים סימנים שנפגע אחד מהם. <strong>ואיכא דאמרי</strong> <small>[ויש שאומרים]:</small> <strong>אילני הוה להו</strong> <small>[אילנות היו להם],</small> <strong>וכיון דכמשי הוו ידעי</strong> <small>[שכמשו</small> האילנות <small>היו יודעים]</small> שבאה צרה לאחד מהם. <strong>אמר רבא: היינו דאמרי אינשי</strong> <small>[זהו שאומרים האנשים]:</small> <strong>או חברא</strong> <small>[חבר]</small> <strong>כחברי איוב או מיתותא</strong> <small>[מוות],</small> כי אם אין לאדם חברים קרובים, מוטב לו למות. ומביאים ענין נוסף בו נזכר איוב.
 <strong>"ויהי כי החל האדם לרב על פני האדמה ובנות ילדו להם"</strong> (בראשית ו, א) — <strong>ר' יוחנן אמר:</strong> "לרוב" משמעו <strong>רביה באה לעולם</strong> על ידי הבנות. <strong>ריש לקיש אמר: מריבה באה לעולם,</strong> ש"לרוב" זה הוא מלשון מריבה, שעל ידי שנולדו בנות הרי נגרמות קטטות בין הגברים. <strong>אמר ליה</strong> <small>[לו]</small> <strong>ריש לקיש לר' יוחנן: לדידך דאמרת</strong> <small>[ל</small>שיטתך <small>שלך שאתה אומר]</small> שעל ידי הבנות <strong>רבייה באה לעולם, מפני מה לא נכפלו בנותיו של איוב,</strong> שהרי בסוף כפל לו הקדוש ברוך הוא כל מה שאיבד (ראה איוב א, ג ואיוב מב, יב), ומדוע לא כפל לו גם את מספר בנותיו?
 <strong>אמר לו: נהי</strong> <small>[אם אמנם]</small> ש<strong>לא נכפלו בשמות,</strong> שלא נתרבו במספר, <strong>אבל נכפלו ביופי, דכתיב</strong> <small>[שנאמר]:</small> <strong>"ויהי לו שבענה בנים ושלוש בנות, ויקרא שם האחת ימימה ושם השנית קציעה ושם השלישית קרן הפוך"</strong> (איוב מב, יג–יד), וכולן נקראו כך על שם יופיין:
 <strong>ימימה</strong> — <strong>שהיתה דומה</strong> ביופיה <strong>ליום, קציעה</strong> — <strong>שהיה ריחה נודף כ</strong>צמח הבושם <strong>קציעה, קרן הפוך</strong> — <strong>אמרי דבי</strong> <small>[היו אומרים</small> חכמים <small>מבית]</small> מדרשו של <strong>ר' שילא: שדומה לקרנא דקרש</strong> <small>[לקרן של חד־קרן]</small> שקרניו יפות ביותר. <strong>מחייכו עלה במערבא</strong> <small>[היו צוחקים על כך בארץ ישראל],</small> הלא <strong>קרנא דקרש לקותא היא</strong> <small>[קרן של קרש ליקוי הוא]</small> אם אדם נראה כמוהו! <strong>אלא אמר רב חסדא: ככורכמא דרישקא במיניה</strong> <small>[כמו כרכום של נרד ש</small>הוא מעולה <small>במינו]</small> ו"קרן" במשמעות: גינה, ערוגה של פוך. וראיה לדבר ש"פוך" עניינו תכשיט, <strong>שנאמר: "כי תקרעי בפוך</strong> עיניך לשוא תתייפי
 <strong>"</strong>(ירמיה ד, ל). מסופר: <strong>ר' שמעון ברבי</strong> <small>[</small>בנו <small>של רבי]</small> <strong>איתילידא ליה ברתא</strong> <small>[נולדה לו בת],</small> <strong>הוה קא חלש דעתיה</strong> <small>[היתה לו חולשת הדעת]</small> מכך שלא נולד לו בן, <strong>אמר ליה אבוה</strong> <small>[לו אביו]:</small> <strong>רביה באה לעולם</strong> על ידי הבת. <strong>אמר ליה</strong> <small>[לו]</small> <strong>בר קפרא: תנחומין של הבל ניחמך אבוך</strong> <small>[אביך].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אי אפשר לעולם בלא זכרים ובלא נקבות</strong> והעולם זקוק לשניהם, <strong>אלא אשרי למי שבניו זכרים, אוי לו למי שבניו נקבות;</strong> וכיוצא בו: <strong>אי אפשר לעולם בלא</strong> כל המקצועות, בלא <strong>בסם</strong> שמלאכתו בבשמים, <strong>ובלא בורסי</strong> שמלאכתו בדברים שריחם רע, <strong>אשרי מי שאומנותו בוסמי, אוי למי שאומנותו בורסי.</strong>
 ומעירים: דבר זה הוא <strong>כתנאי</strong> <small>[כ</small>מחלוקת <small>תנאים]</small> באותו נושא. שנאמר: <strong>"וה' ברך את אברהם בכל"</strong> (בראשית כד, א) ונחלקו <strong>מאי</strong> <small>[מה</small> פירוש<small>]</small> <strong>"בכל"? ר' מאיר אומר: שלא היתה לו בת</strong> וזו היתה הברכה. <strong>ר' יהודה אומר: שהיתה לו בת. אחרים אומרים: בת היתה לו לאברהם ו"בכל" שמה. ר' אלעזר המודעי אומר: איצטגנינות</strong> (ידיעת חכמת הכוכבים) <strong>היתה בלבו של אברהם אבינו, שכל מלכי מזרח ומערב</strong> היו <strong>משכימין לפתחו</strong> בגלל חכמתו זו, והוא הענין של הברכה "בכל" — בדבר שהכל צריכים לו. <strong>ר' שמעון בן יוחי אומר: אבן טובה היתה תלויה בצוארו של אברהם אבינו, שכל חולה הרואה אותו מיד מתרפא, ובשעה שנפטר אברהם אבינו מן העולם</strong> — <strong>תלאה הקדוש ברוך הוא</strong> לאבן זו <strong>בגלגל חמה</strong> ומאז השמש מרפאת. <strong>אמר אביי, היינו דאמרי אינשי</strong> <small>[זהו שאומרים האנשים]</small> בפתגם עממי: <strong>אידלי יומא אידלי קצירא</strong> <small>[עלה היום היקל החולי].</small>
 <strong>דבר אחר:</strong> מהו הברכה "בכל"? — <strong>שלא מרד עשו בימיו,</strong> שכל עוד היה חי אברהם, לא חטא עשיו. <strong>דבר אחר: שעשה ישמעאל תשובה בימיו.</strong> ומפרשים: <strong>שלא מרד עשו בימיו מנלן</strong> <small>[מנין לנו]?</small> — <strong>דכתיב</strong> <small>[שנאמר]:</small> <strong>"</strong>ויזד יעקב נזיד <strong>ויבא עשו מן השדה והוא עיף"</strong> (בראשית כה, כט), <strong>ותנא</strong> <small>[ושנה</small> בברייתא<small>]:</small> <strong>אותו היום נפטר אברהם אבינו, ועשה יעקב אבינו תבשיל של עדשים לנחם את יצחק אביו</strong> כמפורש בהמשך (בראשית כה, לד), שכן נוהגים לעשות תבשיל עדשים לאבלים.
  ומסבירים:  <strong>ומאי שנא</strong> <small>[ומה שונה]</small> מדוע דווקא <strong>של עדשים? אמרי במערבא משמיה</strong> <small>[אומרים בארץ ישראל משמו]</small> של <strong>רבה בר מרי: מה עדשה זו אין לה פה</strong> כעין סדק שיש בשאר קטניות, <strong>אף אבל אין לו פה,</strong> שאינו יכול לדבר מחמת צערו. <strong>דבר אחר: מה עדשה זו מגולגלת,</strong> שהיא עגולה לגמרי, כגלגל, <strong>אף אבילות מגלגלת ומחזרת על באי העולם,</strong> ורמז הוא לאדם שכל אדם באה עליו אבילות במוקדם או במאוחר. ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]</small> אם מסבירים כך או כך? ואומרים: <strong>איכא בינייהו לנחומי בביעי</strong> <small>[יש ביניהם</small> הבדל <small>ל</small>ענין <small>ניחום בביצים]</small> שאין להן פה, אבל אינן עגולות לגמרי כגלגל.
 <strong>אמר ר' יוחנן, חמש עבירות עבר אותו רשע</strong> (עשיו) <strong>באותו היום</strong> שמת אברהם: <strong>בא על נערה מאורסה, והרג את הנפש, וכפר בעיקר, וכפר בתחיית המתים, ושט</strong> (בזה) <strong>את הבכורה.</strong>
 ומביאים ראיות: <strong>בא על נערה מאורסה</strong> — <strong>כתיב הכא</strong> <small>[נאמר כאן]:</small> <strong>"ויבא עשו מן השדה", וכתיב התם</strong> <small>[ונאמר שם]</small> באונס נערה מאורסה: <strong>"כי בשדה מצאה"</strong> (דברים כב, כז). <strong>הרג את הנפש</strong> — <strong>כתיב הכא</strong> <small>[נאמר כאן]:</small> <strong>"עיף", וכתיב התם</strong> <small>[ונאמר שם]:</small> <strong>"אוי נא לי כי עיפה נפשי להרגים"</strong> (ירמיה ד, לא). <strong>וכפר בעיקר</strong> — <strong>כתיב הכא</strong> <small>[נאמר כאן]:</small> <strong>"</strong>ו<strong>למה זה לי"</strong> (בראשית כה, לב), <strong>וכתיב התם</strong> <small>[ונאמר שם]:</small> <strong>"זה אלי ואנוהו"</strong> (שמות טו, ב), ו"למה זה לי" משמע שפקפק ב"זה". <strong>וכפר בתחיית המתים</strong> — <strong>דכתיב</strong> <small>[שנאמר]:</small> <strong>"הנה אנכי הולך למות"</strong> (בראשית כה, לב) שחשב שאחרי מותו שוב אין לו תחיה. <strong>ושט</strong> (בזה) <strong>את הבכורה</strong> — <strong>דכתיב</strong> <small>[שנאמר]:</small> <strong>"ויבז עשו את הבכרה"</strong> (בראשית כה, לד).
 <strong>ושעשה ישמעאל תשובה בימיו</strong> של אברהם <strong>מנלן</strong> <small>[מנין לנו]?</small> <strong>כי הא</strong> <small>[כמו</small> מעשה <small>זה]</small> ש<strong>רבינא ורב חמא בר בוזי הוו יתבי קמיה</strong> <small>[היו יושבים לפני]</small> <strong>רבא וקא מנמנם</strong> <small>[והיה מנמנם]</small> <strong>רבא</strong> ובינתיים שוחחו הם. <strong>אמר ליה</strong> <small>[לו]</small> <strong>רבינא לרב חמא בר בוזי, ודאי דאמריתו</strong> <small>[</small>האם <small>נכון שאתם אומרים]:</small> <strong>כל מיתה שיש בה</strong> (שנאמר בה גם) לשון <strong>"גויעה"</strong> — <strong>זו היא מיתתן של צדיקים? אמר ליה</strong> <small>[לו]:</small> <strong>אין</strong> <small>[כן]</small> (וכגון זה שנאמר <small>ביצחק: "ויגוע יצחק וימת ויאסף אל עמיו".</small> בראשית לה, כט). והקשה לו: <strong>והא</strong> <small>[והרי]</small> <strong>דור המבול</strong> נאמר בו "ויגוע כל בשר" (בראשית ז, כא), והם מתו בגלל רשעם! <strong>אמר ליה</strong> <small>[לו]:</small> <strong>אנן</strong> <small>[אנו]</small> לשון <strong>"גויעה" ו"אסיפה" קאמרינן</strong> <small>[אומרים אנו],</small> שבמקום שנאמר "ויגוע ויאסף" זו היא מיתת צדיקים.
  הקשה לו: <strong>והא</strong> <small>[והרי]</small> ישנו <strong>ישמעאל דכתיב ביה</strong> <small>[שנאמר בו]</small> <strong>גויעה ואסיפה</strong> ("ואלה שני חיי ישמעאל... ויגוע וימת ויאסף אל עמיו". בראשית כה, יז)?! <strong>אדהכי איתער בהו</strong> <small>[בין כך התעורר בהם]</small> <strong>רבא,</strong> שהיה מנמנם, אבל שמע מקצת דבריהם וניעור לגמרי, <strong>אמר להו</strong> <small>[להם]:</small> <strong>דרדקי</strong> <small>[ילדים],</small> <strong>הכי</strong> <small>[כך]</small> <strong>אמר ר' יוחנן: ישמעאל עשה תשובה בחיי אביו,</strong> וראיה לדבר, <strong>שנאמר: "ויקברו אתו יצחק וישמעאל בניו"</strong> (בראשית כה, ט), וכיון שהקדים ישמעאל את יצחק לפניו משמע שעשה תשובה וקיבל על עצמו את מרותו.
  ושואלים:  <strong>ודילמא</strong> <small>[ושמא]</small> <strong>דרך חכמתן קא חשיב להו</strong> <small>[מחשיב להם,</small> מונה אותם הכתוב<small>]</small> שבאמת ישמעאל קדם, אלא שהכתוב אינו מונה אותם לפי סדר זה! ומשיבים: <strong>אלא מעתה</strong> מה שנאמר: <strong>"ויקברו אותו עשו ויעקב בניו"</strong> (בראשית לה, כט), <strong>מאי טעמא</strong> <small>[מה טעם]</small> <strong>לא חשיב להו</strong> <small>[מנה אותם]</small> <strong>דרך חכמתן? אלא מדאקדמיה</strong> — <strong>אדבורי אדבריה</strong> <small>[מכיון שהקדים אותו,</small> משמע ש<small>הנהיג אותו</small> עליו<small>],</small> <strong>ומדאדבריה</strong> <small>[וכיון שהנהיג אותו</small> עליו<small>]</small> — <strong>שמע מינה</strong> <small>[למד מכאן]:</small> <strong>תשובה עבד</strong> <small>[עשה]</small> <strong>בימיו</strong> של אברהם.
 ואגב הדיון בפסוק "וה' ברך את אברהם בכל" (בראשית כד, א), מביאים: <strong>תנו רבנן</strong> <small>[שנו חכמים]:</small> <strong>שלשה</strong> אנשים <strong>הטעימן הקדוש ברוך הוא בעולם הזה</strong>
## דף יז.
 <strong>מעין העולם הבא, אלו הן: אברהם, יצחק ויעקב. אברהם</strong> — <strong>דכתיב ביה</strong> <small>[שנאמר בו]:</small> <strong>"</strong>ואברהם זקן בא בימים וה' ברך את אברהם <strong>בכל"</strong> (בראשית כד, א). <strong>יצחק</strong> — <strong>דכתיב ביה</strong> <small>[שנאמר בו]:</small> <strong>"</strong>ואוכל <strong>מכל"</strong> (שםבראשית כז, יג) <strong>יעקב</strong> — <strong>דכתיב ביה</strong> <small>[שנאמר בו]:</small> <strong>"</strong>כי חנני אלהים וכי יש לי <strong>כל"</strong> (בראשית לג, יא). לומר שזכו בחייהם למידה של שלמות ("כל").
 <strong>שלשה לא שלט בהן יצר הרע, אלו הן: אברהם, יצחק ויעקב, דכתיב בהו</strong> <small>[שנאמר בהם]:</small> <strong>"בכל", "מכל", "כל".</strong> וזה הוא ענין הברכה השלימה, שלא היו צריכים להלחם ביצרם. <strong>ויש אומרים: אף דוד, דכתיב</strong> <small>[שנאמר]:</small> <strong>"ולבי חלל בקרבי"</strong> (תהילים קט, כב), לומר שיצר הרע שבלבו בטל כאילו היה לבו חלל. ושואלים: <strong>ואידך</strong> <small>[והאחר]</small> שאינו מונה את דוד, מה הוא מסביר? ומשיבים: <strong>צעריה</strong> <small>[צערו]</small> <strong>הוא דקא מדכר</strong> <small>[שמזכיר],</small> שהתכוון לומר שלבו מת בתוכו מרוב הצרות שעברו עליו, ולא לענין יצר הרע.
 <strong>תנו רבנן</strong> <small>[שנו חכמים]:</small> <strong>ששה לא שלט בהן מלאך המות</strong> בפטירתם, <strong>ואלו הן: אברהם, יצחק ויעקב, משה, אהרן ומרים. אברהם, יצחק ויעקב</strong> — <strong>דכתיב בהו</strong> <small>[שנאמר בהם]:</small> <strong>"בכל", "מכל", "כל",</strong> וכיון שניתן להם כל הטוב ודאי נפטרו גם מצרת מלאך המות; <strong>משה, אהרן ומרים</strong> — <strong>דכתיב בהו</strong> <small>[שנאמר בהם]:</small> <strong>"על פי ה'"</strong> ("ויעל אהרן הכהן אל הור ההר על פי ה' וימת שם". במדבר לג, לח. "וימת שם משה עבד ה' בארץ מואב על פי ה'". דברים לד, ה) שהיא מיתת נשיקה ("על פי") ולא בידי מלאך המות.
  ומקשים:  <strong>והא</strong> <small>[והרי]</small> <strong>מרים לא כתיב</strong> <small>[נאמר]</small> <strong>בה "על פי ה'"! אמר ר' אלעזר: מרים נמי</strong> <small>[גם כן]</small> <strong>בנשיקה מתה, דאתיא</strong> <small>[שבא,</small> נלמד<small>]</small> הדבר בגזירה שווה של <strong>"שם" "שם" ממשה</strong> ("ותמת שם מרים". במדבר כ, א. "וימת שם משה". דברים לד, ה). <strong>ומפני מה לא נאמר בה "על פי ה'"?</strong> — <strong>שגנאי הדבר לומר</strong> מיתת נשיקה באשה.
 <strong>תנו רבנן</strong> <small>[שנו חכמים]:</small> <strong>שבעה לא שלט בהן רמה ותולעה, ואלו הן: אברהם, יצחק ויעקב, משה, אהרן ומרים, ובנימין בן יעקב.</strong> ומפרטים: <strong>אברהם, יצחק ויעקב</strong> — <strong>דכתיב בהו</strong> <small>[שנאמר בהם]:</small> <strong>"בכל", "מכל", "כל"; משה, אהרן ומרים</strong> — <strong>דכתיב בהו</strong> <small>[שנאמר בהם]:</small> <strong>"על פי ה'"; בנימין בן יעקב</strong> — <strong>דכתיב</strong> <small>[שנאמר]:</small> <strong>"ולבנימין אמר ידיד ה' ישכן לבטח עליו"</strong> (דברים לג, יב). שאף כאשר שכן במותו היה זה לבטח, בלא שתגיענו תולעת. <strong>ויש אומרים: אף דוד, דכתיב</strong> <small>[שנאמר]:</small> <strong>"אף בשרי ישכן לבטח"</strong> (תהילים טז, ט). ושואלים: <strong>ואידך</strong> <small>[והאחר]</small> שאינו סבור כן כיצד הוא מפרש? ומשיבים: <strong>ההוא רחמי הוא דקא בעי</strong> <small>[רחמים הוא שמבקש]</small>
 שכך יהיה לו במותו, ואולם לא נתקבלה בקשתו זו. <strong>תנו רבנן</strong> <small>[שנו חכמים]:</small> <strong>ארבעה מתו בעטיו</strong> (בעצתו, בסיבתו) <strong>של נחש</strong> הקדמוני, שנגזרה מיתה על בני האדם כולם, ולא מפני חטאיהם. <strong>ואלו הן: בנימין בן יעקב, ועמרם אבי משה, וישי אבי דוד, וכלאב בן דוד. וכולהו גמרא</strong> <small>[וכולם מסורת]</small> שכך היה, <strong>לבר</strong> <small>[חוץ]</small> <strong>מישי אבי דוד</strong> ש<strong>מפרש ביה [קרא]</strong> <small>[בו המקרא],</small> <strong>דכתיב</strong> <small>[שנאמר]:</small> <strong>"ואת עמשא שם אבשלם תחת יואב על הצבא ועמשא בן איש ושמו יתרא הישראלי אשר בא אל אביגיל בת נחש אחות צרויה אם יואב"</strong> (שמואל ב' יז, כה), <strong>וכי</strong> אביגיל <strong>בת נחש היא? והלא בת ישי היא, דכתיב</strong> <small>[שנאמר]:</small> <strong>"ואחיתיהם צרויה ואביגיל"</strong> (דברי הימים א' ב, טז)! <strong>אלא,</strong> נקראה "בת נחש" לומר: <strong>בת מי שמת בעטיו של נחש.</strong>
 
 <big>א משנה</big> <strong>לא יחפור אדם בור סמוך לבורו של חבירו,</strong> שלא יקלקל על ידי כן את הבור, <strong>ו</strong>כן <strong>לא</strong> יעשה <strong>שיח</strong> (בור ארוך וצר) <strong>ולא מערה</strong> (בור מכוסה), <strong>ולא אמת המים</strong> (תעלה), <strong>ולא נברכת כובסין</strong> (חפירה של מים המשמשת לכביסה), <strong>אלא אם כן הרחיק</strong> את כל אלה <strong>מכותל חבירו שלשה טפחים וסד בסיד</strong> את המקום שיש בו מים.
 <strong>ומרחיקים את הגפת</strong> (פסולת הזיתים לאחר שהוצא מהם השמן) <strong>ואת הזבל</strong> של בהמות, <strong>ואת המלח ואת הסיד, ואת הסלעים מכותלו של חבירו שלשה טפחים</strong> שלא יזיקו לכותל, <strong>או סד בסיד</strong> את הקיר שלא יינזק. <strong>מרחיקין את הזרעים,</strong> שאין זורעים, <strong>ואת המחרישה</strong> שאין חורשים, <strong>ואת מי רגלים מן הכותל</strong> של חבירו <strong>שלשה טפחים.</strong>
 <strong>ומרחיקין את הריחים</strong> מן הכותל מרחק <strong>שלשה</strong> טפחים <strong>מן השכב</strong> (האבן התחתונה של הריחיים), <strong>שהן ארבעה</strong> טפחים <strong>מן הרכב</strong> (האבן העליונה) שהיא קטנה יותר; <strong>ואת התנור</strong> — <strong>שלשה מן הכליא,</strong> החלק הבולט שלו, <strong>שהן ארבעה מן השפה</strong> הצרה יותר של התנור.
## דף יז:
 <big>א גמרא</big> על המשנה תוהים: <strong>פתח בבור,</strong> "לא יחפור בור סמוך לבורו של חבירו", <strong>ומסיים בכותל</strong> "אלא אם כן הרחיק מכותל חבירו", <strong>ליתני</strong> <small>[שישנה]:</small> <strong>אלא אם כן הרחיק מבורו של חבירו שלשה טפחים</strong> כמו בתחילת המשנה, ומדוע מזכיר כאן כותל?
 <strong>אמר אביי, ואיתימא</strong> <small>[ויש אומרים]</small> שאמר זאת <strong>רב יהודה: מכותל בורו שנינו</strong> וכך היא שנויה: "אלא אם הרחיק מכותל בורו של חבירו שלשה טפחים", שאף חבירו הרחיק את חלל בורו מרחק שיעור כותל מן הגבול שביניהם.
  ושואלים:  <strong>וליתני</strong> <small>[ושישנה]:</small> <strong>אלא אם כן הרחיק מבורו של חבירו שלשה טפחים,</strong> וממילא מובן שהכוונה לכותל הבור! ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> בדרך אגב, ש<strong>כותל בור</strong> צריך להיות לפחות <strong>שלשה טפחים, נפקא מינה</strong> <small>[יוצא מכאן]</small> תוצאה <strong>ל</strong>דיני <strong>מקח וממכר; כדתניא</strong> <small>[כפי ששנינו</small> בברייתא<small>]:</small> <strong>האומר לחבירו "בור וכותליה אני מוכר לך"</strong> — <strong>צריך שיהא הכותל</strong> של הבור <strong>שלשה טפחים.</strong>
 <big>ב</big> <strong>איתמר</strong> <small>[נאמר]:</small> <strong>הבא לסמוך</strong> באחד מכל הדברים הללו <strong>בצד המצר,</strong> על גבול שדהו, שאין שם בור של החבר — <strong>אביי אמר: סומך, ורבא אמר: אינו סומך.</strong> ומסבירים: <strong>בשדה</strong> חבירו <strong>העשויה ל</strong>כך שיכרו בה <strong>בורות</strong> — <strong>דברי הכל אינו סומך,</strong> שהרי יודע שהשדה עשוי לכריית בורות. <strong>כי פליגי</strong> <small>[כאשר נחלקו]</small> — הרי זה <strong>בשדה שאינה עשויה לבורות.</strong>
 <strong>אביי אמר</strong> <small>[אומר]:</small> <strong>סומך,</strong> וטעם הדבר — <strong>דהא</strong> <small>[שהרי]</small> <strong>אינה עשויה לבורות; רבא אמר</strong> <small>[אומר]:</small> <strong>אינו סומך, דאמר ליה</strong> <small>[שאומר לו]</small> השכן: <strong>כי היכי דאת אימלכת</strong> <small>[כמו שאתה נמלכת]</small> בדעתך <strong>וחפרת</strong> בור, <strong>אנא נמי ממלכנא וחפרנא</strong> <small>[אני גם כן</small> אולי <small>אמלך</small> בדעתי <small>ואחפור]</small> ועתה לא אוכל לחפור סמוך לגבולי, כיון שאתה קירבת את בורך עד למצר.
 <strong>איכא דאמרי</strong> <small>[יש שאומרים]</small> מחלוקת זו באופן אחר: <strong>בשדה שאינה עשויה לבורות</strong> — <strong>דברי הכל סומך, כי פליגי</strong> <small>[כאשר נחלקו]</small> הרי זה <strong>בשדה העשויה לבורות.</strong> <strong>אביי אמר: סומך.</strong> ו<strong>אפילו לרבנן דאמרי</strong> <small>[לחכמים שאומרים]</small> במשנה להלן: <strong>מרחיקין את האילן מן הבור עשרים וחמש אמה,</strong> שצריך לדאוג שלא יצמחו שרשי האילן שלו ויזיקו לבורו של חבירו בשדהו, ולכך על המזיק להרחיק את עצמו, <strong>התם</strong> <small>[שם]</small> הדין כך <strong>הוא</strong> משום <strong>דבעידנא דקא נטע איתא</strong> <small>[שבזמן שהוא נוטע</small> כבר <small>ישנו]</small> <strong>לבור, אבל הכא בעידנא דקא חפר ליתא לבור</strong> <small>[כאן בזמן שהוא חופר</small> בשדהו <small>אין הבור]</small> של השכן קיים עדיין.
 <strong>ורבא אמר: אינו סומך. ואפילו ל</strong>דעת <strong>ר' יוסי דאמר</strong> <small>[שאומר]</small> באותה משנה: <strong>זה חופר בתוך שלו וזה נוטע בתוך שלו</strong> ואינו צריך להרחיק מפני החשש שמא אילנו יתפשט ויזיק לאחר, <strong>הני מילי התם</strong> <small>[דברים אלה</small> אמורים דווקא <small>שם],</small> <strong>דבעידנא דקא נטע ליתנהו לשרשיו דמזקי ליה</strong> <small>[שבזמן שהוא נוטע אין</small> עדיין <small>שורשים שמזיקים לו]</small> <strong>לבור,</strong> ונמצא שבשעת נטיעה לא גרם שום היזק, <strong>אבל הכא</strong> <small>[כאן]</small> — <strong>אמר ליה</strong> <small>[</small>יכול <small>לומר לו]:</small> <strong>כל מרא ומרא דקא מחיית קא מרפית ליה לארעאי</strong> <small>[כל מעדר ומעדר שאתה מקיש בו מרפה את הקרקע שלי]</small> וכבר עכשיו אתה גורם לי נזק.
  ומנסים להביא עוד ראיה, <strong>תנן</strong> <small>[שנינו</small> במשנתנו<small>]:</small> <strong>לא יחפור אדם בור סמוך לבורו של חבירו</strong> אלא אם כן הרחיק מכותל חבירו שלושה טפחים. ונדייק מכאן: <strong>טעמא דאיכא</strong> <small>[הטעם,</small> דווקא, <small>שיש</small> שם<small>]</small> <strong>בור, הא ליכא</strong> <small>[הרי</small> אם <small>אין]</small> <strong>בור</strong> — <strong>סומך</strong> לכותל חבירו. ומעתה, <strong>בשלמא להך לישנא</strong> <small>[נניח ל</small>פי <small>אותה לשון]</small> ש<strong>אמרת</strong> ש<strong>בשדה שאינה עשויה לבורות דברי הכל סומך,</strong> אם כן אפשר להסביר כי <strong>מתניתין</strong> <small>[משנתנו]</small> עוסקת <strong>בשדה שאינה עשויה לבורות.</strong>
 <strong>אלא להך לישנא</strong> <small>[ל</small>פי <small>אותה לשון]</small> ש<strong>אמרת:</strong> ש<strong>בשדה שאינה עשויה לבורות פליגי</strong> <small>[חלוקים הם],</small> <strong>בשלמא</strong> <small>[נניח]</small> <strong>לאביי ניחא</strong> <small>[נוח</small> הדבר<small>],</small> כפי שדייקנו ממשנתנו, שכשאין בור — סומך, <strong>אלא לרבא קשיא</strong> <small>[קשה],</small> שהוא אומר שאסור לסמוך למצר בכל אופן!
  ומתרצים:  <strong>אמר</strong> <small>[</small>יכול היה <small>לומר]</small> <strong>לך רבא:</strong> אינך יכול לדייק דיוק זה ממשנתנו, שכן <strong>הא איתמר עלה</strong> <small>[הרי נאמר עליה],</small> <strong>אמר אביי ואיתימא</strong> <small>[ויש שאומרים]</small> שאמר זאת <strong>רב יהודה: מכותל בורו</strong> של חבירו <strong>שנינו.</strong> ומכאן שחבירו שחפר בתחילה צריך היה כבר להרחיק את חלל בורו שלושה טפחים מן המצר.
 <strong>איכא דאמרי</strong> <small>[יש שאומרים]</small> הסבר זה כהוכחה נגד אביי. שנינו במשנה שמרחיק מבורו של חבירו, <strong>ואיתמר עלה</strong> <small>[ונאמר עליה],</small> <strong>אמר אביי ואיתימא</strong> <small>[ויש אומרים]</small> <strong>רב יהודה: מכותל בורו שנינו</strong> ומכאן למדנו שחבירו כבר הרחיק כדי שיעור כותל מן המצר. ומעתה, <strong>בשלמא להך לישנא</strong> <small>[נניח ל</small>פי <small>אותה לשון]</small> ש<strong>אמרת: בשדה העשויה לבורות דברי הכל אינו סומך,</strong> לפי זה <strong>מתניתין</strong> <small>[משנתנו]</small> עוסקת <strong>בשדה העשויה לבורות.</strong>
 <strong>אלא להך לישנא</strong> <small>[ל</small>פי <small>אותה לשון]</small> ש<strong>אמרת: בשדה העשויה לבורות פליגי</strong> <small>[חלוקים</small> הם<small>],</small> <strong>בשלמא לרבא ניחא</strong> <small>[ל</small>שיטת <small>רבא נוח</small> הדבר<small>],</small> <strong>אלא לאביי קשיא</strong> <small>[קשה],</small> הרי לא היה צריך חבירו להרחיק את בורו מן המצר!
  ומתרצים:  <strong>אמר</strong> <small>[</small>יכול היה <small>לומר]</small> <strong>לך אביי: מתניתין</strong> <small>[משנתנו]</small> מדברת באופן <strong>שבאו לחפור</strong> שניהם <strong>בבת אחת</strong> ואז צריכים שניהם להרחיק. אבל אם אין עדיין בור סמוך למצר, וחבירו אינו בא לחפור באותה שעה — רשאי לסמוך למצר.
  ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>סלע הבא בידים,</strong> כלומר, סלע רך שאפשר לחפור בו בידים בלבד, בלי כלי — <strong>זה חופר בורו מכאן, וזה חופר בורו מכאן, זה מרחיק שלשה טפחים וסד בסיד, וזה מרחיק שלשה טפחים וסד בסיד,</strong> משמע מכאן שאפילו הראשון צריך להרחיק גם כשאין עוד בור של השני! ודוחים: <strong>בא בידים שאני</strong> <small>[שונה]</small> כיון שהסלע רך מאד צריך להרחיק יותר.
  ותוהים:  <strong>ודקארי לה מאי קארי לה</strong> <small>[ו</small>זה <small>שהקשה אותה מה הקשה אותה]?</small> הרי במפורש נאמר שכאן מדובר בסלע הבא בידים! ומשיבים: לדעתו מדברת הברייתא בכל סוג של קרקע, אלא <strong>בא בידים איצטריכא ליה</strong> <small>[הוצרך לו]</small> לתנא לומר ולהשתמש דווקא בדוגמא זו, שכן <strong>סלקא דעתך אמינא</strong> <small>[יעלה על דעתך לומר]</small> ש<strong>כיון</strong> ש<strong>בא בידים ליבעי נמי רווחא טפי</strong> <small>[יצטרך גם רווח</small> גדול <small>יותר],</small> על <strong>קא משמע לן</strong> <small>[השמיע לנו]</small> שדי בשלושה טפחים.
  ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנתנו: <strong>מרחיקין את הגפת, ואת הזבל, ואת</strong>
## דף יח.
 <strong>המלח, ואת הסיד, ואת הסלעים מכותלו של חבירו שלשה טפחים או סד בסיד;</strong> ונדייק: <strong>טעמא דאיכא</strong> <small>[הטעם,</small> דווקא, <small>כשיש</small> שם<small>]</small> <strong>כותל</strong> של חבירו, <strong>הא ליכא</strong> <small>[הרי</small> אם <small>אין]</small> <strong>כותל</strong> — <strong>סומך</strong> עד לגבול החצר. וקשה לרבא, לפי השיטה הראשונה שאין סומך אפילו לשדה שאינו עשוי לבורות!
  ודוחים:  <strong>לא, כי ליכא</strong> <small>[כאשר אין]</small> <strong>כותל נמי לא סמיך</strong> <small>[גם כן אינו סומך].</small> <strong>ו</strong>שואלים: אם כן, <strong>אלא מאי קא משמע לן</strong> <small>[מה השמיע לנו]</small> בזה שמזכיר פה כותל? ומשיבים: <strong>הא קא משמע לן</strong> <small>[</small>דבר <small>זה השמיע לנו],</small> <strong>דהני קשו</strong> <small>[ש</small>כל הדברים <small>הללו קשים]</small> ומזיקים <strong>לכותל.</strong>
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>מרחיקים את הזרעים, ואת המחרישה, ואת מי רגלים מן הכותל שלשה טפחים;</strong> ונדייק: <strong>טעמא דאיכא</strong> <small>[הטעם,</small> דווקא, כ<small>שיש</small> שם<small>]</small> <strong>כותל, הא ליכא</strong> <small>[הרי</small> אם <small>אין]</small> שם <strong>כותל</strong> — <strong>סמיך</strong> <small>[סומך]</small> עד לגבול השדה! ודוחים: <strong>לא, כי ליכא</strong> <small>[כאשר אין]</small> <strong>כותל נמי לא סמיך</strong> <small>[גם כן אינו סומך].</small> ושואלים: <strong>ואלא מאי קא משמע לן</strong> <small>[מה השמיע לנו]?</small> ומשיבים: <strong>הא קא משמע לן</strong> <small>[</small>דבר <small>זה השמיע לנו],</small> <strong>דמתונתא</strong> <small>[שרטיבות]</small> <strong>קשה לכותל.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>ואת הריחים</strong> — מרחיק מן הכותל <strong>שלשה</strong> טפחים <strong>מן השכב שהן ארבעה</strong> טפחים <strong>מן הרכב;</strong> ונדייק: <strong>טעמא דאיכא</strong> <small>[הטעם</small> דווקא <small>כשיש]</small> <strong>כותל, הא ליכא</strong> <small>[הרי</small> אם <small>אין]</small> שם <strong>כותל</strong> — <strong>סמיך</strong> <small>[סומך]</small> עד הגבול! ודוחים: <strong>לא, כי ליכא</strong> <small>[כאשר אין]</small> שם <strong>כותל נמי לא סמיך</strong> <small>[גם כן אינו סומך].</small> ושואלים: <strong>ואלא מאי קא משמע לן</strong> <small>[מה השמיע לנו]?</small> ומשיבים: <strong>הא קא משמע לן</strong> <small>[</small>דבר <small>זה השמיע לנו],</small> <strong>דטירייא</strong> <small>[שהזעזוע]</small> <strong>קשה לכותל.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו עוד במשנתנו: <strong>ואת התנור</strong> — מרחיק מן הכותל <strong>שלשה</strong> טפחים <strong>מן הכליא שהן ארבעה טפחים מן השפה.</strong> ונדייק: <strong>טעמא דאיכא</strong> <small>[הטעם,</small> דווקא, <small>שיש]</small> שם <strong>כותל, הא ליכא</strong> <small>[הרי</small> אם <small>אין]</small> שם <strong>כותל</strong> — <strong>סמיך</strong> <small>[סומך]!</small> ודוחים: <strong>לא, כי ליכא</strong> <small>[כאשר אין]</small> <strong>כותל נמי לא סמיך</strong> <small>[גם כן אינו סומך].</small> ושואלים: <strong>אלא מאי קא משמע לן</strong> <small>[מה השמיע לנו]?</small> ומשיבים: <strong>הא קא משמע לן</strong> <small>[</small>דבר <small>זה השמיע לנו],</small> <strong>דהבלא</strong> <small>[שההבל,</small> החום<small>]</small> <strong>קשה לכותל.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנה להלן: <strong>לא יפתח אדם חנות של נחתומין</strong> (אופים) או <strong>של צבעין תחת אוצרו</strong> (מחסן יין) <strong>של חבירו, ולא</strong> יפתח שם <strong>רפת בקר.</strong> ונדייק: <strong>טעמא דאיכא</strong> <small>[הטעם,</small> דווקא <small>כשיש]</small> שם <strong>אוצר</strong> במקום, <strong>הא ליכא</strong> <small>[הרי</small> אם <small>אין]</small> שם <strong>אוצר</strong> — <strong>עביד</strong> <small>[</small>יכול <small>לעשות]</small> ומכאן יש ללמוד אף לבור, שמותר לחפור סמוך למצר!
  ומשיבים: דין  <strong>דירה שאני</strong> <small>[שונה],</small> ששם יש לאדם רשות לעשות בדרך כלל מה שהוא רוצה, אלא אם הוא מזיק באותה שעה. <strong>דיקא נמי</strong> <small>[מדויק גם כן],</small> <strong>דתני עלה</strong> <small>[ששנויה</small> ברייתא מפורשת <small>עליה]:</small> <strong>אם היתה רפת</strong> ה<strong>בקר קודמת לאוצר</strong> — <strong>מותר,</strong> ולא נאמר כך בברייתא על הדינים של משנתנו שאינם עוסקים במקום דירה.
  ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>לא יטע אדם אילן סמוך לשדה אלא אם כן הרחיק ממנו ארבעה אמות, ותני עלה</strong> <small>[ושנויה</small> ברייתא <small>עליה]:</small> <strong>ארבעה אמות שאמרו</strong> — <strong>כדי עבודת הכרם,</strong> שצריך מרחב קצת ליד האילנות להביא שם בהמות החורשות בין האילנות, ויש חשש שיזיק בכך לשדה הסמוך.
 ונדייק: <strong>טעמא</strong> <small>[הטעם</small> דווקא<small>]</small> ש<strong>משום כדי עבודת הכרם, הא לאו</strong> <small>[הרי</small> אם <small>לא</small> היה<small>]</small> <strong>משום כדי עבודת הכרם</strong> — <strong>סמיך</strong> <small>[סומך],</small> <strong>ואף על גב דאיכא שרשין דקא מזקי</strong> <small>[ואף על פי שיש שורשים</small> של האילן <small>שמזיקים]</small> לתבואה! ומשיבים: <strong>הכא במאי עסקינן</strong> <small>[כאן במה אנו עוסקים]</small> — באופן <strong>ש</strong><strong>מפסיק צונמא</strong> <small>[סלע]</small>  מלמטה, ואינו מניח לשורשים לעבור.
  ומוסיפים:  <strong>דיקא נמי</strong> <small>[מדוייק גם כן]</small> הדבר ממה <strong>דקתני</strong> <small>[ש</small>הוא <small>שונה]</small> בהמשך: אם <strong>היה גדר בינתים</strong> — <strong>זה סומך לגדר מכאן, וזה סומך לגדר מכאן,</strong> ואם מדובר במקרה שהשורשים יכולים לעבור — כיצד רשאי השני לסמוך? ומכאן משמע שהיה סלע מפסיק מלמטה, וכיון שכך אין מרחיק אלא משום עבודת האילן.
  ואומרים:  <strong>אי הכי, אימא סיפא</strong> <small>[אם כך, אמור</small> את <small>סופה</small> של אותה משנה<small>]:</small> <strong>היו שרשיו</strong> של האילן <strong>יוצאין בתוך של חבירו</strong> — <strong>מעמיק להן</strong> החבר <strong>שלשה טפחים,</strong> שחותך את השרשים עד לעומק שלושה טפחים <strong>כדי שלא יעכב</strong> את <strong>המחרישה; ואי</strong> <small>[ואם]</small> מדובר באופן ש<strong>מפסיק צונמא</strong> <small>[הסלע],</small> אם כן <strong>מאי בעו התם</strong> <small>[מה עושים שם</small> השורשים<small>],</small> כיצד הם מגיעים לשם? ומשיבים: <strong>הכי קאמר</strong> <small>[כך הוא אומר]:</small> <strong>ואי לאו צונמא</strong> <small>[ואם אין</small> שם <small>סלע],</small> <strong>והיו שרשיו יוצאין לתוך של חבירו</strong> — <strong>מעמיק שלשה טפחים כדי שלא יעכב</strong> את <strong>המחרישה.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>מרחיקין את האילן מן הבור עשרים וחמש אמה;</strong> ונדייק: <strong>טעמא דאיכא</strong> <small>[הטעם,</small> דווקא כ<small>שיש</small> שם<small>]</small> <strong>בור, הא ליכא</strong> <small>[הרי</small> אם <small>אין]</small> שם <strong>בור</strong> — <strong>סמיך</strong> <small>[סומך]!</small> ואומרים: <strong>לא, כי ליכא</strong> <small>[כאשר אין]</small> שם <strong>בור נמי לא סמיך</strong> <small>[גם כן אינו סומך],</small> <strong>ו</strong>מדוע הוזכר כאן הבור? <strong>הא קמשמע לן</strong> <small>[</small>דבר <small>זה השמיע לנו],</small> ש<strong>עד עשרים וחמש אמה אזלי</strong> <small>[הולכים]</small> <strong>שרשים ומזקי</strong> <small>[ומזיקים]</small> <strong>לבור.</strong>
 ומקשים: <strong>אי הכי, אימא סיפא</strong> <small>[אם כך, אמור</small> את <small>סופה</small> של אותה הלכה<small>]:</small> <strong>ואם אילן קדם</strong> לבור — <strong>לא יקוץ</strong> את האילן; <strong>ואי דלא סמיך</strong> <small>[ואם</small> מתחילה <small>אינו</small> רשאי <small>לסמוך</small> את האילן לגבול<small>],</small> <strong>היכי משכחת לה</strong> <small>[איך אתה יכול למצוא אותה]</small> מוסברת? מדוע לא יצטרך לקצוץ? ומשיבים: <strong>כדאמר</strong> <small>[כמו שאמר]</small> <strong>רב פפא</strong> בענין דומה, שמדובר <strong>בלוקח</strong> שקנה עכשיו חלקת שדה זו, <strong>הכי נמי</strong> <small>[כאן גם כן</small> מדובר<small>]</small> <strong>בלוקח,</strong> כגון שבשדה של המוכר היו בור ואילן סמוכים, ומכר אחד מהם לאחר.
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו: <strong>מרחיקין את המשרה</strong> (מים ששורים בהם פשתן) <strong>מן הירק, ו</strong>מרחיקין <strong>את הכרישין</strong> (כרתי) <strong>מן הבצלין, ו</strong>מרחיקים <strong>את החרדל מן הדבורים.</strong> ונדייק מכאן: <strong>טעמא דאיכא</strong> <small>[הטעם</small> דווקא <small>שיש</small> שם<small>]</small> <strong>ירק, הא ליכא</strong> <small>[הרי</small> אם <small>אין]</small> <strong>ירק</strong> — <strong>סמיך</strong> <small>[סומך]</small> משרה אם רוצה הוא בכך! ודוחים: <strong>לא, כי ליכא</strong> <small>[כאשר אין]</small> <strong>ירק נמי לא סמיך</strong> <small>[גם כן אינו סומך],</small> <strong>והא קא משמע לן</strong> <small>[ו</small>דבר <small>זה השמיע לנו],</small> <strong>דהני קשו אהדדי</strong> <small>[ש</small>דברים <small>אלה מזיקים זה לזה].</small>
 ומשיבים: <strong>אי הכי, אימא סיפא</strong> <small>[אם כך, אמור</small> את <small>סוף</small> אותה משנה<small>]:</small> <strong>ר' יוסי מתיר בחרדל, מפני שיכול לומר לו</strong> לבעל הדבורים: <strong>עד שאתה אומר לי הרחק חרדלך מן דבוראי</strong> <small>[הדבורים שלי],</small> אני יכול לומר לך: <strong>הרחק דבורך מן חרדלאי</strong> <small>[חרדליי],</small> כיון <strong>ש</strong>הן <strong>באות ואוכלות</strong> את <strong>לגלוגי חרדלאי</strong> <small>[צמחי החרדל שלי],</small> ואם כן, גם אתה מזיק לי.
## דף יח:
 <strong>ואי</strong> <small>[ואם]</small> תאמר ש<strong>לא סמיך</strong> <small>[סומך]</small> אדם לגבול חבירו בדבר העלול להזיק, <strong>היכי משכחת לה</strong> <small>[איך אתה יכול למצוא אותה]?</small> <strong>אמר רב פפא:</strong> כאן מדובר <strong>בלוקח</strong> (קונה)<small>,</small> שקנה מקצת שדה חבירו ובו דבר המזיק, כגון משרה או חרדל, ובחלקו השני של השדה העמיד הקונה דבר הניזק, ונמצא שהדבר המזיק נעשה סמוך לגבול השכן בהיתר.
  ומקשים:  <strong>אי</strong> <small>[אם]</small> מדובר <strong>בלוקח, מאי טעמא דרבנן</strong> <small>[מה הטעם של חכמים]</small> שהשני יכול לדרוש ממנו להרחיק? הלא ברשות גמורה עשה! <strong>ועוד</strong> אפשר לשאול, <strong>מאי טעמא</strong> <small>[מה הטעם]</small> של <strong>ר' יוסי</strong> שחולק דווקא בחרדל ודבורים? <strong>אפילו משרה וירקא</strong> <small>[וירק]</small> <strong>נמי</strong> <small>[גם כן]</small> צריך להיות בהם דין זה, מדוע יהא חייב להרחיק, הואיל ועשה בהיתר!
 <strong>אמר רבינא:</strong> כך צריך להבין, <strong>קא סברי רבנן</strong> <small>[סבורים חכמים</small> בכלל<small>]:</small> <strong>על המזיק להרחיק את עצמו.</strong> כלומר, מי שגורם נזק לאחר הוא זה שצריך להתרחק, שלא יביא לנזק, ואפילו עשה מתחילה ברשות (כגון שקנה מחצית שדה).
  ומקשים:  <strong>מכלל</strong> הדברים אתה לומד ש<strong>ר' יוסי</strong> שחולק <strong>סבר</strong> <small>[סבור]</small> כי <strong>על הניזק להרחיק</strong> <strong>את עצמו,</strong> ואולם <strong>אי</strong> <small>[אם]</small> לדעתו <strong>על הניזק</strong> להרחיק, <strong>אפילו משרה וירקא</strong> <small>[וירק]</small> <strong>נמי</strong> <small>[גם כן]</small> אין בעל המשרה צריך להרחיק, ומדוע מחלק ר' יוסי בין אלה לדבורים וחרדל!
 <strong>אלא, לעולם</strong> צריך לומר ש<strong>ר' יוסי נמי</strong> <small>[גם כן]</small> <strong>על המזיק</strong> להרחיק את עצמו <strong>סבירא ליה</strong> <small>[סבור הוא],</small> ואף שעשה ברשות, <strong>ו</strong>אולם <strong>הכי קאמר להו</strong> <small>[כך אמר להם]</small> <strong>ר' יוסי לרבנן</strong> <small>[לחכמים]:</small> <strong>תינח</strong> <small>[נניח]</small> <strong>משרה וירקא</strong> <small>[וירק],</small> שמחייבים את המזיק להרחיק, משום <strong>דהני מזקי הני והני לא מזקי הני</strong> <small>[שאלה מזיקים</small> את <small>אלה ואלה אינם מזיקים</small> את <small>אלה],</small> המשרה מזיקה את הירק, והירק אינו מזיק למשרה, <strong>אלא חרדל ודבורים</strong> — <strong>תרוייהו מזקי אהדדי</strong> <small>[שניהם מזיקים זה לזה]</small> ומשום כך, כיון שנזרע החרדל ברשות — מדוע לא נחייב אף את בעל הדבורים להרחיק?
  ומעירים:  <strong>ורבנן</strong> <small>[וחכמים]</small> מה הם אומרים? — הם סבורים ש<strong>דבורים לחרדל לא מזקי ליה</strong> <small>[אינם</small> יכולים <small>להזיק לו].</small> וטעמו של דבר: <strong>אי בבינתא</strong> <small>[אם</small> מדובר <small>בזרע]</small> — <strong>לא משכחא ליה</strong> <small>[אין אתה מוצא]</small> הזדמנות שהדבורה תגיע אליו, <strong>אי בטרפא</strong> <small>[אם בעלה]</small> — <strong>הדר פארי</strong> <small>[חוזר וצומח]</small> ואין כאן נזק.
  ושואלים:  <strong>וסבר</strong> <small>[ו</small>האם <small>סבור]</small> <strong>ר' יוסי</strong> כי <strong>על המזיק להרחיק את עצמו? והתנן</strong> <small>[והרי שנינו</small> במשנה<small>],</small> <strong>ר' יוסי אומר: אף על פי שהבור קודמת לאילן</strong> — <strong>לא יקוץ</strong> זה את האילן, <strong>שזה חופר</strong> בור <strong>בתוך שלו, וזה נוטע בתוך שלו! אלא, לעולם</strong> צריך לומר ש<strong>ר' יוסי סבירא ליה</strong> <small>[סבור הוא]</small> ש<strong>על הניזק</strong> להרחיק את עצמו, <strong>ולדבריהם דרבנן קאמר להו</strong> <small>[של חכמים אמר להם],</small> לפי שיטתם, וכך אמר:
 <strong>לדידי</strong> <small>[לעצמי,</small> לשיטתי<small>]</small> <strong>על הניזק להרחיק את עצמו, ואפילו משרה וירקא</strong> <small>[וירק]</small> <strong>לא בעי רחוקי</strong> <small>[צריך</small> בעל המשרה <small>להרחיק].</small> <strong>אלא לדידכו דאמריתו</strong> <small>[לכם,</small> לשיטתכם <small>שאתם אומרים]</small> ש<strong>על המזיק</strong> להרחיק את עצמו, <strong>תינח</strong> <small>[נניח]</small> <strong>משרה וירקא</strong> <small>[וירק],</small> <strong>דהני מזקי הני והני לא מזקי הני</strong> <small>[שאלה מזיקים</small> את <small>אלה ואלה אינם מזיקים</small> את <small>אלה],</small> <strong>אלא חרדל ודבורים</strong> — <strong>תרוייהו מזקי אהדדי</strong> <small>[שניהם מזיקים זה לזה],</small> ואם עשה בעל החרדל ברשות — מדוע לא נחייב אף את בעל הדבורים להרחיק?
  ומוסיפים:  <strong>ורבנן</strong> <small>[וחכמים]</small> מה הם אומרים? <strong>דבורים לחרדל לא מזקי ליה</strong> <small>[מזיקות אותו],</small> <strong>אי בבינתא</strong> <small>[אם בזרע]</small> — 
## דף יט.
 <strong>לא משכחת ליה</strong> <small>[מוצאת אותו],</small> <strong>אי בטרפא</strong> <small>[אם בעלה]</small> — הרי הוא <strong>הדר פארי</strong> <small>[חוזר וגדל].</small>
 <big>א</big> שנינו במשנה ש<strong>לא</strong> יעמיד את <strong>נברכת הכובסין</strong> ליד כותל חבירו אלא אם הרחיק שלושה טפחים. <strong>אמר רב נחמן אמר רבה בר אבוה: לא שנו אלא מן המחמצן,</strong> שהיא כעין בריכה ששורים בה את הבגדים המתכבסים למשך זמן מסויים, <strong>אבל מן הנדיין,</strong> שהיא בריכה שמשפשפים בה את הבגדים המתכבסים — <strong>ארבע אמות.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>נברכת הכובסין</strong> — צריך שירחיק מכותל חבירו <strong>ארבע אמות,</strong> ולכאורה יש לתמוה: <strong>והא אנן תנן</strong> <small>[והרי אנו שנינו</small> במשנה<small>]</small> שמרחיק רק <strong>שלשה טפחים! אלא לאו שמע מינה</strong> <small>[האם לא תלמד מכאן]</small> <strong>כ</strong>דברי <strong>רב נחמן.</strong>
 <strong>ואיכא דרמי להו מירמי</strong> <small>[ויש שמשליכים אותם</small> את המשנה והברייתא הללו <small>כסתירה],</small> <strong>תנן</strong> <small>[שנינו</small> במשנתנו<small>]:</small> <strong>נברכת הכובסין</strong> יש להרחיקה מן הכותל <strong>שלשה טפחים, והתניא</strong> <small>[והרי שנינו</small> בברייתא<small>]</small> שיש להרחיקה <strong>ארבע אמות!</strong> על כך <strong>אמר רב נחמן אמר רבה בר אבוה, לא קשיא</strong> <small>[אינו קשה]:</small> <strong>כאן מן המחמצן</strong> מרחיק שלושה טפחים, <strong>כאן מן הנדיין</strong> מרחיק ארבע אמות. <strong>רב חייא בריה</strong> <small>[בנו]</small> של <strong>רב אויא: מתני לה בהדיא</strong> <small>[היה שונה אותה במפורש</small> כך<small>],</small> <strong>אלא אם כן הרחיק משפת מחמצן ולכותל שלשה טפחים.</strong>
 <big>ב</big> שנינו במשנה שהחופר בור וכו' מרחיק שלושה טפחים <strong>וסד בסיד. איבעיא להו</strong> <small>[נשאלה להם</small> ללומדים<small>]</small> מהו הנוסח המדוייק במשנתנו: האם <strong>"וסד בסיד" תנן</strong> <small>[שנינו]</small>, שנוסף להרחקה צריך גם לטוח את הדפנות בסיד, <strong>או דילמא</strong> <small>[שמא]</small> <strong>"או סד בסיד" תנן</strong> <small>[שנינו],</small> שבמקום להרחיק יכול לסוד בסיד?
  ומשיבים:  <strong>פשיטא</strong> <small>[פשוט]</small> ש<strong>"וסד בסיד" תנן</strong> <small>[שנינו],</small> <strong>דאי סלקא דעתך</strong> <small>[שאם עולה על דעתך</small> לומר<small>]</small> ש<strong>"או סד בסיד" תנן</strong> <small>[שנינו],</small> כמו בחלקה השני של המשנה העוסק בגפת וכו', <strong>אם כן ליערבינהו וליתנינהו</strong> <small>[שיערב וישנה אותם],</small> את כל המקרים שבמשנה יחד, שהרי לפי גרסה זו הדין שווה בכולם!
 ומשיבים: זו אינה הוכחה, <strong>דילמא</strong> <small>[שמא]</small> <strong>משום דלא דמי האי היזיקא להאי היזיקא</strong> <small>[שאינו דומה היזק זה להיזק זה]</small> הפרידה אותם המשנה, שהרי <strong>רישא</strong> <small>[</small>ב<small>תחילת</small> המשנה<small>]</small> מדובר ב<strong>היזיקא דמתונא</strong> <small>[היזק של לחות]</small> ואילו <strong>סיפא</strong> <small>[</small>ב<small>סוף]</small> מדובר ב<strong>היזיקא דהבלא</strong> <small>[היזק של חום].</small>
 ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא, <strong>ר' יהודה אומר: סלע הבא בידים</strong> שהוא רך ואינו צריך לחציבה — <strong>זה חופר בורו מכאן</strong> בחלקתו שלו, <strong>וזה חופר בורו מכאן, זה מרחיק שלשה טפחים וסד בסיד, וזה מרחיק שלשה טפחים וסד בסיד.</strong> ונדייק: <strong>טעמא</strong> <small>[הטעם</small> דווקא<small>]</small> בסלע ש<strong>בא בידים</strong> צריך גם לסוד בסיד, <strong>הא</strong> <small>[הרי</small> אם<small>]</small> <strong>לא בא בידים</strong> — <strong>לא,</strong> אינו צריך לסוד בסיד!
  ומשיבים: יש לומר כי  <strong>הוא הדין דאף על גב</strong> <small>[שאף על פי]</small> ש<strong>לא בא בידים נמי</strong> <small>[גם כן]</small> <strong>סד בסיד, ובא בידים איצטריכא ליה</strong> <small>[נצרך לו</small> להיאמר<small>],</small> שכן <strong>סלקא דעתך אמינא</strong> <small>[יעלה על דעתך לומר]</small> <strong>כיון</strong> ש<strong>בא בידים ליבעי רווחא טפי</strong> <small>[</small>ש<small>יצטרך רווח</small> מרחק גדול <small>יותר],</small> על כן <strong>קא משמע לן</strong> <small>[השמיע לנו]</small> שאין צורך בכך.
 <big>ג</big> שנינו במשנה ש<strong>מרחיקין את הגפת ואת הזבל ואת המלח ואת הסלעים</strong> מכותלו של חבירו שלושה טפחים או סד בסיד. <strong>תנן התם</strong> <small>[שנינו שם]</small> במשנה במסכת שבת: <strong>במה טומנין</strong> אוכל לשבת <strong>ובמה אין טומנין?</strong>
 ואמרו ש<strong>אין טומנין לא בגפת ולא בזבל ולא במלח, ולא בסיד ולא בחול, בין</strong> שהם <strong>לחין בין</strong> שהם <strong>יבשין,</strong> מפני שהם מתחממים מעצמם ומעלים את החום הקיים. ושואלים: <strong>מאי שנא הכא דקתני</strong> <small>[</small>ב<small>מה שונה כאן ששנה]</small> <strong>סלעים ולא קתני</strong> <small>[שנה]</small> <strong>חול, ומאי שנא התם דקתני</strong> <small>[ומה שונה שם ששנה]</small> <strong>חול ולא קתני</strong> <small>[שנה]</small> <strong>סלעים?</strong>
 <strong>אמר רב יוסף:</strong> ענין זה לפי המציאות הוא, שם לא שנינו סלעים <strong>לפי שאין דרכן של בני אדם להטמין בסלעים. אמר ליה</strong> <small>[לו]</small> <strong>אביי: וכי דרכן של בני אדם להטמין</strong> אוכל <strong>בגיזי צמר ולשונות של ארגמן? דתניא</strong> <small>[ש</small>כן <small>שנינו</small> בברייתא<small>]:</small> <strong>טומנין בגיזי צמר</strong> (צמר גזוז) <strong>ובציפי צמר</strong> (פקעות צמר מעובד, אך לא טווי), <strong>ובלשונות של ארגמן, ובמוכין</strong> (סמרטוטים), <strong>ואין מטלטלין</strong> <strong>אותן</strong> עצמן בשבת משום מוקצה!
 <strong>אלא אמר אביי:</strong> יש לומר כאן כמליצת הכתוב <strong>"יגיד עליו רעו"</strong> (איוב לו, לג), שמזכיר דבר אחד והוא הדין לחבירו, <strong>תנא הכא</strong> <small>[שנה כאן]</small> <strong>סלעים והוא הדין לחול, תנא התם</strong> <small>[שנה שם]</small> <strong>חול והוא הדין לסלעים. אמר ליה</strong> <small>[לו]</small> <strong>רבא: אי</strong> <small>[אם]</small> אתה מפרש זאת בסגנון של <strong>"יגיד עליו רעו", ליתנינהו לכולהו בחדא</strong> <small>[שישנה את כולם ב</small>מקום <small>אחד],</small> <strong>וליתני חדא מנייהו באידך</strong> <small>[וישנה</small> רק <small>אחד מהם ב</small>מקום <small>אחר]</small> <strong>ו</strong>נאמר ש<strong>הוא הדין לאידך</strong> <small>[לאחרים]!</small>
 <strong>אלא אמר רבא: התם היינו טעמא</strong> <small>[שם זהו הטעם]</small> ש<strong>לא קתני</strong> <small>[שנה]</small> <strong>סלעים, משום דמשתכי לה</strong> <small>[שהם שוברים,</small> שורטים <small>אותה],</small> את ה<strong>קדרה</strong> ולכן אין דרך בני אדם לטמון בהם כלל, <strong>הכא היינו טעמא</strong> <small>[כאן זהו הטעם]</small> ש<strong>לא קתני</strong> <small>[שנה]</small> <strong>חול, משום דמחמימי חיים ומקרירי קריר</strong> <small>[שמ</small> דברים <small>חמים</small> הוא <small>מתחמם ומ</small>דברים <small>קרים</small> הוא <small>מתקרר]</small> והוא עצמו אינו גורם נזק לכותל.
  ומקשים:  <strong>והא תני</strong> <small>[והרי שנה]</small> <strong>ר' אושעיא</strong> בברייתא שלו שמרחיקים גם <strong>חול!</strong> ומשיבים: <strong>התם במתונא</strong> <small>[שם</small> מדובר <small>ב</small>חול <small>רטוב]</small> וטעם ההרחקה שם הוא בגלל רטיבות. ושואלים: <strong>תנא דידן נמי ליתני ולוקמיה במתונא</strong> <small>[התנא שלנו גם כן שישנה</small> חול <small>ונעמיד זאת ב</small>חול <small>רטוב]!</small> ומשיבים: <strong>הא תנא ליה</strong> <small>[הרי</small> כבר <small>שנה]</small> <strong>אמת המים</strong> שגורמת לרטיבות, ומשום כך אין צורך גם לשנות חול רטוב.
  ודוחים: זו אינה תשובה,  <strong>אטו מי לא קתני</strong> <small>[האם אינו שונה]</small> <strong>אמת המים וקתני</strong> <small>[ושונה]</small> גם <strong>נברכת הכובסין?</strong> משמע שמפרט את כל הפרטים המצויים, ואם כן, היה צריך לשנות גם חול!
  ומשיבים:  <strong>הנהו צריכי</strong> <small>[אלה צריכים],</small> <strong>דאי תנא</strong> <small>[שאם היה שונה]</small> רק <strong>אמת המים</strong> היינו אומרים שצריך להרחיקה <strong>משום דקביעא</strong> <small>[ש</small>היא <small>קבועה],</small> שעוברים בה מים תמיד, <strong>אבל נברכת הכובסין</strong> ש<strong>לא קביעא</strong> <small>[קבועה]</small> ופעמים יש בה ופעמים אין בה מים — <strong>אימא</strong> <small>[אמור]</small> ש<strong>לא.</strong> ולהיפך: <strong>ואי תנא</strong> <small>[ואם היה שונה]</small> <strong>נברכת הכובסין</strong> — הייתי אומר שצריך להרחיק <strong>משום דקוו וקיימי</strong> <small>[שקבועים ועומדים]</small> המים במקום אחד ומחלחלים, <strong>אבל אמת המים</strong> — <strong>לא,</strong> לכן <strong>צריכא</strong> <small>[נצרכה</small> לומר<small>].</small> אבל חול אין צורך להזכיר. 
 <big>ד</big> שנינו במשנה ש<strong>מרחיקין את הזרעים ואת המחרישה וכו',</strong> שאין חורשים ולא זורעים בתוך שלושה טפחים לכותל. ותוהים: מדוע היה צריך לשנות <strong>זרעים? תיפוק ליה</strong> <small>[תצא לו]</small> הלכה זו של הרחקה <strong>משום מחרישה,</strong> שהרי צריך תחילה לחרוש כדי לזרוע! ומשיבים: מדובר כאן בזריעה <strong>ב</strong>אופן של <strong>מפולת יד,</strong> שזורע בלי חרישה.
  ועוד שואלים: שנה <strong>מחרישה, ותיפוק ליה</strong> <small>[ותצא לו]</small> הלכה זו של הרחקה <strong>משום זרעים,</strong> שהרי חרישה היא רק הכנה לזריעה! ומשיבים: מדובר שם <strong>בחורש לאילנות.</strong> ומקשים: <strong>ותיפוק ליה</strong> <small>[ותצא לו]</small> <strong>משום מיא</strong> <small>[מים],</small> שהרי אם יש שם אילנות צריכים להעביר תעלת מים להשקותם, ומטעם זה יהא אסור! ומשיבים: <strong>תנא בארץ ישראל קאי</strong> <small>[עומד,</small> נמצא<small>],</small> <strong>דכתיב</strong> <small>[שנאמר]</small> בה: <strong>"למטר השמים תשתה מים"</strong> (דברים יא, יא) ואין עושים שם תעלות לצורך השקייה.
  ושואלים:  <strong>למימרא</strong> <small>[האם לומר,</small> ללמוד מכאן<small>]</small> ש<strong>זרעים</strong>
## דף יט:
 <strong>לצדדין קא משתרשי</strong> <small>[הם משתרשים],</small> שהשורשים צומחים לצדדים ומשום כך מזיקים לכותל? <strong>והא תנן</strong> <small>[והרי שנינו</small> במשנה<small>]:</small> <strong>המבריך את הגפן בארץ,</strong> שמכופף ענף מן הגפן ומכניסו לאדמה כדי שיגדל שורשים ותצמח גפן חדשה, <strong>אם אין על גבה עפר שלשה טפחים</strong> — <strong>לא יביא זרע עליה,</strong> שיש בכך מעין כלאים,
 <strong>ותני עלה</strong> <small>[ושנינו על</small> משנה <small>זו]:</small> <strong>אבל זורע את הצדדין</strong> מצדדיה של אותה הברכה <strong>אילך ואילך.</strong> משמע שאין חוששים ששורשי הזרעים יתפשטו לצדדים, ומדוע חוששים כאן? <strong>אמר ר' חגא בשם ר' יוסי:</strong> הטעם כאן הוא לא משום שהשורשים מתפשטים הצידה ומגיעים לכותל, אלא <strong>מפני שמחלידין</strong> (מחוררים) <strong>את הקרקע ומעלין עפר תיחוח</strong> (רך), ועל ידי זה ניזק יסודו של הכותל.
 <big>א</big> שנינו במשנה: מרחיקים <strong>את מי רגלים מן הכותל</strong> — <strong>שלשה טפחים וכו'.</strong> ובענין זה מביאים את מה ש<strong>אמר רבה בר בר חנה: מותר לאדם להשתין מים בצד כותלו של חבירו, דכתיב</strong> <small>[שנאמר]:</small> <strong>"והכרתי לאחאב משתין בקיר ועצור ועזוב בישראל"</strong> (מלכים א' כא, כא), ומכאן למדים שכך דרכו של עולם. ומקשים: <strong>והא אנן תנן</strong> <small>[והרי אנו שנינו</small> במשנתנו<small>]:</small> <strong>ו</strong>מרחיקים <strong>את מי רגלים מן הכותל</strong> — <strong>שלשה טפחים!</strong> ומשיבים: <strong>התם</strong> <small>[שם]</small> מדובר <strong>ב</strong>מי <strong>שופכין,</strong> לא בהטלת מי רגלים עצמה, אלא במי שלוקח כלי של מי רגלים ושופך שם.
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו: <strong>לא ישפוך אדם מים בצד כותלו של חבירו</strong> — <strong>אלא אם כן הרחיק ממנו שלשה טפחים</strong> משמע ששפיכת מים בלבד אסורה, וכל שכן להשתין! ומשיבים: <strong>התם נמי</strong> <small>[שם גם כן]</small> מדובר <strong>ב</strong>מי <strong>שופכין</strong> ולא בסתם מים.
  ומציעים, <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו: <strong>לא ישתין אדם מים בצד כותלו של חבירו</strong> — <strong>אלא אם כן הרחיק ממנו שלשה טפחים; במה דברים אמורים</strong> — <strong>בכותל לבינים, אבל בכותל אבנים</strong> — צריך להרחיק <strong>בכדי שלא יזיק, וכמה</strong> ירחיק? — כדי <strong>טפח, ושל צונמא,</strong> אם היה שם סלע קשה מאד — <strong>מותר</strong> להשתין שם. ואם כן משיטת ברייתא זו <strong>תיובתא</strong> <small>[קושיה חמורה]</small> ל<strong>רבה בר בר חנה</strong> האומר כי <strong>מותר להשתין בצד כותלו של חבירו בלא כל הרחקה!</strong> ומסכמים: אכן <strong>תיובתא</strong> <small>[קושיה חמורה</small> היא<small>]</small> ובטלו דבריו.
  ומקשים:  <strong>והא</strong> <small>[והרי]</small> <strong>רבה בר בר חנה קרא קאמר</strong> <small>[מקרא אמר]</small> כטעם לדבריו! ומשיבים: <strong>התם הכי קאמר</strong> <small>[שם</small> במקרא <small>כך</small> הוא <small>אומר],</small> כך כוונת הדברים: <strong>אפילו מידי דדרכיה לאישתוני</strong> <small>[דבר שדרכו להשתין]</small> <strong>בקיר לא שביקנא ליה</strong> <small>[אינני מניח לו],</small> <strong>ומאי ניהו</strong> <small>[ומיהו זה]?</small> — <strong>כלבא</strong> <small>[כלב],</small> כלומר, שאין הכוונה שם כלל לאדם, אלא הכוונה היא לכלב, שאף כלב לא יישאר בבית אחאב.
 <big>ב</big> <strong>אמר ר' טובי בר קיסנא אמר שמואל: רקיק</strong> (מין עוגה רכה ודקה) <strong>אינו ממעט בחלון,</strong> שאם הניח אותו בחלון אינו ממעט את שיעורו של החלון לדיני טומאה. ושואלים: <strong>מאי איריא</strong> <small>[מה שייך]?</small> מדוע דווקא שנה ב<strong>רקיק? אפילו</strong> לחם <strong>עבה נמי</strong> <small>[גם כן]</small> איננו ממעט!
  ומשיבים: בלשון  <strong>לא מיבעיא קאמר</strong> <small>[נצרכה אמר],</small> ובאופן הבא: <strong>לא מיבעיא</strong> <small>[נצרכה</small> לומר<small>]</small> בלחם <strong>עבה, כיון דאיחזי ליה</strong> <small>[שראוי לו]</small> ויכול להשתמש בו <strong>לא מבטיל ליה</strong> <small>[מבטל אותו],</small> <strong>אבל רקיק דממאיס</strong> <small>[ש</small>הוא <small>נמאס]</small> ומתלכלך בקלות — <strong>אימא בטולי מבטיל ליה</strong> <small>[אמור</small> ש<small>מבטל אותו],</small> ונעשה כחלק מן הבית, וממעט את שיעור הפתח, על כן <strong>קא משמע לן</strong> <small>[השמיע לנו]</small> שאפילו זה אינו מתבטל. שכל שראוי לשימוש כלשהו, כגון ליתנו לבהמתו שאינה מואסת בו, ויתכן שיקחנו משם — אינו מהווה חלק מן המקום בו הוא נמצא.
  ושואלים:  <strong>ותיפוק ליה דהוה ליה</strong> <small>[ותצא לו</small> הלכה זו מצד אחר, <small>שכן</small> רקיק זה <small>הריהו]</small> <strong>דבר שהוא מקבל טומאה, וכל דבר שהוא מקבל טומאה</strong> — <strong>אינו חוצץ בפני הטומאה!</strong> ומשיבים: מדובר שם ברקיק <strong>שנילש במי פירות,</strong> שכיון שלא נילוש באחד מהמשקים המכשירים אותו לקבל טומאה — אינו מקבל טומאה. ומטעם זה בלבד — היה חוצץ וממעט.
 <strong>מיתיבי</strong> <small>[מקשים]</small> על שיטת שמואל ממה ששנינו: <strong>קופה</strong> (סל) <strong>מלאה תבן, ו</strong>כן <strong>חבית</strong> של חרס <strong>מלאה גרוגרות המונחים בחלון</strong> — <strong>רואין, כל שאילו ינטלו</strong> הקופה או החבית <strong>ויכולין תבן וגרוגרות לעמוד בפני עצמן</strong> — הרי הם <strong>חוצצין, ואם לאו</strong> — <strong>אין חוצצין.</strong> ויש לשאול: מדוע חוצצים? <strong>והא</strong> <small>[והרי]</small> <strong>תבן</strong> אף שיכול לעמוד בפני עצמו הריהו <strong>חזי</strong> <small>[ראוי]</small> <strong>לבהמתו,</strong>  ומן הסתם יקח אותו משם, ואינו בטל במקומו!
  ומשיבים: מדובר  <strong>בסריא</strong> <small>[ב</small>תבן <small>שהסריח]</small>, שאינו ראוי למאכל בהמה. ושואלים: הרי הוא <strong>חזי לטינא</strong> <small>[ראוי לטיט]</small> לערבו בטיט ולעשות ממנו לבנים! ומשיבים: <strong>דאית ביה קוצי</strong> <small>[שיש בו קוצים]</small> ואינו ראוי אף לכך. ואומרים: מכל מקום <strong>חזי</strong> <small>[ראוי</small> הוא<small>]</small> <strong>להסקה!</strong> ומשיבים: מדובר <strong>במתונא</strong> <small>[ב</small>תבן <small>לח].</small> ואומרים: עדיין <strong>חזי</strong> <small>[ראוי]</small> <strong>להסק גדול</strong> שאם עושה מדורה גדולה, גם תבן לח יתייבש ויהיה ראוי לשריפה! ומשיבים: <strong>הסק גדול לא שכיח</strong> <small>[מצוי],</small>
 ולכן מן הסתם משאיר את התבן הזה במקומו. ועוד שואלים: <strong>גרוגרות</strong> — <strong>הא חזו ליה</strong> <small>[הרי ראויות לו]</small> ובודאי יקח אותן משם, ואם כן, אינן כקבועות במקום! <strong>אמר שמואל:</strong> מדובר כאן <strong>בשהתריפו</strong> (התליעו). <strong>וכן תני</strong> <small>[שנה]</small> <strong>רבה בר אבוה: בשהתריפו.</strong>
 ומעתה מבררים: <strong>האי</strong> <small>[אותה]</small> <strong>חבית</strong> שהיו בה תבן וגרוגרות <strong>היכי דמיא</strong> <small>[כיצד היתה בדיוק]?</small> <strong>אי דפומא לבר</strong> <small>[אם שפיה</small> פונה <small>לחוץ],</small> לצד שאין המת נמצא בו —
## דף כ.
 <strong>היא</strong> החבית <strong>גופה תיחוץ</strong> <small>[עצמה תחצוץ],</small> שכן אינה מקבלת טומאה במקרה כזה, <strong>דהא</strong> <small>[שהרי]</small> <strong>כלי חרש אינו מטמא</strong> אם הגיעה אליו טומאה <strong>מגבו! אלא</strong> צריך לומר <strong>דפומא לגאו</strong> <small>[שפיה לפנים]</small> ומקבלת טומאה מפיה, ונטמאת. <strong>ואי בעית אימא</strong> <small>[אם תרצה אמור]:</small> <strong>לעולם דפומא לבר</strong> <small>[שפיה לחוץ],</small> <strong>הכא במאי עסקינן</strong> <small>[כאן במה אנו עוסקים]</small> — <strong>בחבית של מתכת</strong> שכלי מתכת מקבל טומאה גם מגבו.
 <strong>מיתיבי</strong> <small>[מקשים]</small> עוד על ההנחה שדבר שראוי לשימוש כלשהו אינו ממעט בחלון (ואף שאינו מקבל טומאה), ממה ששנינו בברייתא על דברים שונים שאינם מקבלים טומאה, שממעטים ושאינם ממעטים בחלון. וכך שנינו: <strong>עשבין שתלשן והניחן בחלון, או שעלו מאליהן בחלונות, ומטלוניות</strong> (מטליות, חתיכות בד) <strong>שאין בהן שלש</strong> אצבעות <strong>על שלש</strong> אצבעות, <strong>והאבר והבשר המדולדלין בבהמה ובחיה, ועוף ששכן בחלון, וגוי שישב בחלון, ובן שמנה,</strong> תינוק הנולד בחודש השמיני להריון, שמן הסתם אינו בר קיימא, <strong>המונח בחלון, והמלח, וכלי חרס, וספר תורה</strong> — <strong>כולם ממעטין בחלון</strong> שאין טומאה עוברת דרך החלון אם לא נשתייר בו מקום פנוי בשיעור טפח על טפח. <strong>אבל השלג, והברד, והגליד, והכפור,</strong> <strong>והמים</strong> — <strong>כולן אין ממעטין בחלון.</strong>
 ושואלים: לשיטת שמואל, לפיה דבר שראוי לשימוש אינו בטל לחלון, ואינו ממעט, <strong>והא עשבין חזו</strong> <small>[והרי עשבים ראויים]</small> <strong>לבהמתו</strong> ומן הסתם יקחם משם, ולפי הברייתא ממעטים! ומשיבים: מדובר <strong>באפרזתא</strong> (עשב מרעיל) שאינו ראוי לבהמה.
  ושואלים עוד מהמשך הברייתא: <strong>או</strong> עשבים <strong>שעלו מאליהן.</strong> והרי <strong>כיון דקשו</strong> <small>[שקשים]</small> ומזיקים <strong>לכותל</strong> הרי <strong>בוודאי</strong> <strong>שקיל להו</strong> <small>[נוטל</small> הוא <small>אותם]</small> ואם כן יש לראותם כנטולים כבר עכשיו! <strong>אמר רבה:</strong> מדובר <strong>בכותל חורבה</strong> שאינו חושש לקיומו. <strong>רב פפא אמר: אפילו בכותל יישוב</strong> — <strong>בבאין חוץ לשלשה לחלון</strong> שאינם צומחים בחלון עצמו אלא שרשיהם במקום מרוחק והם מגיעים לחלון, ואת אלה אינו מקפיד לעקור.
  ועוד שואלים: <strong>מטלוניות</strong> מדוע הן בטלות? הרי <strong>חזו ליה לקריעה דלבושא</strong> <small>[ראויות לו</small> לשים טלאי <small>לקרע שבמלבוש]!</small> ומתרצים: מדובר <strong>בסמיכתא</strong> <small>[ב</small>מטליות <small>עבות],</small> שאינן ראויות להטלאה. ושואלים: בכל זאת הרי <strong>חזו לאומנא</strong> <small>[ראויות למקיז דם]</small> לנגב בה את מקום ההקזה! ומתרצים: <strong>בריסקא</strong> <small>[ב</small>אריג <small>מחוספס]</small> של שקים, ששורט את העור.
  ומקשים:  <strong>אי בריסקא</strong> <small>[אם</small> מדובר <small>במחוספס],</small> מדוע אמר <strong>שאין בהן שלש על שלש</strong> אצבעות, <strong>שאין בהן ארבעה על ארבעה</strong> טפחים <strong>מיבעי ליה</strong> <small>[נצרך היה לו]</small> לומר, כי אריג גס כזה שמשמש לשקים ולא לבגד אין מקבל טומאה אלא רק בחתיכה גדולה של ארבעה על ארבעה טפחים! ומתרצים: אין מדובר בשק ממש, אלא <strong>כעין ריסקא</strong> שהוא אריג רגיל של בגד, אלא שנעשה נוקשה כשק.
  ועוד מקשים: שנינו שם <strong>והאבר והבשר המדולדלין בבהמה ובחיה</strong> ממעטים בחלון, ולשיטת שמואל מדוע אלו ממעטים? הלא <strong>ערקא ואזלא</strong> <small>[בורחת והולכת]</small> לה הבהמה, ויהו נחשבים כנטולים כבר מעכשיו! ומתרצים: מדובר <strong>ב</strong>בהמה <strong>קשורה.</strong>
 ומקשים: והרי <strong>שחיט לה</strong> <small>[שוחט אותה]!</small> ומתרצים: מדובר <strong>ב</strong>בהמה <strong>טמאה</strong> שאינו עתיד לשוחטה. ושואלים: אם כך הוא <strong>מזבין לה</strong> <small>[מוכר אותה]</small> <strong>לגוי!</strong> ומשיבים: מדובר <strong>בכחושה,</strong> שאף אחד לא יקנה אותה. וממשיכים לשאול: אף אם את הבהמה אינו מזיז משם, מכל מקום אותה חתיכה מדולדלת יש לה שימוש, שכן <strong>פסיק שדי לה</strong> <small>[חותך</small> אותה ו<small>זורק אותה]</small> <strong>לכלבים!</strong> ומשיבים: <strong>כיון דאיכא</strong> <small>[שיש</small> בכך<small>]</small> <strong>צער בעלי חיים לא עביד</strong> <small>[אינו עושה]</small> כן לחתוך ממנה.
  עוד שנינו שם: <strong>ועוף ששכן בחלון</strong> ממעט. ומקשים: הלא <strong>פרח ואזיל</strong> <small>[פורח,</small> עף, <small>והולך</small> לו<small>]!</small> ומתרצים: <strong>בקשור.</strong> ושואלים עוד: שמא <strong>שחיט ליה</strong> <small>[שוחט אותו]!</small> ומתרצים: מדובר <strong>ב</strong>עוף <strong>טמא</strong> שאינו שוחטו. ושואלים: טמא <strong>מזבין ליה</strong> <small>[מוכר אותו]</small> <strong>לגוי!</strong> ומשיבים: מדובר <strong>בקלניתא</strong> (מין עוף) שאין לו קונים מפני שהוא רזה ביותר.
  ושואלים: הרי <strong>יהיב ליה לינוקא</strong> <small>[נותן אותו לתינוק]</small> לשחק ומדוע ממעט! ומשיבים: מדובר <strong>ב</strong>עוף ש<strong>מסרט.</strong> ושוב שואלים: הרי <strong>קלניתא לא מסרטא</strong> <small>[מסרט]!</small> ומשיבים: מדובר בסוג עוף כחוש <strong>כעין קלניתא</strong> שהיה מסרט.
  עוד שנינו שם: <strong>וגוי שישב בחלון</strong> ממעט. ושואלים: <strong>קאי ואזיל</strong> <small>[יקום וילך],</small> ומדוע ממעט בחלון! ומשיבים: מדובר <strong>בכפות.</strong> וממשיכים לשאול: <strong>אתי חבריה שרי ליה</strong> <small>[יבוא חבירו</small> ו<small>יתיר אותו]!</small> ומשיבים: מדובר <strong>במצורע,</strong> שאחרים חוששים לנגוע בו. ושואלים: <strong>אתי</strong> <small>[יבוא]</small> <strong>מצורע חבריה שרי ליה</strong> <small>[חבירו</small> ו<small>יתיר אותו]!</small> <strong>אלא</strong> מדובר <strong>בחבושי מלכות</strong> שהיו מונחים שם כעונש, ואותם אין מתירים ומשחררים מפני מורא המלכות.
  שנינו שם: ו<strong>בן שמנה המונח בחלון</strong> ממעט. ושואלים: שמא <strong>אתיא אמיה דריא ליה</strong> <small>[תבוא אמו</small> ו<small>תיקח אותו</small> משם<small>]!</small> ומשיבים: מדובר שם <strong>בשבת</strong> שאסור לטלטלו; <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בן שמנה הרי הוא כאבן,</strong> לענין איסור מוקצה, <strong>ואסור לטלטלו בשבת, אבל אמו שוחה</strong> (מתכופפת) <strong>עליו ומניקתו מפני הסכנה</strong> שיש לה לעצמה, מפני החלב הדוחק אותה.
  ועוד שואלים: שנינו שם <strong>מלח,</strong> הלא <strong>חזיא ליה</strong> <small>[הרי ראוי לו</small> לשימוש<small>]</small> ועשוי לקחתו משם! ומשיבים: מדובר <strong>במרירתא</strong> <small>[במר],</small> שיש בו מרירות ואינו ראוי לתיבול. ומשיבים: מכל מקום <strong>חזיא</strong> <small>[ראוי]</small> הוא לעיבוד <strong>לעורות!</strong> ומשיבים: מדובר כאן <strong>דאית בה קוצי</strong> <small>[שיש בו קוצים]</small> ולכן אינו מניח בו עורות.
  ומקשים:  <strong>כיון דקשיא</strong> <small>[ש</small>הוא <small>קשה]</small> <strong>לכותל</strong> שהמלח הזה יזיק לכותל, <strong>שקלא</strong> <small>[יקח</small> אותו<small>]</small> משם! ומשיבים: <strong>דיתבא אחספא</strong> <small>[ש</small>הוא <small>מונח על</small> חתיכת <small>חרס]</small> ולכן אינו מזיק לכותל. ואומרים: אם מונח הוא על החרס <strong>חספא גופא תיחוץ</strong> <small>[</small>חתיכת <small>החרס עצמה תחצוץ]</small> ומדוע צריך להזכיר כאן מלח פה?
## דף כ:
 ומשיבים: מדובר פה באופן <strong>דלית</strong> <small>[שאין]</small> <strong>בה שיעורא</strong> <small>[שיעור],</small> ובפחות משיעור אינו נחשב, <strong>כדתנן</strong> <small>[כפי ששנינו</small> במשנה<small>]</small> שיש שיעור ל<strong>חרס</strong> לענין הוצאה בשבת, שמתחייב אדם אם הוציאו מרשות היחיד לרשות הרבים ולהיפך — <strong>כדי ליתן בין פצים לחבירו,</strong> שמניחים חרס ליד המסגרת של החלון שעושים כדי ליישרה, ואם כן חרס פחות משיעור מסויים אינו נחשב כלל.
  ועוד שנינו שם: <strong>כלי חרס</strong> ממעט בחלון. ומקשים: הלא <strong>חזי ליה</strong> <small>[ראוי</small> הוא <small>לו]</small> לשימוש, ושמא יקחנו משם! ומשיבים: מדובר במקרה <strong>דמיטנף</strong> <small>[ש</small>הוא <small>מלוכלך].</small> ושואלים: <strong>חזי לאומנא</strong> <small>[</small>והרי הוא <small>ראוי למקיז דם]</small> לקבל בתוכו את הדם, שלא איכפת לו בזה! ומשיבים: <strong>דמנקב</strong> <small>[ש</small>הוא <small>מנוקב]</small> ולכן אינו ראוי לשימוש.
  ועוד אמרו שם ש<strong>ספר תורה</strong> ממעט בחלון. ומקשים: הלא <strong>חזי למקרא</strong> <small>[ראוי</small> הוא <small>לקרוא</small> בו<small>]</small> ושמא יקחנו משם! ומשיבים: מדובר <strong>בבלוי</strong> שאינו ראוי עוד לקרוא בו. ומקשים: <strong>והא בעי</strong> <small>[והרי צריך]</small> ספר זה <strong>גניזה,</strong> ובודאי יטלנו לגונזו! ומשיבים: באומר <strong>שם תהא גניזתה.</strong> כלומר, שהניחו בחלון כדי שישאר שם.
 <strong>ו</strong>בענין המלח שהוזכר לעיל מביאים מה ש<strong>אמר רב: בכל עושין מחיצה,</strong> לצורך הגדרת רשות היחיד בשבת, או לחצוץ בפני טומאה, <strong>חוץ ממלח ורבב</strong> (שומן), משום שהמלח מתפורר, והשומן נמס בחום. <strong>ושמואל אמר: אפילו מלח</strong> עושים בו מחיצה. <strong>אמר רב פפא, ולא פליגי</strong> <small>[נחלקו],</small> כי <strong>הא</strong> <small>[זה]</small> שאמר שמואל שאפשר לעשות מחיצה במלח, הרי זה <strong>במלח סדומית</strong> שהוא כאבן, ואפשר לעשות בו מחיצה, <strong>הא</strong> <small>[זה]</small> שאמר רב שאין עושים מחיצה ממלח, הרי זה <strong>במלח איסתרוקנית</strong> שעושים ממי הים, שהוא גרגרים גרגרים.
  ומוסיפים:  <strong>והשתא</strong> <small>[ועכשיו]</small> ש<strong>אמר רבה: עושה אדם שני צבורי</strong> (ערימות) <strong>מלח</strong> בפתח מבוי <strong>ומניח עליהם קורה, שהמלח מעמדת את הקורה והקורה מעמדת את המלח,</strong> שמכבידה עליו ומהדקת אותו, ויכול להשתמש באלה לשם קורה המתירה טלטול במבוי בשבת, לפי זה אפשר לומר כי <strong>אפילו</strong> ב<strong>מלח איסתרוקנית</strong> אפשר לעשות מחיצה, <strong>ו</strong><strong>לא פליגי</strong> <small>[נחלקו]</small> רב ושמואל: <strong>הא דאיכא</strong> <small>[זה שיש]</small> <strong>קורה</strong> שמכבידה עליו, <strong>הא דליכא</strong> <small>[זה שאין]</small> <strong>קורה.</strong>
 <big>א</big> שנינו במשנה ש<strong>מרחיקין את הריחים שלשה</strong> טפחים <strong>מן השכב, שהן ארבעה</strong> טפחים <strong>מן הרכב וכו'.</strong> ואומרים: <strong>מאי טעמא</strong> <small>[מה טעם]</small> מרחיקים את הריחיים? — <strong>משום טיריא</strong> <small>[התנודה],</small> הזעזוע שהם גורמים. ושואלים: <strong>והא תניא</strong> <small>[והרי שנינו</small> בברייתא<small>]:</small> <strong>ו</strong>שיעור ההרחקה בריחיים <strong>של חמור</strong> (מבנה שהריחיים מונחים עליו) — <strong>שלשה מן האיסטרוביל</strong> (החלק התחתון של הריחיים) <strong>שהן ארבעה מן הקלת</strong> (האפרכסת ששופכים בה התבואה); <strong>התם מאי טיריא איכא</strong> <small>[שם מה זעזוע יש</small> בזה<small>]?</small> <strong>אלא</strong> יש לפרש שסיבת ההרחקה היא <strong>משום קלא</strong> <small>[הקול]</small> שגורם נזק לכותל.
 <big>ב</big> שנינו במשנה: <strong>ו</strong>מרחיקים <strong>את התנור</strong> מן הכותל — <strong>שלשה</strong> טפחים <strong>מן הכליא</strong> החלק הבולט שבו, <strong>שהן ארבעה מן השפה. אמר אביי, שמע מינה</strong> <small>[למד מכאן]</small> ש<strong>כליא</strong> של <strong>תנור</strong> הוא ברוחב <strong>טפח</strong> יותר משפתו. <strong>נפקא מינה</strong> <small>[יוצא מכאן]</small> לימוד להלכה <strong>ל</strong>ענין <strong>מקח וממכר.</strong> שכך צריך להיות, ובפחות מכאן אינו תנור ראוי.
 <big>ג משנה</big> <strong>לא יעמיד אדם תנור בתוך הבית, אלא אם כן יש על גביו גובה ארבע אמות</strong> עד תקרת הבית, כדי שלא יגרום לשריפה. <strong>היה מעמידו בעלייה</strong> (קומה עליונה) — <strong>צריך שיהא תחתיו מעזיבה</strong> (כיסוי טיט) על הרצפה שהיא תקרת הקומה הראשונה, בעובי <strong>שלשה טפחים</strong> לפחות, שלא תישרף התיקרה שתחתיו. <strong>ובכירה</strong> צריך מתחתיה מעזיבה בעובי <strong>טפח</strong> לפחות;
 <strong>ואם הזיק</strong> בכל זאת — <strong>משלם מה שהזיק. ר' שמעון אומר: לא אמרו כל השיעורין האלו, אלא שאם הזיק</strong> — <strong>פטור מלשלם,</strong> שהרי נקט בכל אמצעי הזהירות הדרושים.
  הלכה אחרת היא: <strong>לא יפתח אדם חנות של נחתומין</strong> (אופים) <strong>ושל צבעין תחת אוצרו</strong> (מחסנו) <strong>של חבירו, ולא</strong> יעשה <strong>רפת בקר,</strong> שכל אלה: החום, העשן, או הריח העולה מהם מזיק לדברים שבאוצר. ומעירים: <strong>באמת</strong> ההלכה היא, ש<strong>ב</strong>אוצר של <strong>יין</strong> — התירו לעשות תחתיו חנות של נחתומים ושל צבעים משום שאין החום שהם גורמים מזיק ליין, <strong>אבל לא רפת בקר</strong> שריחה רע ומזיק ליין.
 <big>ד גמרא</big> על דברי המשנה בענין העמדה של תנור וכירה בעליה שואלים: <strong>והתניא</strong> <small>[והרי שנינו</small> בברייתא<small>]:</small> <strong>בתנור</strong> שבעליה צריך שיהיו תחתיו <strong>ארבעה</strong> טפחים מעזיבה, <strong>ובכירה שלשה! אמר אביי: כי תניא ההיא</strong> <small>[כאשר שנויה שם]</small> הרי זה <strong>ב</strong>של <strong>נחתומין,</strong> שכיון שאופים כל היום מתחממים מתקני האפיה הרבה יותר, ש<strong>תנור דידן כי</strong> <small>[</small>של המשנה <small>שלנו</small> הוא <small>כמו]</small> <strong>כירה</strong> של <strong>נחתומין,</strong> ותנור של נחתומים צריך הפסק גדול יותר.
 <big>ה</big> שנינו: <strong>לא יפתח חנות</strong> של נחתומים ושל צבעים תחת אוצרו של חבירו. ועל כך <strong>תנא</strong> <small>[שנה</small> החכם<small>]:</small> <strong>אם היתה רפת קודמת לאוצר</strong> — <strong>מותר,</strong> ואין בעל הרפת צריך להרחיק משם. ובפרטי דבר זה <strong>בעי</strong> <small>[שאל]</small> <strong>אביי:</strong> אם <strong>כיבד</strong> (ניקה) <strong>וריבץ,</strong> כלומר, הכשיר והכין אותו <strong>ל</strong>צורך <strong>אוצר,</strong> ועדיין לא הניח בו את הדברים <strong>מהו?</strong> האם אומרים שנחשב שיש במקום כבר אוצר ואין אחרים עושים רפת שם, או שמא כל עוד אין אוצר מצוי שם אינו יכול לעכב בידי אחרים?
  וכן, אם <strong>ריבה בחלונות</strong> לשם איוורור, שמראה שכוונתו לעשות שם אוצר, <strong>מהו?</strong> וכן אם עשה <strong>אכסדרה תחת האוצר, מהו?</strong> וכן אם <strong>בנה עלייה על גבי ביתו</strong> לצורך איחסון, <strong>מהו?</strong> אף אחת מן השאלות הללו לא נפתרה ועל כן <strong>תיקו</strong> <small>[תעמוד]</small> במקומה. ומביאים כי מעין שאלות אלו <strong>בעי</strong> <small>[שאל]</small> <strong>רב הונא בריה</strong> <small>[בנו]</small> של <strong>רב יהושע:</strong> אם הניח שם <strong>תמרי ורמוני</strong> <small>[תמרים ורימונים],</small> <strong>מאי</strong> <small>[מה]</small> יהא הדין? האם נחשב זה כהתחלה של אוצר, או לא? אף שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <big>ו</big> שנינו: <strong>באמת, ביין התירו</strong> לעשות תחתיו חנות של נחתומים או צבעים, אבל לא רפת בקר. ובהסבר דבר זה <strong>תנא</strong> <small>[שנה</small> החכם<small>]:</small> <strong>ביין התירו מפני שמשביחו</strong> החום והעשן, <strong>ו</strong>אולם <strong>לא רפת בקר, מפני שמסריחו</strong> ריח הרפת. <strong>אמר רב יוסף: האי דידן</strong> <small>[זה</small> היין <small>שלנו]</small> ממהר יותר להתקלקל, ולכן <strong>אפילו קוטרא דשרגא נמי קשיא ליה</strong> <small>[עשן של נר גם כן קשה לו,</small> ומזיק לו<small>].</small> <strong>אמר רב ששת: ואספסתא</strong> <small>[ואספסת,</small> שחת של תבואה<small>]</small> <strong>כרפת בקר דמיא</strong> <small>[נחשבת]</small> מפני שבמשך הזמן היא נרקבת ויוצרת סרחון.
 <big>ז משנה</big> אם רוצה אחד הדיירים לפתוח <strong>חנות שבחצר</strong> — <strong>יכול</strong> השכן שבחצר <strong>למחות בידו</strong> מלעשות כן <strong>ולומר לו: איני יכול לישן מקול הנכנסין ומקול היוצאין</strong> לחנות; <strong>אבל עושה</strong> אדם בתוך ביתו <strong>כלים, יוצא ומוכר</strong> אותם <strong>בתוך השוק,</strong> אף על פי שאינו רשאי לעשות בחצרו חנות, <strong>ואינו יכול</strong> השכן <strong>למחות בידו ולומר לו: איני יכול לישן לא מקול הפטיש</strong> שאתה עושה בו כלים, <strong>ולא מקול הריחים</strong> שאתה טוחן בהם, <strong>ולא מקול התינוקות,</strong> שכל אחד רשאי לעשות בדירתו מה שירצה.
 <big>ח גמרא</big> ושואלים: <strong>מאי שנא רישא</strong> <small>[מה שונה</small> ב<small>ראש,</small> בתחילה<small>]</small> שנאמר שיכול לעכב בעדו מלפתוח חנות, ולומר לו שאינו יכול לישון בגלל קול הנכנסים, <strong>ומאי שנא סיפא</strong> <small>[ומה שונה הסוף]</small> שאינו יכול לטעון שאינו יכול לישון מפני התינוקות? <strong>אמר אביי: סיפא אתאן</strong> <small>[</small>ב<small>סוף באנו</small> אנו עוסקים<small>]</small> במי שעושה ב<strong>חצר אחרת,</strong> שאינו יכול לעכב על בן חצר אחרת, אף שהוא בן אותו מבוי. <strong>אמר ליה</strong> <small>[לו]</small> <strong>רבא: אי הכי</strong> <small>[אם כך]</small> <strong>ליתני</strong> <small>[שישנה]:</small> <strong>חצר אחרת</strong> — <strong>מותר,</strong> ומדוע אמר בלשון זו? <strong>אלא אמר רבא:</strong>
## דף כא.
 <strong>סיפא אתאן</strong> <small>[</small>ב<small>סוף באנו]</small> <strong>לתינוקות של בית רבן</strong> הבאים ללמוד תורה בביתו, <strong>ומתקנת יהושע בן גמלא ואילך.</strong> ומה עניינה של תקנה זו?
  — ש<strong>אמר רב יהודה אמר רב: ברם</strong> (אכן) <strong>זכור אותו האיש לטוב ויהושע בן גמלא שמו, שאלמלא הוא נשתכח תורה מישראל; שבתחלה, מי שיש לו אב</strong> — היה האב <strong>מלמדו תורה, מי שאין לו אב</strong> — <strong>לא היה למד תורה</strong> כלל. ומסבירים: <strong>מאי דרוש</strong> <small>[מה דרשו]</small> שבגלל זה נהגו כך? — את הציווי <strong>"ולמדתם אתם</strong> את בניכם<strong>"</strong> (דברים יא, יט) הסבירו שכוונתו <strong>"ולמדתם אתם",</strong> שאתם, ההורים עצמם — תלמדו את בניכם.
  אבל כיון שראו חכמים שלא הכל יכלו ללמד את בניהם, ומתמעטת התורה בישראל, <strong>התקינו שיהו מושיבין מלמדי תינוקות בירושלים,</strong> ומסבירים: <strong>מאי דרוש</strong> <small>[מה דרשו]</small> שעשו כך? — <strong>"כי מציון תצא תורה"</strong> (ישעיה ב, ג); <strong>ועדיין מי שיש לו אב</strong> — <strong>היה מעלו</strong> לירושלים <strong>ומלמדו, מי שאין לו אב</strong> — <strong>לא היה עולה ולמד, התקינו שיהו מושיבין</strong> מלמדי תינוקות בעיר אחת <strong>בכל פלך</strong> (מחוז) <strong>ופלך; ומכניסין אותן</strong> ללמוד כשהיו <strong>כבן שש עשרה כבן שבע עשרה</strong> שנים,
 <strong>ו</strong>כיון שהיו התלמידים גדולים ולא למדו קודם באופן מסודר, <strong>מי שהיה רבו כועס עליו</strong> — היה התלמיד <strong>מבעיט בו ויצא,</strong> שאי אפשר היה להחזיק אותם בכוח בבית הספר. <strong>עד שבא יהושע בן גמלא ותיקן, שיהו מושיבין מלמדי תינוקות בכל מדינה</strong> (אזור) <strong>ומדינה ובכל עיר ועיר, ומכניסין אותן</strong> ללמוד כבר כשהם <strong>כבן שש כבן שבע</strong> שנים. וכיון שתוקנה תקנה זו לצורך הרבים, אין השכנים יכולים למנוע מחכם שילמד תינוקות תורה בחצר. 
 ובאותו ענין <strong>אמר ליה</strong> <small>[לו]</small> <strong>רב לרב שמואל בר שילת</strong> שהיה מלמד תינוקות: <strong>עד</strong> גיל <strong>שית</strong> <small>[שש]</small> <strong>לא תקביל</strong> <small>[תקבל]</small> תלמיד ללמדו, משום שהם קטנים מדי וקשה להם הלימוד בקביעות, <strong>מכאן ואילך קביל ואספי ליה כתורא</strong> <small>[קבל, ופטם אותו</small> בתורה <small>כשור].</small> <strong>ו</strong>עוד <strong>אמר ליה</strong> <small>[לו]</small> <strong>רב לרב שמואל בר שילת: כי מחית לינוקא</strong> <small>[כאשר אתה מכה תינוק]</small> לצורך לימודו וחינוכו, <strong>לא תימחי</strong> <small>[אל תכה אותו]</small> <strong>אלא בערקתא דמסנא</strong> <small>[ברצועת הסנדל]</small> שהיא קטנה ואינה מכאיבה ביותר. ועוד יעץ לו: <strong>דקארי</strong> <small>[</small>מי <small>שקורא]</small> — <strong>קארי</strong> <small>[קורא]</small> מעצמו, <strong>דלא קארי</strong> <small>[</small>מי <small>שאינו קורא]</small> — <strong>ליהוי צוותא לחבריה</strong> <small>[שיהיה חברה לחבירו]</small> וילמד על ידי כך לקרוא. ולענין בני חצר המסקנה היא איפוא שמותר לעשות בביתו תלמוד תורה ואין השכנים מעכבים.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>אחד מבני חצר שביקש לעשות רופא</strong> או <strong>אומן</strong> (מקיז דם) או <strong>גרדי</strong> (אורג) או <strong>מלמד תינוקות</strong> — שאר <strong>בני</strong> ה<strong>חצר מעכבין עליו</strong> אם הדבר מפריע להם. משמע שגם בלימוד תינוקות בני חצר מעכבים! ומשיבים: <strong>הכא במאי עסקינן</strong> <small>[כאן במה אנו עוסקים]</small> שיכולים לעכב כשהוא מלמד — <strong>בתינוקות</strong> של <strong>גוים,</strong> ובדבר זה שאין בו מצוה — יכולים השאר לעכב מפני הרעש.
 <strong>תא שמע</strong> <small>[בוא</small> ו<small>שמע]</small> קושיה ממה ששנינו בברייתא נוספת: <strong>שנים שיושבין</strong> הגרים <strong>בחצר</strong> אחת, <strong>וביקש אחד מהן לעשות רופא ו</strong>כן <strong>אומן, וגרדי, ומלמד תינוקות</strong> — <strong>חבירו מעכב</strong> <strong>עליו</strong> מלעשות כן! ומשיבים: <strong>הכא נמי</strong> <small>[כאן גם כן]</small> מדובר <strong>במלמד</strong> <strong>תינוקות</strong> של <strong>גוים.</strong>
 ומציעים, <strong>תא שמע</strong> <small>[בוא</small> ו<small>שמע]</small> קושיה מברייתא נוספת, ששנינו: <strong>מי שיש לו בית בחצר השותפין</strong> — <strong>הרי זה לא ישכירנו לא לרופא, ולא לאומן, ולא לגרדי, ולא לסופר יהודי, ולא לסופר ארמאי.</strong> ואם כן הרי שיכול לעכב עליו אפילו היה סופר (מלמד תינוקות) יהודי! ומשיבים: <strong>הכא במאי עסקינן</strong> <small>[כאן במה אנו עוסקים]?</small> <strong>בסופר מתא</strong> <small>[העיר]</small> שאינו מלמד תינוקות, אלא כותב שטרות או מכתבים לבני העיר. שבכגון זה, שהיא עבודה שאינה מצוה, ובאים אצלו אנשים רבים — יכולים בני חצר לעכב עליו.
 <big>א</big> משהוזכרה תקנת יהושע בן גמלא דנים בה, ובענין מלמדי תינוקות בכלל. <strong>אמר רבא: מתקנת יהושע בן גמלא</strong> שתיקן להושיב מלמדי תינוקות בכל עיר ועיר <strong>ואילך, לא ממטינן ינוקא ממתא למתא</strong> <small>[אין מביאים תינוק מעיר לעיר],</small> אלא בכל מקום משאירים את התינוקות ללמוד בעירם, <strong>אבל מבי כנישתא לבי כנישתא</strong> <small>[מבית כנסת לבית כנסת]</small> שבהם היו לומדים — <strong>ממטינן</strong> <small>[מביאים</small> אותם<small>],</small> <strong>ואי מפסק נהרא</strong> <small>[ואם מפסיק הנהר]</small> באמצע — <strong>לא ממטינן</strong> <small>[אין מביאים],</small> שמא יפלו התינוקות בנהר, <strong>ואי איכא תיתורא</strong> <small>[ואם יש גשר]</small> על הנהר — <strong>ממטינן</strong> <small>[מביאים</small> אותם<small>]</small> אפילו מעבר לנהר, <strong>ואי איכא גמלא</strong> <small>[ואם יש</small> רק <small>גשר צר]</small> — <strong>לא ממטינן</strong> <small>[אין מביאים].</small>
 <strong>ואמר רבא: סך מקרי דרדקי</strong> — <strong>עשרין וחמשה ינוקי</strong> <small>[הכמות</small> המירבית ל<small>מלמד תינוקות</small> אחד היא <small>עשרים וחמישה תינוקות],</small> <strong>ואי איכא חמשין</strong> <small>[ואם יש חמישים]</small> תינוקות במקום — <strong>מותבינן תרי</strong> <small>[מושיבים שני</small> מלמדים<small>]</small> שילמדו בנפרד כל אחד עשרים וחמישה, <strong>ואי איכא ארבעין</strong> <small>[ואם יש ארבעים]</small> — <strong>מוקמינן ריש דוכנא, ומסייעין ליה ממתא</strong> <small>[</small><small>מעמידים</small> לו <small>ראש דוכן,</small> עוזר, <small>ומסייעין לו מ</small>בני <small>העיר]</small> לשלם שכרו של העוזר.
 <strong>ואמר רבא: האי מקרי ינוקי דגריס</strong> <small>[מלמד תינוקות שגורס],</small> <strong>ואיכא אחרינא דגריס טפי מיניה</strong> <small>[ויש</small> אחר שגורס יותר הלכות <small>ממנו]</small> — <strong>לא מסלקינן ליה</strong> <small>[אין מסלקים אותו]</small> את המלמד הראשון, <strong>דלמא אתי לאיתרשולי</strong> <small>[שמא יבוא</small> זה, השני, <small>להתרשל]</small> כיון שאין לו תחרות. <strong>רב דימי מנהרדעא אמר:</strong> להיפך, <strong>כל שכן דגריס טפי</strong> <small>[ש</small>הוא <small>גורס</small> והוא לומד טוב <small>יותר]</small> כשהוא יודע שהוא נשאר מורה יחיד במקום, כי <strong>קנאת סופרים תרבה חכמה</strong> וחבירו שסולק ישתדל לדעת יותר, כדי שישכרוהו, ויגרום לשני שלא יתרשל.
 <strong>ואמר רבא: הני תרי מקרי דרדקי</strong> <small>[שני מלמדי תינוקות],</small> <strong>חד גריס ולא דייק</strong> <small>[אחד גורס</small> הרבה <small>ואינו מדייק</small> בדברים<small>]</small> <strong>וחד דייק ולא גריס</strong> <small>[ואחד מדייק ואינו גורס</small> הרבה<small>]</small> — <strong>מותבינן ההוא דגריס ולא דייק</strong> <small>[מושיבים אנו</small> מקבלים ללמד <small>את ההוא שגורס ואינו מדייק],</small> ומדוע? <strong>שבשתא ממילא נפקא</strong> <small>[השגיאה מעצמה תצא]</small> ואין נזק בכך שילמד בשגיאות. ואילו <strong>רב דימי מנהרדעא אמר: מותבינן דדייק ולא גריס</strong> <small>[מושיבים אנו את</small> זה <small>שמדייק ואינו גורס</small> הרבה<small>],</small> וזאת משום ש<strong>שבשתא</strong> <small>[שגיאה]</small> <strong>כיון דעל</strong> <small>[שנכנסת]</small> — <strong>על</strong> <small>[נכנסת]</small> ושוב אינה יוצאת.
  וראיה לדבר — <strong>דכתיב</strong> <small>[שנאמר]:</small> <strong>"כי ששת חדשים ישב שם יואב וכל ישראל עד הכרית כל זכר באדום"</strong> (מלכים א יא, טו), <strong>כי אתא לקמיה</strong> <small>[כאשר בא</small> יואב <small>לפני]</small> <strong>דוד</strong> לאחר מעשה, <strong>אמר ליה</strong> <small>[לו]</small> דוד:
## דף כא:
 <strong>מאי טעמא עבדת הכי</strong> <small>[מה טעם עשית כך],</small> שהרגת את הזכרים בלבד? <strong>אמר ליה</strong> <small>[לו],</small> <strong>דכתיב</strong> <small>[שנאמר]:</small> <strong>"תמחה את זכר עמלק"</strong> (דברים כה, יט), כלומר, את זכר עמלק, ועמלק מזרע אדום הוא. <strong>אמר ליה</strong> <small>[לו]:</small> <strong>והא אנן</strong> <small>[והרי</small> <strong>אנחנו]</strong> <strong>"זכר" קרינן</strong> <small>[קראנו]!</small> <strong>אמר ליה</strong> <small>[לו]:</small> <strong>אנא</strong> <small>[אני,</small> לי<small>]</small> <strong>"זכר" אקריון</strong> <small>[הקריאו לי].</small> <strong>אזל שייליה לרביה</strong> <small>[הלך</small> יואב ו<small>שאל את רבו]</small> שלימד אותו מקרא, <strong>אמר ליה</strong> <small>[לו]:</small> <strong>היאך אקריתן</strong> <small>[איך הקרית לנו]?</small> <strong>אמר ליה</strong> <small>[לו]:</small> <strong>"זכר"</strong> שהוא קרא כראוי, אלא שלא שם לב שתלמידו אינו קורא כראוי.
 <strong>שקל ספסירא למיקטליה</strong> <small>[נטל</small> יואב <small>חרב להרוג אותו],</small> <strong>אמר ליה</strong> <small>[לו]</small> המלמד: <strong>אמאי</strong> <small>[מדוע]</small> אתה בא להורגני? <strong>אמר ליה</strong> <small>[לו],</small> <strong>דכתיב</strong> <small>[שנאמר]:</small> <strong>"ארור עשה מלאכת ה' רמיה"</strong> (ירמיהו מח, י), שלימדת שלא כראוי. <strong>אמר ליה</strong> <small>[לו]</small> המלמד: <strong>שבקיה לההוא גברא דליקום</strong> <small>[הנח לאותו אדם שיעמוד]</small> <strong>ב"ארור"</strong> זה, ודי בעונש זה ואין צורך להרוג אותי! <strong>אמר ליה</strong> <small>[לו],</small> <strong>כתיב</strong> <small>[נאמר]</small> גם: <strong>"וארור מנע חרבו מדם"</strong> (ירמיהו מח, י)! <strong>איכא דאמרי</strong> <small>[יש שאומרים]:</small> <strong>קטליה</strong> <small>[הרגו],</small> <strong>ואיכא דאמרי</strong> <small>[ויש שאומרים]:</small> <strong>לא קטליה</strong> <small>[הרגו].</small> ומכל מקום למדים ממקרה זה ששגיאה שלומדים בילדות נשארת למשך כל החיים.
 <strong>ואמר רבא: מקרי ינוקא</strong> <small>[מלמד תינוקות],</small> <strong>שתלא</strong> <small>[שותל עצים</small> מקצועי<small>],</small> <strong>טבחא</strong> <small>[שוחט],</small> <strong>ואומנא</strong> <small>[ומקיז דם],</small> <strong>וסופר מתא</strong> <small>[וסופר העיר]</small> — <strong>כולן כמותרין ועומדין נינהו</strong> <small>[הם].</small> לומר שאין צורך להתרות בהם שיעשו מלאכתם כראוי, אלא הרי זה כאילו התרו בהם, ואם עשו דבר שלא כראוי — מותר לסלק אותם מיד מתפקידם. <strong>כללא דמילתא</strong> <small>[כללו של דבר]:</small> ביחס ל<strong>כל פסידא</strong> <small>[הפסד]</small> ש<strong>לא הדר</strong> <small>[חוזר]</small> — <strong>מותרה ועומד הוא.</strong>
 <big>א</big> <strong>אמר רב הונא: האי בר מבואה דאוקי ריחיא</strong> <small>[בן מבוי אחד</small> <small>שהעמיד ריחיים</small> במבוי<small>],</small> ומתפרנס על ידי הבאים לטחון בריחיים שלו, <strong>ואתא בר מבואה חבריה וקמוקי גביה</strong> <small>[ובא בן המבוי חבירו ומעמיד אצלו</small> לידו<small>]</small> ריחיים — <strong>דינא</strong> <small>[דין]</small> <strong>הוא</strong> ש<strong>מעכב עילויה</strong> <small>[עליו]</small> הראשון אם רוצה בכך. <strong>דאמר ליה</strong> <small>[שאומר לו]:</small> <strong>קא פסקת ליה לחיותי</strong> <small>[אתה פוסק את חיותי</small> פרנסתי<small>],</small> שהרי אתה לוקח את לקוחותי.
  ומציעים:  <strong>לימא</strong> <small>[</small>האם <small>נאמר]</small> ש<strong>מסייע ליה</strong> <small>[לו]</small> לשיטתו מה ששנינו: <strong>מרחיקים מצודת הדג מן הדג,</strong> כלומר, ממצודה אחרת <strong>כמלא ריצת הדג,</strong> כלומר, מרחק שממנו מגיעים דגים לאותו מקום. ושאלו: <strong>וכמה</strong> מרחק זה? <strong>אמר רבה בר רב הונא: עד פרסה</strong> ומשמע מכאן שצריך להרחיק ממקום שקבע בו חבירו את עבודתו. ומשיבים: מכאן אין הוכחה, אפשר לומר כי <strong>שאני</strong> <small>[שונים]</small> <strong>דגים, דיהבי סייארא</strong> <small>[שנותנים סיור],</small> שאחד מהם הולך לפני האחרים, ומורה להם לאן לבוא, ומשום כך כשהם נתקלים במלכודת אחת, שוב לא יבואו לשניה.
 <strong>אמר ליה</strong> <small>[לו]</small> <strong>רבינא לרבא: לימא</strong> <small>[</small>האם <small>נאמר]</small> על <strong>רב הונא דאמר</strong> <small>[ש</small>הוא <small>אומר]</small> <strong>כ</strong>דעת <strong>ר' יהודה; דתנן</strong> <small>[ששנינו</small> במשנה<small>],</small> <strong>ר' יהודה אומר: לא יחלק חנוני קליות ואגוזין לתינוקות, מפני שמרגילן</strong> בכך לבוא <strong>אצלו, וחכמים מתירין?</strong> משמע שר' יהודה סבור שכל סוג של תחרות אסור, והוא הדין לריחיים.
  ודוחים:  <strong>אפילו תימא</strong> <small>[תאמר]</small> כשיטת <strong>רבנן</strong> <small>[חכמים],</small> <strong>עד כאן לא</strong> שמענו כי <strong>פליגי רבנן עליה</strong> <small>[חלוקים חכמים עליו],</small> על <strong>ר' יהודה התם</strong> <small>[שם]</small> <strong>אלא דאמר ליה</strong> <small>[שיכול לומר לו]</small> החנווני לחבירו: שנינו נמצאים כאן ברשות, <strong>אנא קמפלגינא אמגוזי, את פלוג שיוסקי</strong> <small>[אני מחלק אגוזים, אתה חלק שקדים],</small> <strong>אבל הכא</strong> <small>[כאן]</small> בבן מבוי שהעמיד גם הוא ריחיים במבוי, <strong>אפילו רבנן מודו</strong> <small>[חכמים מודים],</small> <strong>דאמר ליה</strong> <small>[שאומר לו]:</small> <strong>קא פסקת ליה לחיותי</strong> <small>[אתה פוסק את חיותי,</small> פרנסתי<small>],</small> שכל הצריך — אצלי בא לטחון.
 <strong>מיתיבי</strong> <small>[מקשים]</small> על כך ממה ששנינו: <strong>עושה אדם חנות בצד חנותו של חבירו, ומרחץ בצד מרחצו של חבירו, ואינו יכול למחות בידו, מפני שיכול לומר לו: אתה עושה בתוך שלך ואני עושה בתוך שלי!</strong>
 ומשיבים: ענין זה כולו <strong>תנאי</strong> <small>[</small>מחלוקת <small>תנאים]</small> <strong>היא; דתניא</strong> <small>[ששנויה</small> ברייתא<small>]:</small> <strong>כופין בני מבואות זה את זה שלא להושיב ביניהן</strong> באותו מבוי <strong>לא חייט ולא בורסקי, ולא מלמד תינוקות, ולא אחד מבני בעלי אומניות,</strong> כלומר, הם יכולים לקבוע ביניהם שאינם רוצים שיהיה בן אומנות ממקום אחר באותו מבוי, <strong>ו</strong>אולם <strong>לשכנו אינו כופיהו,</strong> שמי שכבר שוכן שם באותו מבוי אינו יכול לכפותו שלא יעסוק באיזה מקצוע. <strong>רבן שמעון בן גמליאל אומר: אף לשכנו כופיהו.</strong> ונמצא שרב הונא סבור כרבן שמעון בן גמליאל.
 <strong>אמר רב הונא בריה</strong> <small>[בנו]</small> של <strong>רב יהושע: פשיטא</strong> <small>[פשוט]</small> <strong>לי</strong> דבר זה, <strong>בר מתא אבר מתא אחריתי מצי מעכב</strong> <small>[בן עיר</small> אחת <small>על בן עיר אחרת יכול לעכב]</small> שלא יבוא לעיר לעסוק באותה אומנות, <strong>ואי</strong> <small>[ואם]</small> הוא <strong>שייך בכרגא דהכא</strong> <small>[במס</small> הגולגולת <small>של כאן],</small> שמשלם מיסיו לאותה עיר — <strong>לא מצי מעכב</strong> <small>[אינו יכול לעכב],</small> משום שגם ההוא נחשב כאחד מבני העיר. <strong>בר מבואה אבר מבואה דנפשיה</strong> <small>[בן מבוי על בן מבוי שלו]</small> — <strong>לא מצי מעכב</strong> <small>[אינו יכול לעכב]</small> מלעסוק באומנות מסויימת באותו מבוי, וכדברי חכמים בברייתא (ולא כדעת רב הונא לעיל).
 <strong>בעי</strong> <small>[שאל]</small> <strong>רב הונא בריה</strong> <small>[בנו]</small> של <strong>רב יהושע: בר מבואה אבר מבואה אחרינא, מאי</strong> <small>[בן מבוי על בן מבוי אחר, מה</small> דינו<small>]?</small> שאלה זו לא נפתרה, ועל כן <strong>תיקו</strong> <small>[תעמוד]</small> במקומה. <strong>אמר רב יוסף: ומודי</strong> <small>[ומודה]</small> <strong>רב הונא</strong> שאמר שיכול בן מבוי לעכב על חבירו להעמיד גם הוא ריחיים שם, <strong>במקרי דרדקי דלא מצי מעכב</strong> <small>[במלמד תינוקות שאינו יכול לעכב],</small> ש<strong>אמר מר</strong> <small>[החכם]:</small> <strong>עזרא תיקן להן לישראל שיהו מושיבין סופר בצד סופר.</strong>
 ושואלים: <strong>וניחוש דילמא אתי לאיתרשולי</strong> <small>[ונחשוש שמא יבואו להתרשל]</small> על ידי כך! ומשיבים, <strong>אמר ליה</strong> <small>[לו]:</small> 
## דף כב.
 <strong>קנאת סופרים תרבה חכמה.</strong>
 ובדומה לכך <strong>אמר רב נחמן בר יצחק:</strong> <strong>ומודה רב הונא בריה</strong> <small>[בנו]</small> של <strong>רב יהושע</strong> שאמר שבני העיר מעכבים על אומנים מעיר אחרת, <strong>ברוכלין המחזירין בעיירות</strong> ש<strong>לא מצי מעכב</strong> <small>[יכול לעכב]</small> עליהם רוכל מבני העיר מלבוא לאותו מקום, ש<strong>אמר מר</strong> <small>[החכם]:</small> <strong>עזרא תקן להן לישראל שיהו רוכלין מחזירין בעיירות, כדי שיהו תכשיטין מצויין לבנות ישראל.</strong> ומשום שהיא תקנת בנות ישראל תיקנו שלא יעכבו עליהם מלבוא.
  ומוסיפים:  <strong>והני מילי לאהדורי</strong> <small>[ודברים אלה</small> אמורים דווקא <small>לחזר,</small> לסובב<small>]</small> בעיר כרוכל, <strong>אבל לאקבועי</strong> <small>[לקבוע</small> חנות<small>]</small> — <strong>לא. ואי צורבא מרבנן</strong> <small>[ואם תלמיד חכם]</small> <strong>הוא</strong> הרוכל, <strong>אפילו לאקבועי נמי</strong> <small>[לקבוע גם כן]</small> מותר לו. <strong>כי הא</strong> <small>[כמו</small> מעשה <small>זה]</small> ש<strong>רבא שרא להו</strong> <small>[התיר להם]</small> <strong>לר' יאשיה ולרב עובדיה לאקבועי</strong> <small>[לקבוע]</small> מקום ש<strong>לא כהלכתא</strong> <small>[כהלכה],</small> <strong>מאי טעמא</strong> <small>[מה הטעם]?</small> — <strong>כיון דרבנן נינהו, אתו לטרדו מגירסייהו</strong> <small>[שחכמים הם, עלולים</small> הם <small>להיטרד מלימודם]</small> אם יצטרכו לחזר ממקום למקום.
  מסופר:  <strong>הנהו דיקולאי דאייתו דיקלאי</strong> <small>[מוכרי סלים שהביאו סלים]</small> <strong>לבבל, אתו בני מתא קא מעכבי עלויהו</strong> <small>[באו בני העיר</small> ו<small>עיכבו עליהם]</small> שלא ימכרו שם. <strong>אתו לקמיה</strong> <small>[באו לפני]</small> <strong>רבינא</strong> לדין, <strong>אמר להו</strong> <small>[להם]:</small> <strong>מעלמא אתו ולעלמא ליזבנו</strong> <small>[מהעולם,</small> מחוץ לעיר <small>באו, ולעולם,</small> לאנשים שמחוץ לעיר <small>ימכרו],</small> שהרי יש לומר שהם מוכרים לאורחים שאינם מבני העיר. ועל כך מעירים: <strong>והני מילי ביומא דשוקא</strong> <small>[ודברים אלה</small> אמורים דווקא <small>ביום השוק]</small> שאכן באים בני עיירות אחרות לקנות, <strong>אבל בלא יומא דשוקא</strong> <small>[יום השוק]</small> — <strong>לא. וביומא דשוקא נמי לא אמרינן</strong> <small>[וביום השוק גם כן אין אנו אומרים]</small> כן <strong>אלא לזבוני בשוקא</strong> <small>[למכור בשוק],</small> <strong>אבל לאהדורי</strong> <small>[לחזר]</small> מבית לבית — <strong>לא.</strong>
 ועוד מסופר: <strong>הנהו עמוראי דאייתו עמרא</strong> <small>[מוכרי צמר שהביאו צמר]</small> <strong>ל</strong>עיירה <strong>פום נהרא, אתו בני מתא קא מעכבי עלויהו</strong> <small>[באו בני העיר</small> ו<small>עיכבו עליהם]</small> שלא ימכרו. <strong>אתו לקמיה</strong> <small>[באו לפני]</small> <strong>רב כהנא</strong> לדין, <strong>אמר להו</strong> <small>[להם]:</small> <strong>דינא</strong> <small>[דין]</small> <strong>הוא דמעכבי עלייכו</strong> <small>[שמעכבים עליכם].</small> <strong>אמרו ליה</strong> <small>[לו]:</small> <strong>אית לן</strong> <small>[יש לנו]</small> <strong>אשראי,</strong> חובות, לגבות בעיר, ואנו צריכים למכור דברים כדי להתפרנס בינתיים, עד שנוכל לגבות אותם. <strong>אמר להו</strong> <small>[להם]:</small> <strong>זילו זבנו</strong> <small>[לכו</small> ו<small>מכרו]</small> <strong>שיעור חיותייכו</strong> <small>[מחייתכם],</small> <strong>עד דעקריתו</strong> <small>[שתעקרו],</small> תקבלו את ה<strong>אשראי דידכו ואזליתו</strong> <small>[שלכם ותלכו].</small>
 <big>א</big> מסופר: <strong>רב דימי מנהרדעא אייתי</strong> <small>[הביא]</small> <strong>גרוגרות בספינה</strong> כדי למוכרן, <strong>אמר ליה ריש גלותא</strong> <small>[לו ראש הגולה]</small> <strong>לרבא: פוק חזי אי צורבא מרבנן</strong> <small>[צא וראה, אם תלמיד חכם]</small> <strong>הוא נקיט ליה שוקא</strong> <small>[תפוס לו</small> את <small>השוק],</small> שתכריז שיש לו רשות בלעדית למכור את הגרוגרות. <strong>אמר ליה</strong> <small>[לו]</small> <strong>רבא לרב אדא בר אבא</strong> תלמידו: <strong>פוק תהי ליה בקנקניה</strong> <small>[צא, תהה לו בקנקנו],</small> כלומר, בדוק אותו אם תלמיד חכם הוא.
 <strong>נפק אזל בעא מיניה</strong> <small>[יצא הלך</small> ו<small>שאל אותו]</small> את רב דימי שאלה זו: <strong>פיל שבלע כפיפה מצרית</strong> (סל עשוי מנצרים) <strong>והקיאה,</strong> הוציא אותה כמות שהיא, <strong>דרך בית הרעי, מהו</strong> (מה דינה)? האם היא מטמאה עדיין, או נחשבת כמעוכלת ונטהרה? <strong>לא הוה בידיה</strong> <small>[היתה בידו]</small> תשובה. <strong>אמר ליה</strong> <small>[לו]</small> רב דימי לרב אדא בר אבא: <strong>מר ניהו</strong> <small>[האם אדוני הוא]</small> <strong>רבא</strong> שאתה שואלני שאלה קשה כזו? <strong>טפח ליה בסנדליה</strong> <small>[היכה אותו על סנדלו]</small> בדרך זלזול, <strong>אמר ליה</strong> <small>[לו]:</small> <strong>בין דידי</strong> <small>[ביני]</small> <strong>ל</strong>בין <strong>רבא איכא טובא</strong> <small>[יש הרבה</small> הבדל<small>],</small> <strong>מיהו</strong> <small>[על כל פנים]</small> <strong>על כרחך אנא רבך</strong> <small>[אני רבך],</small> <strong>ורבא</strong> הוא <strong>רבה דרבך</strong> <small>[רבו של רבך].</small>
 והחליט משום כך רב אדא שאין רב דימי תלמיד חכם חשוב, ולכן <strong>לא נקטו ליה שוקא</strong> <small>[תפסו לו שוק],</small> <strong>פסיד גרוגרות דידיה</strong> <small>[והפסיד</small> את <small>הגרוגרות שלו],</small> שנתקלקו. <strong>אתא לקמיה</strong> <small>[בא</small> רב דימי <small>לפני]</small> <strong>רב יוסף</strong> להתלונן, <strong>אמר ליה</strong> <small>[לו]:</small> <strong>חזי מר מאי עבדו</strong> <small>[יראה אדוני מה עשו]</small> <strong>לי!</strong> <strong>אמר ליה</strong> <small>[לו]:</small> <strong>מאן</strong> <small>[מי]</small> ש<strong>לא שהייה לאוניתא דמלכא</strong> <small>[השהה את הונאתו</small> בושתו<small>]</small> של מלך <strong>אדום</strong> — <strong>לא נשהייה לאוניתיך</strong> <small>[ישהה את הונאתך]</small> ויעניש את מי שציער אותך, <strong>דכתיב</strong> <small>[שנאמר]:</small> <strong>"כה אמר ה' על שלשה פשעי מואב ועל ארבעה לא אשיבנו על שרפו עצמות מלך אדום לסיד"</strong> (עמוס ב, א).
  ומספרים:  <strong>נח נפשיה</strong> <small>[נפטר]</small> <strong>רב אדא בר אבא. רב יוסף אמר: אנא ענישתיה, דאנא לטייתיה</strong> <small>[אני ענשתי אותו, שאני קיללתי אותו].</small> <strong>רב דימי מנהרדעא אמר: אנא ענישתיה, דאפסיד</strong> <small>[אני ענשתי אותו,</small> בגללי נענש, <small>שהפסיד]</small> ה<strong>גרוגרות דידי</strong> <small>[שלי].</small> <strong>אביי אמר: אנא ענישתיה</strong> <small>[אני ענשתי אותו],</small> כלומר, נענש בגללי, על שלא נהג בי כבוד, <strong>דאמר להו לרבנן</strong> <small>[שהיה אומר להם לחכמים]:</small> <strong>אדמגרמיתו גרמי בי</strong> <small>[עד שאתם מכרסמים עצמות</small> <strong>אצל]</strong> <strong>אביי, תו אכלו בישרא שמינא בי</strong> <small>[בואו איכלו בשר שמן</small> <strong>אצל]</strong> <strong>רבא,</strong> כלומר, עדיף ללמוד אצל רבא מאשר אצל אביי. <strong>ורבא אמר: אנא ענישתיה</strong> <small>[אני ענשתי אותו],</small> בגללי נענש, <strong>דכי הוה אזיל לבי טבחא למשקל אומצא</strong> <small>[שכאשר היה הולך לבית הטבח לקחת חתיכת בשר],</small> <strong>אמר להו לטבחי</strong> <small>[היה אומר להם לטבחים]:</small> <strong>אנא שקילנא בישרא מיקמי שמעיה</strong> <small>[אני אקח את הבשר לפני שמשו של]</small> <strong>רבא</strong> משום <strong>דאנא עדיפנא מיניה</strong> <small>[שאני עדיף ממנו].</small>
 <strong>רב נחמן בר יצחק אמר: אנא ענישתיה</strong> <small>[אני ענשתי אותו],</small> ומספרים; ש<strong>רב נחמן בר יצחק ריש כלה הוה</strong> <small>[היה],</small> כלומר, ממונה ללמד את בני הישיבה לאחר ששמעו בראשונה את דרשת ראש הישיבה. <strong>כל יומא</strong> <small>[יום]</small> <strong>מיקמי דניעול</strong> <small>[לפני שהיה נכנס]</small> <strong>לכלה, מרהיט בהדיה</strong> <small>[היה עובר איתו]</small> <strong>רב אדא בר אבא לשמעתיה</strong> <small>[את הלכתו]</small> <strong>והדר עייל</strong> <small>[ואחר כך היה נכנס]</small> <strong>לכלה.</strong>
 <strong>ההוא יומא נקטוה</strong> <small>[</small>ב<small>אותו יום אחזו בו]</small> <strong>רב פפא ורב הונא בריה</strong> <small>[בנו]</small> של <strong>רב יהושע לרב אדא בר אבא משום</strong> ש<strong>לא הוו בסיומא</strong> <small>[היו בסיום]</small> המסכת, <strong>אמרו ליה</strong> <small>[לו]:</small> <strong>אימא לן הני שמעתתא</strong> <small>[אמור לנו את ההלכות הללו]</small> של <strong>מעשר בהמה היכי אמרינהו</strong> <small>[איך אמר אותן]</small> <strong>רבא.</strong> <strong>אמר להו</strong> <small>[להם]:</small> <strong>הכי</strong> <small>[כך]</small> <strong>אמר רבא והכי</strong> <small>[וכך]</small> <strong>אמר רבא. אדהכי נגה ליה</strong> <small>[בינתיים התאחר לו</small> הזמן<small>]</small> <strong>לרב נחמן בר יצחק, ולא אתי</strong> <small>[בא]</small> <strong>רב אדא בר אבא,</strong>
 <strong>אמרו ליה רבנן</strong> <small>[לו חכמים]</small> <strong>לרב נחמן בר יצחק: קום</strong> ולמדנו, <strong>דנגה לן</strong> <small>[שמאוחר לנו],</small> <strong>למה יתיב מר</strong> <small>[יושב אדוני]</small> ומחכה? <strong>אמר להו</strong> <small>[להם]:</small> <strong>יתיבנא וקא מנטרא לערסיה</strong> <small>[יושב אני ומחכה למיטתו]</small> של <strong>רב אדא בר אבא</strong> שמן הסתם מת. <strong>אדהכי נפק קלא דנח נפשיה</strong> <small>[בינתיים יצא קול שנפטר]</small> <strong>רב אדא בר אבא.</strong> ומעירים: <strong>ומסתברא</strong> <small>[ומסתבר],</small> ש<strong>רב נחמן בר יצחק ענשיה</strong> <small>[ענש אותו]</small> כי אירע הדבר ממש מיד כשאמר זאת.
 <big>ב משנה</big> <strong>מי שהיה כותלו סמוך לכותל חבירו, לא יסמוך</strong> (יבנה סמוך) <strong>לו כותל אחר אלא אם כן הרחיק ממנו ארבע אמות.</strong> ו<strong>החלונות,</strong> מרחיק מהן את הכותל <strong>בין מלמעלן בין מלמטן בין כנגדן</strong> — <strong>ארבע אמות.</strong>
 <big>ג גמרא</big> ושואלים: עד שדנים בשאלה אם לסמוך כותל אחר, יש לשאול: <strong>וקמא היכי סמיך</strong> <small>[ו</small>את הכותל <small>הראשון איך סמך]?</small> <strong>אמר רב יהודה, הכי קאמר</strong> <small>[כך הוא אומר]:</small> 
## דף כב:
 <strong>הבא לסמוך</strong> כותל לכותל חבירו, <strong>לא יסמוך אלא אם כן הרחיק ממנו ארבע אמות. מתקיף לה</strong> <small>[מקשה על כך]</small> <strong>רבא: והא</strong> <small>[והרי]</small> <strong>"מי שהיה כותלו סמוך לכותל חבירו" קתני</strong> <small>[שנה],</small> משמע שכבר היה שם כותל!
 <strong>אלא אמר רבא, הכי קתני</strong> <small>[כך שנה],</small> כך צריך להבין: <strong>מי שהיה כותלו סמוך לכותל חבירו ברחוק ארבע אמות ונפל</strong> כותלו, <strong>לא יסמוך לו</strong> לכותל חבירו <strong>כותל אחר</strong> חדש <strong>אלא אם כן הרחיק ממנו ארבע אמות; מאי טעמא</strong> <small>[מה טעם]</small> להרחקה זו? — משום <strong>דדוושא דהכא מעלי להתם</strong> <small>[שדריסת הרגל של כאן מועיל לשם],</small> שהקרקע מתחזקת על ידי ההילוך במקום הפנוי.
 <strong>אמר רב: לא שנו</strong> שצריך להניח מקום פנוי <strong>אלא</strong> ליד <strong>כותל גינה</strong> של חבירו, שאין מרבים להלך בה מפני הזרעים, <strong>אבל כותל חצר</strong> שמהלכים בה — <strong>אם בא לסמוך סומך;</strong> ואילו <strong>ר' אושעיא אומר: אחד כותל גינה ואחד כותל חצר</strong> — <strong>אם בא לסמוך אינו סומך.</strong>
 <strong>אמר ר' יוסי בר חנינא: ולא פליגי</strong> <small>[ואין</small> הם <small>חלוקים]</small> אלא מדברים במקרים שונים: <strong>הא</strong> <small>[זה]</small> רב, מדבר <strong>בעיר ישנה</strong> שבה אדמת חצרותיה כבר נדרכה היטב והיא יציבה, <strong>הא</strong> <small>[</small>ו<small>זה]</small> ר' אושעיא, מדבר <strong>בעיר חדשה</strong> שגם כותל חצר זקוק להילוך לחזקו.
  על הסבר זה לדין המשנה, של דריסת הרגל, מקשים, <strong>תנן</strong> <small>[שנינו</small> במשנה<small>]:</small> <strong>החלונות,</strong> צריך להרחיק <strong>בין מלמעלן בין מלמטן בין מכנגדן</strong> — <strong>ארבע אמות, ותני עלה</strong> <small>[ושנויה עליה</small> ברייתא<small>]:</small> <strong>מלמעלן</strong> — צריך להרחיק את גובה הכותל <strong>כדי שלא יציץ</strong> בחלון <strong>ויראה, מלמטן</strong> — ינמיך כדי <strong>שלא יעמוד</strong> על גבי כותלו <strong>ויראה, ומכנגדן</strong> — ירחיק <strong>שלא יאפיל</strong> את האור לחלונותיו של חבירו.
  ומדייקים:  <strong>טעמא</strong> <small>[הטעם]</small> שנתנו להרחקה זו כנגד החלון הוא דווקא כדי <strong>שלא יאפיל, אבל משום דוושא</strong> <small>[דריסת הרגל]</small> <strong>לא!</strong> ומשיבים: <strong>הכא במאי עסקינן</strong> <small>[כאן במה אנו עוסקים]?</small> — <strong>בבא</strong> הכותל <strong>מן הצד</strong> של החלון, בניצב לקיר שבו החלון, והוא מאפיל על החלון, אבל אינו מונע דריסת הרגל לאורך כל הקיר.
  ושואלים:  <strong>וכמה</strong> ירחיק? <strong>אמר ייבא חמוה</strong> <small>[חמיו]</small> של <strong>אשיין בר נדבך משמיה</strong> <small>[משמו]</small> של <strong>רב: כמלא רחב חלון.</strong> ושואלים: <strong>והלא מציץ,</strong> אם קרוב הוא כל כך! <strong>אמר רב זביד: במדיר את כותלו,</strong> כלומר, שעושה מדרון בראש הכותל באופן שאינו יכול עוד לעמוד על גביו ולהסתכל דרך החלון.
 ומקשים: <strong>והא אנן תנן</strong> <small>[והרי אנו שנינו</small> במשנה<small>]:</small> <strong>ארבע אמות!</strong> ומשיבים: <strong>לא קשיא</strong> <small>[קשה]:</small> <strong>כאן</strong> כשבנה כותל <strong>מרוח אחת,</strong> בצד אחד של החלון, <strong>כאן</strong> כאשר בונה כתלים <strong>משתי רוחות</strong> של החלון, שאם יקרבם יאפיל הרבה את החלון אף שהם מן הצד.
  ומציעים, <strong>תא שמע</strong> <small>[בוא</small> ו<small>שמע]</small> קושיה נוספת על ההסבר של דריסת הרגל ממה ששנינו: <strong>ו</strong>מרחיקים <strong>את הכותל מן המזחילה</strong> (מרזב קבוע לאורך הגג) <strong>ארבע אמות, כדי שיהא</strong> בעל המזחילה <strong>זוקף את הסולם</strong> במקום הפנוי, לצורך ניקוי ותיקון המזחילה. ונדייק: <strong>טעמא</strong> <small>[הטעם,</small> דווקא<small>]</small> <strong>משום</strong> העמדת <strong>סולם, אבל משום דוושא</strong> <small>[דריסת הרגל]</small> <strong>לא!</strong> ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>במזחילה משופעת,</strong> היוצאת מעבר לגבול הכותל, <strong>דאי</strong> <small>[שאם]</small> דין ההרחקה <strong>משום</strong> הטעם של <strong>דוושא</strong> <small>[דריסה]</small> <strong>הוא, הא קא אזיל ואתי תותיה</strong> <small>[הרי הוא הולך ובא תחתיה],</small> ולמרות זאת מצריכה המשנה ארבע אמות ממקום המזחילה<small>.</small>
 <big>א משנה</big> <strong>מרחיקין את הסולם מן השובך</strong> של חבירו <strong>ארבע אמות, כדי שלא תקפוץ הנמייה</strong> מן הסולם לשובך ותטרוף את היונים; <strong>ו</strong>מרחיקים <strong>את הכותל מן המזחילה ארבע אמות, כדי שיהא</strong> חבירו בעל המזחילה <strong>זוקף את הסולם</strong> לעלות ולתקן את קלקולי המזחילה.
 <big>ב גמרא</big> ומציעים: <strong>לימא מתניתין</strong> <small>[האם לומר</small> ש<small>משנתנו]</small> היא ש<strong>לא כ</strong>שיטת <strong>ר' יוסי, דאי</strong> <small>[שאם]</small> כשיטת <strong>ר' יוסי</strong> היא, <strong>הא</strong> <small>[הרי]</small> <strong>אמר</strong> בענין נטיעת אילן סמוך לבורו של חבירו: <strong>זה חופר בתוך שלו וזה נוטע בתוך שלו,</strong> ואין הוא צריך להתחשב במה שקורה אצל חבירו!
  ומשיבים:  <strong>אפילו תימא</strong> <small>[תאמר]</small> שהוא כשיטת <strong>ר' יוסי, הא</strong> <small>[הרי]</small> <strong>אמר רב אשי: כי הוינן בי</strong> <small>[כאשר היינו בבית]</small> מדרשו של <strong>רב כהנא, הוה אמר</strong> <small>[היה אומר</small> לנו<small>]:</small> <strong>מודי</strong> <small>[מודה]</small> <strong>ר' יוסי בגירי דידיה</strong> <small>[בחיצים שלו],</small> כלומר, בנזק הנגרם על ידו לחבירו על ידי מעשיו, שבמקרה זה צריך להרחיק, <strong>הכא נמי זמנין דבהדי דמנח ליה יתבא</strong> <small>[כאן גם כן, פעמים שבזמן ש</small>הוא <small>מניח אותו,</small> את הסולם, <small>יושבת]</small> הנמייה בינתיים <strong>בחור וקפצה</strong> <small>[ו</small>היא <small>קופצת]</small> ועולה דרך הסולם אל השובך. ושואלים: <strong>והא גרמא</strong> <small>[והרי</small> רק <small>גרם]</small> נזק <strong>הוא,</strong> ואינו נזק שבא על ידו ממש! <strong>אמר רב טובי בר מתנה, זאת אומרת:</strong> אף <strong>גרמא</strong> <small>[גרם</small> בלבד<small>]</small> <strong>בניזקין אסור</strong> לעשות.
  ובענין זה מסופר: <strong>רב יוסף הוה ליה הנהו תאלי דהוו</strong> <small>[היו לו דקלים שהיו]</small>
## דף כג.
 <strong>אתו אומני ויתבי תותייהו</strong> <small>[באים מקיזי דם ויושבים תחתם]</small> ועושים שם את מלאכתם, <strong>ואתו עורבי אכלי דמא</strong> <small>[ו</small>היו <small>עורבים באים אוכלים</small> מן <small>הדם]</small> <strong>וסלקי אבי תאלי ומפסדי תמרי</strong> <small>[ועולים על הדקלים ומפסידים</small> את <small>התמרים].</small> <strong>אמר להו</strong> <small>[להם]</small> <strong>רב יוסף: אפיקו</strong> <small>[הוציאו]</small> <strong>לי</strong> את <strong>קורקור מהכא</strong> <small>[המקרקרים,</small> העורבים, <small>מכאן],</small> כלומר, סלק את האומנים שלא יגרמו עוד להיזק. <strong>אמר ליה</strong> <small>[לו]</small> <strong>אביי: והא גרמא</strong> <small>[והרי גרם</small> בלבד<small>]</small> <strong>הוא</strong> ולא הם בעצמם מזיקים! <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב טובי בר מתנה, זאת אומרת: גרמא</strong> <small>[גרם</small> בלבד<small>]</small> <strong>בניזקין אסור.</strong>
 ושואלים: <strong>והא אחזיק להו</strong> <small>[והרי</small> כבר <small>החזיקו]</small> להשתמש כך במקום הזה ויש להם חזקת שימוש בזה! אמר לו: <strong>הא</strong> <small>[הרי]</small> <strong>אמר רב נחמן אמר רבה בר אבוה: אין חזקה לנזקין,</strong> שאין אומרים שיש לאדם חזקה של שימוש בזמן שהוא מזיק. ושואלים: <strong>ולאו איתמר עלה</strong> <small>[והאם לא נאמר עליה]</small> ש<strong>רב מרי אמר:</strong> מדובר דווקא <strong>בקוטרא</strong> <small>[בעשן],</small> <strong>ורב זביד אמר: בבית הכסא?</strong> כלומר, לא נאמר כלל זה אלא דווקא בנזקים חמורים כאלה, ולא בפחות מכאן. <strong>אמר ליה</strong> <small>[לו]:</small> <strong>הני לדידי, דאנינא דעתאי</strong> <small>[אלה בשבילי, שדעתי אנינה</small> ומפונקת<small>],</small> <strong>כי קוטרא</strong> <small>[כמו עשן]</small> <strong>ובית הכסא דמו</strong> <small>[</small>הם <small>נחשבים]</small> <strong>לי</strong> ולכן אני רשאי להרחיק אותם.
 <big>א משנה</big> <strong>מרחיקין את השובך מן העיר חמשים אמה,</strong> שלא יבואו היונים לאכול מהזרעים שבעיר. <strong>ולא יעשה אדם שובך בתוך שלו, אלא אם כן יש לו</strong> שטח נוסף מרחק <strong>חמשים אמה לכל רוח</strong> (צד) מן השובך; <strong>ר' יהודה אומר: בית</strong> מקום זריעה של <strong>ארבעת כורין</strong> תבואה, שהוא <strong>מלא שגר היונה,</strong> כלומר, מלוא מעוף היונה בבת אחת. <strong>ואם לקחו</strong> (קנה אותו), את השובך, עם הקרקע, <strong>אפילו</strong> אין מסביבו אלא <strong>בית</strong> זריעת <strong>רובע</strong> הקב, ולא יותר — <strong>הרי הוא בחזקתו</strong> ואינו צריך להוציאו משם.
 <big>ב גמרא</big> ושואלים: <strong>חמשים אמה ותו</strong> <small>[ויותר]</small> <strong>לא?</strong> וזה המרחק שחוששים שיגיעו יונים? <strong>ורמינהי</strong> <small>[ומשליכים</small> מראים סתירה לכך<small>]</small> ממה ששנינו: <strong>אין פורסין נשבין</strong> (מצודות) <strong>ליונים</strong> שלא יתפוס יונים השייכות לאדם אחר, <strong>אלא אם כן היה רחוק מן הישוב שלשים ריס</strong> (ארבעה מילים, כלומר, שמונת אלפים אמות). משמע שיונים מרחיקות כדי שלושים ריס, וכאן אמר רק חמישים אמה!
 <strong>אמר אביי: מישט שייטי טובא</strong> <small>[לעוף עפים</small> הם <small>הרבה]</small> ולכן צריכים להרחיק עד שלושים ריס כדי שלא יצוד יונים השייכות לחבירו, <strong>ו</strong>אולם <strong>כרסייהו</strong> <small>[כריסם]</small> <strong>ב</strong>מרחק של <strong>חמשים אמתא מליא</strong> <small>[אמה מתמלאה],</small> ושוב אינם מזיקים כל כך. ושואלים: <strong>ומישט</strong> <small>[ולעוף]</small> רק <strong>שלשים ריס</strong> עפים <strong>ותו</strong> <small>[ויותר]</small> <strong>לא? והתניא</strong> <small>[והרי שנינו</small> בברייתא<small>]:</small> <strong>ובישוב</strong> עצמו <strong>אפילו</strong> היה גודלו <strong>מאה מיל לא יפרוס</strong> מצודה! <strong>רב יוסף אמר:</strong> מדובר בברייתא <strong>בישוב כרמים,</strong> שמקום הישוב רצוף כרמים וגינות, והיונים עוברות ממקום למקום אפילו מרחק גדול.
 <strong>רבא אמר:</strong> מדובר שם <strong>בישוב שובכין</strong>, שהיו בו שובכים רבים מפוזרים. ושואלים: <strong>ותיפוק ליה</strong> <small>[ותצא לו]</small> הלכה זו <strong>משום</strong> ה<strong>שובכין גופייהו</strong> <small>[השובכים עצמם],</small> שהרי אמרנו שצריך להרחיק מן השובך בלי קשר עם העיר! ומשיבים: <strong>איבעית אימא</strong> <small>[אם תרצה אמור]</small> כי מדובר פה בשובכים <strong>דידיה</strong> <small>[שלו],</small> אלא שיש לחשוש שמא היונים של העיר עוברות דרך השובכים שלו; <strong>ואיבעית אימא</strong> <small>[ואם תרצה אמור]</small> כי מדובר בשובכים של <strong>גוי</strong> שאינו מצווה להישמר בנזק העלול להיגרם לו. <strong>ואיבעית אימא</strong> <small>[ואם תרצה אמור]</small> כי מדובר בשובכים של <strong>הפקר.</strong>
 <big>ג</big> שנינו במשנה ש<strong>ר' יהודה אומר: בית ארבעת כורין</strong> מלוא שגר היונה. אבל אם קנה חצר שהיה בה השובך, אפילו היה המקום קטן — הרי הוא בחזקתו, ואינו צריך להוציאו. <strong>אמר רב פפא, ואיתימא</strong> <small>[ויש אומרים שאמר]</small> זאת <strong>רב זביד, זאת אומרת:</strong> בית הדין <strong>טוענין ללוקח</strong> (קונה) <strong>וטוענין ליורש,</strong> שהם עצמם אינם צריכים להסביר כיצד הגיע ליד המוכר או המוריש להם נכס זה, אם כבר החזיק בו שלוש שנים.
  ומקשים: מדוע הוצרך רב זביד לומר זאת? הרי  <strong>יורש</strong> — <strong>תנינא</strong> <small>[</small>כבר <small>שנינו]:</small> <strong>הבא משום ירושה</strong> — <strong>אינו צריך טענה</strong> להוכיח כיצד הגיע הדבר לידי מורישיו! ומשיבים: בענין <strong>לוקח איצטריכא ליה</strong> <small>[הוצרכה לו</small> לומר<small>]</small> הלכה זו, שטוענים לו. ומקשים: <strong>לוקח נמי תנינא</strong> <small>[גם כן שנינו</small> במשנה<small>]:</small> <strong>לקח</strong> (קנה) <strong>חצר ובה זיזין וגזוזטראות</strong> הבולטים לרשות הרבים — <strong>הרי זה בחזקתה</strong> ואין אומרים לו להסירם!
  ומשיבים: מכל מקום  <strong>צריכא</strong> <small>[צריך</small> הדבר להיאמר<small>],</small> <strong>דאי אשמעינן התם</strong> <small>[שאם היה משמיע לנו</small> רק <small>שם]</small> היינו אומרים שהוא דווקא <strong>גבי</strong> <small>[אצל]</small> זיז או גזוזטרא היוצא ל<strong>רשות הרבים</strong> — משום <strong>דאימור</strong> <small>[שאמור]</small> שמא <strong>כונס לתוך שלו הוא</strong> כאשר נבנה מתחילה על ידי המוכר, ולא הוציא לתחום רשות הרבים. <strong>אי נמי אחולי אחול</strong> <small>[או גם כן מחלו]</small> <strong>בני רשות הרבים גביה</strong> <small>[לו]</small> על מה שהוציא לרשותם, שאם לא כן לא היו מניחים לו, <strong>אבל הכא</strong> <small>[כאן]</small> שמזיק לאדם פרטי — <strong>לא;</strong>
 <strong>ואי אשמעינן הכא</strong> <small>[ואם היה משמיע לנו</small> רק <small>כאן]</small> במשנתנו<small>,</small> היינו אומרים: ש<strong>כיון</strong> ש<strong>יחיד הוא</strong> — <strong>אימא</strong> <small>[אמור]:</small> שמא <strong>פיוסיה פייסיה</strong> <small>[פייס אותו]</small> את שכנו במעות כדי שירשה לו לעשות כן, <strong>אי נמי אחולי אחיל גביה</strong> <small>[או גם כן</small> שמא <small>מחל לו],</small> <strong>אבל</strong> כאשר הנזק מגיע לרשות ה<strong>רבים,</strong> שיש לומר <strong>מאן פייס ומאן שביק</strong> <small>[</small>את <small>מי פייס ומי הניח,</small> מחל לו<small>]</small> — <strong>אימא</strong> <small>[אמור]</small> ש<strong>לא</strong> נעמוד בצד הלוקח, אם כן <strong>צריכא</strong> <small>[נצרכה]</small> הלכה זו להיאמר.
 שנינו במשנה שאם קנה את השובך, אפילו אם אין לצידו אלא בית רובע קרקע <strong>הרי הוא בחזקתו.</strong> ומקשים: <strong>והא</strong> <small>[והרי]</small> <strong>אמר רב נחמן אמר רבה בר אבוה: אין חזקה לנזקין!</strong> ומדוע כאן כשהיונים שלו מזיקות בכל זאת יש חזקה? <strong>רב מרי אמר:</strong> מה שאמר רב נחמן, כוונתו דווקא <strong>בקוטרא</strong> <small>[בעשן]</small> שנזק חמור כזה אין בו חזקה, <strong>רב זביד אמר: בבית הכסא</strong> שריחו קשה ביותר.
## דף כג:
 <big>א משנה</big> <strong>ניפול</strong> (גוזל של יונים שנפל) <strong>הנמצא בתוך חמשים אמה</strong> לשובך — <strong>הרי הוא של בעל השובך.</strong> נמצא <strong>חוץ מחמשים אמה</strong> — <strong>הרי הוא של מוצאו. נמצא בין שני שובכות</strong> בתוך חמישים אמה <strong>לשניהם,</strong> אם היה <strong>קרוב לזה</strong> — הרי הוא <strong>שלו, קרוב לזה</strong> — <strong>שלו,</strong> היה <strong>מחצה</strong> <strong>על מחצה</strong> במרחק שווה משניהם — <strong>שניהם יחלוקו.</strong>
 <big>ב גמרא</big> <strong>אמר ר' חנינא:</strong> כשיש לנו ספק בדבר הנמצא, לאיזה מקום הוא שייך, ומצד אחד אפשר ללכת בו אחר ה<strong>רוב,</strong> ולשייך אותו למקום אחד. <strong>ו</strong>מצד שני אפשר ללכת בו אחר ה<strong>קרוב</strong> (מה שסמוך יותר), ולשייך אותו למקום האחר — <strong>הולכין אחר הרוב, ואף על גב דרובא דאורייתא וקורבא דאורייתא</strong> <small>[ואף על פי ש</small>דין <small>רוב</small> הוא <small>מן התורה ו</small>דין <small>קירבה</small> הוא <small>מן התורה],</small> <strong>אפילו הכי</strong> <small>[כך]</small> <strong>רובא</strong> <small>[הרוב]</small> <strong>עדיף.</strong>
 <strong>מתיב</strong> <small>[מקשה]</small> <strong>ר' זירא:</strong> והרי נאמר לענין הרוג שנמצא ולא ידוע מי רצחו: <strong>"והיה העיר הקרבה אל החלל"</strong> (דברים כא, ג) שהיא העיר שזקניה צריכים להביא עגלה ערופה, <strong>ו</strong>משמע <strong>אף על גב דאיכא אחריתי דנפישא מינה</strong> <small>[אף על פי שיש</small> עיר <small>אחרת שמרובה ממנה],</small> ולדברי ר' חנינא, במקרה כזה היה צריך ללכת אחר הרוב!
  ומשיבים: מדובר פה  <strong>בדליכא</strong> <small>[בשאין]</small> עיר אחרת גדולה יותר. ומקשים: ומכל מקום, גם אם הולכים אחר הרוב, מדוע נלך אחר העיר הקרובה? <strong>וליזיל בתר רובא דעלמא</strong> <small>[ונלך אחר רוב העולם]</small> והרי הרוב נמצא במקומות אחרים! ומשיבים: מדובר <strong>ב</strong>עיר ש<strong>יושבת בין ההרים,</strong> שהיא מבודדת, ואין להניח שבא לכאן רוצח ממקום אחר.
 ומביאים ראיה נוספת, <strong>תנן</strong> <small>[שנינו</small> במשנתנו<small>]:</small> <strong>ניפול הנמצא בתוך חמשים אמה</strong> — <strong>הרי הוא של בעל השובך; ו</strong>מסתימת הדברים יש להבין שדין זה חל <strong>אף על גב דאיכא אחרינא דנפיש מיניה</strong> <small>[אף על פי שיש</small> שובך <small>אחר שמרובה ממנו]</small> במספר היונים, אלא שאינו בתוך חמשים אמה. ואם כך הרי שאין הולכים אחר הרוב אלא אחר הקרוב! ומשיבים: מדובר פה <strong>בדליכא</strong> <small>[בשאין]</small> שובך כזה באיזור.
  ומקשים:  <strong>אי הכי, אימא סיפא</strong> <small>[אם כך, אמור</small> את <small>הסוף]</small> של אותה הלכה: <strong>חוץ מחמשים אמה</strong> — <strong>הרי הוא של מוצאו; ואי דליכא</strong> <small>[ואם שאין]</small> שובך אחר באותו איזור, <strong>ודאי מההוא</strong> <small>[מאותו]</small> שובך <strong>נפל!</strong> ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>גוזל ה<strong>מדדה,</strong> שאינו עף עדיין, אלא רק מקפץ ממקום למקום. ש<strong>אמר רב עוקבא בר חמא: כל המדדה</strong> — <strong>אין מדדה יותר מחמשים</strong> אמה. ולכן כל שהוא בתוך חמשים אמה לשובך — מן הסתם משם בא, ואם רחוק משם — ודאי הגיע ממקום אחר, או שנפל מעוברים ושבים.
 <strong>בעי</strong> <small>[שאל]</small> <strong>ר' ירמיה:</strong> היתה <strong>רגלו אחת</strong> של הגוזל <strong>בתוך חמשים אמה</strong> מהשובך <strong>ורגלו אחת חוץ מחמשים אמה, מהו?</strong> ומעירים: <strong>ועל</strong> שאלה <strong>דא אפקוהו</strong> <small>[זו הוציאוהו]</small> את <strong>ר' ירמיה מבי מדרשא</strong> <small>[מבית המדרש],</small> ששאלה זו נראתה כפקפוק בדברי חכמים.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>נמצא בין שני שובכות, קרוב לזה</strong> — <strong>שלו, וקרוב לזה</strong> — <strong>שלו; ואף על גב דחד מינייהו נפיש מחבריה</strong> <small>[ואף על פי שאחד מהם מרובה מחבירו]</small> בכל זאת אין הולכים אחר הרוב אלא אחר הקרוב! ומשיבים: <strong>הכא במאי עסקינן</strong> <small>[כאן במה אנו עוסקים]</small> — במקרה <strong>ששניהן שוין</strong> בכמות הגוזלים שבהם. ושואלים: ומדוע נלך אחר הקרוב מבין שניהם? <strong>וליזיל בתר רובא דעלמא</strong> <small>[ונלך אחר רוב העולם]</small> ומלבד שובכים אלה יש שובכים רבים, ומספר יונים גדול יותר! ודוחים: <strong>הכא במאי עסקינן</strong> <small>[כאן במה אנו עוסקים]</small> —
## דף כד.
 <strong>בשביל של כרמים</strong> שעובר בין הכרמים, ושם מצויים שני שובכים אלו, ש<strong>אם איתא דמעלמא אתי</strong> <small>[יש</small> מקום לומר <small>שמהעולם,</small> ממקום אחר, הגוזל <small>בא],</small> <strong>כיון דמידדי</strong> <small>[ש</small>הוא <small>מדדה]</small> <strong>לא מצי אתי</strong> <small>[היה יכול לבוא</small> לשם<small>],</small> ש<strong>כל דמידדי והדר חזי ליה לקיניה</strong> <small>[המדדה ופונה</small> ו<small>רואה את קינו]</small> — <strong>מידדי</strong> <small>[מדדה]</small> הלאה, <strong>ואי</strong> <small>[ואם]</small> <strong>לא,</strong> שהרחיק עד שאינו יכול לראות את הקן — <strong>לא מידדי</strong> <small>[מדדה].</small> ואם כן, גוזל מדדה זה שנמצא — לא בא אלא מאחד משני שובכים אלו.
 <strong>אמר אביי: אף אנן נמי תנינא</strong> <small>[אנו גם כן שנינו]</small> שהולכים אחר הרוב ולא אחר הקרוב, ששנינו: <strong>דם שנמצא בפרוזדור</strong> (בחלק החיצון של בית הרחם) — הרי <strong>ספיקו,</strong> אם לא ברור אם דם זה דם נידה הוא או דם אחר, <strong>טמא, שחזקתו</strong> שבא <strong>מן המקור</strong> (הרחם, שמשם יוצא דם הנידה); <strong>ואף על גב דאיכא</strong> <small>[ואף על פי שיש]</small> <strong>עלייה,</strong> כיס השתן, הנפתח לפרוזדור <strong>דמקרבא</strong> <small>[שקרוב</small> יותר<small>]!</small>
 <strong>אמר ליה</strong> <small>[לו]</small> <strong>רבא</strong> בדחיה: מקרה שהוא גם <strong>רוב ומצוי קא אמרת</strong> <small>[אתה אומר],</small> ממנו אתה רוצה להוכיח? כשיש <strong>רוב</strong> שהוא גם <strong>מצוי ליכא למאן דאמר</strong> <small>[אין מי שאומר]</small> שאין הולכים אחר הרוב אלא אחר הקרוב. והדם שמן המקור לא רק שמרובה יותר, אלא גם מצוי יותר שיגיע לפרוזדור, שבדרך כלל אין דם מן העלייה.
  ומביאים ראיה לשיטת רבא, <strong>דתני</strong> <small>[ששנה]</small> <strong>ר' חייא: דם הנמצא בפרוזדור</strong> — רואים אותו כדם נידה ממש, ובין האשה ובין מי שבא עליה במצב זה <strong>חייבין עליו</strong> כרת, ובשוגג — קרבן, <strong>על ביאת מקדש</strong> בטומאה, <strong>ו</strong>אם נגעה האשה בתרומה — <strong>שורפין עליו את התרומה,</strong> ואין זה נחשב כענין של ספק.
 <strong>ו</strong>בענין זה מביאים דברים לכאורה הפוכים ש<strong>אמר רבא, שמע מינה</strong> <small>[למד מכאן]</small> <strong>מ</strong>דברי <strong>ר' חייא תלת</strong> <small>[שלושה</small> דברים<small>]:</small> <strong>שמע מינה</strong> <small>[למד מכאן]</small> ש<strong>רוב וקרוב הלך אחר הרוב; ושמע מינה רובא דאורייתא</strong> <small>[ולמד מכאן</small> שדין <small>רוב</small> הוא <small>מן התורה],</small> שהרי שורפים עליו את התרומה, וחייבים עליו בקרבן; <strong>ושמע מינה</strong> <small>[ולמד מכאן]</small> <strong>איתא</strong> <small>[יש]</small> מקור <strong>ל</strong>דברי <strong>ר' זירא,</strong> ש
 <strong>אמר ר' זירא:</strong> בשר הנמצא בשוק של עיר שרוב החנויות בה מוכרות בשר כשר — הולכים אחר רוב זה והבשר מותר, <strong>אף על פי שדלתות מדינה</strong> (העיר) <strong>נעולות.</strong> ואין צורך ברוב כפול, ולהסתמך גם על ההנחה שהבשר נפל מאנשים שבאו לעיר, שרובם יהודים.
 <strong>דהא</strong> <small>[שהרי]</small> <strong>אשה דכי</strong> <small>[שכמו]</small> <strong>דלתות מדינה נעולות</strong> <strong>דמיא</strong> <small>[</small>היא <small>נחשבת],</small> שאין שם אלא רוב אחד, <strong>ואפילו הכי</strong> <small>[כך]</small> <strong>קא אזלינן בתר רובא</strong> <small>[הולכים אנו אחר הרוב].</small>
 ויש לשאול: <strong>והא</strong> <small>[והרי]</small> <strong>רבא הוא דקאמר</strong> <small>[שאמר]</small> והוכיח מכאן ש<strong>רוב ומצוי ליכא למאן דאמר</strong> <small>[אין מי שאומר]</small> שאין הולכים אחר הרוב, אבל ברוב סתם לא אמר! ומשיבים: <strong>הדר ביה</strong> <small>[חזר בו]</small> <strong>רבא מההיא</strong> <small>[מאותה</small> סברה<small>]</small> וסבור שהולכים אחר הרוב בכל מקרה.
 <strong>איתמר</strong> <small>[נאמר]:</small> <strong>חבית</strong> של יין <strong>ש</strong>נמצאה <strong>צפה בנהר,</strong> ואין ידוע מה טיבו של היין שבתוכה, <strong>אמר רב:</strong> אם <strong>נמצאת כנגד עיר שרובה ישראל</strong> — <strong>מותר</strong> היין שבה, שמן הסתם יין של ישראל הוא, אם נמצאת <strong>כנגד עיר שרובה גוים</strong> — <strong>אסירא</strong> <small>[אסורה]</small> משום יינם של גויים. <strong>ושמואל אמר: אפילו נמצאת כנגד עיר שרובה ישראל</strong> — <strong>אסירא</strong> <small>[אסורה],</small> ומדוע? <strong>אימור מהאי</strong> <small>[אמור</small> ש<small>מ</small>המחוז <small>הזה]</small> של <strong>קרא אתאי</strong> <small>[בא</small> היין<small>],</small> שהרוב שם הם גויים.
  ומציעים:  <strong>לימא</strong> <small>[האם לומר]</small> שבדברי <strong>ר' חנינא קא מיפלגי</strong> <small>[חלוקים הם],</small> <strong>דמר אית ליה</strong> <small>[שחכם זה</small> שמואל, <small>יש לו,</small> מקבל<small>]</small> את דברי <strong>ר' חנינא</strong> והולך אחר הרוב, <strong>ומר לית ליה</strong> <small>[וחכם זה,</small> רב, <small>אין לו]</small> את שיטת <strong>ר' חנינא</strong> ולכן הוא הולך אחר הקרוב?
  ודוחים:  <strong>לא, דכולי עלמא אית להו</strong> <small>[לדעת הכל יש להם,</small> מקבלים<small>]</small> את דברי <strong>ר' חנינא, והכא בהא קמיפלגי</strong> <small>[וכאן בזה הם חלוקים],</small> <strong>דמר סבר</strong> <small>[שחכם זה,</small> רב, <small>סבור]:</small> <strong>אם איתא דמהאי</strong> <small>[אמנם שמ</small> מחוז <small>זה]</small> של <strong>קרא אתאי</strong> <small>[בא]</small> <strong>עקולי ופשורי הוה מטבעי לה</strong> <small>[עיקולי הנהר ומקומות</small> בהם הזרימה חלשה <small>היו מטביעים אותה]</small> ולכן מסתבר שמן העיר הקרובה נפלה החבית. <strong>ומר סבר</strong> <small>[וחכם זה,</small> שמואל, <small>סבור]:</small> שמא <strong>חריפא דנהרא נקט ואתאי</strong> <small>[חריפות,</small> עיקר שטפו, <small>של הנהר תפס</small> את החבית <small>והביאה]</small> שהרי רואים אנו שהנהר זורם כדרכו ומביא דברים ממרחק.
  מסופר:  <strong>ההוא חצבא דחמרא דאישתכח בפרדיסא</strong> <small>[כד אחד של יין שנמצא בפרדס],</small> כרם שהיו בו ענבים של <strong>ערלה,</strong> <strong>שריא</strong> <small>[התיר</small> אותו<small>]</small> <strong>רבינא</strong> ולא חשש שהוא מגפני אותו כרם. ושואלים: <strong>לימא</strong> <small>[האם לומר]</small> ש<strong>משום דסבר לה</strong> <small>[ש</small>הוא <small>סבור]</small> כדעת <strong>ר' חנינא</strong> שהולכים אחר רוב הכרמים שאינם ערלה, ולא אחר הקרוב?
  ומשיבים:  <strong>שאני התם</strong> <small>[שונה</small> המקרה <small>שם],</small> <strong>דאי מיגניב מינה</strong> <small>[שאם היו גונבים ממנו],</small> מאותו כרם עצמו — <strong>אצנועי בגויה לא מצנעי</strong> <small>[לא היו מחביאים בתוכו]</small> ואם החביאו בתוכו מסתבר שגנבו את החבית ממקום אחר. ומעירים: <strong>והני מילי חמרא</strong> <small>[ודברים אלה</small> אמורים דווקא <small>ביין],</small> שאין מחביאים אותו באותו כרם, <strong>אבל עינבי מצנעי</strong> <small>[ענבים מצניעים]</small> ואם כן יש לחשוש שמאותו כרם הם.
  ועוד מסופר: <strong>הנהו זיקי דחמרא דאשתכחן בי קופאי</strong> <small>[אותם נאדות יין שנמצאו בין הגפנים],</small> במקום של ישראל <strong>שרנהו</strong> <small>[התיר אותם]</small> <strong>רבא</strong> ולא חשש משום יין נסך. ושואלים: <strong>לימא</strong> <small>[האם לומר]</small> שהוא <strong>לא סבר לה</strong> <small>[אינו סבור]</small> כדברי <strong>ר' חנינא</strong> שהולכים אחר הרוב? ומשיבים: <strong>שאני התם</strong> <small>[שונה שם],</small> <strong>דרובא</strong> <small>[שרוב]</small>
## דף כד:
 <strong>דשפוכאי</strong> <small>[שופכי היין]</small> מן החביות השופכים את היין לנאדות, <strong>ישראל נינהו</strong> <small>[הם],</small> ולכן יש לתלות שהיין הוא של ישראל. ומעירים: <strong>והני מילי</strong> <small>[ודברים אלה</small> אמורים<small>]</small> דווקא <strong>ברברבי</strong> <small>[ב</small>נאדות <small>גדולים],</small> <strong>אבל</strong> אם היו <strong>זוטרי</strong> <small>[קטנים],</small> <strong>אימור</strong> <small>[אמור]</small> ש<strong>מעוברי דרכים</strong> שרובם גויים <strong>נפול</strong> <small>[נפלו],</small> ואסורים. <strong>ואי איכא רברבי בהדייהו</strong> <small>[ואם היו</small> נאדות <small>גדולים איתם],</small> <strong>אימור</strong> <small>[אמור]:</small> שמא <strong>באברורי הוה מנחי</strong> <small>[היו מונחים כמאזנים]</small> את משא החמור, ונפלו יחד.
 <big>א משנה</big> <strong>מרחיקין את האילן מן העיר עשרים וחמש אמה, ובחרוב ובשקמה</strong> שענפיהם מרובים — <strong>חמשים אמה. אבא שאול אומר: כל אילן סרק</strong> מרחיקים <strong>חמשים אמה. ואם העיר קדמה</strong> ונטע אחרי כן את האילן סמוך מדי לעיר — <strong>קוצץ</strong> אחד מבני העיר את האילן, <strong>ואינו נותן</strong> לבעל האילן <strong>דמים,</strong> דמי האילן שקצץ. <strong>ואם אילן קדם</strong> והעיר אחר כך גדלה והתקרבה אליו — <strong>קוצץ</strong> את האילן <strong>ונותן</strong> לבעליו <strong>דמים. ספק זה קדם וספק זה קדם</strong> — <strong>קוצץ ואינו נותן דמים.</strong>
 <big>ב גמרא</big> שואלים: <strong>מאי טעמא</strong> <small>[מה טעם]</small> מרחיקים את האילן מן העיר? <strong>אמר עולא: משום נויי העיר,</strong> שאין זה נוי לעיר שחומותיה אינן גלויות אלא מכוסות בענפי אילנות. ושואלים: <strong>ותיפוק ליה</strong> <small>[ותצא לו]</small> הלכה זו מטעם אחר, ששנינו במסכת ערכין ש<strong>אין עושין שדה</strong> של העיר <strong>מגרש</strong> (תחום פנוי שמסביב לעיר), <strong>ולא</strong> עושים <strong>מגרש שדה</strong> אלא יש להם מקום ושיעור קבוע (ראה במדבר פרק לה). ואם כן, כיון שנטע עצים במגרש העיר הרי הוא עושה את מגרש העיר שדה!
  ומשיבים:  <strong>לא צריכא</strong> <small>[נצרכה]</small> אלא <strong>ל</strong>דעת <strong>ר' אלעזר</strong> ש<strong>אמר: עושין שדה מגרש ומגרש שדה,</strong> אבל <strong>הכא</strong> <small>[כאן]</small> בקירוב מקום כל כך <strong>משום נויי העיר לא עבדינן</strong> <small>[עושים].</small>
 ומוסיפים: <strong>ולרבנן נמי דאמרי</strong> <small>[ולחכמים גם כן שאומרים]</small> ש<strong>אין עושין שדה מגרש ולא מגרש שדה,</strong> אפשר לומר כי <strong>הני מילי</strong> <small>[דברים אלה</small> אמורים<small>]</small> ב<strong>זרעים,</strong> שאין זורעים זרעים במגרש העיר שייעשה כשדה, <strong>אבל אילנות עבדינן</strong> <small>[עושים אנו],</small> נוטעים במגרש, <strong>והכא</strong> <small>[וכאן]</small> <strong>משום נויי העיר לא,</strong> אין עושים.
 <strong>ומנא תימרא דשאני</strong> <small>[ומנין אתה אומר ששונה</small> הדין<small>]</small> <strong>בין זרעין לאילנות? דתניא</strong> <small>[ש</small>כן <small>שנינו</small> בברייתא<small>]</small> בהלכות שבת: היה <strong>קרפף</strong> (חצר אחורית) ששטחו <strong>יותר מבית סאתים שהוקף ל</strong>שם <strong>דירה,</strong> שהגדר נעשתה כדי שידורו אנשים במקום, הרי כיון שיש לקרפף מחיצות — דינו כרשות היחיד, ומותר לטלטל בתוכו.
  אבל אם <strong>נזרע רובו</strong> של הקרפף — <strong>הרי הוא כגינה ואסור</strong> לטלטל בו, לפי שאז יש לו דין כרמלית, ואולם אם <strong>ניטע רובו</strong> — <strong>הרי הוא כחצר ומותר.</strong> משמע שנטיעת עצים בחצר אינה נחשבת כאלו עשו את המקום שדה, כפי שהוא בזריעה.
 <big>ג</big> שנינו במשנה: <strong>ואם העיר קדמה</strong> — <strong>קוצץ</strong> אחד מבני העיר את האילן <strong>ואינו נותן</strong> לבעליו כל <strong>דמים וכו'.</strong> ושואלים: <strong>מאי שנא</strong> <small>[מה שונה]</small> הדין <strong>גבי</strong> <small>[אצל]</small> <strong>בור, דקתני</strong> <small>[ששנה</small> בו<small>]</small> שאם נטע אילן סמוך לבורו של חבירו והבור קדם — <strong>קוצץ</strong> את האילן <strong>ונותן</strong> בעל הבור עבורו <strong>דמים, ומאי שנא הכא דקתני</strong> <small>[ומה שונה כאן ששנה]:</small> <strong>קוצץ ואינו נותן דמים?</strong>
 <strong>אמר רב כהנא:</strong> לפי הפתגם העממי, <strong>קידרא דבי שותפי לא חמימא ולא קרירא</strong> <small>[קדירה של שותפים אינה חמה ואינה קרה].</small> כלומר, דבר שאינו שייך לאדם אחד, אלא לכמה אנשים — אין איש משגיח בו. ואף כאן, כיון שמדובר פה בדבר הנוגע לבני העיר בכללם, אין ממי לגבות את הכסף לשלם עבור העץ.
  ושואלים:  <strong>ומאי קושיא</strong> <small>[ומה הקושיה</small> מעיקרה<small>]?</small> <strong>דלמא שאני הזיקא</strong> <small>[שמא שונה היזק]</small> של <strong>רבים מהזיקא</strong> <small>[מהיזק]</small> של <strong>יחיד,</strong> שהמזיק את הרבים אינו מקבל כל פיצוי, מה שאין כן בבור של יחיד!
 <strong>אלא אי איתמר</strong> <small>[אם נאמרו</small> דבריו<small>]</small> של <strong>רב כהנא</strong> – <strong>אסיפא איתמר</strong> <small>[על הסוף</small> של המשנה <small>נאמרו]:</small> <strong>אם האילן קדם</strong> — <strong>קוצץ ונותן דמים,</strong> ועל כך יש לשאול: <strong>ולימא להו</strong> <small>[ושיאמר להם]</small> בעל האילן לבני העיר: <strong>הבו</strong> <small>[תנו]</small> <strong>לי ברישא דמי</strong> <small>[בתחילה כסף]</small> <strong>והדר איקוץ</strong> <small>[ואחר כך אקצוץ]!</small> על כך <strong>אמר רב כהנא: קידרא דבי שותפי לא חמימא ולא קרירא</strong> <small>[קדירה של שותפים אינה חמה ואינה קרה].</small> שאין הרבים גובים ומשלמים מיד כמו היחיד, ונמצא זמן רב עובר עד שייקצץ האילן.
 <big>ד</big> שנינו במשנה: <strong>ספק זה קדם וספק זה קדם</strong> — <strong>קוצץ ואינו נותן דמים.</strong> ושואלים: <strong>מאי שנא</strong> <small>[מה שונה]</small> דין זה <strong>מ</strong>דין אילן סמוך ל<strong>בור</strong> ש<strong>אמרת</strong> במשנה להלן, שבמקרה של ספק <strong>לא יקוץ?</strong>
 ומשיבים: <strong>התם</strong> <small>[שם]</small> שבמקרה של <strong>ודאי לאו למיקץ קאי</strong> <small>[לא לקציצה עומד</small> האילן<small>],</small> כי אם קדם האילן לבור אין בעל הבור רשאי לקצצו — <strong>ספיקו נמי</strong> <small>[גם כן]</small> <strong>לא אמרינן ליה</strong> <small>[אין אנו אומרים לו]:</small> <strong>קוץ</strong> <small>[קצוץ],</small> <strong>הכא</strong> <small>[כאן],</small> שבמקרה של <strong>ודאי למיקץ קאי</strong> <small>[לקציצה</small> האילן <small>עומד]</small> גם אם קדם לעיר, אלא שיש ספק אם צריך לשלם את הכסף לבעלים — משום כך <strong>ספיקו נמי</strong> <small>[גם כן]</small> <strong>אמרינן ליה</strong> <small>[אומרים אנו לו]:</small> <strong>קוץ</strong> <small>[קצוץ].</small> <strong>ואי</strong> <small>[ואם]</small> <strong>משום דמי</strong> <small>[הכסף]</small> שתובע עבור האילן, <strong>אמרינן ליה</strong> <small>[אומרים אנו לו]:</small> <strong>אייתי</strong> <small>[הבא]</small> <strong>ראיה</strong> שאילנך קדם <strong>ושקול</strong> <small>[וקח]</small> את הכסף. וכיון שאין בידו ראיה — אין נוטל דמים.
 <big>ה משנה</big> <strong>מרחיקין את</strong> ה<strong>גורן</strong> ה<strong>קבוע מן העיר חמשים אמה,</strong> כדי שהמוץ שזורים בגורן לא יזיק לבני העיר. ועוד: <strong>לא יעשה אדם גורן קבוע</strong> אפילו <strong>בתוך שלו, אלא אם כן יש לו חמשים אמה</strong> שטח שלו <strong>לכל רוח</strong> (צד), <strong>ומרחיק</strong> את הגורן <strong>מנטיעותיו של חבירו, ומנירו</strong> (שדה חרוש), <strong>בכדי שלא יזיק.</strong>
 <big>ו גמרא</big> ושואלים: <strong>מאי שנא רישא</strong> <small>[מה שונה</small> הדין <small>בראש</small> המשנה<small>]</small> שניתן שיעור הרחקה מסויים לגורן, <strong>ומאי שנא סיפא</strong> <small>[ומה שונה</small> ב<small>סוף</small> המשנה<small>]</small> שלא ניתן שיעור להרחקה, אלא אמרו בדרך כלל "בכדי שלא יזיק"? <strong>אמר אביי: סיפא אתאן</strong> <small>[</small>ב<small>סוף באנו]</small> <strong>לגורן שאינו קבוע</strong> שגם אותו צריך להרחיק משל חבירו.
  ושואלים:  <strong>היכי דמי</strong> <small>[כיצד בדיוק]</small> הוא <strong>גורן שאינו קבוע? אמר ר' יוסי בר' חנינא: כל שאינו זורה ברחת</strong> (כלי המיוחד לזרייה), אלא באופן אחר, ואין המוץ הולך רחוק כל כך. זה היה הסבר אחד לסתירה.
 <strong>רב אשי אמר:</strong> "בכדי שלא יזיק" אינו שיעור של מרחק, אלא נימוק, ובלשון <strong>מה טעם קאמר</strong> <small>[הוא אומר]:</small> <strong>מאי טעמא</strong> <small>[מה הטעם]</small> ש<strong>מרחיקין גורן קבוע מן העיר חמשים אמה?</strong> — <strong>כדי שלא יזיק.</strong>
 <strong>מיתיבי</strong> <small>[מקשים]</small> על אביי ממה ששנינו בברייתא: <strong>מרחיקין גורן קבוע מן העיר חמשים אמה; וכשם שמרחיקין</strong> אותו <strong>מן העיר חמשים אמה, כך מרחיקין</strong> אותו <strong>מדלועיו</strong> של חבירו <strong>ומקשואיו ומנטיעותיו ומנירו של חבירו חמשים אמה, כדי שלא יזיק;</strong> ומעתה: <strong>בשלמא</strong> <small>[נניח]</small> <strong>לרב אשי ניחא</strong> <small>[נוח</small> הדבר<small>],</small> שהרי כך הסביר את לשון המשנה, שאין הבדל שיעור בין ראשה וסופה, ולדבריו, אף מן הניר ומן הנטיעות מרחיק חמישים אמה. <strong>אלא לאביי קשיא</strong> <small>[קשה]!</small> ואומרים: אכן, <strong>קשיא</strong> <small>[קשה</small> הדבר<small>]</small> ואין הלשון מדוייקת.
  לגופה של אותה ברייתא שואלים: <strong>בשלמא</strong> <small>[נניח]</small> שאמרנו שצריך להרחיק <strong>ממקשואיו ומדלועיו,</strong> וזה משום <strong>דאזיל אבקא ואתי בליביה</strong> <small>[שהולך האבק</small> של הגורן <small>ובא</small> וחודר <small>בתוך ליבו]</small> של הפרח <strong>ומצוי ליה</strong> <small>[ומייבש אותו],</small> <strong>אלא מנירו אמאי</strong> <small>[מדוע]</small> צריך להרחיק? <strong>אמר ר' אבא בר זבדא, ואיתימא</strong> <small>[ויש אומרים]</small> שאמר זאת <strong>ר' אבא בר זוטרא: מפני</strong>
## דף כה.
 <strong>שעושה אותו גלל</strong> (זבל), שהמוץ נעשה כזבל, וזבל מרובה זה משחית את הזרעים.
 <big>א משנה</big> <strong>מרחיקין את הנבלות ואת הקברות ואת הבורסקי</strong> (מקום עיבוד עורות) <strong>מן העיר חמשים אמה. אין עושין בורסקי אלא למזרח העיר</strong> לפי שכרגיל נושבת רוח ממערב, והיא מרחיקה מן העיר את הריחות הרעים. <strong>ר' עקיבא אומר: לכל רוח</strong> (צד) <strong>הוא עושה</strong> את הבורסקי, <strong>חוץ ממערבה</strong> שמשם בוודאי באה רוח ומביאה את הריחות לעיר, <strong>ומרחיק חמשים אמה. ומרחיקין את המשרה</strong> הבריכה שבה שורים את הפשתן <strong>מן הירק,</strong> לפי שמים אלה מזיקים לירקות. <strong>ו</strong>כן מרחיקים <strong>את הכרישין מן הבצלים, ואת החרדל מן הדבורים, ור' יוסי מתיר בחרדל.</strong>
 <big>ב גמרא</big> בפירוש משנתנו <strong>איבעיא להו</strong> <small>[נשאלה להם</small> ללומדים<small>]:</small> <strong>ר' עקיבא</strong> שאמר בסוף דבריו "ומרחיק חמשים אמה", <strong>היכי קאמר</strong> <small>[כיצד אמר]?</small> האם כוונת הדברים היתה: <strong>לכל רוח הוא עושה</strong> בורסקי <strong>ו</strong>אף <strong>סומך</strong> את הבורסקי שעושה לעיר, <strong>חוץ ממערבה</strong> ש<strong>מרחיק חמשים אמה ועושה. או דלמא</strong> <small>[שמא]</small> כך אמר: <strong>לכל רוח הוא עושה ומרחיק חמשים אמה, חוץ ממערבה</strong> ש<strong>אינו עושה כלל?</strong>
 ומביאים ראיה, <strong>תא שמע</strong> <small>[בוא</small> ו<small>שמע]:</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' עקיבא אומר: לכל רוח הוא עושה ומרחיק חמשים אמה, חוץ ממערבה</strong> ש<strong>אינו עושה כל עיקר, מפני ש</strong>הרוח הזאת <strong>היא תדירא</strong> <small>[מצויה]</small> יותר.
 <big>ג</big> על הסבר זה שבברייתא <strong>אמר ליה</strong> <small>[לו]</small> <strong>רבא לרב נחמן: מאי</strong> <small>[מה</small> פירוש<small>]</small> <strong>תדירא? אילימא</strong> <small>[אם תאמר]</small> שהיא <strong>תדירא ברוחות,</strong> שהרוח הזו נושבת תמיד, <strong>והא</strong> <small>[והרי]</small> <strong>אמר רב חנן בר אבא אמר רב: ארבע רוחות מנשבות בכל יום</strong> מכל הצדדים <strong>ורוח צפונית</strong> מנשבת <strong>עם כולן, שאילמלא כן</strong> שאם לא היתה מנשבת — <strong>אין העולם מתקיים אפילו שעה אחת,</strong> לפי שהיא רוח נוחה, המשככת את השפעתן החריפה של רוחות אחרות. <strong>ורוח דרומית</strong> היא ה<strong>קשה מכולן, ואילמלא בן נץ</strong> (מלאך שנקרא כך) <strong>שמעמידה,</strong> שלא תהיה חזקה מדי — הריהי <strong>מחרבת את העולם, שנאמר: "המבינתך יאבר נץ יפרש כנפו לתימן"</strong> (איוב לט, כו), ונמצא שהרוח הצפונית היא התדירה ברוחות, ולא המערבית!
 <strong>אלא מאי</strong> <small>[מה</small> פירוש<small>]</small> <strong>תדירא</strong> — <strong>תדירא בשכינה,</strong> שבצד הזה מצויה השכינה, ואין ראוי לעשות מקום שריחו רע לצד חשוב זה. ש<strong>אמר ר' יהושע בן לוי: בואו ונחזיק טובה לאבותינו שהודיעו</strong> לנו <strong>מקום תפלה, דכתיב</strong> <small>[שנאמר]:</small> <strong>"וצבא השמים לך משתחוים"</strong> (נחמיה ט, ו), וכיון שצבא השמים פונים ממזרח למערב הריהם משתחווים לצד זה, ומשמע ששכינה במערב.
 <strong>מתקיף לה</strong> <small>[מקשה על כך]</small> <strong>רב אחא בר יעקב:</strong> מה הראיה מכאן? <strong>ודלמא</strong> <small>[ושמא]</small> המזלות הם <strong>כעבד שנוטל</strong> <strong>פרס</strong> (מתנה) <strong>מרבו, וחוזר לאחוריו ומשתחוה!</strong> ונאמר איפוא שהשכינה היא במזרח, והם כהולכים אחורנית! ואומרים: אכן <strong>קשיא</strong> <small>[קשה</small> הדבר<small>],</small> לפי שאין זו ראיה גמורה.
 ומעירים: <strong>ור' אושעיא סבר</strong> <small>[סבור]</small> שה<strong>שכינה</strong> מצויה <strong>בכל מקום,</strong> ש<strong>אמר ר' אושעיא, מאי דכתיב</strong> <small>[מהו שנאמר]:</small> <strong>"אתה הוא ה' לבדך אתה עשית את השמים...</strong> ואתה מחיה את כולם וצבא השמים לך משתחווים <strong>"</strong><strong>וגו'</strong> (נחמיה ט, ו)? — לומר: <strong>שלוחיך לא כשלוחי בשר ודם; שלוחי בשר ודם, ממקום שמשתלחים</strong> — <strong>לשם</strong> בסוף הם שבים לשולחם ו<strong>מחזירים שליחותן</strong> להודיע מה עשו. <strong>אבל שלוחיך,</strong> <strong>למקום שמשתלחין</strong> — <strong>משם</strong> מאותו מקום שמגיעים אליו <strong>מחזירין שליחותן, שנאמר: "התשלח ברקים וילכו ויאמרו לך הננו"</strong> (איוב לח, לה), <strong>"יבואו ויאמרו" לא נאמר,</strong> שאין הם חוזרים למקומם, <strong>אלא "וילכו ויאמרו", מלמד שהשכינה בכל מקום.</strong>
 ומעירים: <strong>ואף ר' ישמעאל סבר</strong> <small>[סבור]</small> שה<strong>שכינה</strong> מצויה <strong>בכל מקום, דתנא דבי</strong> <small>[ששנה</small> החכם מ<small>בית</small> מדרשו<small>]</small> של <strong>ר' ישמעאל: מנין ששכינה בכל מקום?</strong> — <strong>שנאמר: "</strong>ו<strong>הנה המלאך הדבר בי יצא ומלאך אחר יצא לקראתו"</strong> (זכריה ב, ז), <strong>"אחריו" לא נאמר, אלא "לקראתו", מלמד ששכינה בכל מקום,</strong> ולפיכך יוצאים המלאכים לשליחותם מכל מקום.
 <strong>ואף רב ששת סבר</strong> <small>[סבור]</small> שה<strong>שכינה</strong> מצויה <strong>בכל מקום,</strong> ש<strong>אמר ליה</strong> <small>[לו]</small> <strong>רב ששת לשמעיה</strong> <small>[לשמשו]:</small> <strong>לכל רוחתא אוקמן</strong> <small>[רוח,</small> צד, <small>העמד אותי</small> להתפלל<small>]</small> שלפי שהיה עיוור היה נזקק לשמש שיעמיד אותו, <strong>לבר</strong> <small>[חוץ]</small> <strong>מ</strong>צד <strong>מזרח,</strong> שאל תעמיד אותי לשם, והסביר לו: <strong>ולאו</strong> <small>[ולא]</small> <strong>משום דלית ביה</strong> <small>[שאין בו]</small> <strong>שכינה, אלא משום דמורו</strong> <small>[שמורים]</small> <strong>בה מיני</strong> <small>[המינים]</small> שהם פונים בתפילתם למזרח, ולכן הוא רצה להימנע מלעשות כמותם.
 <strong>ור' אבהו אמר: שכינה במערב,</strong> ש<strong>אמר ר' אבהו: מאי</strong> <small>[מה]</small> פירוש <strong>"אוריה"</strong> (שהוא שם כינוי לצד מערב)? <strong>אויר יה,</strong> כלומר, שם הוא מקום השכינה.
 <big>ד</big> ואגב שהוזכרו ארבע הרוחות מביאים מה שדרשו חכמים בעניינן. <strong>אמר רב יהודה, מאי דכתיב</strong> <small>[מהו שנאמר]:</small> "יערוף כמטר לקחי, תזל כטל אמרתי, כשעירים עלי דשא וכרביבים עלי עשב" (דברים לב, ב)? <strong>"יערף כמטר לקחי"</strong> — <strong>זו רוח מערבית שבאה מערפו של עולם</strong> (שצד מערב נקרא גם "אחור") ולכן קוראים לנשיבתה "יערף".
 <strong>"תזל כטל אמרתי"</strong> — <strong>זו רוח צפונית, ש</strong>מביאה אויר יבש וממעטת את הגשמים ואת התבואות, ו<strong>מזלת</strong> (ומוזילה) <strong>את</strong> מחיר <strong>הזהב.</strong> כי כאשר התבואה אינה מצויה מחירה עולה, ולכן מחיר הזהב יורד. <strong>וכן הוא אומר</strong> לשון "זול" לענין זהב: <strong>"הזלים זהב מכיס"</strong> (ישעיה מו, ו).
 <strong>"כשעירם עלי דשא"</strong> — <strong>זו רוח מזרחית,</strong> בשעה שנושבת בחוזקה <strong>שמסערת</strong> (עושה סערה) <strong>את כל העולם כשעיר</strong> (שד). <strong>"וכרביבים עלי עשב"</strong> — <strong>זו רוח דרומית, שהיא מעלה רביבים</strong> (מטר) <strong>ומגדלת עשבים.</strong>
 <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: עולם</strong>
## דף כה:
 <strong>לאכסדרה</strong> (מבנה שיש בו רק שלושה קירות) <strong>הוא דומה, ורוח צפונית</strong> של העולם <strong>אינה מסובבת</strong> במחיצה כשאר רוחות, שאין שם דבר, אלא החמה מתחילה את סיבובה במזרח ועוברת לדרום ולמערב, <strong>וכיון שהגיעה חמה אצל קרן מערבית צפונית</strong> — הריהי <strong>נכפפת ועולה</strong> במשך הלילה <strong>למעלה מן הרקיע</strong> לצד מזרח, ואינה עוברת בצד צפון. <strong>ור' יהושע אומר: עולם לקובה</strong> (אוהל קטן) <strong>הוא דומה, ורוח צפונית</strong> גם היא <strong>מסובבת</strong> במחיצה, אבל <strong>כיון שחמה מגעת לקרן מערבית צפונית</strong> — היא יוצאת מאותה "קובה", <strong>מקפת וחוזרת אחורי כיפה,</strong> כלומר, מחוץ למחיצה הצפונית, עד שמגיעה למזרח.
 <strong>שנאמר: "הולך אל דרום וסובב אל צפון" וגו'</strong> (קהלת א, ו), ומפרש: גלגל החמה <strong>"הולך אל דרום",</strong> כלומר, בצד דרום — <strong>ביום, "וסובב אל צפון"</strong> מקיף אותו מבחוץ — <strong>בלילה. "סובב סבב הולך הרוח</strong> (כיוון החמה) <strong>ועל סביבתיו שב הרוח"</strong> (קהלת א, ו) — <strong>אלו פני מזרח ופני מערב, שפעמים</strong> בימות החורף הקצרים, החמה <strong>מסבבתן</strong> מקיפה אותם מבחוץ, ואינה מאירה, <strong>ופעמים</strong> בימות החמה הארוכים <strong>מהלכתן</strong> מהלכת ברוחות אלו בתוך ה"קובה".
  וממשיכים בברייתא: <strong>הוא היה אומר.</strong> ומעירה הגמרא: בדברים אלה <strong>אתאן</strong> <small>[באנו]</small> חזרנו שוב <strong>ל</strong>שיטת <strong>ר' אליעזר</strong> שהוא המביא ראיה לדבריו, שרוח צפונית פרוצה, מן הכתוב. נאמר: <strong>"מן החדר תבא סופה"</strong> (איוב לז, ט), ומפרשים: <strong>זו רוח דרומית,</strong> צד דרום, שהוא ושתי מחיצות שבצידו — הריהו כחדר. <strong>"וממזרים קרה"</strong> (איוב לז, ט) — <strong>זו רוח צפונית,</strong> משם באה הרוח המשיבה ומפזרת ("מזרים") קור. <strong>"מנשמת אל יתן קרח"</strong> (איוב לז, י) — <strong>זו רוח מערבית. "ורחב מים במוצק"</strong> (איוב לז, י) — <strong>זו רוח מזרחית</strong> משם באים הגשמים.
  ומקשים:  <strong>והאמר מר</strong> <small>[והרי אמר החכם]</small> בעמוד הקודם: <strong>רוח דרומית</strong> היא <strong>מעלה רביבים</strong> (גשמים) <strong>ומגדלת עשבים!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>הא דאתיא מטרא בניחותא</strong> <small>[זה שיורד הגשם בנחת]</small> ואז הוא משקה ומגדל, <strong>הא בשפיכותא</strong> <small>[זה</small> שהוא בא <small>בשפיכה]</small> כאשר יש בבת אחת הרבה גשם, אז הוא מזיק.
 <strong>אמר רב חסדא, מאי דכתיב</strong> <small>[מהו שנאמר]:</small> <strong>"מצפון זהב יאתה"</strong> (איוב לז, כב) — <strong>זו רוח צפונית שמזלת את הזהב,</strong> שגורמת שיעלה מחיר התבואה בגלל הבצורת. <strong>וכן הוא אומר: "הזלים זהב מכיס"</strong> (ישעיה מו, ו).
 <strong>אמר רפרם בר פפא אמר רב חסדא: מיום שחרב בית המקדש לא הוגשמה</strong> (לא הביאה גשם) <strong>רוח דרומית, שנאמר</strong> בתיאור החורבן: <strong>"ויגזר על ימין ורעב, ויאכל על שמאל ולא שבעו"</strong> (ישעיה ט, יט), כלומר, גזר ה' על רוח דרום הקרויה "ימין" שתביא עמה רעב, <strong>וכתיב</strong> <small>[ו</small>כן <small>נאמר]:</small> <strong>"צפון וימין אתה בראתם"</strong> (תהלים פט, יג), ומכאן ש"ימין" פירושו דרום.
 <strong>ואמר רפרם בר פפא אמר רב חסדא: מיום שחרב בית המקדש אין הגשמים יורדין</strong> עוד <strong>מאוצר טוב, שנאמר: "יפתח ה' לך את אוצרו הטוב</strong> את השמים לתת מטר ארצך בעתו<strong>"</strong> (דברים כח, יב), <strong>בזמן שישראל עושין רצונו של מקום וישראל שרויין על אדמתם</strong> — אז <strong>גשמים יורדין מאוצר טוב, בזמן שאין ישראל שרויין על אדמתם</strong> — <strong>אין גשמים יורדין</strong> עוד <strong>מאוצר טוב.</strong>
 <strong>אמר ר' יצחק: הרוצה שיחכים</strong> — <strong>ידרים</strong> יפנה בתפילתו לדרום, <strong>ושיעשיר</strong> — <strong>יצפין, וסימניך:</strong> שבמקדש מונח <strong>שלחן</strong> שהוא הסמל לשפע ולברכה <strong>בצפון, ומנורה</strong> שהיא סמל לאור החכמה <strong>בדרום; ור' יהושע בן לוי אמר: לעולם ידרים, שמתוך שמתחכם</strong> גם <strong>מתעשר</strong> אחר כך, <strong>שנאמר</strong> לגבי התורה: <strong>"ארך ימים בימינה בשמאלה עשר וכבוד"</strong> (משלי ג, טז).
  ושואלים:  <strong>והא</strong> <small>[והרי]</small> <strong>ר' יהושע בן לוי</strong> הוא ש<strong>אמר: שכינה במערב</strong> וכיצד ידרים בתפילתו? <strong>דמצדד אצדודי</strong> <small>[</small>שהוא <small>מצודד],</small> שפניו למערב ונוטה מעט לדרום. <strong>אמר ליה</strong> <small>[לו]</small> <strong>ר' חנינא</strong> <strong>לרב אשי: כגון אתון דיתביתו</strong> <small>[אתם שיושבים]</small> <strong>בצפונה</strong> של <strong>ארץ ישראל</strong> — <strong>אדרימו אדרומי</strong> <small>[הדרימו,</small> פנו לצד דרום<small>]</small> בזמן שאתם מתפללים. <strong>ומנא לן</strong> <small>[ומנין לנו]</small> ש<strong>בבל לצפונה</strong> של <strong>ארץ ישראל קיימא</strong> <small>[עומדת]?</small> <strong>דכתיב</strong> <small>[שנאמר]</small> בנבואה על חורבן ירושלים בידי הבבלים: <strong>"מצפון תפתח הרעה על כל ישבי הארץ"</strong> (ירמיהו א, יד).
 <big>א</big> שנינו במשנה: <strong>מרחיקין את המשרה מן הירק</strong> ואת החרדל מן הדבורים. <strong>תנא</strong> <small>[שנה</small> החכם<small>]:</small> <strong>ר' יוסי מתיר בחרדל, שיכול</strong> בעל החרדל <strong>לומר לו</strong> לבעל הדבורים: <strong>עד שאתה אומר לי הרחק חרדלך מן דבוריי</strong> שהוא מזיק להן, יכול אני לומר לך להיפך: <strong>הרחק דבורך מן חרדליי, שבאות ואוכלות לגלוגי</strong> (פרחי) <strong>חרדליי.</strong> וכיון ששניהם מזיקים זה לזה אין אחד יכול להכריח את חבירו להרחיק.
 <big>ב משנה</big> <strong>מרחיקין את האילן מן הבור עשרים וחמש אמה,</strong> שלא יזיקו שורשיו את הבור, <strong>ובחרוב ובשקמה</strong> ששורשיהם מתפשטים יותר — מרחיקים <strong>חמשים אמה, בין</strong> שהיה הבור <strong>מלמעלה בין</strong> שהיה <strong>מן הצד</strong> של האילן. <strong>אם</strong> חפירת <strong>הבור קדמה</strong> לאילן — <strong>קוצץ</strong> את האילן <strong>ונותן</strong> בעל הבור <strong>דמים, ואם אילן קדם</strong> — <strong>לא יקוץ</strong> את האילן. <strong>ספק זה קדם וספק זה קדם</strong> — <strong>לא יקוץ. ר' יוסי אומר: אף על פי שהבור קודמת לאילן</strong> — <strong>לא יקוץ,</strong> ומדוע? <strong>שזה חופר בתוך שלו וזה נוטע בתוך שלו,</strong> שר' יוסי סבור שבכגון זה אין המזיק צריך להרחיק את עצמו.
 <big>ג גמרא</big> על מה ששנינו במשנתנו שמרחיקים את האילן "בין מלמעלה", מביאים, <strong>תנא</strong> <small>[שנה</small> החכם<small>]:</small> <strong>בין שהבור למטה ואילן למעלה, בין שהבור למעלה ואילן למטה.</strong> ושואלים: <strong>בשלמא</strong> <small>[נניח]</small> שה<strong>בור למטה ואילן למעלה</strong> נגרם נזק, שהרי <strong>קא אזלין שרשין מזקי לה</strong> <small>[הולכים השורשים ומזיקים לו]</small> <strong>לבור</strong> כאשר בוקעים את קירותיו. <strong>אלא</strong> אם ה<strong>בור למעלה ואילן למטה, אמאי</strong> <small>[מדוע]</small> ירחיק? והרי השורשים הולכים כלפי מטה! <strong>אמר ר' חגא בשם ר' יוסי: מפני שמחלידין</strong> (מחוררים) <strong>את הקרקע ומלקין</strong> (מקלקלים) על ידי כך את <strong>קרקעיתה של</strong> ה<strong>בור.</strong>
 <big>ד</big> <strong>ר' יוסי אומר: אף על פי שהבור קודמת לאילן</strong> — <strong>לא יקוץ, שזה חופר בתוך שלו וזה נוטע בתוך שלו. אמר רב יהודה אמר שמואל: הלכה כ</strong>שיטת <strong>ר' יוסי. אמר רב אשי, כי הואן</strong> <small>[כאשר היינו]</small> <strong>בי</strong> <small>[בבית]</small> <strong>רב כהנא הוה אמרינן</strong> <small>[היינו אומרים]:</small> <strong>מודי</strong> <small>[מודה]</small> <strong>ר' יוסי בגירי דידיה</strong> <small>[בחיצים שלו],</small> כלומר, בנזק ישיר שנגרם על ידי דבר שברשותו, אף על פי שהוא עושה אותו בתוך רשותו.
  מסופר: איש אחד שנקרא  <strong>פאפי יונאה</strong> <strong>עני והעשיר הוה</strong> <small>[היה],</small> <strong>בנה אפדנא</strong> <small>[ארמון]</small> במקום מושבו, <strong>הוו הנך עצורי בשיבבותיה</strong> <small>[היו</small> שם <small>עושי שמן שומשומין בשכנותו],</small> <strong>דכי הוו דייקי שומשמי הוה ניידא אפדניה</strong> <small>[שכאשר היו דכים את השומשומים היה נד</small> רועד <small>הארמון שלו],</small> <strong>אתא לקמיה</strong> <small>[בא לפני]</small> <strong>רב אשי</strong> להתלונן, <strong>אמר ליה</strong> <small>[לו]:</small> <strong>כי הואן בי</strong> <small>[כאשר היינו בבית]</small> <strong>רב כהנא הוה אמרינן</strong> <small>[היינו אומרים]:</small> <strong>מודי</strong> <small>[מודה]</small> <strong>ר' יוסי בגירי דיליה</strong> <small>[בחיצים שלו].</small> ואף כאן, כיון שהם גורמים נזק ישיר, צריכים הם להרחיק.
  ומעירים:  <strong>וכמה</strong> הוא השיעור של תנודה שבגללו אומרים להם להרחיק?
## דף כו.
 <strong>כדנייד נכתמא אפומיה דחצבא</strong> <small>[כאשר ינוד המכסה על פי הכד]</small> אם מניחים אותו על החומה.
  ועוד מסופר: <strong>דבי</strong> <small>[בבית]</small> <strong>בר מריון בריה</strong> <small>[בנו]</small> של <strong>רבין כי הוה נפצי כיתנא</strong> <small>[כאשר היו מנפצים את הפשתן],</small> <strong>הוה אזלא רקתא ומזקא אינשי</strong> <small>[היתה הנעורת הולכת ומזיקה</small> ל<small>אנשים],</small> <strong>אתו לקמיה</strong> <small>[באו לפני]</small> <strong>רבינא</strong> להתלונן, <strong>אמר להו</strong> <small>[להם]:</small> <strong>כי אמרינן</strong> <small>[כאשר אנו אומרים]</small> <strong>מודה ר' יוסי בגירי דיליה</strong> <small>[בחיצים שלו]</small> שאסור הדבר, <strong>הני מילי דקא אזלא</strong> <small>[דברים אלה</small> אמורים דווקא כשההיזק <small>הולך]</small> <strong>מכחו, הכא זיקא הוא דקא ממטי לה</strong> <small>[כאן הרוח היא שמביאה אותה]</small> את הנעורת.
 <strong>מתקיף לה</strong> <small>[מקשה על כך]</small> <strong>מר בר רב אשי: מאי שנא</strong> <small>[מה שונה]</small> הדבר <strong>מזורה</strong> (זורק את התבואה ברוח על מנת שהמוץ יעוף) <strong>ורוח מסייעתו,</strong> שהדבר נחשב כמלאכה גמורה לענין שבת, למרות שהרוח עושה מקצתה? ומסופר: <strong>אמרוה</strong> את הבעיה היסודית ביחס לנעורת הפשתן <strong>קמיה</strong> <small>[לפני]</small> <strong>מרימר, אמר להו</strong> <small>[להם]:</small> <strong>היינו</strong> <small>[זהו]</small> דין <strong>זורה ורוח מסייעתו.</strong>
 ושואלים: <strong>ולרבינא,</strong> שאינו סבור כך, <strong>מאי שנא</strong> <small>[</small>ב<small>מה שונה</small> הדבר<small>]</small> <strong>מגץ היוצא מתחת הפטיש והזיק,</strong> שלדעת הכל <strong>חייב לשלם?</strong> ומשיבים: <strong>התם ניחא ליה דליזל</strong> <small>[שם נוח לו שילך]</small> הגץ רחוק ככל האפשר ולא ישאר סמוך, אבל <strong>הכא</strong> <small>[ כאן ]</small> <strong>לא ניחא ליה דליזל</strong> <small>[נוח לו שתלך]</small> הנעורת למרחוק.
 <big>א משנה</big> <strong>לא יטע אדם אילן סמוך לשדה חבירו אלא אם כן הרחיק ממנו ארבע אמות, אחד גפנים ואחד כל אילן.</strong> אם <strong>היה גדר בינתים</strong> — <strong>זה סומך</strong> את נטיעותיו <strong>לגדר מכאן וזה סומך</strong> את תבואתו <strong>לגדר מכאן.</strong>
 <strong>היו שרשים יוצאים לתוך</strong> שדהו <strong>של חבירו</strong> — <strong>מעמיק</strong> בעל השדה וחופר בעומק <strong>שלשה טפחים</strong> גם אם קוצץ את השורשים, <strong>כדי שלא יעכב את המחרישה.</strong> ואם <strong>היה חופר</strong> באותו מקום <strong>בור, שיח ומערה</strong> ונתקל בשורשי אילן של חבירו — <strong>קוצץ ויורד</strong> בחפירה לעומק כדרכו, <strong>והעצים</strong> (חלקי השורש שקצץ) הם <strong>שלו.</strong>
 <big>ב גמרא</big> <strong>תנא</strong> <small>[שנה</small> החכם<small>]:</small> <strong>ארבע אמות שאמרו</strong> חכמים להרחיק את גפניו משדה חבירו, הם <strong>כדי עבודת הכרם,</strong> שלא ייכנסו לשדה חבירו השוורים והמחרישה כשמעבד את כרמו. <strong>אמר שמואל: לא שנו אלא בארץ ישראל, אבל בבבל</strong> די ב<strong>שתי אמות. תניא נמי הכי</strong> <small>[שנויה</small> ברייתא <small>גם כן כך]:</small> <strong>לא יטע אדם אילן סמוך לשדה חבירו, אלא אם כן הרחיק ממנו שתי אמות.</strong> ויש לשאול: <strong>והא אנן תנן</strong> <small>[והרי אנו שנינו]</small> במשנה: <strong>ארבע אמות! אלא לאו</strong> <small>[האם לא]</small> <strong>כ</strong>דברי <strong>שמואל,</strong> ומסכמים: אכן <strong>שמע מינה</strong> <small>[למד ממנה]</small> שכן הוא.
 <strong>ואיכא דרמי לה מירמא</strong> <small>[ויש</small> ששנה <small>אותה</small> הלכה בדרך <small>של הטלת סתירה].</small> <strong>תנן</strong> <small>[שנינו</small> במשנתנו<small>]:</small> <strong>לא יטע אדם אילן סמוך לשדה חבירו אלא אם כן הרחיק ממנו ארבע אמות, והתניא</strong> <small>[והרי שנויה</small> בברייתא<small>]:</small> <strong>שתי אמות! אמר שמואל: לא קשיא</strong> <small>[קשה],</small> <strong>כאן בבבל, כאן בארץ ישראל.</strong>
 מסופר: <strong>רבא בר רב חנן הוו ליה הנהו דיקלי אמיצרא דפרדיסא</strong> <small>[היו לו דקלים</small> שהיו עומדים <small>על גבול הפרדס</small> של גפנים, כרם<small>]</small> של <strong>רב יוסף, הוו אתו צפורי יתבי בדיקלי ונחתי בפרדיסא ומפסדי ליה</strong> <small>[היו באות צפורים יושבות בדקלים ו</small>אחר כך היו <small>יורדות אל הפרדס ומפסידות אותו].</small> <strong>אמר ליה</strong> <small>[לו]</small> רב יוסף: <strong>זיל קוץ</strong> <small>[לך קצוץ]</small> את דקליך. <strong>אמר ליה</strong> <small>[לו]:</small> <strong>והא ארחיקי</strong> <small>[והרי הרחקתי]</small> <strong>לי</strong> מרחק ראוי כדין! <strong>אמר ליה</strong> <small>[לו]</small> רב יוסף: <strong>הני מילי</strong> <small>[דברים אלה</small> אמורים<small>]</small> <strong>לאילנות, אבל לגפנים בעינן טפי</strong> <small>[צריכים אנו</small> בהרחקה <small>יותר].</small>
 הקשה לו: <strong>והא אנן תנן</strong> <small>[והרי אנו שנינו</small> במשנה<small>]:</small> <strong>אחד גפנים ואחד כל אילן! אמר ליה</strong> <small>[לו]:</small> <strong>הני מילי</strong> <small>[דברים אלה</small> אמורים<small>]</small> בין <strong>אילן לאילן ו</strong>בין <strong>גפנים לגפנים, אבל</strong> בין <strong>אילן לגפנים בעינן טפי</strong> <small>[צריכים אנו יותר].</small>
 <strong>אמר ליה</strong> <small>[לו]</small> רבא בר רב חנן: <strong>אנא</strong> <small>[אני]</small> <strong>לא קייצנא</strong> <small>[אקצוץ],</small> שכן <strong>אמר רב: האי דיקלא דטעין קבא אסור למקצייה</strong> <small>[דקל שטוען</small> מוציא פירות כדי <small>קב אסור לקצוץ אותו]</small> משום "בל תשחית". <strong>ואמר ר' חנינא: לא שכיב</strong> <small>[מת]</small> <strong>שכחת ברי</strong> <small>[בני],</small> <strong>אלא</strong> משום <strong>דקץ תאנתא בלא זימניה</strong> <small>[שקצץ תאנה בלא זמנה],</small> <strong>מר אי ניחא ליה, ליקוץ</strong> <small>[אדוני אם נוח לו</small> בכך, <small>שיקצוץ]</small> אבל אני איני רוצה לעשות מעשה.
 <big>ג</big> מסופר: <strong>רב פפא הוו ליה הנהו דיקלי אמיצרא</strong> <small>[היו לו דקלים על גבולו]</small> של <strong>רב הונא בריה</strong> <small>[בנו]</small> של <strong>רב יהושע, אזל אשכחיה דהוה חפר וקא קאיץ</strong> <small>[הלך מצא אותו,</small> את רב הונא, <small>שהיה חופר וקוצץ]</small> את <strong>שרשיו,</strong> <strong>אמר ליה</strong> <small>[לו]:</small> <strong>מאי האי</strong> <small>[מה זה]?</small> <strong>אמר ליה</strong> <small>[לו],</small> <strong>תנן</strong> <small>[שנינו</small> במשנה<small>]:</small> <strong>היו שרשים יוצאים לתוך של חבירו</strong> — <strong>מעמיק שלשה כדי שלא יעכב המחרישה.</strong>
 <strong>אמר ליה</strong> <small>[לו]</small> רב פפא: <strong>הני מילי</strong> <small>[דברים אלה</small> אמורים<small>]</small> ב<strong>שלשה</strong> טפחים בלבד, ואולם <strong>מר קא חפר טפי</strong> <small>[אדוני חופר</small> ומעמיק <small>יותר</small> משלושה<small>]!</small> <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>בורות שיחין ומערות קא חפרנא</strong> <small>[חופר אני],</small> <strong>דתנן</strong> <small>[ששנינו</small> במשנה<small>]:</small> <strong>היה חופר בור, שיח ומערה</strong> — <strong>קוצץ ויורד והעצים שלו. אמר רב פפא: אמרי ליה כולהי</strong> <small>[אמרתי לו כולם],</small> כלומר, הבאתי ראיות הרבה <strong>ולא יכילי ליה</strong> <small>[יכולתי לו]</small> לשכנע אותו,
## דף כו:
 <strong>עד דאמרי ליה הא</strong> <small>[שאמרתי לו</small> דבר <small>זה]</small> ש<strong>אמר רב יהודה: מצר שהחזיקו בו רבים</strong> — <strong>אסור לקלקלו.</strong> ואף כאן, כיון שאני כבר השתמשתי במיצר ויש לי חזקה בו, אסור לך לקלקל את מה שיש לי. <strong>לבתר דנפק</strong> <small>[לאחר שיצא]</small> רב פפא, <strong>אמר</strong> רב הונא בנו של רב יהושע: <strong>אמאי</strong> <small>[מדוע]</small> <strong>לא אמרי ליה</strong> <small>[אמרתי לו]:</small> <strong>כאן</strong> שמועילה חזקה מדובר <strong>בתוך שש עשרה אמה,</strong> שבתוך תחום זה השורשים נחשבים כחלק מן האילן, אבל <strong>כאן</strong> הרי היה המעשה, שקצצתי את שורשי הדקלים, <strong>חוץ לשש עשרה אמה.</strong>
 <big>א</big> שנינו במשנה: <strong>היה חופר בור, שיח ומערה</strong> — <strong>קוצץ ויורד והעצים שלו. בעא מיניה</strong> <small>[שאל אותו]</small> החכם <strong>יעקב הדייבא</strong> <small>[מהדייב]</small> <strong>מרב חסדא: עצים של מי?</strong> כלומר, במשנה נאמר "שלו", ולא ברור לנו של מי, אם של בעל האילן או של בעל הקרקע.
 <strong>אמר ליה</strong> <small>[לו],</small> <strong>תניתוה</strong> <small>[שניתם אותה]</small> במסכת מעילה: <strong>שרשי אילן של הדיוט הבאין ב</strong>תוך שדה <strong>של הקדש</strong> — <strong>לא נהנין ולא מועלין,</strong> שאסרו חכמים ליהנות מהם, ואולם אם עבר ונהנה משורשים אלה — אינו נחשב כמועל בהקדש.
  ומעתה, <strong>אי אמרת בשלמא</strong> <small>[נניח אם אתה אומר,</small> מפרש<small>]</small> כי <strong>בתר</strong> <small>[אחר]</small> ה<strong>אילן אזלינן</strong> <small>[אנו הולכים]</small> והשורשים נחשבים כחלק ממנו — <strong>משום הכי</strong> <small>[כך]</small> <strong>לא מועלין,</strong> שהרי אילן זה הוא חולין. <strong>אלא אי אמרת</strong> <small>[אם אומר אתה]</small> כי <strong>בתר</strong> <small>[אחר]</small> ה<strong>קרקע אזלינן</strong> <small>[אנו הולכים]</small> והשורשים שייכים לבעל הקרקע, <strong>אמאי</strong> <small>[מדוע]</small> <strong>לא מועלין?</strong>
 ומקשים: <strong>אלא מאי</strong> <small>[מה]</small> אתה אומר? <strong>בתר אילן אזלינן</strong> <small>[אחר האילן אנו הולכים]?</small> <strong>אימא סיפא</strong> <small>[אמור</small> את <small>סופה]</small> של משנה זו: שורשי אילן <strong>של הקדש הבאים בשל הדיוט לא נהנין ולא מועלין; ואי בתר</strong> <small>[אחר]</small> ה<strong>אילן אזלינן</strong> <small>[אנו הולכים],</small> <strong>אמאי</strong> <small>[מדוע]</small> <strong>לא מועלין?</strong>
 אלא <strong>מידי איריא</strong> <small>[כלום שייכים</small> הדברים<small>]?</small> כאן <strong>בגידולין הבאין לאחר מכאן,</strong> שצמחו לאחר שהקדיש את האילן <strong>עסקינן</strong> <small>[עוסקים אנו],</small> <strong>וקא סבר</strong> <small>[וסבור]</small> חכם זה במשנה ש<strong>אין מעילה בגידולין</strong> שצמחו מן המוקדש
 <strong>,</strong> אלא בהקדש הראשוני. ואין לכך קשר לשאלה שלנו. <strong>רבינא אמר, לא קשיא</strong> <small>[אין זה קשה]:</small> <strong>כאן בתוך שש עשרה אמה,</strong> השורשים נחשבים כחלק מן האילן, <strong>כאן חוץ לשש עשרה אמה</strong> השורשים נחשבים כחלק מן הקרקע בה הם מצויים.
 <big>ב</big> <strong>אמר עולא: אילן הסמוך למצר בתוך שש עשרה אמה</strong> — <strong>גזלן הוא,</strong> שהרי הוא יונק מאדמת חבירו, <strong>ואין מביאין ממנו בכורים,</strong> משום שהוא כמצוה הבאה בעבירה.
  ושואלים:  <strong>מנא ליה</strong> <small>[מנין לו]</small> <strong>לעולא הא</strong> <small>[</small>שיעור <small>זה]?</small> <strong>אילימא מדתנן</strong> <small>[אם תאמר מ</small>מה <small>ששנינו</small> במשנה<small>]:</small> <strong>עשר נטיעות</strong> (אילנות צעירים) <strong>המפוזרות בתוך</strong> שטח של <strong>בית סאה, חורשין כל בית סאה בשבילן עד ראש השנה</strong> של שנת שביעית. שאף שאסור לחרוש קרקע אחרת לפני שביעית (שלא יהא כמכין לעבודת האדמה באותה שנה), לשם קיום האילנות הצעירים הותר לו.
 ונעשה חשבון: <strong>כמה הוו להו</strong> <small>[הוא]</small> השטח של בית סאה? — <strong>תרי אלפין וחמש מאה גרמידי</strong> <small>[אלפיים וחמש מאות אמות</small> מרובעות<small>].</small> <strong>לכל חד וחד</strong> <small>[אחד ואחד]</small> מן האילנות <strong>כמה מטי ליה</strong> <small>[מגיע לו],</small> מה השטח שהוא זקוק לו — <strong>מאתן וחמשין</strong> <small>[מאתיים וחמישים</small> אמות מרובעות<small>],</small> אם כן <strong>הא לא הוי</strong> <small>[הרי אין זה]</small> המרחק ששנה <strong>עולא,</strong> שהרי שטח של שש עשרה אמה לכל צד של האילן, שהוא ריבוע של שלושים ושתים אמה על שלושים ושתים אמה (אלף ועשרים וארבע אמות רבועות), גדול הרבה יותר ממאתיים וחמישים!
 <strong>ואלא</strong> יש לומר שלמד זאת <strong>מדתנן</strong> <small>[מ</small>מה <small>ששנינו</small> במשנה<small>]:</small> <strong>שלשה אילנות</strong> גדולים אפילו היו <strong>של שלשה בני אדם</strong> — <strong>הרי אלו מצטרפין</strong> להיחשב שדה אילן לענין חריש בערב שביעית, <strong>וחורשין כל</strong>
## דף כז.
 <strong>בית סאה בשבילן; כמה הוו להו</strong> <small>[הם]</small> באמות? <strong>תרי אלפי וחמש מאה גרמידי</strong> <small>[אלפיים וחמש מאות אמה].</small> <strong>לכל חד וחד</strong> <small>[אחד ואחד]</small> מן האילנות <strong>כמה מטי ליה</strong> <small>[מגיע לו]?</small> <strong>תמני מאה ותלתין ותלתא ותילתא</strong> <small>[שמונה מאות ושלושים ושלוש ושליש],</small> אולם <strong>אכתי נפישי ליה</strong> <small>[עדיין מרובה הוא]</small> השיעור שקבע <strong>עולא</strong> לפי זה! ומשיבים: <strong>לא דק</strong> <small>[דקדק]</small> בדבר.
  ושואלים:  <strong>אימור דאמרינן</strong> <small>[אמור שאנו אומרים]</small> ש<strong>לא דק לחומרא</strong> <small>[דקדק</small> בשיעורים <small>להחמיר],</small> אבל <strong>לקולא</strong> <small>[להקל]</small> <strong>לא דק מי אמרינן</strong> <small>[דקדק האם אנו אומרים]?</small> שהרי הוא פוטר מביכורים עץ שלפי המשנה אינו יונק משדה חבירו!
  ומשיבים:  <strong>מי סברת בריבועא קא אמרינן</strong> <small>[האם סבור אתה</small> ש<small>בריבוע אנו אומרים],</small> שמודד ריבוע של שש עשרה על שש עשרה מכל צד? <strong>בעיגולא קא אמרינן</strong> <small>[בעיגול אנו אומרים]!</small> שכן יוצאים שורשי האילן בעיגול מסביב, ושטח העיגול קטן משל ריבוע.
 ושואלים: <strong>מכדי</strong> <small>[הרי]</small> <strong>כמה מרובע יותר על העיגול?</strong> — <strong>רביע</strong> (רבע), אם כן <strong>פשו להו</strong> <small>[נשארו להם]</small> <strong>שבע מאה ושתין ותמניא</strong> <small>[שבע מאות וששים ושמונה]</small> אמות מרובעות לכל אילן, <strong>אכתי פש ליה פלגא דאמתא</strong> <small>[עדיין נשאר לו חצי אמה]</small> יתירה לפי חשבון המשנה! שהחשבון יצא קרוב יותר אם נחשוב שהאילן יונק במרחק שש עשרה אמה וחצי לכל צד. ומשיבים: <strong>היינו</strong> <small>[זהו]</small> הענין שאמרנו ש<strong>לא דק</strong> <small>[דקדק]</small> <strong>ולחומרא</strong> <small>[ולהחמיר]</small> <strong>לא דק</strong> <small>[דקדק],</small> שמביא ביכורים אפילו מעץ הרחוק רק שש עשרה אמה מן המצר, ולא שש עשרה וחצי.
  ומנסים להביא ראיה נוספת נגד דברי עולא, <strong>תא שמע</strong> <small>[בוא</small> ו<small>שמע]</small> ממה ששנינו: <strong>הקונה אילן וקרקעו</strong> — <strong>מביא</strong> ביכורים <strong>וקורא</strong> עליהם. <strong>מאי לאו</strong> <small>[האם אין</small> הכוונה<small>]</small> גם אם קנה קרקע <strong>כל שהוא</strong> עם האילן? ודוחים: <strong>לא,</strong> הכוונה היא שקונה קרקע בשיעור <strong>שש עשרה אמה.</strong>
 ומציעים: <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו: <strong>קנה שני אילנות בתוך</strong> קרקע <strong>של חבירו</strong> — <strong>מביא</strong> ביכורים <strong>ואינו קורא</strong> משום שהאדמה אינה שלו. <strong>הא</strong> <small>[הרי]</small> אם היו <strong>שלשה</strong> אילנות — <strong>מביא וקורא, מאי לאו</strong> <small>[האם לא]</small> מדובר שקנה קרקע <strong>כל שהוא</strong> עם האילנות? ודוחים: <strong>לא, הכא נמי</strong> <small>[כאן גם כן]</small> מדובר שהיתה למוכר קרקע בת <strong>שש עשרה אמה</strong> מסביב לאילנות ואותה הוא קנה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במקום אחר, <strong>ר' עקיבא אומר: קרקע</strong> <strong>כל שהוא חייב בפאה ובבכורים, וכותבין עליו פרוזבול,</strong>
## דף כז:
 <strong>ונקנין עמה נכסים שאין להם אחריות,</strong> שיכול למכור מיטלטלים ("נכסים שאין להם אחריות") בכל כמות שהיא אגב הקרקע, אף שהיא מצומצמת ביותר. ולעניינו, שנינו שם שקרקע כלשהו חייבת בביכורים, ולדברי עולא הרי האילן יונק מן הקרקע שמסביב ופטור מביכורים! ודוחים: <strong>הכא במאי עסקינן</strong> <small>[כאן במה אנו עוסקים]</small> — <strong>בחיטי</strong> <small>[בחיטים]</small> שמביאים מהן ביכורים, והן אינן צריכות יותר מקרקע כלשהו.
  ומעירים:  <strong>דיקא נמי</strong> <small>[מדוייק גם כן],</small> <strong>דקתני</strong> <small>[</small>ממה <small>ששנה]:</small> <strong>כל שהוא,</strong> ומשמע שאפילו בשיעור קטן ביותר, ובוודאי כל אילן צריך שיעור גדול יותר של קרקע. ומסכמים: אכן <strong>שמע מינה</strong> <small>[למד מכאן]</small> שכן הוא.
  ועוד מציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>אילן</strong> ש<strong>מקצתו בארץ ומקצתו בחוץ לארץ</strong> — הרי <strong>טבל</strong> (פירות שצריכים להפריש מהם תרומות ומעשרות) <strong>וחולין</strong> (פירות שפטורים מתרומות ומעשרות) <strong>מעורבין זה בזה,</strong> שמחלק האילן שגדל בארץ צריך להפריש מעשר, וחלקו הגדל בחוץ לארץ פטור ממעשר, וכיון ששניהם גדלים באילן אחד הרי טבל וחולין מעורבים. אלו <strong>דברי רבי.</strong>
 <strong>רבן שמעון בן גמליאל אומר:</strong> אותו חלק של העץ <strong>הגדל בחיוב,</strong> כלומר, בארץ ישראל — <strong>חייב,</strong> והחלק <strong>הגדל בפטור,</strong> בחוץ לארץ — <strong>פטור.</strong>
 ומעירים: <strong>עד כאן לא</strong> שמענו כי <strong>פליגי</strong> <small>[נחלקו]</small> <strong>אלא דמר סבר</strong> <small>[שחכם זה,</small> רבן שמעון בן גמליאל, <small>סבור]:</small> <strong>יש ברירה,</strong> שאנו מניחים שמה שינק האילן מארץ ישראל מצמיח פירות בצד האילן שנוטה לשם, ולהיפך. <strong>ומר סבר</strong> <small>[וחכם זה,</small> רבי, <small>סבור]:</small> <strong>אין ברירה,</strong> והכל מעורב.
 <strong>אבל</strong> אם <strong>גדל</strong> האילן כולו <strong>בפטור,</strong> כלומר, בחוץ לארץ — <strong>דברי הכל פטור,</strong> אף שיש לו שורשים שיונקים מארץ ישראל, ואם כן קשה הדבר לעולא!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — ש<strong>מפסיק צונמא</strong> <small>[סלע]</small> בין הארץ וחוץ לארץ, ואין האילן יונק מאדמת ארץ ישראל כלל. ומקשים: <strong>אי הכי</strong> <small>[אם כך],</small> <strong>מאי טעמיה</strong> <small>[מה הטעם]</small> של <strong>רבי</strong> שסבור שטבל וחולין מעורבים זה בזה? ומשיבים: <strong>דהדרי ערבי</strong> <small>[שחוזרים ומתערבים]</small> בגזע המשותף למעלה מן הקרקע.
 <strong>ובמאי קא מיפלגי</strong> <small>[ובמה הם חלוקים]?</small> — <strong>מר סבר</strong> <small>[חכם זה,</small> רבי, <small>סבור]:</small> <strong>אוירא</strong> <small>[האויר]</small> מה שגדל מעל פני הקרקע יחד <strong>מבלבל</strong> מערב את היניקה שמשני הצדדים. <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]:</small> <strong>האי לחודיה קאי והאי לחודיה קאי</strong> <small>[זה לבדו עומד וזה לבדו עומד],</small> אף שהם מחוברים.
  ושואלים מצד אחר על דברי עולא: <strong>ושש עשרה אמה ותו לא</strong> <small>[ולא יותר]?</small> <strong>והא תנן</strong> <small>[והרי שנינו</small> במשנה<small>]:</small> <strong>מרחיקין את האילן מן הבור עשרים וחמש אמה,</strong> הרי שהשורשים מגיעים ליותר משש עשרה אמה! <strong>אמר אביי: מיזל טובא אזלי</strong> <small>[ללכת, הולכים</small> השורשים <small>יותר],</small> אבל <strong>אכחושי לא מכחשי</strong> <small>[להכחיש</small> את הקרקע <small>אינם מכחישים]</small> <strong>אלא עד שש עשרה אמה, טפי לא מכחשי</strong> <small>[יותר</small> מזה <small>אינם מכחישים</small> אותה<small>].</small>
 ובענין זה מסופר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר, בעא מיניה</strong> <small>[שאל אותו]</small> <strong>ריש לקיש מר' יוחנן: אילן הסמוך למיצר בתוך שש עשרה אמה, מהו? אמר ליה</strong> <small>[לו]:</small> <strong>גזלן הוא, ואין מביאין ממנו בכורים.</strong>
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אחד אילן הסמוך למיצר, ואחד אילן הנוטה</strong> לחצר חבירו — <strong>מביא</strong> ביכורים ממנו <strong>וקורא, שעל מנת כן הנחיל יהושע לישראל את הארץ,</strong> שלא יקפידו על דברים אלה.
 <big>א משנה</big> <strong>אילן שהוא נוטה לשדה חבירו, קוצץ</strong> בעל השדה <strong>מלא המרדע,</strong> כלומר, בגובה של מלמד הבקר (המקל בו מכים ומכוונים את השוורים) <strong>על גבי המחרישה</strong> במקום שבו הוא חורש, כדי שלא יעכבו אותו ענפי האילנות מלהשתמש בו. <strong>ובחרוב ובשקמה</strong> שיש להם צל מרובה שמזיק לצמחים — קוצץ <strong>כנגד המשקולת,</strong> כלומר, חותך בקו ישר מאונך בגבול בין השדות. ואם היה השדה מקום <strong>בית השלחין</strong> (קרקע מושקית בידי אדם) — הרי קוצץ <strong>כל</strong> סוגי <strong>האילן כנגד המשקולת. אבא שאול אומר: כל אילן סרק</strong> קוצץ <strong>כנגד המשקולת</strong> ואין צריך להקפיד.
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]:</small> <strong>אבא שאול ארישא קאי</strong> <small>[על ראשה</small> של המשנה <small>הוא עומד,</small> מתייחס<small>]</small> לגבי אילן הנוטה לשדה חבירו, ומתיר לקצוץ כל אילן סרק כנגד המשקולת, ולא רק חרוב ושקמה. <strong>או אסיפא קאי</strong> <small>[על סופה של</small> המשנה <small>הוא עומד,</small> מתייחס<small>]</small> לגבי בית השלחין דווקא, ומתיר דווקא באילן סרק ולא אילנות אחרים?
  ומשיבים:  <strong>תא שמע</strong> <small>[בוא</small> ו<small>שמע],</small> פתרון לדבר ממה <strong>דתניא</strong> <small>[ששנינו</small> בברייתא<small>]:</small> <strong>בית השלחין, אבא שאול אומר: כל</strong> סוגי <strong>האילן</strong> קוצץ <strong>כנגד המשקולת, מפני שהצל רע לבית השלחין;</strong> משמע שבזה אינו חולק, אלא <strong>שמע מינה</strong> <small>[למד מכאן]</small> כי <strong>ארישא קאי</strong> <small>[על ראשה</small> של המשנה <small>הוא עומד</small> מתייחס<small>],</small> ומסכמים: אכן <strong>שמע מינה</strong> <small>[למד מכאן]</small> שכן הוא.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת],</small> <strong>דקתני</strong> <small>[ששנה]:</small> <strong>כל אילן סרק; אי אמרת בשלמא ארישא קאי</strong> <small>[נניח אם אתה אומר על ראשה</small> של המשנה <small>הוא עומד,</small> מתייחס<small>],</small> <strong>היינו דקתני</strong> <small>[זהו ששנה]</small> <strong>כל אילן, אלא אי אמרת אסיפא קאי</strong> <small>[אם אומר אתה על סופה הוא עומד,</small> מתייחס<small>],</small> <strong>אילן סרק מיבעי ליה</strong> <small>[צריך היה לו</small> לומר<small>]?</small> שהרי התנא הראשון מתיר לקצוץ כל אילן שהוא! <strong>אלא לאו שמע מינה</strong> <small>[האם לא תלמד מכאן]</small> ש<strong>ארישא קאי</strong> <small>[לראשה הוא עומד,</small> מתייחס<small>],</small> ומסכמים: אכן <strong>שמע מינה</strong> <small>[למד ממנה]</small> שכן הוא.
 <big>ג משנה</big> <strong>אילן שהוא נוטה לרשות הרבים</strong> — <strong>קוצץ</strong> את ענפיו עד <strong>כדי שיהא גמל עובר</strong> מתחת לאילן <strong>ורוכבו</strong> עליו. <strong>ר' יהודה אומר:</strong> כדי שיוכל לעבור שם <strong>גמל טעון פשתן או חבילי זמורות. ר' שמעון אומר:</strong> קוצץ את <strong>כל</strong> ענפי <strong>האילן</strong> הנוטים לרשות הרבים <strong>כנגד המשקולת</strong> שלא יהא נטוי כלל מעל רשות הרבים, <strong>מפני הטומאה</strong> שמא תהיה טומאת מת ברשות הרבים, ועל ידי האילן המאהיל היא מטמאה שטח גדול.
 <big>ד גמרא</big> שואלים: <strong>מאן</strong> <small>[מיהו]</small> ה<strong>תנא</strong> הסבור ש<strong>בנזקין בתר אומדנא דהשתא אזלינן</strong> <small>[אחר האומדן של עכשיו אנו הולכים]</small> ואין אנו דואגים לנזקים שיהיו אחר כך? שהרי במשנתנו נאמר שקוצץ את האילן עד גובהו של הגמל ולא יותר מזה, אף שוודאי יחזרו הענפים ויצמחו.
 <strong>אמר ריש לקיש:</strong> הלכה זו <strong>במחלוקת</strong> היא <strong>שנויה, ו</strong>שיטת <strong>ר' אליעזר היא; דתנן</strong> <small>[ש</small>כן <small>שנינו</small> במשנה<small>]:</small> <strong>אין עושין חלל תחת רשות הרבים,</strong> לא <strong>בורות,</strong> לא <strong>שיחין ו</strong>לא <strong>מערות; ר' אליעזר מתיר</strong> לעשות בור אם כיסהו כיסוי חזק <strong>בכדי שתהא עגלה מהלכת וטעונה אבנים</strong> ולא יקרוס. משמע שאם בזמן שעשה את הבור, יכול הכיסוי לשאת עגלה מלאה אבנים — מותר, ואף שבמשך הזמן הכיסוי הזה עשוי להירקב — אין חוששים לכך.
 <strong>ר' יוחנן אמר: אפילו תימא</strong> <small>[תאמר]</small> שהוא כדעת <strong>רבנן</strong> <small>[חכמים]</small> שאוסרים לעשות חלל בכל מקרה. <strong>התם זימנין דמפחית ולאו אדעתיה</strong> <small>[שם פעמים שנפחת</small> הכיסוי <small>ולא מדעתו],</small> שאינו שם לב לכך, ויכול לגרום לנזק, <strong>אבל הכא קמא קמא קא קייץ ליה</strong> <small>[כאן ראשון ראשון</small> שצומח <small>קוצץ אותו],</small> שכיון שהדבר נראה לעין אין לחשוש.
 <big>ה</big> שנינו במשנה שאילן שנוטה לרשות הרבים קוצץ כדי שיהא גמל עובר ורוכבו. <strong>ר' יהודה אומר: גמל טעון פשתן או חבילי זמורות. איבעיא להו</strong> <small>[נשאלה להם</small> ללומדים<small>]:</small> האם <strong>שיעורא</strong> <small>[השיעור]</small> של <strong>ר' יהודה נפיש</strong> <small>[מרובה</small> יותר<small>],</small> <strong>או דלמא</strong> <small>[שמא]</small> <strong>שיעורא דרבנן נפיש</strong> <small>[שיעורם של החכמים מרובה</small> יותר<small>]?</small> מה גבוה יותר: גמל ורוכבו, או גמל טעון פשתן?
  ומשיבים:  <strong>פשיטא דשיעורא דרבנן נפיש</strong> <small>[פשוט ששיעורם של חכמים מרובה],</small> <strong>דאי סלקא דעתך שיעורא</strong> <small>[שאם יעלה על דעתך</small> לומר כי <small>השיעור]</small> של <strong>ר' יהודה נפיש</strong> <small>[מרובה</small> יותר<small>],</small> <strong>רבנן בשיעורא</strong> <small>[חכמים בשיעור]</small> של <strong>ר' יהודה היכי עבדי</strong> <small>[איך</small> הם <small>עושים]?</small> שהרי מובן כי צריך לעבור שם גמל נושא מטען! <strong>ו</strong>תוהים: <strong>אלא מאי</strong> <small>[מה]</small> אומר אתה? כי <strong>שיעורא דרבנן נפיש</strong> <small>[שיעורם של חכמים מרובה</small> יותר<small>]?</small> אם כן <strong>ר' יהודה בשיעורא דרבנן מאי עביד</strong> <small>[בשיעור של חכמים מה</small> הוא <small>עושה]?</small> הרי פעמים שעובר שם גמל ורוכבו! ומשיבים: <strong>אפשר דגחין וחליף תותיה</strong> <small>[ש</small>הרוכב <small>מתכופף ועובר תחתיו]</small> אם אין הבדל גדול בגובה.
 <big>ו</big> שנינו במשנה, ש<strong>ר' שמעון אומר:</strong> קוצץ את <strong>כל</strong> ענפי <strong>האילן</strong> הנוטים לרשות הרבים <strong>כנגד המשקולת, מפני הטומאה.</strong> ומביאים כי על כך <strong>תנא</strong> <small>[שנה</small> החכם<small>]:</small> <strong>מפני אהל הטומאה,</strong> שיאהיל על טומאה המצויה ברשות הרבים, ויטמא בכך את כל מה שמתחתיו. ותוהים: <strong>פשיטא</strong> <small>[פשוט,</small> מובן מאליו<small>]</small> שזו הכוונה, ולשם מה היה צריך לומר לנו? הלא <strong>"מפני הטומאה" תנן</strong> <small>[שנינו]!</small>
 ומשיבים: <strong>אי ממתניתין, הוה אמינא</strong> <small>[אם ממשנתנו</small> לבד <small>הייתי אומר]</small> שהחשש הוא <strong>דלמא מייתי</strong> <small>[שמא יביא]</small> <strong>עורב טומאה</strong> ויעמוד על ענפי העץ <strong>ושדי התם</strong> <small>[וישליך שם],</small> ומפני חשש אין מניחים את האילן לצמוח לעבר רשות הרבים, <strong>ו</strong>אולם אם היה זה הטעם הרי <strong>סגיא בדחלולי בעלמא</strong> <small>[מספיק</small> היה <small>בדחליל בלבד],</small> להבריח את העורבים, על כן <strong>קא משמע לן</strong>
## דף כח.
 <big>א משנה</big> <strong>חזקת הבתים, והבורות, והשיחין</strong> (בורות מרובעים), <strong>והמערות</strong> (בורות מקורים) המשמשים לאגירת מים, <strong>והשובכות</strong> של יונים, <strong>והמרחצאות, ובית הבדין</strong> שעוצרים בהם שמן, <strong>ובית השלחין</strong> (שדות מושקים בידי אדם), <strong>והעבדים, וכל</strong> דבר כיוצא בזה <strong>שהוא עושה פירות תדיר,</strong> שהשימוש שבו נמשך כל ימות השנה — <strong>חזקתן שלש שנים מיום ליום,</strong> ואם המחזיק באלה מביא הוכחה שהוא מחזיק ברכוש זה במשך שלוש שנים שלימות, יש להניח שהוא שלו. ואף אם יטען אדם אחר שרכוש זה היה שלו, או של אבותיו, קודם לכן — לא תתבטל בעלות המחזיק.
 <strong>שדה הבעל</strong> (המושקית במי גשמים) שאינה עושה פירות אלא בעונות מסויימות בשנה, <strong>חזקתה שלש שנים ואינן מיום ליום</strong> שהרי אין מעבדים ונוטלים פירות משדות אלה ברציפות במשך שלוש השנים.
 <strong>ר' ישמעאל אומר: שלשה חדשים</strong> של חזקה <strong>ב</strong>שנה ה<strong>ראשונה, שלשה באחרונה, ו</strong>חזקה של <strong>שנים עשר חדש באמצע</strong> — <strong>הרי</strong> אלה <strong>שמונה עשר חדש,</strong> ודי בהם לחזקת שדה הבעל.
 <strong>ר' עקיבא אומר: חדש בראשונה, וחדש באחרונה, ושנים עשר חדש באמצע</strong> — <strong>הרי ארבעה עשר חדש.</strong>
 <strong>אמר ר' ישמעאל: במה דברים אמורים</strong> שצריכים שמונה עשר חודש לשדה בעל? — דבר זה הוא <strong>בשדה לבן,</strong> שדה של דגן, <strong>אבל בשדה אילן,</strong> אם <strong>כנס את תבואתו ומסק את זיתיו</strong> ו<strong>כנס את קייצו</strong> (התאנים) — <strong>הרי אלו שלש שנים,</strong> שכיון שאכל שלושה מיני פירות הרי זו חזקה כאילו ישב בשדה שלוש שנים.
 <big>ב גמרא</big> <strong>אמר ר' יוחנן, שמעתי מהולכי אושא</strong> מאלה שלמדו בסנהדרין באושא <strong>שהיו אומרים: מנין לחזקה</strong> שהיא <strong>שלש שנים? משור המועד,</strong> כיצד? — <strong>מה שור המועד, כיון שנגח שלש נגיחות</strong> ופגע בזדון באחרים — <strong>נפק ליה</strong> <small>[יצא לו]</small> <strong>מחזקת תם, וקם ליה</strong> <small>[ועמד לו]</small> מאז <strong>בחזקת מועד, הכא נמי</strong> <small>[כאן גם כן]</small> <strong>כיון</strong> ש<strong>אכלה תלת שנין</strong> <small>[שלוש שנים]</small> — <strong>נפק</strong> <small>[יצאה]</small> <strong>לה</strong> הנחלה <strong>מרשות מוכר וקיימא לה</strong> <small>[ועומדת היא]</small> <strong>ברשות</strong> ה<strong>לוקח.</strong>
 ומקשים: <strong>אי</strong> <small>[אם]</small> <strong>מה שור המועד עד נגיחה רביעית לא מיחייב</strong> <small>[אינו מתחייב],</small> <strong>הכא נמי</strong> <small>[כאן גם כן]</small> <strong>עד שנה רביעית לא קיימא ברשותיה</strong> <small>[אינה עומדת ברשותו]!</small> ודוחים: <strong>הכי השתא</strong> <small>[כך אתה משווה]?</small> <strong>התם</strong> <small>[שם]</small> <strong>מכי</strong> <small>[מכאשר],</small> מהזמן שבו <strong>נגח שלש נגיחות הוי</strong> <small>[הריהו]</small> <strong>מועד,</strong>
## דף כח:
 <strong>ואידך</strong> <small>[האחרת,</small> הנגיחה הרביעית<small>],</small> אינה כדי לעשותו מועד, כי שור זה כבר מועד הוא, אלא שקודם לכן <strong>כי לא נגח מאי לשלם</strong> <small>[כאשר אינו נוגח מה ישלם]?</small> <strong>הכא</strong> <small>[כאן],</small> <strong>כיון</strong> ש<strong>אכלה תלת שני</strong> <small>[שלוש שנים]</small> <strong>קיימא לה ברשותיה</strong> <small>[עומדת היא ברשותו]</small> של הקונה מיד.
 ושואלים: <strong>אלא מעתה,</strong> לפי הסבר זה, שמקור דין חזקה הוא בשור המועד, גם <strong>חזקה שאין עמה טענה</strong> אם אין לו למחזיק טענה לבעלות אלא חזקה בלבד, <strong>תיהוי</strong> <small>[תהיה]</small> <strong>חזקה! אלמה תנן</strong> <small>[למה שנינו</small> במשנה<small>]:</small> <strong>כל חזקה שאין עמה טענה,</strong> שאף שיכול להוכיח שהחזיק במקום, אם אין לו גם טענה להסביר את זכותו להיות שם — <strong>אינה חזקה!</strong>
 ומתרצים: <strong>טעמא</strong> <small>[טעם]</small> הדבר שחזקה מועילה <strong>מאי</strong> <small>[מהו]?</small> — <strong>דאמרינן</strong> <small>[שאומרים אנו]:</small> אף שהמערער מוכיח ששלו היתה השדה, מכל מקום מאחר שזה מחזיק בשדה <strong>דלמא כדקאמר השתא</strong> <small>[שמא</small> האמת היא <small>כפי שהוא אומר עכשיו]</small> שהוא טוען שיש לו זכות קניינית בשדה. ואולם אם <strong>איהו</strong> <small>[הוא]</small> עצמו <strong>לא טעין</strong> <small>[טוען],</small> <strong>אנן ליטעון ליה</strong> <small>[אנו נטען לו]?</small> שאין החזקה אלא ראיה לטענת הבעלות.
  ועוד <strong>מתקיף לה</strong> <small>[מקשה על כך]</small> על הסבר זה <strong>רב עוירא: אלא מעתה, מחאה</strong> שמוחה המערער <strong>שלא בפניו</strong> של המחזיק במשך אותן שלוש שנים <strong>לא תיהוי</strong> <small>[תהיה,</small> תיחשב<small>]</small> <strong>מחאה;</strong> כי נאמר <strong>דומיא</strong> <small>[בדומה]</small> ל<strong>שור</strong> ה<strong>מועד, מה שור המועד בפניו בעינן</strong> <small>[צריכים אנו]</small> להתרות, <strong>אף הכא נמי</strong> <small>[כאן גם כן]</small> <strong>בפניו בעינן</strong> <small>[צריכים אנו]</small> שימחה!
  ומשיבים: זו אינה קושיה, שכן  <strong>התם</strong> <small>[שם]</small> <strong>"והועד בבעליו"</strong> (שמות כא, כט) <strong>כתיב</strong> <small>[נאמר],</small> ולכן צריך להתרות דווקא בפני הבעלים. <strong>הכא, חברך חברא אית ליה, וחברא דחברך חברא אית ליה</strong> <small>[כאן, חברך חבר יש לו, וחבר של חברך חבר יש לו]</small> והדבר נודע ואינו צריך להודיע לו בפניו, שהרי אין כאן גזירת הכתוב שיצטרך להודיע בפני הבעלים.
  ועוד שואלים: <strong>ול</strong>דעת <strong>ר' מאיר</strong> ש<strong>אמר:</strong> אם שור ש<strong>ריחק נגיחותיו,</strong> שנגח בהפסק יום בין פעם לפעם <strong>חייב,</strong> אם <strong>קירב נגיחותיו</strong> כגון שנגח שלוש פעמים מיד בזו אחר זו <strong>לא כל שכן,</strong> ולדעתו אין צריך שיגח בשלושה ימים שונים, אלא אפילו נגח שלוש פעמים באותו יום נעשה מועד, אם כן נאמר בהשוואה לכך שאם <strong>אכלה תלתא פירי בחד יומא</strong> <small>[שלושה פירות ביום אחד]</small> <strong>כגון תאנה,</strong> שיכול להיות שהוא קוטף ממנה פעם אחת, ופעם שניה ושלישית ביום אחד, <strong>ליהוי</strong> <small>[שתהיה</small> זו<small>]</small> <strong>חזקה!</strong>
 ומשיבים: אין לומר כן בענין חזקה, ודווקא מפני שצריכה להיות <strong>דומיא</strong> <small>[בדומה]</small> ל<strong>שור המועד, מה שור המועד בעידנא דאית ליה הא נגיחה ליתא להא נגיחה</strong> <small>[בזמן שיש לו נגיחה זו אין את הנגיחה הזו],</small> שהרי הוא נוגח בכל אחת לעצמה, <strong>הכא נמי</strong> <small>[כאן גם כן]</small> <strong>בעידנא דאיתא להאי פירא ליתא להאי פירא</strong> <small>[בזמן שיש את הפרי הזה אין את הפרי הזה</small> האחר<small>].</small> אבל כאשר כל הפירות נמצאים בשדה בבת אחת, אין זו נקראת חזקה, גם אם הוא נוטל את הפירות בשלוש פעמים שונות.
  ומקשים: לפי זה אם  <strong>אכלה תלתא פרי בתלתא יומי</strong> <small>[שלושה פירות בשלושה ימים]</small> <strong>כגון צלף</strong> שמוציא פירות שמבשילים יום אחר יום, אם כן <strong>ליהוי</strong> <small>[שתהיה</small> זו<small>]</small> <strong>חזקה!</strong> ומשיבים: <strong>התם פירא מיהא איתיה, ומגמר</strong> <small>[שם הפרי מכל מקום ישנו, ולהיגמר</small> להתבשל<small>]</small> <strong>הוא דקא גמר ואזיל</strong> <small>[שנגמר והולך]</small> בשלושה ימים. ולכן אינו דומה לשור הנוגח, שכל נגיחה עומדת לעצמה.
  ומקשים: אם כן,  <strong>כאשר</strong> <strong>אכלה תלתא פירי בתלתין יומי</strong> <small>[שלושה פירות בשלושים יום],</small> <strong>כגון אספסתא</strong> <small>[אספסת]</small> שקוצרים אותה, והיא חוזרת וגדילה, וחוזרים וקוצרים אותה במשך זמן קצר, אם כן <strong>ליהוי</strong> <small>[שתהיה</small> זו<small>]</small> <strong>חזקה!</strong> ומשיבים: והרי <strong>היכי דמי</strong> <small>[כיצד בדיוק מדובר]?</small> — <strong>דקדיח</strong> <small>[שגדל קצת]</small> וחתך <strong>ואכלה, דקדיח</strong> <small>[שגדל קצת]</small> <strong>ואכלה,</strong> וכך קצר שלוש פעמים במשך חודש אחד, <strong>התם משמט</strong> <small>[שם לשמוט]</small> <strong>הוא דקא שמיט ואכיל</strong> <small>[ששומט ואוכל],</small> שאין זו דרך השימוש הרגילה באספסת להחשיב אדם כמחזיק בקרקע זו, אלא רק כאשר ממתין עד שתגדל האספסת היטב ואז קוצר אותה.
  ומקשים: אם כן,  <strong>אכלה תלתא פירי בתלתא ירחי</strong> <small>[שלושה פירות בשלושה חודשים],</small> <strong>כגון אספסתא</strong> <small>[אספסת]</small> שממתינים חודש שלם עד שתגדל, ושוב קוצרים וחוזרים וקוצרים לאחר חודש, שזו דרכה, <strong>ליהוי</strong> <small>[שתהיה</small> זו<small>]</small> <strong>חזקה!</strong> ומשיבים: <strong>מאן</strong> <small>[מי</small> הם<small>]</small> <strong>הולכי אושא</strong> שלשיטתם אנו מדברים? <strong>ר' ישמעאל</strong> הוא, ו<strong>לר' ישמעאל הכי נמי</strong> <small>[כך</small> הוא <small>גם כן],</small> שהוא סובר שחזקה היא.
 <strong>דתנן</strong> <small>[ש</small>כן <small>שנינו</small> במשנתנו<small>],</small> <strong>ר' ישמעאל אומר: במה דברים אמורים</strong> שצריך שלוש שנים? — <strong>בשדה הלבן,</strong> שדה דגן, שעושה תבואה פעם בשנה, <strong>אבל בשדה אילן,</strong> אם <strong>כנס את תבואתו ומסק את זיתיו וכנס את קייצו</strong> — <strong>הרי אלו שלש שנים,</strong> ובאמת הוא סבור שדי בשלוש אכילות.
  ושואלים:  <strong>לרבנן</strong> <small>[ל</small>דעת <small>חכמים]</small> החולקים על ר' ישמעאל, <strong>מאי</strong> <small>[מה]</small> הראיה לענין זה של חזקה לשלוש שנים?
 <strong>אמר רב יוסף: קרא כתיב</strong> <small>[מקרא נאמר]</small> כאשר קנה ירמיהו שדה מאת חנמאל בן דודו בזמן המצור: <strong>"שדות בכסף יקנו וכתוב בספר וחתום"</strong> (ירמיה לב, מד), שיש לכתוב תעודה המוכיחה בעלות על השדה, כיון שלא יוכל לשבת בה שלוש שנים ובכך להוכיח את בעלותו עליה, <strong>שהרי נביא עומד ב</strong>שנת <strong>עשר</strong> למלך צדקיהו <strong>ומזהיר</strong> לכתוב את השטרות <strong>על</strong> (בגלל) שנה <strong>אחת עשרה,</strong> שבה תחרב הארץ. משמע שבשתי שנים בלבד אין זו חזקה.
 <strong>אמר ליה</strong> <small>[לו]</small> <strong>אביי: דלמא התם</strong> <small>[שמא שם]</small> רק <strong>עצה טובה קא משמע לן</strong> <small>[השמיע לנו]</small> שמוטב לו שיהיו בידו שטרות ולא יזדקק לעדים על חזקה, אבל אין זו הוכחה שבפחות משלוש שנים אינה חזקה!
## דף כט.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שיש כאן רק עצה טובה, מה שנאמר <strong>"בנו בתים ושבו ונטעו גנות ואכלו את פרין"</strong> (ירמיה כט, ה), <strong>מאי קאמר</strong> <small>[מה</small> הוא <small>אומר]</small> לענין הלכה? <strong>אלא עצה טובה קא משמע לן</strong> <small>[השמיע לנו]</small> בכך, <strong>הכא נמי</strong> <small>[כאן גם כן]</small> <strong>עצה טובה קא משמע לן</strong> <small>[השמיע לנו].</small> ומעירים: <strong>תדע</strong> שכן הוא, <strong>דכתיב</strong> <small>[שנאמר]:</small> <strong>"ונתתם בכלי חרש למען יעמדו ימים רבים"</strong> (ירמיה לב, יד), וזו בוודאי אינה אלא עצה טובה כיצד לשמור את הדברים כראוי, ואין זו הוראה להלכה. ואם כן, אין מכאן ראיה לחזקת שלוש שנים.
 <strong>אלא</strong> יש לחזור מהסבר זה ולומר הסבר אחר, וכך <strong>אמר רבא: שתא קמייתא מחיל איניש</strong> <small>[שנה ראשונה מוחל אדם]</small> על מה שאוכלים משלו ושותק ואינו מוחה, <strong>תרתי מחיל</strong> <small>[שתים מוחל],</small> <strong>תלת לא מחיל</strong> <small>[שלוש אינו מוחל].</small> ואם לא מחה בשנה השלישית מורה הדבר שאין הקרקע שלו.
 <strong>אמר ליה</strong> <small>[לו]</small> <strong>אביי: אלא מעתה,</strong> לפי סברה זו, <strong>כי הדרא ארעא</strong> <small>[כאשר</small> מתברר שאכן קרקע זו של המערער, ו<small>חוזרת הקרקע</small> לבעליה<small>],</small> <strong>תיהדר לבר מפירי</strong> <small>[שתחזור חוץ מן פירות]</small> שלקח ממנה בשתי שנים אלה, שהרי מחל עליהם! <strong>אלמה</strong> <small>[מדוע]</small> <strong>אמר רב נחמן: הדרא ארעא והדרי פירי</strong> <small>[חוזרת הקרקע וחוזרים הפירות]?</small>
 <strong>אלא</strong> יש לחזור מתירוץ זה, וכך <strong>אמר רבא: שתא קמייתא לא קפיד איניש</strong> <small>[שנה ראשונה אין אדם מקפיד],</small> לבוא ולמחות (אף שאינו מוחל על הפירות), <strong>תרתי לא קפיד</strong> <small>[שתים אינו מקפיד],</small> <strong>תלת קפיד</strong> <small>[שלוש מקפיד].</small>
 <strong>אמר ליה</strong> <small>[לו]</small> <strong>אביי: אלא מעתה, כגון הני</strong> <small>[אלה]</small> <strong>דבי</strong> <small>[של בית]</small> <strong>בר אלישיב דקפדי</strong> <small>[ש</small>הם <small>מקפידים]</small> <strong>אפילו אמאן דחליף אמיצרא דידהו</strong> <small>[על מי שעובר על גבול</small> השדה <small>שלהם],</small> <strong>הכי נמי</strong> <small>[כך גם כן]</small> תאמר <strong>דלאלתר הוי</strong> <small>[שמיד הריהי]</small> <strong>חזקה</strong> אם משתמש אדם שימוש כלשהו ברכושם? <strong>וכי תימא הכי נמי</strong> <small>[ואם תאמר כך</small> הוא <small>גם כן],</small> שבמקרה כגון זו תהא חזקה מיד, <strong>אם כן, נתת דבריך לשיעורין!</strong> שיימצא שלכל אדם יש שיעור אחר של חזקה, ואי אפשר לומר כן.
 <strong>אלא אמר רבא: שתא קמייתא מיזדהר איניש בשטריה</strong> <small>[שנה ראשונה נזהר אדם בשטרו]</small> ושומר את שטר הקנין של השדה, <strong>תרתי ותלת מיזדהר</strong> <small>[שתים ושלוש נזהר],</small> <strong>טפי לא מיזדהר</strong> <small>[יותר</small> מזה <small>אינו נזהר]</small> ומשליך את השטר, אם לא ערערו על חזקתו בשדה. ולכן אמרו שאחרי שלוש שנים תהיה זו חזקה ולא יזדקק שוב לשטר.
 <strong>אמר ליה</strong> <small>[לו]</small> <strong>אביי: אלא מעתה,</strong> לפי סברה זו, <strong>מחאה שלא בפניו לא תיהוי</strong> <small>[תהיה,</small> תיחשב<small>]</small> ל<strong>מחאה,</strong> ואם יעברו שלוש שנים בלא מחאה בפניו — תהא זו חזקה, אף שמוחה הלה בפני אנשים אחרים ואנו יודעים שאינו מתכוון לוותר על שדהו. וזאת רק משום <strong>דאמר ליה</strong> <small>[</small>שיכול <small>לומר לו]:</small> <strong>אי מחית באפאי, הוה מיזדהרנא בשטראי</strong> <small>[אם היית מוחה בפני, הייתי נזהר בשטרי]</small> ולא הייתי זורק אותו!
  ומשיבים:  <strong>דאמר ליה</strong> <small>[</small>שיכול המוחה <small>לומר לו]:</small> <strong>חברך חברא אית ליה, וחברא דחברך חברא אית ליה</strong> <small>[חברך חבר יש לו, והחבר של חברך חבר יש לו]</small> ואפשר לסמוך על כך שהמחאה תגיע לאוזניך.
 <big>א</big> <strong>אמר רב הונא: שלש שנים שאמרו, הוא שאכלן רצופות.</strong> ותוהים: <strong>מאי קא משמע לן</strong> <small>[מה השמיע לנו</small> בכך<small>]?</small> הלא כבר <strong>תנינא</strong> <small>[שנינו]</small> דבר זה במשנה: <strong>חזקתן שלש שנים מיום ליום!</strong> ומשיבים: <strong>מהו דתימא</strong> <small>[שתאמר],</small> <strong>"מיום ליום"</strong> הרי זה בא <strong>לאפוקי</strong> <small>[להוציא,</small> למעט<small>]</small> <strong>מקוטעות,</strong> לומר שמדובר בשלוש שנים שכל אחת מהן אכל ברצף, <strong>ולעולם אפילו מפוזרות,</strong> כלומר, אף אם אכל שנה והפסיק שנה, ושוב אכל שנה. על כן <strong>קא משמע לן</strong> <small>[השמיע לנו]</small> רב הונא שצריכות הן להיות רצופות.
 <strong>אמר רב חמא: ומודי</strong> <small>[ומודה]</small> <strong>רב הונא, באתרי דמוברי באגי</strong> <small>[במקומות ש</small>בהם <small>מובירים</small> את <small>השדות]</small> שזורעים את השדה שנה אחת ומשאירים אותו בור בשנה האחרת, שבמקרה כזה מצטרפות שלוש שנות היבול, למרות שיש ביניהן הפסק.
  ואומרים:  <strong>פשיטא</strong> <small>[פשוט]</small> שכך הוא! ומשיבים: <strong>לא צריכא</strong> <small>[נצרכה],</small> אלא למקום <strong>דאיכא דמובר ואיכא דלא מובר</strong> <small>[שיש שמוביר ויש שאינו מוביר]</small> <strong>והאי גברא מוברה</strong> <small>[ואדם זה הוביר אותה],</small> <strong>מהו דתימא</strong> <small>[שתאמר]</small> <strong>אמר ליה</strong> <small>[יאמר לו]</small> הטוען: <strong>אם איתא דדידך הואי, איבעי לך למיזרעה</strong> <small>[אם כן הוא ששלך היתה, היית צריך לזרוע אותה],</small> ועל כן <strong>קא משמע לן דאמר ליה</strong> <small>[השמיע לנו ש</small>יכול הוא <small>לומר לו]:</small> <strong>חדא ארעא בכוליה באגא לא מצינא לינטר</strong> <small>[קרקע אחת</small> זרועה <small>בכל הבקעה איני יכול לשמור],</small> ולכן גם אני עשיתי כאחרים והשארתי אותה מוברת.
 <strong>ואי נמי</strong> <small>[או גם כן]</small> יכול לומר לו: <strong>בהכי ניחא</strong> <small>[בכך נוח]</small> <strong>לי דעבדא טפי</strong> <small>[ש</small>היא <small>עושה</small>
 אחר כך <small>יותר]</small> ואיני רוצה לזורעה שנה אחר שנה ולגרום שיכחיש כוחה. על דברי רב הונא, שהחזקה צריכה שתהא רצופה ממש, מקשים: <strong>תנן</strong> <small>[שנינו</small> במשנה<small>]:</small> <strong>חזקת הבתים; והא</strong> <small>[והרי]</small> <strong>בתים דביממא ידעי</strong> <small>[שביום יודעים]</small> מי יושב בהם, <strong>בליליא לא ידעי</strong> <small>[בלילה אין יודעים],</small> מדוע נחשבת זו חזקה? והרי אין היא רצופה!
 <strong>אמר אביי: מאן מסהיד</strong> <small>[מי מעיד]</small> על <strong>בתים?</strong> — <strong>שיבבי</strong> <small>[השכנים],</small> <strong>שיבבי מידע ידעי ביממא ובליליא</strong> <small>[השכנים יודעים</small> מי נמצא <small>ביום ובלילה].</small>
 <strong>רבא אמר:</strong> איך אפשר להעיד על שימוש רצוף בבתים — <strong>כגון דאתו בי תרי ואמרי</strong> <small>[שבאים שניים ואומרים]:</small> <strong>אנן אגרינן מיניה, ודרינן ביה תלת שנין ביממא ובליליא</strong> <small>[אנו שכרנו</small> את הבית <small>ממנו, וגרנו בו שלוש שנים ביום ובלילה]</small> ועדות זו שלהם מועילה כדי שיוחזק הבית בידי האיש שהשכיר להם.
 <strong>אמר ליה</strong> <small>[לו]</small> <strong>רב יימר לרב אשי:</strong> מדוע סומכים על שני עדים כאלה? הלא <strong>הני</strong> <small>[אלה]</small> <strong>נוגעין בעדותן הן, דאי לא אמרי הכי</strong> <small>[שאם אינם אומרים כך]</small> שאינם מעידים ששכרו את הבית מן המחזיק במשך שלוש שנים רצופות, <strong>אמרינן להו</strong> <small>[אומרים אנו להם]:</small> <strong>זילו הבו ליה אגר ביתא להאי</strong> <small>[לכו</small> ו<small>תנו לו</small> את <small>שכר הבית לזה]</small> שהוא הטוען שהוא בעל הבית האמיתי!
 <strong>אמר ליה</strong> <small>[לו]:</small> <strong>דייני דשפילי הכי דאיני</strong> <small>[דיינים שפלים,</small> בורים, <small>כך</small> הם <small>דנים].</small> <strong>מי לא עסקינן</strong> <small>[האם אין אנו עוסקים]</small> במקרה <strong>כגון דנקיטי אגר ביתא ואמרי</strong> <small>[ש</small>הם <small>מחזיקים</small> בידם את <small>שכר הבית ואומרים]:</small> <strong>למאן ליתביה</strong> <small>[למי לתת אותו]?</small> ואם כן אינם נוגעים בעדותם, שלא איכפת להם מי יקבל מידם את השכר.
 <strong>אמר מר זוטרא, ואי טעין ואמר</strong> <small>[ואם</small> המערער <small>טוען ואומר]:</small> <strong>ליתו תרי סהדי לאסהודי ליה דדר ביה תלת שני ביממא ובליליא</strong> <small>[שיבואו שני עדים להעיד לו שגר בו</small> בבית <small>שלוש שנים ביום ובלילה],</small> <strong>טענתיה</strong> <small>[טענתו]</small> <strong>טענה</strong> ושומעים לו, שבלי זה אין זו ראיה גמורה.
## דף כט:
 <strong>ומודי</strong> <small>[ומודה]</small> <strong>מר זוטרא, ברוכלין המחזירין</strong> (הסובבים) <strong>בעיירות</strong> שבא אדם ודר בביתם, <strong>דאף על גב דלא טען</strong> <small>[שאף על פי שאינו טוען]</small> שרצונו בעדות על שימוש רצוף ביום ובלילה במשך שלוש שנים — <strong>טענינן ליה אנן</strong> <small>[אנו,</small> בית הדין, <small>טוענים לו]</small> שכיון שיודעים אנשים שהוא מחזר בעיירות, שמא באו אנשים וגרו בביתו שלא ברשות בזמנים שהוא לא ידע על כך.
  ולעצם הצורך בשימוש רצוף של יום ולילה במשך כל שנות החזקה, מעירים: <strong>ומודה רב הונא, בחנותא</strong> <small>[בחנות]</small> של <strong>מחוזא דליממא עבידא, לליליא לא עבידא</strong> <small>[שליום</small> היא <small>עשויה,</small> ו<small>ללילה אינה עשויה]</small> שאינו צריך להשתמש בה בלילה.
  ובענין זה של רצף השימוש הנחוץ לחזקה, מסופר: <strong>רמי בר חמא ורב עוקבא בר חמא זבון ההיא אמתא בהדי הדדי</strong> <small>[קנו שפחה</small> אחת <small>ביחד,</small> בשותפות<small>],</small> <strong>מר אישתמש</strong> <small>[חכם זה השתמש]</small> <strong>בה</strong> שנה <strong>ראשונה שלישית וחמישית, ומר אישתמש</strong> <small>[וחכם זה השתמש]</small> <strong>בה</strong> שנה <strong>שניה רביעית וששית; נפק ערער עילוה</strong> <small>[יצא ערעור עליה]</small>
 שטען אדם שהשפחה אינה שייכת להם, אלא שלו היא. <strong>אתו לקמיה</strong> <small>[באו לפני]</small> <strong>רבא</strong> לדון, <strong>אמר להו</strong> <small>[להם]:</small> <strong>מאי טעמא עבדיתו הכי</strong> <small>[מה טעם עשיתם</small> אתם <small>כך]</small> שלא החזקתם בה ברציפות? <strong>כי היכי</strong> <small>[כדי]</small> ש<strong>לא תחזקו אהדדי</strong> <small>[תהיה לכם חזקה זה על זה],</small> והואיל וכך, <strong>כי היכי דלדידכו לא הוי</strong> <small>[כמו שלכם אין זו]</small> <strong>חזקה</strong> — <strong>לעלמא נמי לא הוי</strong> <small>[</small>ביחס <small>לעולם,</small> לשאר אנשים, <small>גם כן אין זו]</small> <strong>חזקה.</strong>
 ומוסיפים: <strong>ולא אמרן</strong> <small>[אמרנו]</small> כן <strong>אלא</strong> באופן ש<strong>לא כתוב עיטרא</strong> <small>[נכתב</small> הדבר ב<small>שטר],</small> ששותפים הם ומתחלקים בשימוש ביניהם. <strong>אבל</strong> אם <strong>כתוב עיטרא</strong> <small>[נכתב שטר]</small> — <strong>קלא אית ליה</strong> <small>[קול יש לו]</small> לדבר, שאין כל אחד מהם מחזיק בנפרד, אלא שניהם יחד, ואם לא ערערו הבעלים בתוך שלש שנים, אפשר לסמוך על החזקה.
 <big>א</big> ובהמשך לדיון בצורך בשימוש מלא בקרקע בזמן החזקה. <strong>אמר רבא: אכלה</strong> את השדה <strong>כולה</strong> במשך שנות חזקה <strong>חוץ מבית רובע</strong> שלא השתמש בו — <strong>קנה</strong> את <strong>כולה</strong> בחזקה, <strong>חוץ מבית רובע</strong> זה.
 <strong>אמר רב הונא בריה</strong> <small>[בנו]</small> של <strong>רב יהושע: ולא אמרן</strong> <small>[אמרנו]</small> דבר זה <strong>אלא</strong> שאותו בית רובע <strong>בר זריעה היא,</strong> שניתן המקום להיזרע, <strong>אבל</strong> אם <strong>לאו</strong> <small>[לא]</small> <strong>בר זריעה היא</strong> — <strong>קני לה אגב ארעא</strong> <small>[קונה אותו אגב</small> שאר <small>הקרקע] .</small>
 <strong>מתקיף לה</strong> <small>[מקשה על כך]</small> <strong>רב ביבי בר אביי:</strong> <strong>אלא מעתה, צונמא</strong> (מקום סלעים) בלבד <strong>במה,</strong> באיזה מעשה של חזקה, <strong>יקנה</strong> אותו? <strong>אלא</strong> צריך לומר שגם לצונמא יש חזקה <strong>באוקומי</strong> <small>[בהעמדה]</small> <strong>בה חיותא</strong> <small>[בהמות]</small> <strong>ומשטחא</strong> <small>[ושטיחה]</small> <strong>בה פירי</strong> <small>[פירות],</small> <strong>הכא נמי איבעי ליה לאוקומי</strong> <small>[כאן גם כן היה צריך לו להעמיד]</small> <strong>בה חיותא</strong> <small>[בהמות],</small> <strong>אי נמי משטחא</strong> <small>[או גם כן לשטוח]</small> <strong>בה פירי</strong> <small>[פירות],</small> ואם לא עשה כל שימוש בחלקה קטנה זו כשלעצמה, נמצא שלא החזיק בה, וכפי שהוא בקרקע בת זריעה. 
 <big>ב</big> מסופר: <strong>ההוא</strong> <small>[</small>אדם <small>אחד]</small> ש<strong>אמר ליה לחבריה</strong> <small>[לו לחבירו]:</small> <strong>מאי בעית בהאי ביתא</strong> <small>[מה אתה מבקש,</small> עושה, <small>בבית זה]</small> שאתה נמצא בו, שהוא שלי? <strong>אמר ליה</strong> <small>[לו]:</small> <strong>מינך זבינתיה ואכלית</strong> <small>[ממך קניתי אותו ואכלתי אותו,</small> השתמשתי בו<small>]</small> <strong>שני</strong> (שנות) <strong>חזקה.</strong> <strong>אמר ליה</strong> <small>[לו]:</small> <strong>אנא בשכוני גוואי הואי</strong> <small>[אני באיזורי היישוב,</small> במקום רחוק <small>הייתי].</small> ולא מכרתי לך מעולם, ולא ידעתי שאתה מצוי בבית, ולכן לא מחיתי בך.
 <strong>אתא לקמיה</strong> <small>[בא</small> המחזיק <small>לפני]</small> <strong>רב נחמן</strong> לדין, <strong>אמר ליה</strong> <small>[לו]:</small> <strong>זיל</strong> <small>[לך]</small> <strong>ברור אכילתך,</strong> שעליך קודם להביא ראיות גמורות שבאמת השתמשת במקום שלוש שנים, ואז אפשר יהיה לדון בו. <strong>אמר ליה</strong> <small>[לו]</small> <strong>רבא: הכי דינא</strong> <small>[כך הדין]?</small> הלא <strong>המוציא מחבירו עליו הראיה</strong> והטוען הוא הצריך להוכיח שהבית הוא שלו!
 ומעירים: <strong>ורמי</strong> <small>[ומשליכים,</small> מראים סתירה<small>]</small> מדברי <strong>רבא</strong> על דברי <strong>רבא, ורמי</strong> <small>[ומשליכים,</small> מראים סתירה<small>]</small> מדברי <strong>רב נחמן</strong> על דברי <strong>רב נחמן; דההוא</strong> <small>[ש</small>אדם <small>אחד]</small>
## דף ל.
 <strong>אמר ליה לחבריה</strong> <small>[לו לחבירו]:</small> <strong>כל נכסי דבי</strong> <small>[הנכסים של בית]</small> משפחת <strong>בר סיסין</strong> שיש בידי <strong>מזבינא</strong> <small>[מוכר אני]</small> <strong>לך. הואי ההיא ארעא דהוה מיקרי</strong> <small>[היתה</small> לו למוכר גם <small>קרקע אחת שהיתה נקראת]</small> <strong>"דבי</strong> <small>[של בית]</small> <strong>בר סיסין". אמר ליה</strong> <small>[לו]:</small> <strong>הא לאו דבי</strong> <small>[</small>קרקע <small>זו לא של בית]</small> <strong>בר סיסין היא, ואיקרויי הוא דמיקריא "דבי</strong> <small>[ו</small>רק <small>נקראת היא של בית]</small> <strong>בר סיסין",</strong> ואין היא בכלל מה שהוסכם בינינו. <strong>אתו לקמיה</strong> <small>[באו לפני]</small> <strong>רב נחמן</strong> לדין, <strong>אוקמא</strong> <small>[והעמיד]</small> רב נחמן את הקרקע <strong>בידא</strong> <small>[ביד]</small> ה<strong>לוקח</strong> (הקונה). <strong>אמר ליה</strong> <small>[לו]</small> <strong>רבא:</strong> וכי <strong>דינא הכי</strong> <small>[הדין כך</small> הוא<small>]?</small> והלא <strong>המוציא מחבירו עליו הראיה</strong> וצריכה הקרקע להישאר ביד המוכר!
  ואם כן <strong>קשיא</strong> <small>[קשה]</small> מדברי <strong>רבא</strong> על דברי <strong>רבא,</strong> שכאן הוא סבור שבעל הקרקע הראשון הוא הנחשב מוחזק, ובמקרה הקודם הוא סבור שהקונה נחשב המוחזק. וכן <strong>קשיא</strong> <small>[קשה]</small> מדברי <strong>רב נחמן</strong> על דברי <strong>רב נחמן</strong> באותו ענין, ולהיפך.
  ומתרצים: מדברי  <strong>רבא</strong> על דברי <strong>רבא לא קשיא</strong> <small>[קשה],</small> <strong>התם</strong> <small>[שם]</small> ב"נכסי בר סיסין", ה<strong>מוכר קאי בנכסיה</strong> <small>[עומד,</small> מוחזק <small>בנכסיו],</small> <strong>הכא</strong> <small>[כאן]</small> ב"שיכוני גואי", ה<strong>לוקח קאי בניכסיה</strong> <small>[עומד,</small> מוחזק, <small>בנכסיו]</small> ולכן חובת ההוכחה היא על המוכר הבא להוציא ממנו. וכן מדברי <strong>רב</strong>
 <strong>נחמן</strong> על דברי <strong>רב נחמן נמי לא קשיא</strong> <small>[גם כן אינו קשה],</small> <strong>כיון</strong> ש<strong>אמר ליה</strong> <small>[לו]</small> שמוכר לו את כל הנכסים <strong>דבי</strong> <small>[של בית]</small> <strong>בר סיסין, ומיקריא</strong> <small>[ונקראת]</small> בפי הכל <strong>"דבי</strong> <small>[של בית]</small> <strong>בר סיסין",</strong> ולכן <strong>עליה דידיה רמיא לגלויי דלאו דבי</strong> <small>[עליו עצמו מוטל לגלות שלא של בית]</small> <strong>בר סיסין היא, אבל הכא</strong> <small>[כאן]</small> ב"שכוני גואי", <strong>לא יהא</strong> הקונה <strong>אלא</strong> כמי <strong>דנקיט שטרא</strong> <small>[שמחזיק שטר]</small> — <strong>מי לא אמרינן ליה</strong> <small>[האם אין אנו אומרים לו]:</small> <strong>קיים</strong> את <strong>שטרך</strong> בפני בית דין <strong>וקום בניכסי</strong> <small>[</small>ואז <small>תעמוד,</small> תחזיק <small>בנכסים]?</small>
 ואף כאן, כיון שזכותו וחזקתו מחמת השימוש, במקום שטר היא — צריך לברר בעדים שאכן כך היה הדבר. מסופר: <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>מאי בעית בהאי ביתא</strong> <small>[מה אתה מבקש,</small> עושה, <small>בבית זה]?</small> כלומר, באיזו רשות אתה מתגורר בו, והרי הוא שלי! <strong>אמר ליה</strong> <small>[לו]:</small> <strong>מינך זבנתיה</strong> <small>[ממך קניתיו]</small> <strong>ואכלתיה שני חזקה. אמר ליה</strong> <small>[לו]:</small> <strong>בשוקי בראי הואי</strong> <small>[בשווקים חיצוניים הייתי],</small> כלומר, הייתי במקומות הרחוקים ולא ידעתי שאתה יושב בבית. <strong>אמר ליה</strong> <small>[לו]:</small> <strong>והא אית</strong> <small>[והרי יש]</small> <strong>לי סהדי</strong> <small>[עדים]</small> ש<strong>כל שתא הוה אתית תלתין יומי</strong> <small>[שנה היית בא</small> לכאן ל<small>שלושים יום]</small> ובכל זאת לא מחית בידי באותם שלושים יום? <strong>אמר ליה</strong> <small>[לו]:</small> <strong>תלתין יומי בשוקאי הוה טרידנא</strong> <small>[שלושים יום</small> אלה <small>בשוקי הייתי עסוק]</small> למכור את הסחורות שקניתי במקומות אחרים. <strong>אמר רבא:</strong> הדין עימו, שכן <strong>עביד איניש</strong> <small>[עשוי אדם]</small> ש<strong>כל תלתין יומי טריד בשוקא</strong> <small>[שלושים יום</small> יהיה <small>טרוד בשוק]</small> ולא יהיה לו זמן לברר מי משתמש בביתו.
 מסופר: <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>מאי בעית בהאי ארעא</strong> <small>[מה אתה מבקש,</small> עושה, <small>בקרקע זו]</small> שאתה יושב עליה? שלי היא! <strong>אמר ליה</strong> <small>[לו]:</small> <strong>מפלניא זבינתה</strong> <small>[מפלוני קניתיה]</small> ש<strong>אמר לי דזבנה מינך</strong> <small>[שקנה אותה ממך].</small> <strong>אמר ליה</strong> <small>[לו]</small> בעל הקרקע הראשון: <strong>את לאו קא מודית</strong> <small>[</small>האם <small>אתה אינך מודה]</small>
## דף ל:
 <strong>דהאי ארעא דידי</strong> <small>[שקרקע זו שלי]</small> <strong>היא ואת</strong> <small>[ואתה]</small> <strong>לא זבינתה מינאי</strong> <small>[קניתיה ממני]?</small> <strong>זיל לאו</strong> <small>[לך</small> מכאן <small>לא]</small> <strong>בעל דברים דידי את</strong> <small>[שלי אתה]</small> ולך למי שמכר לך, ותבע ממנו. <strong>אמר רבא: דינא קאמר ליה</strong> <small>[דין אמר לו],</small> כלומר, הדין עימו, והוא יכול להפקיע את הקרקע.
 ועוד מסופר, <strong>ההוא</strong> <small>[אדם אחד]</small> ש<strong>אמר ליה לחבריה</strong> <small>[לו לחבירו]:</small> <strong>מאי בעית בהאי ארעא</strong> <small>[מה אתה מבקש,</small> עושה <small>בקרקע זו]</small> שהיא שלי? <strong>אמר ליה</strong> <small>[לו]:</small> <strong>מפלניא זבינא</strong> <small>[מפלוני קניתיה]</small> <strong>ואכלתיה שני חזקה. אמר ליה</strong> <small>[לו]:</small> אותו <strong>פלניא גזלנא</strong> <small>[פלוני גזלן]</small> <strong>הוא</strong> וגזלה ממני.
 <strong>אמר ליה</strong> <small>[[לו]:</small> <strong>והא אית</strong> <small>[והרי יש]</small> <strong>לי סהדי</strong> <small>[עדים]</small> <strong>דאתאי אימלכי</strong> <small>[שבאתי ונמלכתי,</small> התיעצתי<small>]</small> <strong>בך ואמרת לי "זיל זבין"</strong> <small>[לך קנה]</small> את הקרקע<small>],</small> והרי זה מוכיח שאין הקרקע שלך! <strong>אמר ליה</strong> <small>[לו]:</small> <strong>השני נוח לי,</strong> כלומר, חשבתי שיהיה נוח לי להתדיין אתך, <strong>הראשון קשה הימנו</strong> ואיני יכול להתדיין איתו, ולכן העדפתי שאתה תקנה. <strong>אמר רבא: דינא קאמר ליה</strong> <small>[דין אמר לו],</small> שאין בעצתו משום הודאה בבעלות המוכר על הקרקע.
  ושואלים:  <strong>כמאן</strong> <small>[כ</small>דעת <small>מי]</small> אמר דבר זה, האם <strong>כ</strong>דעת <strong>אדמון? דתנן</strong> <small>[ש</small>כן <small>שנינו</small> במשנה<small>]:</small> <strong>העורר על השדה</strong> לומר ששלו היא, ונגזלה מידו, <strong>ו</strong>נמצא שהוא עצמו <strong>חתום עליה,</strong> על שטר המכירה שלה, <strong>בעד,</strong> שמכרה הגזלן לאדם אחר. <strong>אדמון אומר:</strong> יכול העורר הזה לומר: <strong>השני</strong> הקונה את הקרקע <strong>נוח לי</strong> שאוכל להוציא מידו את השדה ביתר קלות, ואילו <strong>הראשון קשה הימנו,</strong> ולכן הסכמתי להיות עד באותה מכירה. <strong>וחכמים אומרים:</strong> כיון שחתם <strong>איבד את זכותו.</strong>
 ומשיבים: <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים]</small> שאמרו כי משעה שחתם איבד את זכותו, <strong>התם עבד ליה</strong> <small>[שם</small> שחתם <small>עשה לו]</small> <strong>מעשה, אבל הכא</strong> <small>[כאן]</small> שנתן עצה, <strong>דבורא</strong> <small>[דיבור</small> בלבד<small>]</small> הוא ובכגון זה, <strong>עביד איניש דמיקרי ואמר</strong> <small>[עשוי אדם שיזדמן ויאמר]</small> ואין בכך בכדי לאבד את זכותו.
 ועוד מסופר, <strong>ההוא</strong> <small>[אדם אחד]</small> ש<strong>אמר ליה לחבריה</strong> <small>[לחבירו]:</small> <strong>מאי בעית בהאי ארעא</strong> <small>[מה מבקש אתה בקרקע זו]</small> שהיא שלי? <strong>אמר ליה</strong> <small>[לו]:</small> <strong>מפלניא זבינתה</strong> <small>[מפלוני קניתיה]</small> <strong>ואכלתיה שני חזקה. אמר ליה</strong> <small>[לו]:</small> אותו <strong>פלניא גזלנא</strong> <small>[פלוני גזלן]</small> <strong>הוא</strong> וגזל אותה ממני. <strong>אמר ליה</strong> <small>[לו]:</small> <strong>והא אית</strong> <small>[והרי יש]</small> <strong>לי סהדי דאתית באורתא</strong> <small>[עדים שבאת בערב]</small> <strong>ואמרת לי: זבנה ניהלי</strong> <small>[מכור אותה לי],</small> ואם שלך היתה מדוע לא תבעת שתחזור לך בלא לשלם עבורה? <strong>אמר ליה</strong> <small>[לו]:</small> <strong>אמינא איזבון דינאי</strong> <small>[אמרתי אקנה את דיני],</small> כלומר, אקנה ממך בכסף מועט, כדי שלא אזדקק לבוא לדין. <strong>אמר רבא: עביד איניש דזבין דיניה</strong> <small>[עשוי אדם שיקנה את דינו],</small> ולכן מדבריו אלה אין הוכחה שויתר על טענת הבעלות.
 ומסופר עוד, <strong>ההוא</strong> <small>[אדם אחד]</small> ש<strong>אמר ליה לחבריה</strong> <small>[לו לחבירו]:</small> <strong>מאי בעית בהאי ארעא</strong> <small>[מה מבקש אתה בקרקע זו]</small> שהיא שלי? <strong>אמר ליה</strong> <small>[לו]:</small> <strong>מפלניא זבינא</strong> <small>[מפלוני קניתיה]</small> <strong>ואכלתיה שני חזקה!</strong> <strong>אמר ליה</strong> <small>[לו]:</small> <strong>והא נקיטנא שטרא דזבני ליה מיניה הא ארבעי שני</strong> <small>[והרי מחזיק אני שטר שאני קניתי אותה ממנו זה ארבע שנים].</small>
 <strong>אמר ליה</strong> <small>[לו]:</small> <strong>מי סברת</strong> <small>[האם סבור אתה]</small> שכשאמרתי <strong>"שני חזקה" תלת שני קא אמינא</strong> <small>[שלוש שנים אני אומר],</small> ושטרך קודם? <strong>שני חזקה טובא קא אמינא</strong> <small>[הרבה אני אומר]</small> ושנים רבות השתמשתי בקרקע זו. <strong>אמר רבא: עבידי אינשי דקרו לשני טובא</strong> <small>[עשויים אנשים שקוראים לשנים הרבה]</small> <strong>"שני חזקה".</strong>
 ומעירים: <strong>והני מילי</strong> <small>[ודברים אלה</small> אמורים<small>]</small> אם יכול המחזיק להביא עדים ש<strong>אכלה</strong> את השדה הזה <strong>שבע</strong> שנים, <strong>דקדים</strong> <small>[שקודמת]</small> ה<strong>חזקה דהאי לשטרא דהך</strong> <small>[של זה לשטר של האחר].</small>
## דף לא.
 <strong>אבל</strong> אם ישב שם רק <strong>שית</strong> <small>[שש</small> שנים<small>]</small> הרי במקרה זה כאשר מכר הבעלים הראשונים את השדה לאדם אחר בתוך שלוש השנים שישב בה המחזיק — <strong>אין לך מחאה גדולה מזו</strong> שמחה בתוך הזמן הראוי, ואין כאן חזקה.
 ומסופר על שני אנשים שהיו מתווכחים על קרקע שהחזיק אחד מהם, <strong>זה אומר:</strong> הקרקע היתה <strong>של אבותי</strong> וירשתיה מהם, <strong>וזה אומר: של אבותי. האי אייתי סהדי דאבהתיה</strong> <small>[זה הביא עדים</small> שהעידו כי <small>של אבותיו]</small> <strong>היא, והאי אייתי סהדי</strong> <small>[וזה הביא עדים]</small> ש<strong>אכלה שני</strong> (שנות) <strong>חזקה.</strong>
 <strong>אמר רבה:</strong> יש להאמין לזה שהחזיק בקרקע כי של אבותיו שלו היתה, שכן <strong>מה לו לשקר? אי בעי</strong> <small>[אם</small> היה <small>רוצה</small> לשקר<small>]</small> <strong>אמר ליה</strong> <small>[היה אומר לו]:</small> <strong>מינך זבנתה</strong> <small>[ממך קניתיה]</small> <strong>ואכלתיה שני חזקה,</strong> והיה זוכה בקרקע. <strong>אמר ליה</strong> <small>[לו]</small> <strong>אביי: "מה לי לשקר" במקום עדים לא אמרינן</strong> <small>[אין אנו אומרים].</small> שכיון שיש עדים שמעידים שהקרקע היתה של אבותיו של האחר, אין לבטל את עדותם על פי סברה של "מה לי לשקר".
  ומסופר, <strong>הדר אמר ליה</strong> <small>[חזר</small> אותו מחזיק ו<small>אמר לו</small> למערער<small>]:</small> <strong>אין, דאבהתך</strong> <small>[כן, של אבותיך]</small> <strong>היא וזבנתה מינך</strong> <small>[וקניתיה ממך],</small> <strong>והאי דאמרי</strong> <small>[וזה שאמרתי]</small> <strong>לך</strong> שהיא <strong>דאבהתי</strong> <small>[של אבותי],</small> כוונתי היתה <strong>דסמיך לי עלה כדאבהתי</strong> <small>[שאני סומך עליה כאילו</small> היתה <small>של אבותי]</small> לפי שקניתיה והחזקתי בה כדין.
  ועלתה השאלה: האם יכול אדם להיות <strong>טוען</strong> טענה אחת <strong>וחוזר וטוען</strong> טענה אחרת להסביר את דבריו הראשונים, <strong>או אין טוען וחוזר וטוען? עולא אמר: טוען וחוזר וטוען. נהרדעי אמרי</strong> <small>[אומרים]:</small> <strong>אינו טוען וחוזר וטוען.</strong>
 ומעירים: <strong>ומודי</strong> <small>[ומודה]</small> <strong>עולא היכא</strong> <small>[היכן]</small> ש<strong>אמר ליה</strong> <small>[לו]</small> בתחילה <strong>"של אבותי</strong> היתה <strong>ולא של אבותיך",</strong> ש<strong>אינו טוען וחוזר וטוען,</strong> שהרי טענתו השניה היא הכחשה מוחלטת לטענתו הקודמת. ורק אם טען דברים שאינם סותרים לגמרי את דבריו הראשונים, יכול לחזור ולטעון טענה אחרת בנוסף על הראשונה. <strong>ו</strong>עוד מודה עולא <strong>היכא דהוה קאי בי דינא</strong> <small>[היכן שהיה עומד בבית הדין]</small> <strong>ולא טען</strong> טענה חדשה, <strong>ואתא מאבראי</strong> <small>[ובא</small> אחר כך <small>מבחוץ]</small> <strong>וטען</strong> — שאף במקרה זה <strong>אינו חוזר וטוען.</strong> <strong>מאי טעמא</strong> <small>[מה טעם]</small> הדבר? — <strong>טענתיה אגמריה</strong> <small>[טענותיו</small> אלה האחרונות <small>לימד אותו</small> מישהו<small>]</small> ואין זו טענת אמת.
 <strong>ו</strong>מצד שני, <strong>מודו</strong> <small>[מודים]</small> חכמי <strong>נהרדעי היכא דאמר ליה</strong> <small>[היכן שאומר לו]</small> כהסבר לדבריו הראשונים: כשאמרתי לך "של אבותי" כוונתי היתה — <strong>של אבותי שלקחוה מאבותיך,</strong> ש<strong>חוזר וטוען</strong> ומאמינים לו. <strong>ו</strong>כן מודים חכמי נהרדעא <strong>היכא דאישתעי מילי אבראי</strong> <small>[היכן שסיפר דברים מחוץ]</small> לבית הדין <strong>ולא טען, ואתא לבי דינא</strong> <small>[ובא לבית הדין]</small> <strong>וטען,</strong> שבמקרה כזה <strong>חוזר וטוען. מאי טעמא</strong> <small>[מה טעם]</small> הדבר? — <strong>עביד איניש</strong> <small>[עשוי אדם]</small> ש<strong>לא מגלי טענתיה</strong> <small>[מגלה</small> את <small>טענותיו]</small> <strong>אלא לבי דינא</strong> <small>[לבית דין]</small> ולא לאחרים.
 <strong>אמר אמימר: אנא</strong> <small>[אני]</small> מ<strong>נהרדעא אנא</strong> <small>[אני]</small> <strong>וסבירא לי</strong> <small>[וסבור אני]</small> כדעת עולא ש<strong>טוען וחוזר וטוען.</strong> ומסכמים: <strong>והלכתא</strong> <small>[והלכה</small> היא<small>]</small> ש<strong>טוען וחוזר וטוען.</strong>
 מקרה אחר, <strong>זה אומר:</strong> קרקע זו <strong>של אבותי</strong> היא, וירשתיה מהם, <strong>וזה אומר: של אבותי. האי אייתי סהדי דאבהתיה</strong> <small>[זה הביא עדים</small> שהיתה <small>של אבותיו]</small> <strong>ואכלה שני חזקה, והאי אייתי סהדי</strong> <small>[וזה הביא עדים]</small> ש<strong>אכלה שני חזקה</strong> באותן שנים עצמן.
 <strong>אמר רב נחמן:</strong> כיון שיש עדים לענין חזקה לשני הצדדים והם מכחישים זה את זה <strong>אוקי</strong> <small>[העמד]</small> <strong>אכילה לבהדי</strong> <small>[כנגד]</small> <strong>אכילה</strong> ובטל את שתי העדויות הללו, לפי שהן סותרות, <strong>ואוקי ארעא בחזקת אבהתא</strong> <small>[והעמד</small> את <small>הקרקע בחזקת האבות]</small> לפי העדות שהיתה של אבותיו של אחד מהם, שעל כל פנים טענה זו לא נסתרה. <strong>אמר ליה</strong> <small>[לו]</small> <strong>רבא:</strong> הלא <strong>הא</strong> <small>[זו]</small> <strong>עדות מוכחשת היא,</strong> שברור שאחת מכתות העדים העידה שקר, ואי אפשר לסמוך על עדות מפוקפקת כזו! <strong>אמר ליה</strong> <small>[לו]</small> רב נחמן: <strong>נהי דאיתכחש</strong> <small>[אמנם</small> נכון <small>שהוכחשה</small> העדות<small>]</small> <strong>ב</strong>ענין <strong>אכילתה</strong> של הקרקע,
## דף לא:
 <strong>באבהתא מי אתכחש</strong> <small>[באבות האם הוכחש]?</small> הרי עדות זו קיימת, והכל מודים בה.
  ומציעים:  <strong>לימא</strong> <small>[האם לומר]</small> כי <strong>רבא ורב נחמן בפלוגתא</strong> <small>[במחלוקת]</small> של <strong>רב הונא ורב חסדא קמיפלגי</strong> <small>[חלוקים</small> הם<small>]!</small>
 <strong>דאיתמר</strong> <small>[שנאמר]</small> שנחלקו בשאלה הבאה: <strong>שתי כתי עדים המכחישות זו את זו; אמר רב הונא: זו באה בפני עצמה ומעידה</strong> בעדות אחרת, <strong>וזו באה בפני עצמה ומעידה</strong> בעדות אחרת, שאינן נעשות בכך פסולות לעדות על אף שאחת מהן בודאי שיקרה. <strong>ורב חסדא אמר: בהדי סהדי שקרי</strong> <small>[ביחד עם עדים שקרנים]</small> <strong>למה לי?</strong> שהרי ברור שכת אחת משקרת, וכיון שיש ספק לגבי כל אחת מהן שמא הם שקרנים, מדוע נזדקק להם? <strong>לימא</strong> <small>[</small>האם <small>נאמר]</small> ש<strong>רב נחמן</strong> ש<strong>אמר כרב הונא, ורבא</strong> אומר <strong>כרב חסדא?</strong>
 ואומרים: <strong>אליבא</strong> <small>[על פי שיטתו]</small> של <strong>רב חסדא</strong> שפסל את העדים גם לעדות אחרת — <strong>כולי עלמא לא פליגי</strong> <small>[הכל אינם חולקים]</small> שבוודאי אין סומכים על מקצת העדות שחלק ממנה הוכחש. <strong>כי פליגי</strong> <small>[כאשר נחלקו]</small> בשיטת אחד משני אמוראים אלה — הרי זה <strong>אליבא</strong> <small>[על פי שיטתו]</small> של <strong>רב הונא. רב נחמן</strong> שקיבל את העדות על חזקת האבות — סבור <strong>כרב הונא</strong> ממש, שכל אחת מהן כשרה לעדות אחרת. <strong>ורבא?</strong> הוא יכול לומר: <strong>עד כאן לא</strong> שמענו כי <strong>קאמר</strong> <small>[אמר]</small> <strong>רב הונא אלא</strong> להכשירה <strong>לעדות אחרת, אבל לאותה עדות</strong> — <strong>לא.</strong> וכאן הרי מעידים על דבר אחד — על הזכות לאותה קרקע. וממשיכים בסיפור אותו מעשה שדנו בו.
 <strong>הדר אייתי סהדי דאבהתיה</strong> <small>[חזר</small> זה שהיתה לו עדות על חזקה בלבד ו<small>הביא עדים</small> כי <small>של אבותיו]</small> <strong>היא,</strong> ונמצא שלשניהם עדות שווה על אותה קרקע — הן שהיתה של אבותיהם, והן שהחזיקו בה. <strong>אמר רב נחמן: אנן אחתיניה אנן מסקינן ליה</strong> <small>[אנו הורדנו אותו</small> את מי שהביא עדים שהיתה של אבותיו, לשדה, <small>אנו</small> גם <small>מעלים</small> ומוציאים <small>אותו]</small> ממנה, ו<strong>לזילותא דבי דינא לא חיישינן</strong> <small>[לזילות בית דין אין אנו חוששים],</small> ואין אומרים שיבואו הבריות לומר שבית הדין אינו יציב, והופך את דבריו.
 <strong>מתיב</strong> <small>[מקשה</small> על כך<small>]</small> <strong>רבא</strong> על סברה זו שאין חוששים לזילות בית הדין, <strong>ואיתימא</strong> <small>[ויש אומרים]</small> <strong>ר' זעירא,</strong> ממה ששנינו בברייתא: <strong>שנים אומרים "מת</strong> בעלה של אשה במקום אחר <strong>",</strong> <strong>ושנים אומרים "לא מת"; שנים אומרים "נתגרשה</strong> האשה <strong>",</strong> <strong>ושנים אומרים "לא נתגרשה"</strong> — <strong>הרי זו לא תנשא</strong> לאיש אחר, שספק הוא, <strong>ואם נשאת</strong> — <strong>לא תצא</strong> ממנו. <strong>ר' מנחם בר' יוסי אומר:</strong> אף אם נישאת <strong>תצא.</strong>
 <strong>אמר ר' מנחם בר' יוסי: אימתי אני אומר תצא?</strong> — <strong>בזמן שבאו עדים</strong> המכחישים את מות הבעל או הגירושין, <strong>ואחר כך נשאת,</strong> שכשנישאה ידעה שהיא נכנסת לספק, <strong>אבל</strong> אם קודם <strong>נשאת ו</strong>רק <strong>אחר כך באו עדים</strong> — <strong>הרי זו לא תצא.</strong> משמע שאנו חוששים לכבוד בית הדין שהתירה להינשא, ואין מוציאים אותה מבעלה!
 <strong>אמר ליה</strong> <small>[לו]</small> רב נחמן לרבא: <strong>אנא סברי למעבד עובדא</strong> <small>[אני חשבתי לעשות מעשה</small> בפועל<small>],</small> ולהוציא מן הקרקע את מי שנתנוה לו, <strong>השתא דאותיבתן את</strong> <small>[עכשיו שהקשית אתה לי]</small> <strong>ואותבן</strong> <small>[והקשה עלי]</small> גם <strong>רב המנונא בסוריא</strong> והוכחתם שיש לחשוש לזילות בית הדין — <strong>לא עבדינן</strong> <small>[אין אני עושה]</small> <strong>בה עובדא</strong> <small>[מעשה].</small>
 לבסוף <strong>נפק עבד עובדא</strong> <small>[יצא</small> רב נחמן ו<small>עשה מעשה]</small> כפי שהחליט מתחילה. <strong>מאן דחזא סבר טעותא היא בידיה</strong> <small>[מי שראה סבר</small> ש<small>טעות היתה בידו],</small> שטעה ושכח מה שאמר, <strong>ולא היא</strong> (אין הדבר כך), <strong>אלא משום דתליא באשלי רברבי</strong> <small>[שתלוי</small> הדבר <small>באילנות גדולים],</small> כלומר, רב נחמן סמך על חכמים חשובים הסבורים כמותו.
 <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה אומר: אין מעלין לכהונה</strong> להחשיב אדם לכהן, <strong>על פי עד אחד. אמר ר' אלעזר: אימתי</strong> אומרים שאין מעלים על פי אחד — <strong>במקום שיש עוררין</strong> על כהונתו (כגון שאומרים עליו שהוא בן כהן שנשא גרושה) <strong>אבל במקום שאין עוררין</strong> על כהונתו — <strong>מעלין</strong> אותו <strong>לכהונה על פי עד אחד. רבן שמעון בן גמליאל אומר משום</strong> (בשם) <strong>ר' שמעון בן הסגן: מעלין לכהונה על פי עד אחד.</strong>
 ותוהים: הלא דעת <strong>רבן שמעון בן גמליאל היינו</strong> <small>[זו היא]</small> דעת <strong>ר' אלעזר,</strong> ומה בא להוסיף? <strong>וכי תימא</strong> <small>[ואם תאמר],</small> כי ביחס ל<strong>ערער חד איכא בינייהו</strong> <small>[מערער אחד יש ביניהם</small> הבדל<small>],</small> ותפרש כי <strong>ר' אלעזר סבר</strong> <small>[סבור]:</small> אין מעלים לכהונה על פי עד אחד גם במקום שיש רק <strong>ערער חד</strong> <small>[אחד]</small> שמערער על כהונתו של אותו אדם,
## דף לב.
 <strong>ורבן שמעון בן גמליאל סבר: ערער</strong> שאין עד אחד מועיל כנגדו להכשיר — הוא דווקא זה של <strong>תרי</strong> <small>[שנים],</small> אבל אם יש רק מערער אחד יכול עד אחד להכשיר, <strong>והאמר</strong> <small>[והרי אמר]</small> <strong>ר' יוחנן: דברי הכל אין ערער פחות משנים,</strong> וערעור של עד אחד אינו נחשב כלל!
 <strong>אלא</strong> יש לומר שלדעת הכל מדובר ב<strong>ערער תרי</strong> <small>[</small>של <small>שנים],</small> <strong>והכא במאי עסקינן</strong> <small>[וכאן במה אנו עוסקים]?</small> — במקרה <strong>כגון דמחזקינן ליה באבוה דהאי</strong> <small>[שמוחזק לנו באביו של זה]</small> ש<strong>כהן הוא, ונפק עליה קלא</strong> <small>[ויצא עליו קול,</small> שמועה<small>]</small> על הבן ש<strong>בן גרושה ובן חלוצה הוא,</strong> והרי הוא חלל, ולכן אף שהוא בן כהן, מכל מקום הוא עצמו אינו כהן, <strong>ואחתיניה</strong> <small>[והורדנו אותו]</small> מן הכהונה, <strong>ואתא</strong> <small>[ובא]</small> <strong>עד אחד ואמר</strong> ש<strong>כהן הוא, ואסקיניה</strong> <small>[והעלינו אותו]</small> לכהונה,
 <strong>ואתו בי תרי ואמרי</strong> <small>[ו</small>אחר כך <small>באו שניים ואמרו]</small> ש<strong>בן גרושה ו</strong>בן <strong>חלוצה הוא, ואחתיניה</strong> <small>[ו</small>שוב <small>הורדנו אותו],</small> <strong>ואתא</strong> <small>[ובא]</small> <strong>עד אחד</strong> נוסף <strong>ואמר</strong> ש<strong>כהן הוא. ודכולי עלמא</strong> <small>[ולדעת הכל]</small> <strong>מצטרפין</strong> שנים שהעידו כל אחד בנפרד ל<strong>עדות</strong> אחת, ולכן מן הדין היה כשר לכהונה, שהרי יש (בצירוף) שני עדים המכשירים אותו, הראשון והאחרון.
 <strong>והכא במיחש לזילותא דבי דינא קא מיפלגי</strong> <small>[וכאן בחשש לזילות בית דין הם חולקים],</small> ש<strong>ר' אלעזר סבר</strong> <small>[סבור]:</small> <strong>כיון דאחתיניה לא מסקינן ליה</strong> <small>[שהורדנו אותו</small> לכן <small>אין מעלים אותו],</small> שכן לדעתו <strong>חיישינן לזילותא דבי דינא</strong> <small>[חוששים אנו לזילות בית הדין],</small> שהרי נראה שבית הדין משנים כל פעם את פסיקתם. <strong>ורבן שמעון בן גמליאל סבר</strong> <small>[סבור]:</small> <strong>אנן אחתיניה ואנן מסקינן ליה</strong> <small>[אנו הורדנו אותו ואנו מעלים אותו],</small> <strong>ולזילותא דבי דינא לא חיישינן</strong> <small>[ולזילות בית דין אין אנו חוששים].</small> ורב נחמן, שלא חשש לעיל לזילות בית הדין, סבור כדעת רבן שמעון בן גמליאל.
  ולעצם הסבר זה של המחלוקת <strong>מתקיף לה</strong> <small>[מקשה על כך]</small> <strong>רב אשי: אי הכי</strong> <small>[אם כך],</small> אם זהו טעם המחלוקת, <strong>מאי איריא</strong> <small>[מה שייך,</small> מדוע דווקא<small>]</small> במקרה שהיה בסוף <strong>חד</strong> <small>[</small>עד <small>אחד]</small> שהכשיר, נחלקו? <strong>אפילו בתרי נמי</strong> <small>[בשני</small> עדים <small>גם כן]</small> אם באו בסוף להכשירו, גם אז קיים החשש לזילות בית הדין! <strong>אלא אמר רב אשי:</strong> כך צריך להבין, <strong>דכולי עלמא</strong> <small>[לדעת הכל]</small> <strong>לא חיישינן לזילותא דבי דינא</strong> <small>[אין אנו חוששים לזילות בית הדין],</small> <strong>והכא</strong> <small>[וכאן]</small> <strong>בלצרף עדות קא מיפלגי</strong> <small>[הם חלוקים],</small> האם מצטרפות עדויותיהם של העדים הבודדים. <strong>ובפלוגתא דהני תנאי</strong> <small>[ובמחלוקת של התנאים הללו]</small> נחלקו הם, 
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>לעולם אין עדותן</strong> של עדים <strong>מצטרפת עד שיראו שניהן</strong> את המאורע <strong>כאחד. ר' יהושע בן קרחה אומר: אפילו</strong> אם באו <strong>בזה אחר זה.</strong> ומחלוקת אחרת בצירוף עדים: <strong>אין עדותן</strong> של שנים, אף שראו כאחד, <strong>מתקיימת בבית דין עד שיעידו שניהם כאחד.</strong> ואילו <strong>ר' נתן אומר:</strong> אפילו <strong>שומעין דבריו של</strong> עד <strong>זה היום, ולכשיבא חבירו למחר</strong> — <strong>שומעין דבריו.</strong> ושתי העדויות מצטרפות, ובמחלוקת זו שבין חכמים ור' נתן נחלקו ר' אלעזר ורבן שמעון בן גמליאל.
 <big>א</big> ועוד בענייני קרקעות, <strong>ההוא דאמר לחבריה</strong> <small>[</small>אדם <small>אחד שאמר לחבירו]:</small> <strong>מאי בעית בהאי ארעא</strong> <small>[מה אתה מבקש בקרקע זו]</small> שהיא שלי? <strong>אמר ליה</strong> <small>[לו]:</small> <strong>מינך זבינתה והא שטרא</strong> <small>[ממך קניתיה והרי השטר].</small>
## דף לב:
 <strong>אמר ליה</strong> <small>[לו]</small> המערער: <strong>שטרא זייפא</strong> <small>[שטר מזוייף]</small> <strong>הוא;</strong> <strong>גחין לחיש ליה</strong> <small>[התכופף</small> בעל השטר <small>לחש לו]</small> <strong>לרבה: אין, שטרא זייפא</strong> <small>[כן, שטר מזוייף]</small> <strong>הוא, מיהו שטרא מעליא הוה</strong> <small>[</small>ו<small>אולם שטר טוב היה]</small> <strong>לי</strong> <strong>ואירכס</strong> <small>[ואבד],</small> <strong>ואמינא</strong> <small>[ואמרתי]:</small> <strong>אינקיט האי בידאי</strong> <small>[אחזיק את זה</small> שיהא בינתים <small>בידי]</small> שטר <strong>כל דהו</strong> <small>[שהוא],</small> עד שאמצא את השטר.
 <strong>אמר רבה: מה לו לשקר? אי בעי אמר ליה שטרא מעליא</strong> <small>[אם היה רוצה</small> לשקר <small>היה אומר לו</small> ש<small>שטר טוב]</small> <strong>הוא,</strong> ולא היינו חושדים בדבר. ואם כן, יש להשאיר את הקרקע בידיו. <strong>אמר ליה</strong> <small>[לו]</small> <strong>רב יוסף:</strong> סוף סוף <strong>אמאי סמכת</strong> <small>[על מה אתה סומך]?</small> <strong>אהאי שטרא</strong> <small>[על שטר זה],</small> ואולם <strong>האי שטרא חספא בעלמא</strong> <small>[שטר זה חרס בלבד]</small> <strong>הוא</strong> ואינו שווה דבר, שהרי הודה המלוה על כך. ואם כן, אין לו ראיה כלל לחזקתו בקרקע.
  מעין זה מסופר: <strong>ההוא</strong> <small>[</small>אדם <small>אחד]</small> ש<strong>אמר לחבריה</strong> <small>[לחבירו]:</small> <strong>הב</strong> <small>[תן]</small> <strong>לי מאה זוזי דמסיקנא</strong> <small>[זוזים שאני נושה]</small> <strong>בך, והא שטרא</strong> <small>[והרי השטר].</small> <strong>אמר ליה</strong> <small>[לו]</small> הנתבע: <strong>שטרא זייפא</strong> <small>[שטר מזוייף]</small> <strong>הוא. גחין לחיש ליה</strong> <small>[התכופך</small> בעל השטר ו<small>לחש לו]</small> <strong>לרבא: אין, שטרא זייפא</strong> <small>[כן, שטר מזוייף]</small> הוא <strong>מיהו שטרא מעליא הוה</strong> <small>[</small>ו<small>אולם שטר טוב היה]</small> <strong>לי ואירכס</strong> <small>[ואבד],</small> <strong>ואמינא</strong> <small>[ואמרתי]:</small> <strong>אינקיט האי בידאי</strong> <small>[אחזיק את זה בידי]</small> בינתים שיהיה לי שטר <strong>כל דהו</strong> <small>[שהוא],</small>
 <strong>אמר רבה: מה לו לשקר? אי בעי אמר ליה שטרא מעליא</strong> <small>[אם היה רוצה</small> לשקר <small>היה אומר לו</small> ש<small>שטר טוב]</small> <strong>הוא,</strong> והיה גובה בו, ואף עכשיו נאמין לו ונגבה. <strong>אמר ליה</strong> <small>[לו]</small> <strong>רב יוסף: אמאי קא סמכת</strong> <small>[על מה אתה סומך]?</small> <strong>אהאי שטרא</strong> <small>[על שטר זה]</small> — <strong>האי שטרא חספא בעלמא</strong> <small>[שטר זה חרס בלבד]</small> <strong>הוא,</strong> שהרי בעליו מודה שהוא מזוייף!
 <strong>אמר רב אידי בר אבין: הלכתא כוותיה</strong> <small>[הלכה כשיטתו]</small> של <strong>רבה בארעא</strong> <small>[בקרקע],</small> <strong>והלכתא כוותיה</strong> <small>[והלכה כשיטתו]</small> של <strong>רב יוסף בזוזי</strong> <small>[בכסף].</small> ומסבירים: <strong>הלכתא</strong> <small>[הלכה]</small> <strong>כרבה</strong> שסומכים על השטר <strong>בארעא</strong> <small>[בקרקע],</small> משום שאנו אומרים <strong>דהיכא דקיימא ארעא תיקום</strong> <small>[שהיכן שעומדת הקרקע תעמוד],</small> ובפועל הרי היא מוחזקת בידי בעל השטר. <strong>והלכתא כוותיה</strong> <small>[והלכה כשיטתו]</small> של <strong>רב יוסף</strong> שאין סומכים על השטר <strong>בזוזי</strong> <small>[בכספים]</small> משום אותה סיבה עצמה — <strong>דהיכא דקיימי זוזי לוקמי</strong> <small>[שהיכן שנמצאים הכספים שיימצאו</small> הלאה<small>],</small>
 והם עתה בידי הלווה, ואינו צריך לשלם. ומסופר על מקרה דומה: <strong>ההוא ערבא דאמר ליה</strong> <small>[ערב אחד שאמר לו]</small> <strong>ללוה: הב</strong> <small>[תן]</small> <strong>לי מאה זוזי</strong> <small>[זוזים]</small> ש<strong>פרעתי למלוה עילוך</strong> <small>[עליך,</small> בשבילך<small>],</small> <strong>והא שטרא</strong> <small>[והרי שטר</small> החוב שלך<small>]</small> שקיבלתי מידו לאחר שפרעתי. <strong>אמר ליה</strong> <small>[לו]</small> הלווה: <strong>לאו</strong> <small>[האם לא]</small> <strong>פרעתיך</strong> את החוב הזה? <strong>אמר ליה</strong> <small>[לו]</small> הערב: <strong>לאו הדרת שקלתינהו מינאי</strong> <small>[האם לא חזרת</small> ו<small>לקחת אותם</small> את המעות <small>ממני]?</small>
 <strong>שלחה</strong> <strong>רב אידי בר אבין</strong> את השאלה הזו <strong>לקמיה</strong> <small>[לפני]</small> <strong>אביי: כי האי גוונא מאי</strong> <small>[כגון זה מהו]?</small> <strong>שלח ליה</strong> <small>[לו]</small> <strong>אביי: מאי תיבעי ליה</strong> <small>[מה תישאל,</small> תסתפק <small>לו]?</small> <strong>הא איהו</strong> <small>[הרי הוא</small> עצמו<small>]</small> זה ש<strong>אמר</strong> כי <strong>הלכתא כוותיה</strong> <small>[הלכה כשיטתו]</small> של <strong>רבה בארעא</strong> <small>[בקרקע],</small> <strong>והלכתא כוותיה</strong> <small>[והלכה כשיטתו]</small> של <strong>רב יוסף בזוזי</strong> <small>[בכספים],</small> וטעמו: <strong>דהיכא דאוקמו זוזי לוקמו</strong> <small>[שהיכן שנמצאים הכספים שיימצאו</small> הלאה<small>].</small> ואף כאן ישאר הכסף בידי הלווה!
 ומעירים: <strong>והני מילי דאמר ליה</strong> <small>[ודברים אלה</small> אמורים דווקא באופן <small>שאומר לו]</small> הערב: הרי <strong>הדרת אוזפתינהו מינאי</strong> <small>[אתה חזרת</small> ו<small>לוית אותה ממני],</small> ואם כן הוא בא לטעון על חוב חדש, בשטר שהוא עצמו מודה בחוסר תקפותו. <strong>אבל</strong> אם <strong>אמר ליה</strong> <small>[לו]:</small> <strong>הדרתינהו ניהלך</strong> <small>[החזרתי לך]</small> את הכספים הללו שפרעת לי <strong>מחמת דהוו שייפי וסומקי</strong> <small>[שהיו משופשפים ואדומים]</small> ורציתי לקבל מטבעות טובים יותר, ובעצם לא קיבלתי ממך עדיין את הסכום שפרעתי עבורך, במקרה כזה <strong>אכתי איתיה לשעבודא דשטרא</strong> <small>[עדיין נמצא שעבוד השטר</small> הראשון<small>]</small> בתוקפו,
 ומשום כך צריך הנתבע לשלם, שעדיין לא נמחל חובו. מסופר: <strong>רבא בר שרשום נפק עליה קלא דקא אכיל ארעא דיתמי</strong> <small>[יצא עליו קול שהוא אוכל,</small> נהנה, <small>מקרקע של יתומים],</small> <strong>אמר ליה</strong> <small>[לו]</small> <strong>אביי: אימא</strong> <small>[אמור]</small> <strong>לי איזי</strong> <small>[ידידי],</small> <strong>גופא דעובדא היכי הוה</strong> <small>[גוף המעשה איך היה]?</small> <strong>אמר ליה</strong> <small>[לו]:</small> <strong>ארעא במשכונתא הוה נקיטנא מאבוהון דיתמי</strong> <small>[</small>את <small>הקרקע במשכון הייתי מחזיק מאבי היתומים],</small> <strong>והוה</strong> <small>[והיו]</small> <strong>לי</strong> 
## דף לג.
 <strong>זוזי אחריני גביה</strong> <small>[זוזים,</small> דינרים, <small>אחרים אצלו]</small> שהיה חייב לי, <strong>ואכלתה</strong> <small>[ואכלתיה]</small> את הקרקע הזו במשך <strong>שני</strong> <small>[שנות]</small> ה<strong>משכנתא,</strong>
 <strong>אמינא</strong> <small>[אמרתי]</small> לעצמי: <strong>אי מהדרנא לה ארעא ליתמי</strong> <small>[אם אחזיר את הקרקע ליתומים]</small> <strong>ואמינא דאית</strong> <small>[ואומר שיש]</small> <strong>לי זוזי אחריני גבי דאבוכון</strong> <small>[זוזים אחרים אצל אביכם],</small> הלא <strong>אמור רבנן</strong> <small>[אמרו חכמים]:</small> <strong>הבא ליפרע מנכסי יתומים</strong> — <strong>לא יפרע אלא בשבועה,</strong> ואצטרך להישבע, ואין רצוני להישבע. <strong>אלא אכבשיה</strong> <small>[אטמינו,</small> אסתיר<small>]</small> את <strong>שטר משכנתא ו</strong>בינתיים <strong>אוכלה,</strong> אוכל מן השדה <strong>שיעור זוזי</strong> <small>[הזוזים]</small> שחייבים לי, <strong>דמיגו דאי בעינא אמינא</strong> <small>[שמתוך שאם אני רוצה</small> אני יכול <small>לומר]</small> שקרקע זו <strong>לקוחה</strong> (קנויה) <strong>היא בידי,</strong> שהרי החזקתי בקרקע זמן מספיק לחזקה, ואז <strong>מהימנא</strong> <small>[מהימן אני],</small> ולכן גם <strong>כי אמינא דאית</strong> <small>[כאשר אומר שיש]</small> <strong>לי זוזי גבייכו</strong> <small>[זוזים אצלכם]</small> — <strong>מהימננא</strong> <small>[</small><small>אהיה נאמן].</small>
 <strong>אמר ליה</strong> <small>[לו]</small> אביי: <strong>"לקוחה בידי" לא מצית אמרת</strong> <small>[אינך יכול לומר],</small> <strong>דהא איכא עלה קלא דארעא דיתמי</strong> <small>[שהרי יש עליה קול שקרקע של יתומים]</small> <strong>היא,</strong> ולכן אין בידך טענת "מיגו", מכוחה תוכל לגבות ממנה. <strong>אלא זיל אהדרה ניהלייהו</strong> <small>[לך החזר אותה</small> את הקרקע <small>להם],</small> <strong>וכי גדלי יתמי אשתעי דינא בהדייהו</strong> <small>[וכאשר יגדלו היתומים תבוא בדין איתם]</small> ותבע את הכסף.
 ועוד מסופר: <strong>קריביה</strong> <small>[קרובו]</small> של <strong>רב אידי בר אבין שכיב ושבק דיקלא</strong> <small>[מת והניח דקל],</small> ואחד מקרובי משפחתו החזיק בדקל. <strong>רב אידי בר אבין אמר: אנא קריבנא טפי</strong> <small>[אני קרוב יותר]</small> לאותו אדם, ואני הוא היורש אותו, <strong>וההוא גברא</strong> <small>[ואותו אדם]</small> <strong>אמר: אנא קריבנא טפי</strong> <small>[אני קרוב יותר].</small> <strong>לסוף אודי ליה דאיהו קריב טפי</strong> <small>[לבסוף הודה לו</small> אותו אדם <small>שהוא</small> רב אידי <small>קרוב יותר],</small> <strong>אוקמה</strong> <small>[העמיד]</small> <strong>רב חסדא</strong> את הדקל <strong>בידיה</strong> <small>[בידיו]</small> של רב אידי.
 <strong>אמר ליה</strong> <small>[לו]</small> רב אידי: <strong>ליהדר</strong> <small>[שיחזיר]</small> <strong>לי פירי</strong> <small>[</small>את <small>הפירות]</small> ש<strong>אכל</strong> מן הדקל שלא כדין <strong>מההוא יומא</strong> <small>[מאותו יום]</small> <strong>עד השתא</strong> <small>[עכשיו].</small> <strong>אמר</strong> לו רב חסדא: אתה <strong>זה הוא שאומרים עליו</strong> ש<strong>אדם גדול הוא? אמאן קא סמיך מר</strong> <small>[על מי סומך אדוני]</small> שאתה תובע את הדקל? <strong>אהאי</strong> <small>[על</small> אדם <small>זה],</small> <strong>הא קאמר</strong> <small>[הרי הוא</small> היה <small>אומר]</small> משך כל זמן זה: שלי הוא, <strong>דאנא מקרבנא טפי</strong> <small>[שאני קרוב יותר],</small> וכל עוד לא הודה מעצמו היה הדקל שלו. ומעירים: <strong>אביי ורבא לא סבירא להו הא</strong> <small>[סברו</small> כפסק <small>זה]</small> של <strong>רב חסדא,</strong>
## דף לג:
 והם סברו כי <strong>כיון דאודי</strong> <small>[שהודה]</small> — <strong>אודי</strong> <small>[</small><small>הודה]</small> ועל ידי הודאתו בטלו טענותיו שמתחילה, ועליו להחזיר את הפירות. 
 <big>א</big> ועוד מקרה בשניים שהתווכחו על קרקע, <strong>זה אומר "של אבותי</strong> הקרקע וירשתיה מהם <strong>"</strong><strong>וזה אומר "של אבותי</strong> ושלי היא <strong>",</strong> <strong>האי אייתי סהדי דאבהתיה</strong> <small>[זה הביא עדים ש</small>הקרקע <small>של אבותיו]</small> <strong>הוא, והאי אייתי סהדי</strong> <small>[וזה הביא עדים]</small> ש<strong>אכל</strong> אותה <strong>שני חזקה,</strong>
 <strong>אמר רב חסדא:</strong> זה שהביא עדים שהחזיק הקרקע, <strong>מה לו לשקר</strong> בטענה שהיא של אבותיו? שכן <strong>אי בעי אמר ליה</strong> <small>[אם היה רוצה</small> לשקר <small>היה אומר לו]:</small> <strong>מינך זבינתה</strong> <small>[ממך קניתיה]</small> <strong>ואכלתיה שני חזקה.</strong> ומעירים: <strong>אביי ורבא לא סבירא להו הא</strong> <small>[סבורים הם</small> כפסק <small>זה]</small> של <strong>רב חסדא,</strong> כי לדעתם את השיקול של <strong>"מה לי לשקר" במקום</strong> שיש <strong>עדים לא אמרינן</strong> <small>[אין אנו אומרים]</small> והרי יש לשני עדים שהקרקע של אבותיו היתה.
 ועוד מקרה, <strong>ההוא</strong> <small>[</small>אדם <small>אחד]</small> ש<strong>אמר ליה לחבריה</strong> <small>[לו לחבירו]:</small> <strong>מאי בעית בהאי ארעא</strong> <small>[מה</small> <small>רצונך,</small> מעשיך <small>בקרקע זו]?</small> שלי היא! <strong>אמר ליה</strong> <small>[לו]:</small> <strong>מינך זבני</strong> <small>[ממך קניתי</small> אותה<small>]</small> <strong>ואכלתיה</strong> כבר <strong>שני חזקה,</strong> וצריך היה להוכיח את חזקתו, <strong>אזל אייתי סהדי</strong> <small>[הלך</small> אותו אדם ו<small>הביא עדים]</small> ש<strong>אכלה תרתי שני</strong> <small>[שתי שנים],</small> ולא מצא עדים על השנה השלישית. <strong>אמר רב נחמן:</strong> במקרה כזה, כיון שלא אומתה טענתו, <strong>הדרא ארעא והדרי פירי</strong> <small>[חוזרת הקרקע</small> לבעליה <small>וחוזרים</small> גם <small>הפירות]</small> שאכל במשך הזמן הזה.
 <strong>אמר רב זביד: אם טען ואמר "לפירות ירדתי"</strong> שאותו אדם טוען ואומר שקנה את פירותיה של קרקע זו, בלא לקנות את השדה, הרי במקרה זה היה <strong>נאמן.</strong> <strong>לאו מי אמר</strong> <small>[האם לא אמר]</small> <strong>רב יהודה: האי מאן דנקיט מגלא ותובליא</strong> <small>[מי שמחזיק</small> בידו <small>מגל וחבל],</small> <strong>ואמר</strong> <small>[ואומר]:</small> <strong>איזיל איגדריה לדיקלא דפלניא דזבניה ניהלי</strong> <small>[אלך</small> ו<small>אגדור,</small> אקטוף, <small>את</small> פירות <small>הדקל של פלוני שמכר אותו לי]</small> — <strong>מהימן</strong> <small>[נאמן]</small> שהדקל שלו. <strong>אלמא</strong> <small>[מכאן]</small> ש<strong>לא חציף איניש דגזר דיקלא דלאו דיליה</strong> <small>[שאין אדם מתחצף שגודר דקל שאינו שלו],</small> <strong>הכא נמי לא חציף איניש למיכל פירי דלאו דיליה</strong> <small>[כאן גם כן אין אדם חצוף לאכול פירות שאינם שלו].</small>
 ומקשים: <strong>אי הכי, ארעא נמי</strong> <small>[אם כך,</small> שאין חושדים שהוא משקר, <small>הקרקע גם כן]</small> תישאר ברשותו! ומשיבים: <strong>ארעא, אמרינן ליה</strong> <small>[</small>לגבי <small>הקרקע אומרים אנו לו]:</small> <strong>אחוי</strong> <small>[הראה]</small> את <strong>שטרך</strong> להוכיח שקנית. ומקשים: <strong>אי הכי, פירי נמי</strong> <small>[אם כך,</small> לגבי <small>פירות גם כן]</small> שיביא שטר מכירה שהיתה לו זכות לפירות הללו! ומשיבים: <strong>שטרא לפירי לא עבדי אינשי</strong> <small>[שטר לפירות</small> בלבד <small>אין אנשים עושים]</small> ויכול לטעון שהיה ביניהם הסכם בעל פה למכירת הפירות.
 ועוד מקרה, <strong>ההוא דאמר לחבריה</strong> <small>[</small>אדם <small>אחד שאמר לחבירו]:</small> <strong>מאי בעית בהאי ארעא</strong> <small>[מה</small> <small>רצונך,</small> מעשיך <small>בקרקע זו</small> שהיא שלי<small>]?</small> <strong>אמר ליה</strong> <small>[לו]:</small> <strong>מינך זבנית</strong> <small>[ממך קניתי]</small> את הקרקע <strong>ואכלתיה שני חזקה. אייתי חד סהדא דאכלה תלת שני</strong> <small>[הביא עד אחד שאכל אותה שלוש שנים],</small> <strong>סבור רבנן קמיה</strong> <small>[סבורים</small> היו <small>החכמים</small> שישבו <small>לפני]</small> <strong>אביי למימר</strong> <small>[לומר]:</small> <strong>היינו נסכא</strong> <small>[זהו</small> העיקרון של <small>חתיכת הכסף]</small> של <strong>ר' אבא.</strong> ומהו אותו ענין?
 <strong>דההוא גברא דחטף נסכא מחבריה</strong> <small>[אדם אחד שחטף גוש כסף מחבירו].</small> <strong>אתא לקמיה</strong> <small>[בא</small> הדין <small>לפני]</small> <strong>ר' אמי. הוה יתיב</strong> <small>[והיה יושב]</small> <strong>ר' אבא קמיה</strong> <small>[לפניו].</small> <strong>אייתי חד סהדא דמיחטף חטפא מיניה</strong> <small>[הביא</small> בעל גוש הכסף <small>עד אחד ש</small>אכן הלה <small>חטף ממנו].</small> <strong>אמר ליה</strong> <small>[לו]</small> החוטף: <strong>אין, חטפי ודידי</strong> <strong>חטפי</strong> <small>[כן, חטפתי ו</small>אולם את <small>שלי חטפתי],</small> ועל כך <strong>אמר ר' אמי:</strong>
## דף לד.
 <strong>היכי נידיינוה דייני להאי דינא</strong> <small>[איך ידונו הדיינים דין זה]</small> שיש בו צדדים סותרים? אם תאמר <strong>לישלם</strong> <small>[שישלם]</small> מה שחטף, הלא <strong>ליכא תרי סהדי</strong> <small>[אין שני עדים]</small> המעידים על כך! <strong>ליפטריה</strong> <small>[לפטור אותו]</small> מן הדין לגמרי, שהרי הוא טוען ששלו חטף — הרי <strong>איכא חד סהדא</strong> <small>[יש עד אחד]</small> שהעיד שחטף! אם תאמר: <strong>לישתבע</strong> <small>[שישבע]</small> שלא חטף, כמו שנשבעים כנגד טענת עד אחד — <strong>הא אמר מיחטף חטפה</strong> <small>[הרי</small> הוא <small>אומר</small> ש<small>חטף אותה],</small> <strong>וכיון</strong> ש<strong>אמר</strong> ש<strong>חטפה</strong> — <strong>הוה ליה</strong> <small>[הרי הוא]</small> <strong>כגזלן,</strong> ופסול לשבועה!
 <strong>אמר להו</strong> <small>[להם]</small> <strong>ר' אבא: הוי</strong> <small>[הרי זה]</small> מקרה של <strong>מחויב שבועה שאינו יכול לישבע,</strong> <strong>ו</strong>כלל הוא: <strong>כל המחויב שבועה שאינו יכול לישבע</strong> — <strong>משלם.</strong> עד כאן המקרה ב"נסכא דר' אבא". וסבורים היו חכמים שישבו לפני אביי כי לכאורה גם המקרה שלנו, כשיש רק עד אחד שמעיד שהחזיק בקרקע, והוא אינו יכול להישבע נגדו, שהרי גם הוא עצמו טוען שאכל מן הקרקע שלוש שנים — הרי זה מחויב שבועה שאינו יכול להישבע, וישלם על מה שאכל במשך אותו זמן כעדות אותו עד.
 <strong>אמר להו</strong> <small>[להם]</small> <strong>אביי: מי דמי</strong> <small>[האם דומים</small> הדברים<small>]?</small> <strong>התם סהדא לאורועי קאתי</strong> <small>[שם</small> ב"נסכא דר' אבא" <small>העד להרע</small> את כוחו של החוטף <small>הוא בא],</small> שהרי <strong>כי אתי אחרינא בהדיה מפקינן לה מיניה</strong> <small>[אם בא</small> עד <small>אחר איתו מוציאים אנו אותה,</small> את חתיכת הכסף, <small>ממנו],</small> <strong>הכא לסיועי קא אתי</strong> <small>[כאן לסייע</small> לטענת הקונה <small>בא</small> העד<small>],</small> שהרי <strong>כי אתא אחרינא מוקמינן לה בידיה</strong> <small>[כאשר יבוא</small> עד <small>אחר נעמיד אותה,</small> את הקרקע, <small>בידו],</small> ובמקרה כזה בודאי לא חייבה התורה שבועה!
 <strong>אלא אי דמיא הא</strong> <small>[אם דומה</small> מקרה <small>זה]</small> של <strong>ר' אבא</strong> לטענות בדיני חזקות, הרי הוא דומה <strong>ל</strong>מקרה שהמחזיק טוען שקנה את הקרקע, ויש <strong>חד סהדא</strong> <small>[עד אחד]</small> המעיד שאכל את הפירות <strong>ולתרתי שני</strong> <small>[ו</small>אולם <small>לשתי שנים]</small> בלבד, <strong>ו</strong>השאלה נוגעת <strong>לפירי</strong> <small>[ל</small>ענין <small>פירות],</small> שבמקרה זה שני עדים היו מחייבים אותו לשלם, ונמצא העד האחד מחייבו שבועה, והוא אינו יכול להישבע שלא אכל, שהרי הוא עצמו טוען שאכל מן השדה, ומתוך שאינו יכול להישבע — הריהו משלם.
## דף לד:
 <big>א</big> מסופר: <strong>ההוא ארבא דהוו מינצו עלה בי תרי</strong> <small>[אוניה אחת שהיו רבים עליה שניים],</small> <strong>האי</strong> <small>[זה]</small> <strong>אמר "דידי</strong> <small>[שלי]</small> <strong>היא" והאי</strong> <small>[וזה]</small> <strong>אמר "דידי</strong> <small>[שלי]</small> <strong>היא",</strong> <strong>אתא חד מינייהו לבי דינא</strong> <small>[בא אחד מהם לבית הדין]</small> <strong>ואמר: תיפסוה אדמייתינא סהדי דדידי</strong> <small>[עד שאביא עדים ששלי]</small> <strong>היא,</strong> ונשאלה השאלה: האם <strong>תפסינן</strong> <small>[תופסים אנו]</small> בשבילו, <strong>או לא תפסינן</strong> <small>[אין אנו תופסים]?</small> <strong>רב הונא אמר: תפסינן</strong> <small>[תופסים אנו].</small> <strong>רב יהודה אמר: לא תפסינן</strong> <small>[אין אנו תופסים],</small> שאין מקום כאן לבית הדין להתערב.
  ושואלים: אם תפסו בית דין את האניה, ואחר כך  <strong>אזל</strong> <small>[הלך]</small> אותו אדם <strong>ולא אשכח סהדי</strong> <small>[מצא עדים],</small> <strong>אמר להו</strong> <small>[להם]</small> לדיינים: <strong>אפקוה</strong> <small>[הוציאו אותה]</small> מרשותכם, <strong>וכל דאלים גבר</strong> <small>[החזק יגבר],</small> כלומר, נעמיד את הדבר הזה כדין כל ספק שאין לו הכרעה מכח חזקה או עדות, האם <strong>מפקינן</strong> <small>[מוציאים אנו]</small> <strong>או לא מפקינן</strong> <small>[אין אנו מוציאים]?</small> <strong>רב יהודה אמר: לא מפקינן</strong> <small>[אין אנו מוציאים],</small> <strong>רב פפא אמר: מפקינן</strong> <small>[מוציאים אנו].</small> <strong>והלכתא</strong> <small>[והלכה</small> היא<small>]:</small> <strong>לא תפסינן</strong> <small>[אין אנו תופסים]</small> מלכתחילה במקרה של ספק בעלות, <strong>והיכא</strong> <small>[ובמקום]</small> ש<strong>תפס</strong> — <strong>לא מפקינן</strong> <small>[אין אנו מוציאים].</small>
 ועוד דין בענין זה: שנים שנתווכחו ביניהם על דבר, <strong>זה אומר "</strong>הדבר <strong>של אבותי" וזה אומר "של אבותי",</strong> ואין בידם חזקה או ראיות, <strong>אמר רב נחמן: כל דאלים גבר</strong> <small>[החזק יגבר]</small> ויקח, שאין בית הדין מתערב בענין זה. ושואלים: <strong>ומאי שנא</strong> <small>[ומה שונה</small> הדבר<small>]</small> <strong>משני שטרות היוצאין ביום אחד,</strong> שיש לשני אנשים שונים שני שטרות קנין על שדה אחד, והם כתובים באותו תאריך,
## דף לה.
 <strong>רב אמר:</strong> במקרה כזה <strong>יחלוקו</strong> שני הטוענים, <strong>ושמואל אמר: שודא דדייני</strong> <small>[הכרעת הדיינים]</small> שעושים כפי שנראה להם. ומדוע כאן פסק רב נחמן "כל דאלים גבר"? ומשיבים: <strong>התם ליכא למיקם עלה דמילתא</strong> <small>[שם</small> בענין השטר <small>אי אפשר לעמוד על הדבר],</small> כי אין כל דרך להוכיח מי קדם, והספק יישאר תמיד, ויש צורך להכריע בדבר. <strong>הכא איכא</strong> <strong>למיקם עלה דמילתא</strong> <small>[כאן אפשר לעמוד על הדבר]</small> שהרי ייתכן שצד אחד ימצא עדים ויתברר הענין.
  ושואלים:  <strong>ומאי שנא מהא דתנן</strong> <small>[ומה שונה</small> דבר זה <small>מזו ששנינו</small> במשנה<small>]:</small> <strong>המחליף פרה בחמור וילדה</strong> בינתיים הפרה, <strong>וכן המוכר שפחתו וילדה, זה</strong> המוכר <strong>אומר: עד שלא מכרתי ילדה</strong> והוולד הוא איפוא שלי, <strong>וזה אומר משלקחתי</strong> (לאחר שלקחתי, קניתי) <strong>ילדה</strong> ולכן הוולד הוא שלי — במקרה כזה <strong>יחלוקו?</strong> ומדוע לא נכריע בדרך של "כל דאלים גבר" או "שודא דדייני"?
  ומשיבים:  <strong>התם</strong> <small>[שם]</small> <strong>להאי</strong> <small>[ל</small>טוען <small>זה]</small>
## דף לה:
 <strong>אית ליה דררא דממונא, ולההוא אית ליה דררא דממונא</strong> <small>[יש לו גרר,</small> זיקה, ממשות, <small>של ממון, ולאחר יש לו</small> גם כן <small>גרר של ממון],</small> כלומר, יש צד בעלות לכל אחד מהם, ולכך יתנו בית הדין מחצית לכל אחד. <strong>הכא</strong> <small>[כאן],</small> במקרים האחרים — <strong>אי דמר לא דמר, ואי דמר לא דמר</strong> <small>[אם של זה</small> היא <small>אינה של זה, ואם של זה לא של זה]</small> ואם נחלק — נמצא בוודאות כי אחד מהם מקבל דבר שאינו שלו מיד בית הדין.
 ובענין זה של דבר ששניים רבים עליו, ואין חזקה ולא ראיה לאחד מהם, <strong>אמרי נהרדעי</strong> <small>[אמרו חכמי</small> העיר <small>נהרדעא]:</small> <strong>אם בא אחד מן השוק</strong> שאין לו תביעה כלל <strong>והחזיק בה</strong> — <strong>אין מוציאין אותה מידו. דתני</strong> <small>[ששנה]</small> <strong>ר' חייא: גזלן של רבים</strong> שאין ידוע ממי גזל <strong>לאו שמיה</strong> <small>[אין שמו</small> אינו נחשב<small>]</small> <strong>גזלן,</strong> שאינו חייב בהשבה לאדם מסויים, ואי אפשר להוציא ממנו. ולכן אף במקרה זה, כיון שאין לאחד מהם ראיה שהקרקע שלו — אי אפשר להוציא מן הזר שלקח.
 <strong>רב אשי אמר: לעולם</strong> אף גזלן של רבים <strong>שמיה</strong> <small>[שמו,</small> נחשב<small>]</small> <strong>גזלן</strong> ומוציאים מידו, <strong>ומאי</strong> <small>[ומה</small> פירוש<small>]</small> <strong>"לא שמיה</strong> <small>[אין שמו,</small> אינו נחשב<small>]</small> <strong>גזלן"?</strong> לא לענין שאי אפשר להוציא מידו, אלא <strong>שלא ניתן להשבון</strong> לרבים שגזל מהם, שאינו יכול לעשות תשובה שלימה.
 <big>א</big> מכאן חוזרים שוב לפירוש המשנה, שנינו בה רשימת נכסים, ובתוכם שדות, ש<strong>חזקתן שלש שנים מיום ליום וכו'. אמר ר' אבא:</strong> יש מקרים שהחזקה נוצרת מיד, כגון <strong>אי דלי ליה איהו גופיה צנא דפירי</strong> <small>[אם הביא לו</small> למחזיק בשדה <small>הוא עצמו,</small> המערער, <small>סל של פירות]</small> מאותו שדה, <strong>לאלתר הוי</strong> <small>[מיד הרי זו]</small> <strong>חזקה</strong> ואין מקבלים את טענתו, שהרי הוא עצמו מסר לו. <strong>אמר רב זביד: ואם טען</strong> בעל השדה הראשון <strong>ואמר:</strong> <strong>לפירות</strong> בלבד <strong>הורדתיו</strong> לשדי (כגון שהוא אריס בשדה) — הרי זה <strong>נאמן. והני מילי</strong> <small>[ודברים אלה</small> אמורים<small>]</small> שיכול לטעון טענה זו, דווקא <strong>בתוך שלש</strong> שנים, <strong>אבל לאחר שלש</strong> שנים שהחזיק בה שנות חזקה — <strong>לא.</strong>
 <strong>אמר ליה</strong> <small>[לו]</small> <strong>רב אשי לרב כהנא: אי לפירא אחתיה, מאי הוה ליה למעבד</strong> <small>[אם לפירות הורידו, מה היה לו</small> לבעל השדה <small>לעשות]</small> שלא תיחשב זאת לחזקה לאחר שלוש שנים? <strong>אמר ליה</strong> <small>[לו]:</small> <strong>איבעי ליה למחויי</strong> <small>[היה לו למחות]</small> בתוך שלוש השנים הראשונות, ולהודיע שנתן לו רק זכות שימוש לפירות.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שצריך למחות, <strong>הני</strong> <small>[אותם]</small> שטרות <strong>של</strong> <strong>משכנתא</strong> הנהוגה בעיר <strong>סורא</strong> שהמלווה מקבל קרקע של הלווה ומשתמש בה, ועל ידי כך גובה את חובו, <strong>דכתב בהו</strong> <small>[שכותבים בהן</small> כך<small>]:</small> <strong>"במשלם שניא אלין תיפוק ארעא דא</strong> <small>[בסוף שנים אלה תצא קרקע זו]</small> <strong>בלא כסף</strong> ותחזור לבעליה <strong>",</strong> <strong>אי כביש ליה</strong> <small>[אם יחביא</small> המלוה <small>אותו]</small> את <strong>שטר</strong> ה<strong>משכנתא גביה</strong> <strong>ואמר</strong> <small>[אצלו ויאמר]:</small> <strong>לקוחה היא בידי,</strong> ויש לו עדים שאכל שנות חזקה, <strong>הכי נמי דמהימן</strong> <small>[כך גם כן</small> נאמר <small>שנאמן]?</small> וכי <strong>מתקני רבנן מידי דאתי ביה לידי פסידא</strong> <small>[מתקנים חכמים דבר שיבואו בו</small> אנשים <small>לידי הפסד]?</small> <strong>אלא</strong> ודאי <strong>איבעי ליה למחויי</strong> <small>[היה לו למחות]</small> במשך השנים ולהודיע שהשדה שלו, <strong>הכא נמי איבעי ליה למחויי</strong> <small>[כאן גם כן היה לו למחות].</small>
 <big>ב</big> <strong>אמר רב יהודה אמר רב: ישראל הבא מחמת גוי</strong> שתביעתו לקרקע היא מחמת גוי שמכרה או נתנה לו — <strong>הרי הוא כגוי, מה גוי</strong> — <strong>אין לו חזקה אלא בשטר, אף ישראל הבא מחמת גוי</strong> — <strong>אין לו חזקה אלא בשטר. אמר רבא, ואי</strong> <small>[ואם]</small> <strong>אמר ישראל</strong> לקונה:
## דף לו.
 <strong>לדידי</strong> <small>[לי</small> עצמי<small>]</small> <strong>אמר לי</strong> ה<strong>גוי דמינך זבנה</strong> <small>[שממך קנה אותה]</small> — <strong>מהימן</strong> <small>[נאמן].</small> ותוהים: <strong>מי איכא מידי</strong> <small>[האם יש דבר]</small> ש<strong>אילו</strong> ה<strong>גוי</strong> עצמו <strong>אמר לא מהימן</strong> <small>[היה אומר אינו נאמן],</small> <strong>ואילו אמר ישראל משמיה</strong> <small>[משמו]</small> של <strong>גוי</strong> הריהו <strong>מהימן</strong> <small>[נאמן]?</small>
 <strong>אלא אמר רבא, אי</strong> <small>[אם]</small> <strong>אמר ישראל: קמי דידי זבנה</strong> <small>[לפני קנה אותה]</small> ה<strong>גוי מינך</strong> <small>[ממך]</small> <strong>וזבנה ניהלי</strong> <small>[ומכר אותה לי]</small> — <strong>מהימן</strong> <small>[נאמן],</small> <strong>מיגו דאי בעי אמר ליה</strong> <small>[מתוך שאם היה רוצה</small> לשקר <small>היה אומר לו]:</small> <strong>אנא זבינתה מינך</strong> <small>[אני קניתי אותה ממך].</small>
 <strong>ו</strong>עוד בענייני נאמנות <strong>אמר רב יהודה: האי מאן דנקיט מגלא ותובליא, ואמר</strong> <small>[מי שמחזיק מגל וחבל, ואומר]:</small> <strong>איזיל איגזרה לדקלא דפלניא דזבנתיה מיניה</strong> <small>[אלך</small> ו<small>אגזור את</small> פירות <small>דקל של פלוני שקניתי אותו ממנו]</small> — <strong>מהימן</strong> <small>[נאמן],</small> וטעמו של דבר: <strong>לא חציף איניש למיגזר דקלא דלאו דיליה</strong> <small>[אין אדם מתחצף לגזור דקל שאינו שלו].</small>
 <strong>ו</strong>עוד <strong>אמר רב יהודה: האי מאן דאחזיק מגודא דערודי ולבר</strong> <small>[מי שמחזיק</small> בשדה <small>מקיר הערודים והחוצה]</small> שהיו עושים גדרות סמוך לגבול השדה, כדי שלא יכנסו שם חמורי הבר וישחיתו, והחזיק אותו אדם בחלקה שמחוץ לגדר — <strong>לא הוי</strong> <small>[אין זו]</small> <strong>חזקה</strong> אף שלא מחו הבעלים בתוך שלוש שנים; <strong>מאי טעמא</strong> <small>[מה טעם</small> הדבר<small>]?</small> <strong>מימר אמר</strong> <small>[אומר]</small> בעל השדה בליבו: <strong>כל דזרע</strong> <small>[ש</small>הוא <small>זורע]</small> <strong>נמי ערודי אכלי ליה</strong> <small>[גם כן הערודים אוכלים אותו]</small> ולכן אינו מעכב בידי מי שמשתמש בחלקה זו, ואינו מוחה בידו.
 <strong>ו</strong>עוד <strong>אמר רב יהודה:</strong> אם <strong>אכלה</strong> כשהיא <strong>ערלה</strong> (בשלוש השנים הראשונות של העצים) — <strong>אינה חזקה.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אכלה ערלה,</strong> או שאחת מן השנים בהן אכל את השדה היתה <strong>שביעית</strong> ועשה בה מלאכה האסורה בשביעית וכתוצאה ממנה גדלו פירות אותם הוא אכל, <strong>ו</strong>כן אם אכל מפירות <strong>כלאים</strong> שגדלו בה, שאסור לאכול את פירותיהם — <strong>אינה חזקה,</strong> שאין בעל השדה מקפיד על אדם הנהנה משדהו בדבר שאסור ליהנות ממנו.
 <strong>אמר רב יוסף:</strong> אם <strong>אכלה</strong> את השדה בעודה <strong>שחת</strong> ולא המתין עד שתתבשל התבואה — <strong>לא הוי</strong> <small>[אין זו]</small> <strong>חזקה. אמר רבא: ואי</strong> <small>[ואם]</small> <strong>בצואר</strong> (במיצר) <strong>מחוזא קיימא</strong> <small>[עומדת</small> השדה<small>]</small> — <strong>הוי</strong> <small>[הרי זו]</small> <strong>חזקה,</strong> אם לא מחה הבעלים, מפני שהיו רגילים לקצור שם תבואה למאכל בהמות.
 <strong>אמר רב נחמן: תפתיחא</strong> <small>[קרקע פתוחה,</small> מבוקעת<small>]</small> אם השתמש — <strong>לא הוי</strong> <small>[אין היא]</small> <strong>חזקה,</strong> שאין תבואה גדלה היטב שם, ואין הבעלים מקפידים אם משתמש בה אחר. וכן אם קרקע שבה <strong>אפיק כורא ועייל כורא</strong> <small>[מוציא,</small> זורע בה <small>כור, ומכניס</small> ממנה <small>כור]</small> — <strong>לא הוי</strong> <small>[אין זו]</small> <strong>חזקה,</strong> שמפני גריעות הקרקע, שאין בה רווח, לא דאגו הבעלים למחות.
 <strong>ו</strong>עוד אמר: <strong>הני דבי ריש גלותא</strong> <small>[ואותם</small> אנשים <small>מבית ראש הגולה]</small> — <strong>לא מחזקי בן ולא מחזקינן בהו</strong> <small>[אין</small> הם <small>עושים חזקה בנו,</small> בשדותינו, <small>ואין אנו עושים חזקה בהם],</small> שמפני שהיו תקיפים ואלימים, פעמים שלוקחים שדה שלא כדין ויראים הבעלים למחות בהם. ומצד שני מחמת עושרם פעמים לא היו מקפידים אם אחר משתמש בשדותיהם.
 <big>א</big> שנינו במשנה ש<strong>העבדים</strong> הם כקרקע לענין חזקה. ושואלים: האם <strong>עבדים יש להם חזקה</strong> כלל<strong>? והאמר</strong> <small>[והרי אמר]</small> <strong>ריש לקיש: הגודרות</strong> (בעלי חיים ההולכים מעצמם ממקום למקום), <strong>אין להן חזקה,</strong> שכיון שהן יוצאות ונודדות מעצמן, שמא תפס אותן המחזיק בהן שלא כדין! <strong>אמר רבא:</strong> הכוונה היא ש<strong>אין להן</strong> לגודרות <strong>חזקה לאלתר</strong> <small>[מיד],</small> שההחזקה בהן כשלעצמה אינה הוכחה לבעלות עליהן, <strong>אבל יש להן חזקה לאחר שלש שנים</strong> שהחזיק בהן, שבפרק זמן כזה צריכים היו הבעלים למחות בהם.
 <strong>אמר רבא: אם היה</strong> עבד <strong>קטן מוטל בעריסה</strong> — <strong>יש לו</strong> למחזיק בו <strong>חזקה לאלתר</strong> <small>[מיד].</small> ותוהים: <strong>פשיטא</strong> <small>[פשוט</small> הוא<small>]</small> הרי הוא אינו הולך ממקום למקום! ומשיבים: <strong>לא צריכא</strong> <small>[נצרך]</small> הדבר להיאמר אלא למקרה <strong>דאית ליה אימא</strong> <small>[שיש לו אם],</small> <strong>מהו דתימא</strong> <small>[שתאמר]:</small> <strong>ניחוש דלמא אימיה עיילתיה להתם</strong> <small>[נחשוש שמא אימו הכניסה אותו לשם]</small> ושכחה אותו במקום, על כן <strong>קא משמע לן אימא לא מנשיא ברא</strong> <small>[השמיע לנו</small> רבא ש<small>אם אינה שוכחת</small> את <small>בנה],</small> ואם הוא נמצא שם, ולא מחה הבעלים מיד — מן הסתם כדין הוא נמצא.
  מסופר:  <strong>הנהו עיזי</strong> <small>[עיזים]</small> ש<strong>אכלו חושלא</strong> <small>[תבואה קלופה]</small> שהיתה שטוחה בשדה <strong>ב</strong>עיר <strong>נהרדעא. אתא מרי חושלא תפסינהו</strong> <small>[בא בעל התבואה תפסן,</small> את העיזים<small>]</small> <strong>והוה קא טעין טובא</strong> <small>[והיה טוען הרבה],</small> תובע סכומים גדולים שטען שהזיקו לו העיזים. <strong>אמר אבוה</strong> <small>[אביו]</small> של <strong>שמואל: יכול לטעון עד כדי דמיהן</strong> של העזים שתפס, <strong>דאי בעי אמר</strong> <small>[שאם היה רוצה</small> לשקר <small>היה יכול לומר]:</small> <strong>לקוחות</strong> <strong>הן בידי,</strong> ובכח טענה זאת — נאמן, אבל לא יותר מכן. ומקשים: <strong>והאמר</strong> <small>[והרי אמר]</small> <strong>ריש לקיש: הגודרות אין להן חזקה</strong> ואם כן לא יכול היה לטעון כך! ומשיבים: <strong>שאני עיזי דמסירה</strong> <small>[שונות</small> הן <small>עיזים ש</small>הן <small>מסורות]</small> <strong>לרועה,</strong> ולכן אינן נודדות בעצמן, ואינן בכלל גודרות, ויש להן חזקה.
  ומקשים:  <strong>והא איכא צפרא ופניא</strong> <small>[והרי יש בוקר וערב]</small> שאף שהרועה מוציא אותן מחוץ לעיר, מכל מקום בבוקר ובערב הן הולכות לבדן בעיר כל אחת למקומה, ושמא תפסן משם! ומשיבים: הרי מעשה זה היה <strong>בנהרדעא</strong> ושם <strong>טייעי שכיחי</strong> <small>[ערבים נוודים מצויים]</small> והם היו חשודים לגנוב את העיזים, <strong>ו</strong>לכן <strong>מידא לידא משלמי</strong> <small>[מיד ליד נותנים,</small> מעבירים אותן<small>]</small> ואין מניחים להן ללכת לבד.
 <big>ב</big> שנינו במשנה ש<strong>ר' ישמעאל אומר: שלשה חדשים</strong> בשנה ראשונה, שנים עשר בשניה ושלושה בשלישית — דיים לחזקת שלוש שנים בשדה בעל. ור' עקיבא אומר: חודש בשנה הראשונה והשלישית ושנים עשר בשניה. ושואלים: <strong>לימא</strong> <small>[האם לומר]</small> כי בענין <strong>ניר,</strong> חרישה, <strong>איכא בינייהו</strong> <small>[יש ביניהם</small> מחלוקת<small>],</small> ש<strong>ר' ישמעאל סבר</strong> <small>[סבור]:</small> <strong>ניר לא הוי</strong> <small>[איננו]</small> <strong>חזקה,</strong> ולכן צריך לשהות שלושה חדשים עד שתצמח תבואה, <strong>ו</strong>אילו <strong>ר' עקיבא סבר</strong> <small>[סבור]</small> שאפילו <strong>ניר הוי</strong> <small>[הריהו]</small> <strong>חזקה</strong> ודי לו בחודש?
  ותוהים:  <strong>ותסברא</strong> <small>[ו</small>כי <small>יכול אתה לסבור כן]?</small> אם כן, <strong>לר' עקיבא</strong> שסבור לדרך זו שהחרישה היא עצמה חזקה, <strong>מאי איריא</strong> <small>[מה שייך,</small> מדוע דווקא<small>]</small> אמר <strong>חודש?</strong>
## דף לו:
 <strong>אפילו יום אחד נמי</strong> <small>[גם כן]</small> יהא חזקה אם עשה בו את הניר! <strong>אלא דכולי עלמא</strong> <small>[לדעת הכל]</small> <strong>ניר</strong> בלבד <strong>לא הוי</strong> <small>[אין הוא]</small> <strong>חזקה, והכא פירא רבא ופירא זוטא איכא בינייהו</strong> <small>[וכאן</small> בענין <small>פרי גדול ופרי קטן יש ביניהם</small> מחלוקת<small>].</small> שלדעת ר' ישמעאל צריך שתהא החזקה משך זמן גידול של פרי גדול, שגדל בשלושה חדשים, כגון של תבואה וקטניות. ולר' עקיבא אף בזמן גידול של פרי קטן, שגדל במשך חודש, כגון ירק, יש חזקה.
 <strong>תנו רבנן</strong> <small>[שנו חכמים]:</small> <strong>ניר,</strong> חרישה, <strong>אינו חזקה, ויש אומרים: הרי זה חזקה.</strong> ושואלים: <strong>מאן</strong> <small>[מי</small> הם<small>]</small> <strong>"יש אומרים"</strong> אלה? <strong>אמר רב חסדא:</strong> שיטת <strong>ר' אחא היא, דתניא</strong> <small>[ש</small>כן <small>שנינו</small> בברייתא<small>]:</small> אם <strong>נרה</strong> (חרש) את השדה <strong>שנה</strong> ולא זרע בה, אלא השאיר את האדמה שתנוח, <strong>וזרעה שתים</strong> שתי שנים, או <strong>נרה שתים וזרעה שנה</strong> — <strong>אינה חזקה; ר' אחא אומר: הרי זו חזקה.</strong> משמע שהוא סבור שניר הוא חזקה.
 <strong>אמר רב אשי, שאלית</strong> <small>[שאלתי]</small> את <strong>כל גדולי הדור</strong> בהלכה זו, <strong>ואמרו לי: ניר הרי זה חזקה. אמר ליה</strong> <small>[לו]</small> <strong>רב ביבי לרב נחמן: מאי טעמא דמאן דאמר</strong> <small>[מה הטעם של מי שאומר]</small> ש<strong>ניר הוי</strong> <small>[הריהו]</small> <strong>חזקה?</strong> — שכן <strong>לא עביד איניש דכריבו ליה לארעיה ושתיק</strong> <small>[אין אדם עשוי שיחרשו את אדמתו וישתוק].</small> <strong>ומאי טעמא דמאן דאמר</strong> <small>[ומה הטעם של מי שאומר]</small> <strong>ניר לא הוי</strong> <small>[איננו]</small> <strong>חזקה? מימר אמר</strong> <small>[אומר]</small> בעל השדה בליבו: <strong>כל שיבא ושיבא דכרבו, לעייל ביה</strong> <small>[פיסה ופיסה שיחרשו, שייכנס בו],</small> שיחרשו אחרים עבורי בשדה בחינם, ואחר כך אשתמש אני בכך.
  מסופר, <strong>שלחו ליה</strong> <small>[ליה]</small> <strong>בני</strong> העיר <strong>פום נהרא לרב נחמן בר רב חסדא</strong> שאלה זו: <strong>ילמדנו רבינו,</strong> האם <strong>נירא הוי</strong> <small>[ניר הריהו]</small> <strong>חזקה, או לא הוי</strong> <small>[איננו]</small> <strong>חזקה? אמר להו</strong> <small>[להם],</small> <strong>ר' אחא וכל גדולי הדור אמרי</strong> <small>[אומרים]:</small> <strong>ניר הרי זה חזקה.</strong>
 <strong>אמר רב נחמן בר יצחק:</strong> וכי <strong>רבותא למיחשב גברי</strong> <small>[גדולה</small> היא <small>למנות אנשים]</small> חכמים, התומכים בדעה מסויימת, בלא להביא בחשבון את דעות החולקים? <strong>הא</strong> <small>[הרי]</small> <strong>רב ושמואל בבבל, ור' ישמעאל ור' עקיבא בארץ ישראל אמרי</strong> <small>[אומרים]:</small> <strong>ניר לא הוי</strong> <small>[איננו]</small> <strong>חזקה!</strong>
 ומסבירים מנין שכן היא דעתם: <strong>ר' ישמעאל ור' עקיבא</strong> — <strong>מתניתין</strong> <small>[משנתנו]</small> <strong>היא</strong> כפי שביארנו. אמרתו של <strong>רב</strong> — <strong>מאי</strong> <small>[מה]</small> <strong>היא?</strong> ש<strong>אמר רב יהודה אמר רב:</strong> הלכה <strong>זו</strong> האמורה במשנה, שדי בחודש או בשלושה בשנה הראשונה והשלישית — <strong>דברי ר' ישמעאל ור' עקיבא</strong> בלבד היא, <strong>אבל חכמים אומרים: חזקתה שלש שנים מיום ליום,</strong> והלכה כמותם, וכשאמר <strong>"מיום ליום" למעוטי מאי</strong> <small>[למעט</small> את <small>מה]?</small> <strong>לאו למעוטי</strong> <small>[האם לא למעט]</small> <strong>ניר</strong> ש<strong>לא</strong> נחשב חזקה?
 <strong>שמואל</strong> — <strong>מאי</strong> <small>[מה]</small> <strong>היא?</strong> ש<strong>אמר רב יהודה אמר שמואל: זו,</strong> משנתנו, לפיה בשדה האילן, אם בשנה אחת עשה שלוש פעולות של איסוף — של תבואה, זיתים ותאנים — הרי זו חזקה, <strong>דברי ר' ישמעאל ור' עקיבא</strong> היא, <strong>אבל חכמים אומרים:</strong> אין זו חזקה <strong>עד שיגדור שלש גדירות</strong> של תמרים, <strong>ו</strong>כן אם <strong>יבצור שלש בצירות</strong> של ענבים <strong>וימסוק שלש מסיקות</strong> של זיתים, והלכה כמותם. ואם כן אף לדעתו, ניר של שלוש שנים אינו עושה חזקה, אלא דווקא לקיטה של פירות. ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין רב ושמואל? <strong>אמר אביי: דקל נערה</strong> (צעיר) <strong>איכא בינייהו</strong> <small>[יש ביניהם]</small> <strong>שעושה שלש פעמים בשנה</strong> ונחלקו האם שלוש גדירות נחשבות כחזקה גם אם היו בפחות משלוש שנים מלאות.
 <big>א</big> שנינו במשנתנו, <strong>אמר ר' ישמעאל: במה דברים אמורים</strong> שצריך שלוש שנים לחזקה? — <strong>בשדה הלבן</strong> (שדה תבואה), אבל לא בשדה האילן. שבשדה האילן אם קטף שלושה מיני פירות בזמנים שונים הרי זו חזקה. <strong>אמר אביי: מ</strong>דברי <strong>ר' ישמעאל נשמע</strong> ונבין <strong>ל</strong>דעת <strong>רבנן</strong> <small>[חכמים]</small> החולקים עליו, ומצריכים שלוש שנות לקיטה של אותו סוג פרי, שאם <strong>היו לו שלשים אילנות</strong> בני אותו סוג, שהיו נטועים כדרכם בצפיפות של <strong>מטע עשרה ל</strong>שטח של <strong>בית סאה,</strong> אם <strong>אכל עשרה</strong> מהם <strong>בשנה זו ועשרה בשנה זו ועשרה בשנה זו</strong> — <strong>הרי זו חזקה.</strong>
## דף לז.
 <strong>לאו מי</strong> <small>[האם לא]</small> <strong>אמר ר' ישמעאל:</strong> איסוף של <strong>חד פירא</strong> <small>[פרי אחד]</small> שמהווה רק חלק מן השדה <strong>הוי</strong> <small>[הריהו]</small> מעשה של <strong>חזקה לכולהו פירי</strong> <small>[לכל הפירות]?</small> <strong>הכא נמי, הני הוו</strong> <small>[כאן גם כן אלה נעשים]</small> <strong>חזקה להני</strong> <small>[לאלה],</small> <strong>והני הוו</strong> <small>[ואלה נעשים]</small> <strong>חזקה להני</strong> <small>[לאלה].</small>
 ומעירים: <strong>והני מילי היכא</strong> <small>[ודברים אלה</small> אמורים דווקא <small>במקום]</small> ש<strong>לא אפיקו</strong> <small>[הוציאו]</small> עשרים האילנות האחרים פירות, שאכל בכל שנה את כל הפירות שהוציא השדה באותה שנה. <strong>אבל</strong> אם <strong>אפיקו</strong> <small>[הוציאו]</small> פרי <strong>ולא אכל</strong> מהם — <strong>לא הויא</strong> <small>[אינה]</small> <strong>חזקה</strong> על אילנות שלא אכל מהם. ומוסיפים: ומה שנאמר שלקיטה מאילנות שונים בכל שנה הריהי חזקה לכל השדה — <strong>והוא דבאזי באזוזי</strong> <small>[ש</small>היו <small>מפוזרים]</small> האילנות בכל השדה, ולכן אפשר לומר שחזקה לאחדים מהם היא חזקה לכולם. אבל אם היו האילנות שאכל מפירותיהם מרוכזים בפינה מסויימת — אינה חזקה אלא לאותה פינה. 
 <big>א</big> ואגב ענין זה עלתה השאלה הבאה: שני אנשים שהחזיקו בשדה אילנות, <strong>זה,</strong> אדם אחד, <strong>החזיק באילנות</strong> שבשדה, <strong>וזה,</strong> האחר, <strong>החזיק בקרקע,</strong> מה משמעות הדבר לענין בעלות? <strong>אמר רב זביד: זה קנה אילנות וזה קנה קרקע. מתקיף לה</strong> <small>[מקשה על כך]</small> <strong>רב פפא: אם כן,</strong> לדבריך, ש<strong>אין לו לבעל אילנות בקרקע כלום, לימא ליה</strong> <small>[שיאמר לו]</small> <strong>בעל קרקע לבעל אילנות: עקור</strong> מהקרקע שלי את <strong>אילנך</strong> <small>[אילנותיך],</small> <strong>שקול וזיל</strong> <small>[קח ולך]!</small> <strong>אלא אמר רב פפא: זה קנה אילנות וחצי קרקע, וזה קנה חצי קרקע.</strong> ומתוך כך דנים בבעיה אחרת הנוגעת למכירה של שדה אילן.
  ותחילה מקדימים: <strong>פשיטא</strong> <small>[פשוט</small> לנו<small>]</small> שאם אדם <strong>מכר קרקע ושייר</strong> לו באותה קרקע <strong>אילנות לפניו</strong> (לעצמו) — <strong>יש לו קרקע</strong> הנחוצה לאילנות אלה. <strong>ואפילו ל</strong>דעת <strong>ר' עקיבא</strong> ש<strong>אמר: מוכר בעין יפה מוכר,</strong> שאם מכר בית ושייר לעצמו את הבור שבתוכו, שמכר לקונה הכל ולא שייר לעצמו אפילו את הדרך לבור, הרי <strong>הני מילי גבי</strong> <small>[דברים אלה</small> אמורים <small>אצל]</small> <strong>בור ודות</strong> (מבנה לאגירת מים), ש
 <strong>לא מכחשו בארעא</strong> <small>[מזיקים לקרקע]</small> שמסביב להם, ולא יבוא הקונה לטעון שהבור מזיקו ולכך שיסתום המוכר את בורו, ואשר על כן יצטרך המוכר מלכתחילה להשאיר לעצמו קרקע, ולכן, לפי הכלל שמוכר בעין יפה מוכר — אינו משייר לעצמו. <strong>אבל אילנות</strong>
## דף לז:
 <strong>דקמכחשי בארעא</strong> <small>[שהם מכחישים</small> ומקלקלים <small>את הקרקע]</small> — ודאי <strong>שיורי</strong> <small>[לשייר]</small> <strong>שייר</strong> לעצמו את הקרקע סביבות האילנות, <strong>דאי</strong> <small>[שאם]</small> <strong>לא שייר, לימא ליה</strong> <small>[יאמר לו]</small> הקונה: <strong>עקור אילנא וזיל</strong> <small>[</small>את <small>האילן ולך].</small>
 אבל במקרה ש<strong>מכר</strong> לחבירו <strong>אילנות ו</strong>במפורש <strong>שייר קרקע לפניו</strong> (לעצמו) — הרי בענין זה תהיה <strong>פלוגתא</strong> <small>[מחלוקת]</small> <strong>ר' עקיבא ורבנן</strong> <small>[וחכמים],</small> <strong>ל</strong>שיטת <strong>ר' עקיבא דאמר</strong> <small>[שאומר]:</small> <strong>מוכר בעין יפה מוכר</strong> — <strong>אית ליה</strong> <small>[יש לו]</small> לקונה קרקע לצורך האילנות, <strong>לרבנן</strong> <small>[ל</small>שיטת <small>חכמים]</small> הסבורים שהמוכר בעין רעה מוכר — <strong>לית ליה</strong> <small>[אין לו]</small> קרקע כלל.
  ומבארים:  <strong>ל</strong>שיטת <strong>ר' עקיבא אית ליה</strong> <small>[יש לו]</small> קרקע, <strong>ואפילו ל</strong>דברי <strong>רב זביד</strong> הסבור בענין שנים שהחזיקו בשדה וקנו אותה, האחד בקרקע והשני באילנות, ש<strong>אמר אין לו</strong> לבעל האילנות קרקע, <strong>הני מילי גבי</strong> <small>[דברים אלה</small> אמורים דווקא <small>אצל]</small> <strong>שני לקוחות, דאמר ליה</strong> <small>[שאומר לו]</small> קונה הקרקע לקונה האילנות: <strong>כי היכי דלדידי לית</strong> <small>[כמו שלי אין]</small> <strong>לי</strong> זכות <strong>באילנות, לדידך נמי לית</strong> <small>[לך גם כן אין]</small> <strong>לך</strong> כל זכות <strong>בקרקע, אבל הכא</strong> <small>[כאן]</small> — <strong>מוכר בעין יפה מוכר,</strong> ומן הסתם נתן לקונה קרקע כפי הנחוץ לאילנות.
  ומן הצד השני <strong>לרבנן</strong> <small>[ל</small>שיטת <small>חכמים]</small> האומרים שבעין רעה מוכר <strong>לית ליה</strong> <small>[אין לו]</small> בקרקע כלום, <strong>ואפילו לרב פפא</strong> ש<strong>אמר</strong> בשני לקוחות ש<strong>יש לו</strong> מחצית, <strong>הני מילי גבי</strong> <small>[דברים אלה</small> אמורים <small>אצל]</small> <strong>שני לקוחות, דאמר ליה</strong> <small>[שאומר לו]</small> בעל האילנות לבעל הקרקע: <strong>כי היכי דלדידך זבין</strong> <small>[כמו שלך מכר]</small> <strong>בעין יפה, לדידי נמי זבין</strong> <small>[לי גם כן מכר]</small> <strong>בעין יפה,</strong> ושייר לי זכות הנאה מן הקרקע שבה מצויים האילנות. <strong>אבל הכא</strong> <small>[כאן]</small> הולכים הם לשיטתם ש<strong>מוכר בעין רעה מוכר</strong> ושייר לעצמו מה שלא מכר בפירוש.
 <big>א</big> <strong>אמרי נהרדעי</strong> <small>[אמרו חכמי נהרדעא]:</small> האוכל מפירות שדה אילן במשך שלוש שנים, אם <strong>אכלן רצופין</strong> (צפופים) שלא היו האילנות שאכל מהם נטועים כראוי, ברווח מתאים ביניהם, אלא היו צפופים בשדה — <strong>אין לו חזקה</strong> בקרקע זו, שאין אילנות אלה עשויים להתקיים. <strong>מתקיף לה</strong> <small>[מקשה על כך]</small> <strong>רבא: אלא מעתה, האי מישרא דאספסתא במאי קני לה</strong> <small>[שדה זה של אספסת במה קונה אותו]</small> שבוודאי הוא נטוע בצפיפות רבה! <strong>אלא אמר רבא,</strong> כך אמרו חכמי נהרדעא: אם <strong>מכרן רצופין</strong> — <strong>אין לו קרקע</strong> שבכלל הקונה שלושה אילנות או יותר, קונה איתם את הקרקע שסביבם, בתור שדה אילן. ואולם אילנות הגדלים בצפיפות כזו אין רגילים להשאיר אותם אלא הם עשויים להיעקר.
 <strong>אמר ר' זירא,</strong> דבר זה תלוי במחלוקת <strong>תנאי</strong> <small>[תנאים],</small> ששנינו: <strong>כרם שהוא נטוע על פחות מארבע אמות</strong> בין גפן לגפן — <strong>ר' שמעון אומר: אינו</strong> נחשב <strong>כרם,</strong> לא לענין כלאיים ולא לענין אחר. <strong>וחכמים אומרים: הרי זו כרם,</strong> למרות שאינו נטוע ככרם, <strong>ו</strong>טעם הדבר — כי <strong>רואין את האמצעיים,</strong> את הגפנים היתירות שיש באמצע <strong>כאילו אינן,</strong> ונמצא שיש שם כרם, אף שבינתיים אינו נטוע כראוי. ולפי דעת חכמים יש לפרש שאם מכרם — מכר עימם את הקרקע.
 ועוד <strong>אמרי נהרדעי</strong> <small>[אמרו חכמי נהרדעא]:</small> <strong>האי מאן דזבין דקלא לחבריה</strong> <small>[מי שמוכר דקל לחבירו]</small> — <strong>קני ליה משפוליה</strong> <small>[קונה אותו</small> ואת הקרקע <small>מתחתיתו]</small> <strong>עד תהומא</strong> <small>[התהום].</small>
## דף לח.
 <strong>מתקיף לה</strong> <small>[מקשה על כך]</small> <strong>רבא,</strong> מדוע קונה בעל האילן קרקע תחת האילן שלו? <strong>ולימא ליה</strong> <small>[ושיאמר לו]</small> בעל הקרקע: <strong>כורכמא דרישקא זביני</strong> <small>[כרכום הגינה מכרתי]</small> <strong>לך, עקור כורכמא דרישקא וזיל</strong> <small>[</small>את <small>כרכום הגינה ולך],</small> שלא מכרתי לך אלא זכות שימוש בקרקע לגידול הדקל, ולא את גופה של הקרקע! <strong>אלא אמר רבא:</strong> כאן מדובר <strong>בבא מחמת טענה,</strong> שהקונה טוען שהוסכם עם המוכר שהוא קונה את האילן והקרקע שתחתיו.
 <strong>אמר ליה</strong> <small>[לו]</small> <strong>מר קשישא בריה</strong> <small>[בנו]</small> של <strong>רב חסדא לרב אשי: ואי כורכמא דרישקא זבין ליה, מאי הוה ליה למעבד</strong> <small>[ואם</small> באמת <small>כרכום גינה</small> לגידול <small>מכר לו, מה היה לו לעשות]</small> כדי שלא יחזיק בקרקע לאחר שלוש שנים ויטען שקנה ממנו במפורש גם את הקרקע? ומשיבים: <strong>איבעי ליה למחויי</strong> <small>[היה צריך למחות]</small> בתוך שלוש השנים.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך],</small> שסומכים על מחאה כזו, <strong>הני</strong> <small>[אותם]</small> שטרות של <strong>משכנתא</strong> של <strong>סורא</strong> שהמלוה גובה את חובו על ידי שהוא מחזיק בקרקעו של הלווה ואוכל מפירותיה במשך זמן מסויים בהתאם לגודל החוב, <strong>דכתב</strong> <small>[שכתוב]</small> <strong>בה</strong> במשכנתא <strong>הכי</strong> <small>[כך]:</small> <strong>"במישלם שניא אלין תיפוק ארעא דא</strong> <small>[בסוף השנים האלה תצא קרקע זו]</small> <strong>בלא כסף</strong> ותחזור לבעליה <strong>",</strong> <strong>אי כביש ליה</strong> <small>[אם יחביא אותו]</small> המלוה את <strong>שטר</strong> ה<strong>משכנתא,</strong> <strong>ואמר</strong> <small>[ויאמר]</small> לאחר שלוש שנים <strong>"לקוחה היא בידי", הכי נמי דמהימן</strong> <small>[כך גם כן</small> תאמר <small>ש</small>הוא <small>נאמן]?</small> ודאי אין לומר כן, כי הסדר זה של פירעון משכנתא תיקנו חכמים, וכי <strong>מיתקני רבנן מילתא דאתי</strong> <small>[מתקנים חכמים דבר שבא]</small> <strong>בה לידי פסידא</strong> <small>[הפסד]?</small> <strong>אלא</strong> ההנחה היא כי <strong>איבעי ליה למחויי</strong> <small>[צריך הוא למחות]</small> לפני תום שלוש שנים ולהודיע שקרקע זו שלו היא, ואם לא — מפסיד הוא לעצמו את הקרקע. <strong>הכא נמי איבעי ליה למחויי</strong> <small>[כאן גם כן היה צריך למחות]</small> ולהודיע שקרקע זו שלו היא. 
 <big>א משנה</big> <strong>שלש ארצות לחזקה</strong> בתוך ארץ ישראל, והן: <strong>יהודה, ועבר הירדן, והגליל.</strong> ומה עניינה של חלוקה זו? אם <strong>היה</strong> בעל הקרקע <strong>ביהודה והחזיק</strong> אדם בקרקעו <strong>בגליל,</strong> או היה <strong>בגליל והחזיק ביהודה</strong> — <strong>אינה חזקה,</strong> אף אם לא מחה במשך שלוש שנים, <strong>עד שיהא</strong> בעל הקרקע <strong>עמו במדינה אחת. אמר ר' יהודה: לא אמרו שלש שנים</strong> של חזקה, <strong>אלא כדי שיהא</strong> בעל הקרקע <strong>באספמיא</strong> הרחוקה <strong>ויחזיק</strong> אדם בקרקע שלו <strong>שנה, ילכו</strong> <strong>ויודיעוהו שנה,</strong> שעד שיגיעו אנשים אל בעל הקרקע באספמיא תעבור עוד שנה, <strong>ויבא</strong> בעל הקרקע <strong>לשנה אחרת</strong> לדון עם המחזיק.
 <big>ב גמרא</big> ושואלים: <strong>מאי קסבר</strong> <small>[מה סבור]</small> ה<strong>תנא קמא</strong> <small>[הראשון],</small> מה היא שיטתו העקרונית? <strong>אי קסבר</strong> <small>[אם הוא סבור]</small> ש<strong>מחאה</strong> שמוחה הבעלים <strong>שלא בפניו</strong> של המחזיק <strong>הויא</strong> <small>[הריהי</small> נחשבת<small>]</small> <strong>מחאה, אפילו</strong> אם היה ב<strong>יהודה וגליל נמי</strong> <small>[גם כן]</small> תהא זו מחאה, ואם לא מחה — תהא חזקה למחזיק! <strong>אי קסבר</strong> <small>[אם הוא סבור]</small> ש<strong>מחאה שלא בפניו לא הויא</strong> <small>[אינה]</small> <strong>מחאה, אפילו</strong> במקומות שונים בתוך <strong>יהודה ויהודה</strong> <strong>נמי</strong> <small>[גם כן]</small> <strong>לא</strong> תועיל המחאה,
 שצריך למחות בפניו ממש! <strong>אמר ר' אבא בר ממל אמר רב, לעולם</strong> תפרש כי <strong>קסבר</strong> <small>[הוא סבור]:</small> <strong>מחאה שלא בפניו הויא</strong> <small>[הריהי]</small> <strong>מחאה, ומשנתינו</strong> לפיה מחאה בגליל אינה נחשבת ליהודה — <strong>בשעת חירום</strong> (מלחמה) <strong>שנו,</strong> שאין לסמוך על כך שהשמועות עוברות ממקום למקום, ואין המחזיק יכול לטעון שצריך היה הבעלים למחות, ומשלא מחה — שדה זו שלו היא. ושואלים: <strong>ומאי שנא</strong> <small>[ומה שונה]</small> <strong>יהודה וגליל דנקיט</strong> <small>[שתפס]?</small> שהרי היה צריך לומר סתם שתי מדינות שהן בשעת חירום?
  ומשיבים:  <strong>הא קא משמע לן</strong> <small>[</small>דבר <small>זה משמיע לנו</small> בכך<small>],</small>
## דף לח:
 ש<strong>סתם יהודה וגליל כשעת חירום דמו</strong> <small>[נחשבים].</small> כלומר, בדרך כלל המעבר ביניהם קשה, ואין לסמוך על מחאה שנאמרה במקום אחד לגבי חזקה הנעשית בשני.
 <big>א</big> <strong>אמר רב יהודה אמר רב: אין מחזיקין בנכסי בורח,</strong> שכיון שהוא בורח אינו יכול לבוא ולמחות. <strong>כי אמריתה קמיה</strong> <small>[כאשר אמרתי את</small> הדבר <small>לפני]</small> <strong>שמואל, אמר לי: וכי למחות בפניו הוא צריך?</strong> אלא ימחה במקומו!
  ושואלים:  <strong>ורב, מאי קא משמע לן</strong> <small>[מה השמיע לנו</small> בכך<small>]?</small> ש<strong>מחאה שלא בפניו לא הויא</strong> <small>[אינה]</small> <strong>מחאה? והאמר</strong> <small>[והרי אמר]</small> <strong>רב</strong> לעיל להיפך: <strong>מחאה שלא בפניו הויא</strong> <small>[הריהי]</small> <strong>מחאה!</strong> ומשיבים: <strong>רב טעמא</strong> <small>[</small>את <small>הטעם]</small> של ה<strong>תנא דידן קמפרש</strong> <small>[שלנו הוא מפרש]</small> <strong>וליה לא סבירא ליה</strong> <small>[ו</small>אולם <small>הוא עצמו אינו סבור כן],</small> ולדעתו מחאה שלא בפניו מחאה היא.
 <strong>ואיכא דאמרי</strong> <small>[ויש שאומרים]</small> בלשון אחרת, <strong>אמר רב יהודה אמר רב: מחזיקים בנכסי בורח. כי אמריתה קמיה</strong> <small>[כאשר אמרתי</small> שמועה זו <small>לפני]</small> <strong>שמואל, אמר לי:</strong> <strong>פשיטא</strong> <small>[פשוט</small> הוא<small>],</small> <strong>וכי למחות בפניו הוא צריך?</strong>
 ושואלים: <strong>ורב, מאי קא משמע לן</strong> <small>[מה השמיע לנו</small> בכך<small>]?</small> ש<strong>מחאה שלא בפניו הויא</strong> <small>[הריהי]</small> <strong>מחאה? והא</strong> <small>[והרי]</small> <strong>אמרה</strong> <strong>רב חדא זימנא</strong> <small>[פעם אחת]!</small> <strong>אלא הא קא משמע לן</strong> <small>[</small>דבר <small>זה השמיע לנו],</small> ש<strong>אפילו מיחה בפני שנים שאין יכולין לומר לו</strong> למחזיק — מכל מקום <strong>הויא</strong> <small>[הריהי]</small> <strong>מחאה;</strong> ש
 <strong>אמר רב ענן: לדידי מפרשא לי מיניה דמר</strong> <small>[לי נתפרש</small> הדבר <small>ממנו ממר]</small> <strong>שמואל</strong> עצמו: <strong>מיחה בפני שני בני אדם שיכולים לומר לו</strong> למחזיק — <strong>הויא</strong> <small>[הריהי]</small> <strong>מחאה, מיחה בפני שני בני אדם שאין יכולין לומר לו</strong> — <strong>לא הויא</strong> <small>[אינה]</small> <strong>מחאה. ו</strong>אילו <strong>רב</strong> סבור: <strong>חברך חברא אית ליה, וחברא דחברך חברא אית ליה</strong> <small>[חברך חבר יש לו, וחבר של חברך חבר יש לו],</small> ובסופו של דבר תגיע השמועה למי שצריך לדעת עליה.
 <strong>אמר רבא, הלכתא</strong> <small>[הלכה</small> היא<small>]:</small> <strong>אין מחזיקין בנכסי בורח, ומחאה שלא בפניו הויא</strong> <small>[הריהי]</small> <strong>מחאה.</strong> ושואלים: <strong>תרתי</strong> <small>[שנים]?!</small> כיצד אמר שני דברים הסותרים זה את זה? והרי יכול הבורח למחות במקום אחר, שלא בפני המחזיק! ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן</strong> מדובר ב<strong>בורח מחמת ממון,</strong> שכיון שבורח רק מחמת ממון יכול הוא לחזור ולמחות באופן כלשהו, או לדאוג שהמחאה תגיע, <strong>כאן</strong> מדובר ב<strong>בורח מחמת מרדין</strong> (רצח) שחשדוהו ברצח. ובמקרה זה אינו יכול לחזור למקום, ואף אינו יכול להפיץ שמועה, שמא על ידי כך יוודע היכן הוא נמצא.
 <big>ב</big> <strong>היכי דמי</strong> <small>[כיצד היא בדיוק]</small> <strong>מחאה? אמר רב זביד:</strong> אם הבעלים אומר <strong>"פלניא גזלנא</strong> <small>[פלוני גזלן]</small> <strong>הוא"</strong> — <strong>לא הויא</strong> <small>[אין זו]</small> <strong>מחאה,</strong> שהרי לא פירש באיזה ענין הוא מאשימו, ואין המחזיק יודע להיזהר בשטרו. אבל אם אמר <strong>"פלניא גזלנא</strong> <small>[פלוני גזלן]</small> <strong>הוא, דנקיט לה לארעאי בגזלנותא</strong> <small>[שמחזיק את קרקעי בגזלנות],</small>
## דף לט.
 <strong>ולמחר,</strong> כלומר, בעתיד <strong>תבענא ליה בדינא"</strong> <small>[אתבע אותו לדין]</small> — <strong>הויא</strong> <small>[הריהו]</small> <strong>מחאה.</strong>
 ושואלים: <strong>אמר</strong> הבעלים כל מה שצריך לומר במחאה כשמוחה, אבל הוסיף ואמר לשומעים: <strong>לא תימרו ליה</strong> <small>[אל תאמרו לו]</small> למחזיק שמחיתי בו, <strong>מאי</strong> <small>[מה]</small> הדין? <strong>אמר רב זביד: הא קאמר</strong> <small>[הרי הוא אומר]</small> <strong>"לא תימרו ליה</strong> <small>[תאמרו לו]</small> <strong>",</strong> ואין המחזיק יודע על המחאה, ובטלה המחאה. <strong>רב פפא אמר:</strong> כוונתו היא, <strong>לדידיה לא תימרו ליה</strong> <small>[לו עצמו אל תאמרו],</small> <strong>לאחריני אימרו להו</strong> <small>[לאחרים אמרו להם].</small> ובסופו של דבר יוודע הדבר גם לו, שהרי <strong>חברך חברא אית ליה, חברא דחברך חברא אית ליה</strong> <small>[חברך חבר יש לו, חבר של חברך חבר יש לו].</small>
 ועוד מקרה, <strong>אמרו ליה</strong> <small>[לו]</small> השומעים את המחאה: <strong>לא אמרינן ליה</strong> <small>[אין אנו אומרים לו]</small> למחזיק את מחאתך, האם צריך למחות בפני אחרים? <strong>אמר רב זביד: הא קא אמרו ליה "לא אמרינן ליה"</strong> <small>[הרי אמרו לו "אין אנו אומרים לו"]</small> וכאילו לא מחה. <strong>רב פפא אמר:</strong> כוונתם היתה <strong>לדידיה לא אמרינן ליה, לאחריני אמרי להו</strong> <small>[לו עצמו אין אנו אומרים לו, לאחרים נאמר להם],</small> <strong>חברך חברא אית ליה, וחברא דחברך חברא אית ליה</strong> <small>[חברך חבר יש לו, וחבר של חברך חבר יש לו],</small> ובסוף יוודע הדבר.
  ועוד, <strong>אמר</strong> הבעלים המוחה <strong>להו</strong> <small>[להם</small> לשומעים<small>]:</small> <strong>לא תיפוק לכו שותא</strong> <small>[תצא לכם</small> מפיכם <small>אמירה]</small> בענין זה. כלומר, איני רוצה שיוודע הדבר כלל. <strong>אמר רב זביד: הא קאמר</strong> <small>[הרי הוא</small> <small>אומר]</small> <strong>"לא תיפוק לכו שותא</strong> <small>[תצא לכם</small> מפיכם <small>אמירה]</small> <strong>",</strong> ובמקרה זה גם רב פפא מודה. ועוד, <strong>אמרו ליה</strong> <small>[לו]:</small> <strong>לא מפקינן שותא</strong> <small>[אין אנו מוציאים אמירה</small> מפינו<small>]</small> בענין זה. <strong>אמר רב פפא: הא קאמרי ליה</strong> <small>[הרי אמרו לו]</small> <strong>"לא מפקינן שותא</strong> <small>[אין אנו מוציאים אמירה]</small> <strong>".</strong> <strong>רב הונא בריה</strong> <small>[בנו]</small> של <strong>רב יהושע אמר: כל מילתא דלא רמיא עליה דאיניש</strong> <small>[דבר שאינו מוטל עליו על אדם]</small> לשמור בסוד מטעמיו שלו, <strong>אמר לה ולאו אדעתיה</strong> <small>[אומר אותו בלא דעתו],</small> ששוכח את הבטחתו, ובסופו של דבר יוודע הדבר, למרות שהעדים אמרו שלא יספרו.
 <big>א</big> <strong>אמר רבא אמר רב נחמן: מחאה שלא בפניו</strong> <strong>הויא</strong> <small>[הריהי]</small> <strong>מחאה. איתיביה</strong> <small>[הקשה לו]</small> <strong>רבא לרב נחמן:</strong> שנינו, <strong>אמר ר' יהודה: לא אמרו שלש שנים, אלא כדי שיהא</strong> בעל הקרקע <strong>באספמיא ויחזיק</strong> המחזיק בה <strong>שנה, וילכו ויודיעוהו שנה, ויבא לשנה אחרת. ואי סלקא דעתך</strong> <small>[ואם עולה על דעתך]</small> לומר ש<strong>מחאה שלא בפניו הויא</strong> <small>[הריהי]</small> <strong>מחאה, למה לי למיתי</strong> <small>[למה לו לבוא]?</small> <strong>ליתיב התם אדוכתיה ולימחי</strong> <small>[שישב שם במקומו ושימחה]!</small> ומשיבים: <strong>התם</strong> <small>[שם]</small> <strong>עצה טובה קא משמע לן</strong> <small>[השמיע לנו],</small> <strong>דניתי ונשקול ארעא ופירי</strong> <small>[שיבוא ויקח</small> את <small>הקרקע ו</small>את <small>הפירות</small> שלו<small>],</small> שאם הוא עצמו לא יבוא, בסוף לא יוכל להוציא את הפירות מן המחזיק.
  ומעירים:  <strong>מדקא מותיב ליה</strong> <small>[מ</small>מה <small>שמקשה לו]</small> <strong>רבא לרב נחמן</strong> בענין זה, <strong>מכלל</strong> הדברים אתה למד <strong>דלא סבירא ליה</strong> <small>[שאין הוא סבור]</small> ש<strong>מחאה שלא בפניו הויא</strong> <small>[הריהי]</small> <strong>מחאה, והאמר</strong> <small>[והרי אמר]</small> <strong>רבא</strong> עצמו: <strong>מחאה שלא בפניו הויא</strong> <small>[הריהי]</small> <strong>מחאה!</strong> ומשיבים: אין זה קושי, <strong>בתר</strong> <small>[אחרי]</small> ש<strong>שמעה</strong> את ההלכה הזו <strong>מרב נחמן</strong> <small>גם</small> הוא <strong>סברה</strong> (קיבל אותה).
 <big>ב</big> מסופר, <strong>אשכחינהו</strong> <small>[מצא אותם]</small> <strong>ר' יוסי בר' חנינא לתלמידיו</strong> של <strong>ר' יוחנן, אמר להו</strong> <small>[להם]:</small> <strong>מי</strong> <small>[האם]</small> <strong>אמר ר' יוחנן מחאה בכמה?</strong> בפני כמה אנשים צריך בעל הנכס לומר אותה כדי שתיחשב למחאה? <strong>ר' חייא בר אבא אמר</strong> בשם <strong>ר' יוחנן: מחאה בפני שנים. ר' אבהו אמר</strong> בשם <strong>ר' יוחנן: מחאה בפני שלשה.</strong>
 ומציעים: <strong>לימא</strong> <small>[האם לומר]</small> שבדברי <strong>רבה בר רב הונא קא מיפלגי</strong> <small>[חלוקים הם],</small> ש<strong>אמר רבה בר רב הונא: כל מילתא דמתאמרא באפי תלתא</strong> <small>[דבר שנאמר</small> <small>בפני שלושה]</small>
## דף לט:
 <strong>לית</strong> <small>[אין]</small> <strong>בה משום לישנא בישא</strong> <small>[לשון הרע],</small> שאם דבר נאמר כבר בפני שלושה, הריהו נודע ומתפרסם ברבים. <strong>מאן דאמר</strong> <small>[מי שאומר]</small> <strong>בפני שנים</strong> — <strong>לית ליה</strong> <small>[אין לו],</small> אינו מקבל את דברי <strong>רבה בר רב הונא,</strong> שסבור שגם בפני שנים נודע הדבר לכל, <strong>ומאן דאמר</strong> <small>[ומי שאומר]</small> <strong>בפני שלשה</strong> — <strong>אית ליה</strong> <small>[יש לו,</small> מקבל<small>]</small> את דברי <strong>רבה בר רב הונא?</strong>
 ודוחים: <strong>לא, דכולי עלמא אית להו</strong> <small>[לדעת הכל יש להם,</small> מקבלים<small>]</small> את דברי <strong>רבה בר רב הונא, והכא בהא קא מיפלגי</strong> <small>[וכאן ב</small>ענין <small>זה הם חלוקים]:</small> <strong>מאן דאמר</strong> <small>[מי שאומר]</small> <strong>בפני שנים, קסבר</strong> <small>[הוא סבור]:</small> <strong>מחאה שלא בפניו לא הויא</strong> <small>[אין היא]</small> <strong>מחאה</strong> וצריך למחות בפניו דווקא, ואם יש לו שני עדים שמחה בפניו, די בכך כדי להוכיח את הדבר. <strong>ומאן דאמר</strong> <small>[ומי שאומר]</small> <strong>בפני שלשה, קסבר</strong> <small>[הוא סבור]:</small> <strong>מחאה שלא בפניו הויא</strong> <small>[הריהי]</small> <strong>מחאה,</strong> ולכן צריך לעשות אותה בשלושה, כדי שיתפרסם הדבר.
 <strong>אי בעית אימא</strong> <small>[אם תרצה אמור]</small> באופן אחר: <strong>דכולי עלמא</strong> <small>[לדעת הכל]</small> <strong>מחאה שלא בפניו הויא</strong> <small>[הריהי]</small> <strong>מחאה, והכא בהא קמיפלגי</strong> <small>[וכאן בזה הם חלוקים]:</small> <strong>מאן דאמר</strong> <small>[מי שאומר]</small> <strong>בפני שנים, סבר</strong> <small>[סבור]:</small> <strong>סהדותא בעינן</strong> <small>[עדות אנו צריכים]</small> והרי שנים הם עדים, והמחאה כבר תגיע לאוזני המחזיק. <strong>ומאן דאמר</strong> <small>[ומי שאומר]</small> <strong>בפני שלשה, קסבר</strong> <small>[סבר]:</small> <strong>גלויי מילתא בעינן</strong> <small>[גילוי דברים</small> ופרסום <small>אנו צריכים]</small> ודבר זה אינו אלא בשלושה.
 <big>א</big> ובצד אחר של דין חזקה מסופר: <strong>גידל בר מניומי הוה ליה מחויאתה למחויי</strong> <small>[היתה לו מחאה למחות]</small> על מישהו שהחזיק בקרקעו. <strong>אשכחינהו</strong> <small>[מצא אותם]</small> <strong>לרב הונא ולחייא בר רב ולרב חלקיה בר טובי דהוו יתבי</strong> <small>[שהיו יושבים],</small> <strong>ומחה קמייהו</strong> <small>[בפניהם]</small> שמישהו מחזיק בקרקעו שלא כדין. <strong>לשנה</strong> הבאה <strong>הדר אתא למחויי</strong> <small>[חזר</small> ו<small>בא למחות</small> עוד פעם<small>],</small> <strong>אמרו ליה</strong> <small>[לו]:</small> <strong>לא צריכת</strong> <small>[אין אתה צריך</small> לכך<small>],</small> כי <strong>הכי</strong> <small>[כך]</small> <strong>אמר רב: כיון שמיחה שנה ראשונה, שוב אינו צריך למחות. ואיכא דאמרי</strong> <small>[ויש שאומרים]</small> בלשון אחרת, ש<strong>אמר ליה</strong> <small>[לו]</small> <strong>חייא בר רב: כיון שמיחה שנה ראשונה, שוב אין צריך למחות.</strong>
 ובענין זה <strong>אמר ריש לקיש משום בר קפרא: וצריך למחות בסוף כל שלש ושלש</strong> שנים, כדי שלא יהיו שלוש שנים רצופות ללא מחאה. <strong>תהי בה</strong> <small>[תהה בכך]</small> <strong>ר' יוחנן, וכי גזלן יש לו חזקה</strong> עד שצריכים בכל שלוש שנים להרע את חזקתו? הרי מאחר שמחה המערער והודיע שקרקע זו אינה של המחזיק, מדוע תועיל ישיבתו בקרקע להוכיח את בעלותו? ותוהים על הלשון: <strong>גזלן סלקא דעתך</strong> <small>[עולה על דעתך]?</small> הרי לא ברור לנו שגזלן הוא, ואין כאן אלא מחאה, שמאשים אותו הלה בגזלנות, ולא יותר! <strong>אלא,</strong> כך תמה ר' יוחנן: מי שהוא <strong>כגזלן</strong> שמחו בו הבעלים <strong>יש לו חזקה?</strong> <strong>אמר רבא, הלכתא</strong> <small>[הלכה</small> היא<small>]:</small> בכל זאת <strong>צריך למחות בסוף כל שלש ושלש.</strong> ועוד בענייני מחאה <strong>תני</strong> <small>[שנה]</small> <strong>בר קפרא: ערער, חזר וערער, חזר וערער</strong> על החזקה של קרקע, <strong>אם מחמת טענה ראשונה ערער</strong> שחזר וטען אותה טענה — <strong>אין לו</strong> למחזיק <strong>חזקה, ואם לאו</strong> שטען המערער בכל פעם טענות חדשות — <strong>יש לו חזקה,</strong> שכיון ששינה המערער את טענתו — הערעור הקודם בטל לגמרי, ונמצא שיש לו למחזיק חזקה בקרקע. 
 <big>ב</big> 
 <strong>אמר רבא אמר רב נחמן: מחאה</strong> עושים <strong>בפני שנים,</strong>
## דף מ.
 <strong>ואין צריך לומר</strong> להם: <strong>"כתובו",</strong> אלא הם עצמם יכולים מיד לכתוב תעודה שבה הם מעידים שפלוני מחה בפניהם. וכן <strong>מודעא</strong> שמודיע שפעולה משפטית מסויימת שעומד לעשות, כגון מכירה, הוא מעשה שנעשה מפני אונס, שלא ברצונו, אף היא צריכה להיעשות <strong>בפני שנים, ואין צריך לומר: "כתובו",</strong> אלא כותבים מעצמם.
 <strong>הודאה</strong> שמודה שהוא חייב ממון לאחר, צריך לעשות <strong>בפני שנים, ו</strong>אולם במקרה זה <strong>צריך לומר</strong> להם: <strong>"כתובו".</strong> ואם לא ציוה שיכתבו — אין להם לכתוב שטר שמכניסו להתחייבויות שאינו חפץ בהן. <strong>קנין</strong> סודר שעושים כדי לגמור עיסקה, עושים <strong>בפני שנים, ואינו צריך לומר:</strong> <strong>"כתובו". קיום שטרות</strong> שבית דין מאשרים את כשרותו של שטר, וכותבים זאת על השטר — <strong>בשלשה</strong>
 <strong>(סימן</strong> להלכות אלו: <strong>ממה"ק</strong> — <strong>מ</strong>חאה, <strong>מ</strong>ודעה, <strong>ה</strong>ודאה, <strong>ק</strong> נין
 <strong>). אמר רבא: אי קשיא</strong> <small>[אם קשה]</small> <strong>לי</strong> ביחס להלכות האלה שאמר רב נחמן, <strong>הא קשיא</strong> <small>[זה קשה]</small> <strong>לי: האי קנין היכי דמי</strong> <small>[קנין זה</small> שהזכרנו <small>איך הוא בדיוק]</small> בתורת מה הוא נחשב? <strong>אי</strong> <small>[אם]</small> <strong>כמעשה בית דין דמי</strong> <small>[</small>הוא <small>נחשב],</small> אם כן <strong>ליבעי תלתא</strong> <small>[שיצטרך שלושה]</small> אנשים שייעשה בפניהם, שאין בית דין פחות משלושה! <strong>אי</strong> <small>[אם]</small> <strong>לא כמעשה בית דין דמי</strong> <small>[</small>הוא <small>נחשב],</small> אלא כעדות בלבד, <strong>אמאי</strong> <small>[מדוע]</small> <strong>אינו צריך לומר</strong> במפורש: <strong>"כתובו"?</strong> והרי זה כמו הודאה, שמחייב את עצמו בדבר, שאין העדים רשאים לכותבה ללא הוראה מפורשת!
 <strong>בתר דבעי הדר פשטא</strong> <small>[אחר ששאל</small> את השאלה <small>חזר</small> ו<small>פתר אותה]:</small> <strong>לעולם לאו</strong> <small>[לא]</small> <strong>כמעשה בית דין דמי</strong> <small>[נחשב],</small> <strong>והכא טעמא מאי</strong> <small>[וכאן מהו הטעם]</small> ש<strong>אינו צריך לומר: "כתובו"</strong> כדי שיוכלו לכתוב? <strong>משום</strong> ש<strong>סתם קנין לכתיבה עומד,</strong> שעשיית הקנין עצמה מורה שהוא רוצה שייעשה הדבר בכל מיני חיזוק.
 <big>א</big> <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>לא כתבינן</strong> <small>[אין אנו כותבים]</small> <strong>מודעה</strong> כאשר בא אדם ומודיע שהוא עומד לעשות דבר מחמת שאונס אותו אדם מסויים לכך, <strong>אלא</strong> <strong>אמאן</strong> <small>[על מי]</small> ש<strong>לא ציית דינא</strong> <small>[מציית לדין],</small> כי אז אי אפשר לומר לבעל המודעה: מדוע מסכים אתה לעשות עסקה שלא מרצונך ואינך תובע אותו לדין? ואילו <strong>אביי ורבא דאמרי תרוייהו</strong> <small>[שאמרו שניהם]:</small> <strong>אפילו עלי ועליך</strong> אפשר לעשות מודעה, שפעמים אין אפשרות לפתור את הדבר באמצעות בית הדין. <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>כל מודעא</strong>
## דף מ:
 <strong>לא כתיב</strong> <small>[כתוב]</small> <strong>בה</strong> נוסח זה: <strong>"אנן ידעינן ביה באונסא דפלניא</strong> <small>[אנו</small> העדים <small>יודעים בו באונס של פלוני]</small> שמשום אונס זה הוא נאלץ לחתום ולהסכים לעיסקה שאינו רוצה בה <strong>"</strong>— <strong>לאו</strong> <small>[לא]</small> <strong>מודעא היא.</strong>
 ושואלים: <strong>מודעא דמאי</strong> <small>[של מה],</small> על מה מוסר הוא מודעה? <strong>אי דגיטא ודמתנתא</strong> <small>[אם של גט או של מתנה]</small> — <strong>גלויי מילתא בעלמא היא</strong> <small>[גילוי דבר בלבד הוא]</small> ואין צורך להודיע מה היה האונס, שהרי גט או מתנה אינם ניתנים אלא מרצונו, ואם מודיע שאינו רוצה — בטל הדבר. <strong>ואי דזביני</strong> <small>[ואם של מכירה],</small> <strong>והאמר</strong> <small>[והרי אמר]</small> <strong>רבא: לא כתבינן מודעא אזביני</strong> <small>[אין אנו כותבים</small> כלל <small>מודעה על מכירה]!</small>
 ומשיבים: <strong>לעולם</strong> מדובר במודעה <strong>דזביני</strong> <small>[של מכירה],</small> אולם <strong>מודי</strong> <small>[מודה]</small> <strong>רבא היכא דאניס</strong> <small>[במקום ש</small>הוא <small>אנוס]</small> לעשות זאת, שאם לא כן יפסיד את כספו, <strong>וכמעשה דפרדיסא</strong> <small>[של הפרדס]:</small> <strong>דההוא גברא דמשכין פרדיסא לחבריה לתלת שנין</strong> <small>[שאדם אחד מישכן פרדס לחבירו לשלוש שנים].</small> <strong>בתר</strong> <small>[אחר]</small> ש<strong>אכלה תלת</strong> <small>[שלוש]</small> <strong>שני</strong> (שנות) <strong>חזקה, אמר</strong> המחזיק: <strong>אי מזבנת</strong> <small>[אם מוכר אתה]</small> <strong>לי</strong> את השדה — <strong>מוטב, ואי</strong> <small>[ואם]</small> <strong>לא</strong> — <strong>כבישנא</strong> <small>[אחביא]</small> את <strong>שטר</strong> ה<strong>משכנתא ואמינא</strong> <small>[ואומר]</small> <strong>"לקוחה היא בידי". כהאי גוונא כתבינן</strong> <small>[כגון זה כותבים אנו]</small> <strong>מודעא</strong> שהמוכר מודיע מראש שאינו מסכים למכירה, אלא לפי שעה הוכרח למכור.
 <big>א</big> <strong>אמר רב יהודה: האי מתנתא טמירתא</strong> <small>[מתנה נסתרת]</small> — <strong>לא מגבינן</strong> <small>[</small><small>אין אנו גובים]</small> <strong>בה.</strong> ושואלים: <strong>היכי דמי מתנתא טמירתא</strong> <small>[איך היא בדיוק מתנה נסתרת]?</small> <strong>אמר רב יוסף: דאמר להו לסהדי</strong> <small>[שאומר להם</small> הנותן <small>לעדים]:</small> <strong>זילו אטמורו</strong> <small>[לכו התחבאו]</small> <strong>וכתבו ליה</strong> <small>[לו],</small> למקבל המתנה שטר מתנה. <strong>ואיכא דאמרי</strong> <small>[ויש שאומרים]</small> ש<strong>אמר רב יוסף:</strong> מתנה נסתרת היא כל ש<strong>לא אמר להו</strong> <small>[להם]:</small> <strong>תיתבו בשוקא ובבריתא</strong> <small>[תשבו בשוק ובחוץ]</small> <strong>ותכתבו ליה</strong> <small>[לו]</small> את השטר. ושואלים: <strong>מאי בינייהו</strong> <small>[מה</small> ההבדל להלכה <small>ביניהם]</small> בין שתי הלשונות הללו? ומשיבים: <strong>איכא בינייהו סתמא</strong> <small>[יש ביניהם סתם]</small> שלא אמר להם לא להסתתר ולא לעשות זאת בפרסום.
 <strong>אמר רבא: ו</strong>מתנה כזו שהוא עושה בסתר, שאין גובים אותה, מכל מקום <strong>הויא</strong> <small>[הריהי]</small> <strong>מודעא</strong> וביטול <strong>לחברתה,</strong> למתנה אחרת, אם נותן אותו דבר עצמו לאדם אחר. <strong>אמר רב פפא: הא</strong> <small>[</small>הלכה <small>זו]</small> שאמר <strong>רבא, לאו</strong> <small>[לא]</small> <strong>בפירוש איתמר</strong> <small>[נאמרה]</small> <strong>אלא מכללא איתמר</strong> <small>[מכלל</small> הדברים <small>נאמרה]</small> ולמדוה מדבריו במקרה מסויים, ואין ללמוד משם הלכה כללית. ומנין למדוה?
  ממה <strong>דההוא גברא דאזל לקדושי אתתא</strong> <small>[שאדם אחר הלך לקדש אשה],</small> <strong>אמרה ליה</strong> <small>[לו]:</small> <strong>אי כתבת</strong> <small>[אם תכתוב]</small> <strong>לי</strong> את <strong>כולהו נכסיך</strong> <small>[כל נכסיך]</small> במתנה, <strong>הוינא</strong> <small>[אהיה]</small> <strong>לך</strong> לאשה, <strong>ואי</strong> <small>[ואם]</small> <strong>לא</strong> — <strong>לא הוינא</strong> <small>[אהיה]</small> <strong>לך</strong> לאשה. <strong>אזל כתביה לה לכולהו נכסי</strong> <small>[הלך</small> ו<small>כתב לה את כל נכסיו].</small> <strong>אתא בריה קשישא</strong> <small>[בא בנו הגדול],</small> <strong>אמר ליה</strong> <small>[לו]:</small> <strong>וההוא גברא מה תהוי עליה</strong> <small>[ואדם זה,</small> אני, <small>מה יהיה עליו]</small> אם אתה נותן את כל נכסיך לאשתך? <strong>אמר להו לסהדי</strong> <small>[להם לעדים]:</small> <strong>זילו אטמורו</strong> <small>[לכו התחבאו]</small> <strong>ב</strong>מקום <strong>עבר ימינא וכתבו ליה</strong> <small>[לו]</small> שטר מתנה על הנכסים. <strong>אתו לקמיה</strong> <small>[באו</small> העדים לבסוף <small>לפני]</small> <strong>רבא, אמר להו</strong> <small>[להם]:</small> <strong>לא מר</strong> <small>[זה,</small> הבן<small>]</small> <strong>קנה</strong> שהיתה זו מתנה נסתרת, <strong>ולא מר</strong> <small>[זה,</small> האשה<small>]</small> <strong>קנה.</strong>
 ומעירים: <strong>מאן דחזא סבר</strong> <small>[מי שראה</small> את המעשה <small>חשב]</small> שטעם הדבר שהאשה לא קנתה — <strong>משום דהויא</strong> <small>[שהריהי]</small> המתנה הנסתרת הזו לבנו, נחשבת <strong>מודעא לחברתה</strong> למתנה האחרת שנתן לאשה את נכסיו, לבטל אותה. וכך הוא הדין בכל מתנה נסתרת, שאף שאין גובים אותה — משמשת מודעה לחבירתה. <strong>ולא היא</strong> (ואין הדבר כן), <strong>התם מוכחא מילתא</strong> <small>[שם מוכח הדבר]</small> ש<strong>מחמת אונסא</strong> <small>[אונס]</small> <strong>הוא</strong> ש<strong>כתב לה, אבל הכא</strong> <small>[כאן]</small> כשנותן מתנה בסתר ופעם אחרת שלא בסתר, ייתכן ש<strong>מר ניחא ליה דליקני</strong> <small>[</small>אדם <small>זה,</small> השני, <small>נוח לו שיקנה],</small> ולכן נתן לו בגלוי, <strong>ומר</strong> <small>[וזה]</small> <strong>לא ניחא ליה דליקני</strong> <small>[נוח לו שיקנה],</small> ולכן נתן לו מתנה בסתר, ואין היא מודעה לחבירתה.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו:
## דף מא.
 שטר מתנה <strong>סתמא</strong> <small>[סתם]</small> שאין מפורש בו אם הנותן גילה דעתו לפרסמה, <strong>מאי</strong> <small>[מה]</small> יהיה דינה? <strong>רבינא אמר: לא חיישינן</strong> <small>[אין אנו חוששים]</small> שהיא מתנה נסתרת ומתנה גמורה היא, <strong>רב אשי אמר: חיישינן</strong> <small>[חוששים אנו].</small> <strong>והלכתא</strong> <small>[והלכה</small> היא<small>]:</small> <strong>חיישינן</strong> <small>[חוששים אנו].</small>
 <big>א משנה</big> <strong>כל חזקה שאין עמה טענה,</strong> שטוען המחזיק ומסביר את מהות החזקה, על סמך מה הוא מחזיק — <strong>אינה חזקה. כיצד? אמר לו</strong> המערער: <strong>מה אתה עושה בתוך</strong> הקרקע <strong>שלי? והוא</strong> המחזיק <strong>אמר לו: שלא אמר לי אדם דבר מעולם</strong> שלא אעשה כן, שלא מחו בי. הרי אף שישב במקום שנות חזקה — <strong>אינה חזקה.</strong>
 אבל אם טען <strong>ש</strong>אתה <strong>מכרת לי,</strong> או <strong>שנתת לי במתנה,</strong> או <strong>אביך מכרה לי,</strong> או <strong>אביך נתנה לי במתנה</strong> — <strong>הרי זו חזקה. ו</strong>עוד אמרו: <strong>הבא משום ירושה</strong> — <strong>אינו צריך טענה,</strong> שדי לו שיטען שירש נכס זה, ואינו צריך לפרש כיצד הגיע הנכס לידי מורישו.
 <big>ב גמרא</big> על דברי המשנה תוהים: <strong>פשיטא</strong> <small>[פשוט]</small> הוא שחזקה שאין עימה טענה, אלא רק שלא אמר לו אדם דבר מעולם — אינה חזקה, שהרי אינו טוען לבעלות!
  ומשיבים:  <strong>מהו דתימא</strong> <small>[שתאמר]:</small> <strong>האי גברא מיזבן זבנה ליה האי ארעא</strong> <small>[אותו אדם,</small> המחזיק, באמת <small>מכרו לו</small> הבעלים את <small>הקרקע הזו],</small> <strong>ושטרא</strong> <small>[ושטר]</small> <strong>הוה ליה ואירכס</strong> <small>[היה לו ואבד],</small> <strong>והאי דקאמר הכי</strong> <small>[וזה שהוא אומר כך]</small> שלא אמר לו אדם דבר מעולם, ולא הזכיר את טענת המכירה, <strong>סבר</strong> <small>[סבור</small> הוא<small>]:</small> <strong>אי אמינא מיזבן זבנה</strong> <small>[אם אומר</small> ש<small>מכר אותה]</small> <strong>לי האי ארעא</strong> <small>[</small>את <small>הקרקע הזו],</small> <strong>אמרי</strong> <small>[יאמרו]</small> <strong>לי: אחוי</strong> <small>[הראה]</small> את <strong>שטרך. הלכך</strong> היה מקום לומר כי <strong>לימא ליה אנן</strong> <small>[נאמר לו אנחנו</small> בית הדין<small>]</small> במקרה זה: <strong>דלמא שטרא הוה</strong> <small>[שמא שטר היה]</small> <strong>לך ואירכס</strong> <small>[ואבד],</small> משום שמקרה <strong>כגון זה "פתח פיך לאלם"</strong> (משלי לא, ח), <strong>הוא</strong> ודבר זה בית דין עושים, אף שכרגיל אין טוענים לבעל דין, ועל כן <strong>קא משמע לן</strong> <small>[השמיע לנו]</small> התנא שבמקרה זה אין אומרים כן, ואין זו חזקה כלל.
 <big>ג</big> <strong>(ענ"ב סימן)</strong> מסופר ש
 <strong>רב ענן שקל בידקא בארעיה</strong> <small>[סחף שטף מים באדמתו]</small> וגרם לאובדנן של המחיצות בין השדות, <strong>אזל הדר גודא בארעיה דחבריה</strong> <small>[הלך חזר</small> והקים <small>מחיצה בקרקע</small> שבאמת היתה <small>של חבירו],</small> שהסיג את גבול חבירו שלא מדעת, <strong>אתא לקמיה</strong> <small>[בא</small> רב ענן <small>לפני]</small> <strong>רב נחמן</strong> לשאול מה יעשה, <strong>אמר ליה</strong> <small>[לו]:</small> <strong>זיל הדר</strong> <small>[לך החזר]</small> את הגבול למקומו הקודם.
  אמר לו: <strong>והא אחזיקי לי</strong> <small>[והרי</small> כבר <small>החזקתי]</small> בקרקע הזו! <strong>אמר ליה</strong> <small>[לו]</small> רב נחמן: <strong>כמאן</strong> <small>[כמי]</small> אתה אומר? — <strong>כ</strong>דעת <strong>ר' יהודה ור' ישמעאל דאמרי</strong> <small>[שאומרים]</small> ש<strong>כל</strong> שהשתמש בקרקע של חבירו <strong>בפניו, לאלתר הוי</strong> <small>[מיד הריהי]</small> <strong>חזקה? לית הלכתא כוותייהו</strong> <small>[אין הלכה כמותם].</small>
 <strong>אמר ליה</strong> <small>[לו]:</small> <strong>והא אחיל</strong> <small>[והרי מחל</small> לי<small>],</small> וראיה לכך <strong>דאתא</strong> <small>[שבא]</small> <strong>וסייע בגודא בהדאי</strong> <small>[ב</small>בניית <small>המחיצה יחד איתי]!</small> <strong>אמר ליה</strong> <small>[לו]</small> רב נחמן: <strong>מחילה בטעות היא, את גופך אי הוה ידעת</strong> <small>[אתה עצמך אם היית יודע]</small> שאתה מסיג את גבולו <strong>לא עבדת</strong> <small>[היית עושה],</small> <strong>כי היכי דאת</strong> <small>[כמו שאתה]</small> <strong>לא הוה ידעת</strong> <small>[ידעת],</small> <strong>הוא נמי</strong> <small>[גם כן]</small> <strong>לא הוה ידע</strong> <small>[ידע],</small> ומה שמחל לך —
 בטעות היה. כעין זה מסופר: <strong>רב כהנא שקל בידקא בארעיה</strong> <small>[סחף שטף מים בקרקעו].</small> <strong>אזל הדר גודא בארעא</strong> <small>[הלך חזר</small> והקים <small>מחיצה בקרקע]</small> שהתברר אחר כך ש<strong>לא</strong> היתה <strong>דידיה</strong> <small>[שלו].</small>
## דף מא:
 <strong>אתא לקמיה</strong> <small>[בא לפני]</small> <strong>רב יהודה, אזיל אייתי תרי סהדי</strong> <small>[הלך</small> ו<small>הביא שני עדים],</small> <strong>חד</strong> <small>[אחד</small> מהם<small>]</small> <strong>אמר: תרתי אוצייתא עאל</strong> <small>[שתי שורות,</small> ערוגות, <small>נכנס]</small> לתוך שדה חבירו, <strong>וחד</strong> <small>[ואחד</small> מהם<small>]</small> <strong>אמר: תלת אוצייתא עאל</strong> <small>[שלוש שורות נכנס],</small> <strong>אמר ליה</strong> <small>[לו]</small> רב יהודה: <strong>זיל שלים תרתי מגו תלת</strong> <small>[לך שלם שתים מתוך שלוש</small> אלה<small>],</small> כלומר, החזר אותן.
 <strong>אמר ליה</strong> <small>[לו]</small> רב כהנא: <strong>כמאן</strong> <small>[כמי]</small> אומר אתה שאפשר לסמוך על עדות שיש בה סתירה? השיב לו: <strong>כ</strong>דעת <strong>ר' שמעון בן אלעזר; דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' שמעון בן אלעזר: לא נחלקו בית שמאי ובית הלל על שתי כיתי</strong> (קבוצות) <strong>עדים, שאחת אומרת</strong> שפלוני חייב <strong>מנה</strong> לחבירו, <strong>ואחת אומרת</strong> שהוא חייב <strong>מאתים, שיש בכלל מאתים מנה</strong> ובוודאי צריך לשלם מנה.
 <strong>על מה נחלקו?</strong> — <strong>על כת אחת</strong> של עדים, <strong>שאחד</strong> מהעדים <strong>אומר מנה, ואחד אומר מאתים, שבית שמאי אומרים: נחלקה עדותן,</strong> שאין כאן עדות שלימה של שני עדים על דבר, <strong>ובית הלל אומרים: יש בכלל מאתים מנה</strong> וישלם מנה. ואני פוסק כבית הלל לשיטה זו.
 <strong>אמר ליה</strong> <small>[לו]</small> רב כהנא: <strong>והא מייתינא</strong> <small>[והרי</small> יכול <small>אני להביא]</small> <strong>לך איגרתא ממערבא</strong> <small>[מכתב מארץ ישראל]</small> ש<strong>אין הלכה כר' שמעון בן אלעזר! אמר ליה</strong> <small>[לו]</small> רב יהודה: <strong>לכי תיתי</strong> <small>[לכאשר תביא],</small> ובינתיים צריך אתה לנהוג כפי שפסקתי.
 <big>א</big> <strong>ההוא גברא דדר</strong> <small>[אדם אחד שגר]</small> <strong>בקשתא בעיליתא</strong> <small>[בעליית גג]</small> <strong>ארבע שני</strong> <small>[שנים],</small> <strong>אתא מארי דביתא אשכחיה</strong> <small>[בא בעל הבית מצא אותו],</small> <strong>אמר ליה</strong> <small>[לו]:</small> <strong>מאי בעית בהאי ביתא</strong> <small>[מה אתה מבקש,</small> מה מעשיך, <small>בבית זה]?</small> <strong>אמר ליה</strong> <small>[לו]:</small> <strong>מפלניא זבינתה דזבנה מינך</strong> <small>[מפלוני קניתי אותה שקנה אותה ממך],</small> <strong>אתא לקמיה</strong> <small>[בא</small> המחזיק <small>לפני]</small> <strong>ר' חייא, אמר ליה</strong> <small>[לו]:</small> <strong>אי אית</strong> <small>[אם יש]</small> <strong>לך סהדי</strong> <small>[עדים]</small> ש<strong>דר בה</strong> בדירה זו <strong>איהו דזבנת מיניה</strong> <small>[אותו שקנית ממנו]</small> <strong>ואפילו חד יומא</strong> <small>[יום אחד]</small> — <strong>אוקימנא לה</strong> <small>[</small><small>מעמיד אני אותה]</small> <strong>בידך, ואי</strong> <small>[ואם]</small> <strong>לא</strong> — <strong>לא</strong> אעשה כן ותחזור העליה לבעליה.
 <strong>אמר רב: הוה יתיבנא קמיה דחביבי</strong> <small>[הייתי יושב לפני דודי,</small> ר' חייא<small>],</small> <strong>ואמרי ליה</strong> <small>[ואמרתי לו]:</small> מדוע תלוי הדבר בכך? <strong>וכי אין אדם עשוי ליקח</strong> (לקנות) <strong>ולמכור ב</strong>אותו <strong>לילה</strong> עצמו, ואם כן, ייתכן שלא היה המוכר אפילו לילה אחד בדירה, אף שבאמת קנאה! <strong>וחזיתיה לדעתיה</strong> <small>[וראיתי לדעתו]</small> הבנתי מדבריו ש<strong>אי אמר ליה</strong> <small>[אם היה אומר לו]</small> המחזיק: <strong>קמאי דידי זבנה מינך</strong> <small>[בפני שלי</small> ראיתי ש<small>קנה אותה ממך]</small> — היה <strong>מהימן</strong> <small>[נאמן],</small> <strong>מיגו דאי בעי אמר ליה</strong> <small>[מתוך שאם היה רוצה</small> לשקר <small>היה יכול לומר לו]:</small> <strong>אנא זבנתה מינך</strong> <small>[אני קניתי אותה ממך].</small>
 <strong>אמר רבא: כוותיה</strong> <small>[כשיטתו]</small> של <strong>ר' חייא מסתברא</strong> <small>[מסתבר],</small> <strong>דקתני</strong> <small>[ששנינו]:</small> <strong>הבא משום ירושה</strong> — <strong>אינו צריך טענה,</strong> ונדייק מכאן: <strong>טענה הוא</strong> ש<strong>לא בעי</strong> <small>[צריך],</small> לטעון בוודאות שאביו קנאה — <strong>הא</strong> <small>[הרי]</small> <strong>ראיה בעי</strong> <small>[</small>הוא <small>צריך]</small> שהיה הדבר בידי מורישו.
  ודוחים:  <strong>ודלמא</strong> <small>[ושמא]</small> <strong>לא ראיה בעי</strong> <small>[</small>הוא <small>צריך]</small> <strong>ולא טענה בעי</strong> <small>[</small>הוא <small>צריך]!</small> ולא אמר שאינו צריך טענה אלא להבדיל בין מקרה זה לבין חזקה שאין עמה טענה. <strong>ואיבעית אימא</strong> <small>[ואם תרצה אמור]:</small> אף אם יורש צריך ראיה שמורישו דר במקום — <strong>שאני</strong> <small>[שונה]</small> <strong>לוקח</strong> (קונה) <strong>דלא שדי זוזי בכדי</strong> <small>[שאינו זורק כסף בחינם],</small> וכיון ששילם עבור הדבר, בוודאי בירר שהיתה לו למוכר זכות בו.
 <strong>איבעיא להו</strong> <small>[נשאלה להם</small> ללומדים<small>]:</small> אם <strong>נראה בו</strong> המוכר מסתובב באותה קרקע, <strong>מאי</strong> <small>[מה]</small> יהא הדין? האם יש מכאן ראיה ללוקח שקנאה המוכר מן הבעלים? <strong>אמר אביי: היא היא</strong> <small>[הוא הוא],</small> כלומר, הרי זה כאילו הוכח שהחזיק בה. <strong>רבא אמר: עביד איניש דסיאר ארעיה ולא זבין</strong> <small>[עשוי אדם שמסייר קרקע ואינו קונה</small> אותה<small>]</small> ולכן העובדה שהיה במקום אינה הוכחה שאכן קנה אותו, אלא אם כן השתמש בו כבשלו.
 <big>ב</big> <strong>שלשה לקוחות מצטרפין</strong> לענין חזקה. שאם קנו זה מזה, והחזיקו כולם יחד שלוש שנים — הרי הם כחזקה אחת. <strong>אמר רב: וכולם</strong> צריך שיקנו זה מזה <strong>בשטר</strong> שאז מתפרסם הדבר, והבעלים הראשונים יודעים על כך, ויכולים לבוא ולמחות.
  ושואלים:  <strong>למימרא</strong> <small>[האם לומר]</small> מכאן ש<strong>סבר רב</strong> ש<strong>שטר אית ליה קלא</strong> <small>[יש לו קול]</small> ומתפרסם, <strong>ועדים</strong> בלבד <strong>לית להו קלא</strong> <small>[אין להם קול]?</small> <strong>והאמר</strong> <small>[והרי אמר]</small> <strong>רב: המוכר שדה בעדים</strong> אף שלא כתב שטר, אם ניטל השדה מיד הקונה משום שהיה שיעבוד מוקדם על השדה — <strong>גובה</strong> הקונה קרקע במקומה <strong>מנכסים משועבדים,</strong> כלומר, נכסים שמכר המוכר לאחר שמכר לו שדה זו. ומכאן שאנו מניחים שהיה פרסום למכירה זו, וידעו הקונים האחרים ששדות המוכר משועבדים כבר! ומשיבים: <strong>התם</strong> <small>[שם],</small> <strong>לקוחות</strong>
## דף מב.
 <strong>אינהו אפסידו אנפשייהו</strong> <small>[הם הפסידו על עצמם]</small> שהיה ראוי להם לחקור אם אין הקרקע שהם רוצים לקנות משועבדת.
  ומקשים:  <strong>ומי</strong> <small>[והאם]</small> <strong>אמר רב הכי</strong> <small>[כך]</small> שעל פי עסקה שנעשית בעדים גובים מנכסים משועבדים? <strong>והתנן</strong> <small>[והרי שנינו</small> במשנה<small>]:</small> <strong>המלוה את חבירו בשטר</strong> — <strong>גובה מנכסים משועבדים,</strong> שהם נכסים שמכר הלווה לאחר ההלוואה, אם אין ללווה נכסים. אבל המלוה <strong>על ידי עדים</strong> בלא שטר — <strong>גובה</strong> רק <strong>מנכסים בני חורין!</strong>
 <strong>וכי תימא</strong> <small>[ואם תאמר]</small> כדי לפתור קושיה זו ש<strong>רב</strong> עצמו <strong>תנא הוא ופליג</strong> <small>[וחולק]</small> על המשנה הזו, <strong>והא</strong> <small>[והרי]</small> <strong>רב ושמואל דאמרי תרוייהו</strong> <small>[שאומרים שניהם]:</small> <strong>מלוה על פה</strong> אף על פי שנעשה בעדים — <strong>אינו גובה לא מן היורשים ולא מן הלקוחות!</strong>
 ומתרצים: מ<strong>מלוה אזביני קא רמית</strong> <small>[על מכר אתה משליך,</small> מראה סתירה<small>]?</small> <strong>מלוה, כי קא יזיף</strong> <small>[כאשר הוא לווה]</small> — <strong>בצנעא קא יזיף</strong> <small>[בצנעה הוא לווה],</small> <strong>כי היכי</strong> <small>[כדי]</small> ש<strong>לא ליתזלו נכסיה עליה</strong> <small>[יוזלו נכסיו עליו],</small> שאם ידעו הכל שהוא נזקק לכסף, הרי כשירצה למכור את נכסיו יציעו לו מחירים נמוכים יותר. והואיל שלווה ממון בצינעה — אין גובים מלקוחות. אבל <strong>זביני, מאן דזבין ארעא</strong> <small>[מכר, מי שקונה קרקע]</small> — <strong>בפרהסיא זבין</strong> <small>[בפרהסיא</small> הוא <small>קונה],</small> <strong>כי היכי דליפוק לה קלא</strong> <small>[כדי שיצא על כך קול],</small> ואף אם נעשה הדבר בעדים בלבד — יש לדבר פרסום, ולכן אין להקשות מהלוואה על מכר.
 <strong>תנו רבנן</strong> <small>[שנו חכמים]:</small> <strong>אכלה האב שנה והבן</strong> שירש ממנו אכלה <strong>שתים,</strong> או שאכלה <strong>האב שתים והבן שנה,</strong> או <strong>האב שנה והבן שנה והלוקח</strong> (הקונה) מן הבן <strong>שנה</strong> — <strong>הרי זו חזקה.</strong>
 ושואלים: <strong>למימרא</strong> <small>[האם לומר]</small> מכאן ש<strong>לוקח אית ליה קלא</strong> <small>[יש לו קול]</small> ומתפרסם הדבר שקנה? <strong>ורמינהי</strong> <small>[ומשליכים,</small> מראים סתירה<small>],</small> ממה ששנינו: מי שהחזיק בקרקע בדרך זו: ש<strong>אכלה בפני האב שנה ובפני הבן שתים,</strong> או <strong>בפני האב שתים ובפני הבן שנה,</strong> או <strong>בפני האב שנה ובפני הבן שנה ובפני</strong> ה<strong>לוקח</strong> מן הבן <strong>שנה</strong> — <strong>הרי זו חזקה. ואי סלקא דעתך</strong> <small>[ואם עולה על דעתך]</small> לומר כי <strong>לוקח אית ליה קלא</strong> <small>[יש לו קול],</small> <strong>אין לך מחאה גדולה מזו,</strong> שהרי הבעלים מוכרים את הנכס שאדם זה מחזיק בו לאדם אחר, ובוודאי שזו מחאה גמורה על המחזיק בנכסיהם שלא כדין!
 <strong>אמר רב פפא: כי תניא ההיא</strong> <small>[כאשר שנויה אותה</small> ברייתא<small>]</small> שיש חזקה גם אם נמכר השדה לאחר על ידי הבעלים — הרי זה <strong>במוכר שדותיו סתם,</strong> שהבן לא מכר במפורש שדה זה שהלה מחזיק בו, אלא מכר את כל שדותיו. והמחזיק סבור שאת השדה הזה לא מכר בכללם, ולכן אינו נזהר לשמור את שטרו, ואחרי שלוש שנים מועילה לו החזקה. אך אם היה הבן מוכר במפורש שדה זה — יש בכך מחאה.
 <big>א משנה</big> <strong>האומנין</strong> המחזיקים בביתם כלים שהם מתקנים, <strong>והשותפין, והאריסין</strong> בקרקע, <strong>והאפוטרופין</strong> של נכסי יתומים — <strong>אין להם חזקה</strong> באותם דברים שהם מחזיקים בהם, שהרי יתכן שהם מחזיקים בהם רק מכוח אומנות או שותפות וכו'. וכיוצא בזה אין חזקה <strong>לא לאיש חזקה בנכסי אשתו, ולא לאשה חזקה בנכסי בעלה, ולא לאב בנכסי הבן, ולא לבן בנכסי האב,</strong> כיון שהם משתמשים זה בשל זה ברשות, ואין בכך כל הוכחה להעברת בעלות.
 <strong>במה דברים אמורים?</strong> — <strong>במחזיק,</strong> כאשר החזקה משמשת לו ראיה לבעלות. <strong>אבל בנותן מתנה,</strong> ויש עדים על מתנה זו, <strong>ו</strong>כן <strong>האחין שחלקו</strong> ירושת אביהם, וכל אחד רוצה להחזיק בחלקו, <strong>והמחזיק בנכסי הגר</strong> שמת, שלא היו לו יורשים, ובמותו נעשו נכסיו הפקר, אם <strong>נעל</strong> את דלת הנכס, או <strong>גדר,</strong> או <strong>פרץ</strong> מן הגדר <strong>כל שהוא</strong> — <strong>הרי</strong> פעולה <strong>זו</strong> עצמה היא מעשה <strong>חזקה</strong> של קנין, ועל ידה נקנית לו הבעלות. 
## דף מב:
 <big>א גמרא</big> <strong>אבוה</strong> <small>[אביו]</small> של <strong>שמואל ו</strong>כן <strong>לוי תנו</strong> <small>[שנו]:</small> <strong>שותף אין לו חזקה, וכל שכן אומן.</strong> ואילו <strong>שמואל תני</strong> <small>[שנה]:</small> <strong>אומן אין לו חזקה, אבל שותף יש לו חזקה. ואזדא</strong> <small>[והולך]</small> <strong>שמואל לטעמיה</strong> <small>[לטעמו,</small> לשיטתו<small>],</small> ש<strong>אמר שמואל: השותפין מחזיקין,</strong> יש להם חזקה <strong>זה על זה, ומעידין זה על זה, ונעשים שומרי שכר זה לזה,</strong> שלעניינים אלה הם נחשבים כשני אנשים זרים.
 <strong>רמי ליה</strong> <small>[השליך לו,</small> הראה לו סתירה<small>]</small> <strong>ר' אבא לרב יהודה במערתא דבי</strong> <small>[במערה של בית]</small> <strong>רב זכאי, מי</strong> <small>[האם]</small> <strong>אמר שמואל: שותף יש לו חזקה? והאמר</strong> <small>[והרי אמר]</small> <strong>שמואל: שותף</strong> המשתמש בנכס המשותף כולו <strong>כיורד</strong> לנכסי חבירו <strong>ברשות דמי</strong> <small>[נחשב].</small> <strong>לאו למימרא</strong> <small>[האם לא</small> התכוון <small>לומר]</small> בכך ש<strong>שותף אין לו חזקה?</strong> ודוחים: <strong>לא קשיא</strong> <small>[אין</small> זה <small>קשה]:</small> <strong>הא דנחית</strong> <small>[זה שירד]</small> <strong>ל</strong>כל השדה <strong>כולה, הא דנחית לפלגא</strong> <small>[זה שירד למחציתה].</small>
 ובפירוש דבר זה <strong>אמרי לה להאי גיסא, ואמרי לה להאי גיסא</strong> <small>[</small>יש <small>אומרים אותה לצד זה,</small> ויש <small>אומרים אותה לצד זה],</small> שיש מקום לומר כי שותף שהחזיק שלוש שנים רק מחצית השדה, הרי זו הוכחה שזה הוא חלקו הקנוי רק לו, אבל אם ירד לכולה במשך שלוש שנים — אין לו חזקה, שכך נוהגים שותפים.
  ואפשר לומר להיפך, שאם יורד רק למחצית — אינה חזקה. אבל אם מחזיק בכולה שלוש שנים — ראיה היא שכולה שלו היא. <strong>רבינא אמר: הא והא דנחית</strong> <small>[זה וזה</small> מדובר, <small>כשירד]</small> <strong>ל</strong>כל השדה <strong>כולה, ולא קשיא</strong> <small>[קשה]:</small> <strong>הא</strong> <small>[זה]</small> מדובר <strong>דאית</strong> <small>[שיש]</small> <strong>בה</strong> בקרקע גודל מספיק שיהיה בה <strong>דין חלוקה,</strong> ולכן השותף המשתמש בכולה הרי זה נכנס בחלק שהוא ודאי של חבירו, ואם לא מחה בידו — יש לו חזקה. <strong>הא דלית</strong> <small>[זו שאין]</small> <strong>בה דין חלוקה,</strong> ולכן גם אם נכנס לכולה, כיון שאין חלקה זו מתחלקת והכל שייך לשניהם, אף אם נכנס לכולה אין זו הוכחה לבעלות, אלא נכנס רק משום השותפות.
 <big>ב</big> <strong>גופא</strong> <small>[</small>דנים <small>לגופו]</small> של הדבר שהזכרנו קודם, <strong>אמר שמואל: שותף כיורד ברשות דמי</strong> <small>[נחשב].</small> ושואלים: <strong>מאי קא משמע לן</strong> <small>[מה השמיע לנו</small> בכך<small>],</small> ש<strong>שותפות אין לו חזקה?</strong> אם כן <strong>לימא</strong> <small>[שיאמר]</small> במפורש: <strong>שותף אין לו חזקה!</strong>
 <strong>אמר רב נחמן אמר רבה בר אבוה: לומר</strong> שאם עשה דברים מדעת עצמו בשדה השותפות, כגון שנטע וגידל עצי פרי שם <strong>שנוטל בשבח המגיע לכתפים</strong> גם מחלק חבירו, שכל הגידולים שגידל באדמה זו, אם הגיעו לדרגה שהם בשלים ואפשר לקחת אותם על הכתפיים, מקבל את חלקו בהם. ואינו נדון בשדה זו כמי שירד לשדה שלא ברשות בעל הבית, שידו על התחתונה ואינו מקבל יותר מהוצאותיו. ודין זה חל <strong>בשדה שאינה עשויה ליטע</strong> במטעים, אלא לזריעה, והוא בכל זאת נטע בה, <strong>כ</strong>מו ב<strong>שדה העשויה ליטע.</strong>
 בין דברי שמואל לעיל נזכר כי השותפים <strong>מעידין זה לזה,</strong> שאם יערער אדם על חלקו של אחד מהם בשדה — יכול השני, בצירוף עד נוסף, להעיד לטובתו, ואינו נחשב כנוגע בעדותו.
## דף מג.
 ושואלים: <strong>אמאי</strong> <small>[מדוע]</small> יכולים הם להעיד? הלא <strong>נוגעין בעדותן הן,</strong> שכל אחד מהם הוא שותף בדבר שהוא מעיד עליו!
  ומשיבים:  <strong>הכא במאי עסקינן</strong> <small>[כאן במה אנו עוסקים]?</small> — באופן <strong>דכתב ליה</strong> <small>[שכותב לו]</small> שותף אחד לחבירו: <strong>"דין ודברים אין לי</strong> מעתה <strong>על שדה זו</strong> שדנים עליה <strong>",</strong> כלומר, שהוא מסלק עצמו מכל חלק ושותפות בה. ושואלים: <strong>וכי כתב</strong> <small>[וכאשר כותב]</small> <strong>לו מאי הוי</strong> <small>[מה בכך]?</small> האם מועיל הדבר? <strong>והתניא</strong> <small>[והרי שנינו</small> בברייתא<small>]:</small> <strong>האומר לחבירו</strong> שותפו: <strong>"דין ודברים אין לי על שדה זו" ו</strong>כן אם אמר <strong>"אין לי עסק בה" ו</strong>כן <strong>"ידי מסולקות הימנה"</strong> — <strong>לא אמר כלום,</strong> שאמירות אלה אין להן תוקף משפטי!
  ומשיבים:  <strong>הכא במאי עסקינן</strong> <small>[כאן במה אנו עוסקים]?</small> — <strong>כשקנו מידו,</strong> כשעשו ביניהם השותפים מעשה קנין על ויתורו של האחד על כל זכות בשדה זה, ואז יש תוקף של הקנאה גמורה לשותפו בויתור זה, ואם עשה כן אינו עוד נוגע בעדותו. ושואלים: <strong>וכי</strong> <small>[וכאשר]</small> <strong>קנו מידו מאי הוי</strong> <small>[מה בכך]?</small> והלא בעדות זו שמעיד לטובת השותף (לשעבר) אף הוא נהנה, ש<strong>הרי</strong> בכך הוא <strong>מעמידה בפני בעל חובו,</strong> שאם היה חייב כסף לאדם אחר קודם שהסתלק מן הקרקע, יוכל בעל חובו לגבות את החוב מקרקע זו שביד השותף, שכבר נשתעבדה למלוה, ולפיכך הריהו נוגע בעדות, ש
 <strong>אמר רבין בר שמואל משמיה</strong> <small>[משמו]</small> של <strong>שמואל: המוכר שדה לחבירו</strong> אף <strong>שלא באחריות</strong> (שהתנה שלא יחזור הקונה ויגבה ממנו את תמורת השדה אם יתברר ששדה זו של אדם אחר היא) ונמצא שאין לו נגיעה בדבר, מכל מקום — <strong>אין מעיד לו</strong> לקונה <strong>עליה</strong> שהיא של הקונה, <strong>מפני ש</strong>בכך <strong>מעמידה</strong> לגביה <strong>בפני בעל חובו</strong> שלו.
  ומשיבים:  <strong>הכא במאי עסקינן</strong> <small>[כאן</small> בשותף שנסתלק מן הקרקע <small>במה אנו עוסקים]?</small> — באופן <strong>דקביל עליה</strong> <small>[שקיבל עליו]</small> <strong>אחריות</strong> לפצות את שותפו, אם תילקח הקרקע שנתן לו. ונמצא שאינו מרויח דבר אם יעיד לטובת השותף. ושואלים: <strong>אחריות דמאן</strong> <small>[של מי]?</small> <strong>אי נימא</strong> <small>[אם תאמר]</small> <strong>אחריות דעלמא</strong> <small>[של אחרים],</small> שהתנה שאם יטען אדם אחר לבעלות על הקרקע ויקחנה יחזיר לו סכום זה — <strong>כל שכן</strong> שנוגע בעדותו, <strong>דניחא ליה</strong> <small>[שנוח לו]</small> בזה שהקרקע נשארת ביד חבירו, משום שבכך הוא נפטר מן הצורך לפצותו! <strong>אלא</strong> יש לומר: שקיבל עליו <strong>אחריות דאתיא ליה מחמתיה</strong> <small>[שתבוא לו מחמת עצמו],</small> כלומר, שאם בגלל חובו שלו יבואו לגבות את השדה — יפצה את השותף. ולפי זה אין לו כל הנאה בעדותו, שהרי בין כה וכה יצטרך לשלם את חובו.
 ושואלים לעצם הפתרון: <strong>וכי</strong> <small>[וכאשר]</small> שותף <strong>מסלק נפשיה מיניה</strong> <small>[את עצמו ממנו,</small> מחלקו בדבר<small>]</small> <strong>מי</strong> <small>[האם]</small> הוא באמת <strong>מסתלק</strong> ואינו נחשב נוגע בדבר? <strong>והתניא</strong> <small>[והרי שנינו</small> בברייתא<small>]:</small> <strong>בני עיר שנגנב ספר תורה שלהן</strong> ונתפס הגנב, והוא טוען שספר התורה שייך לו, <strong>אין דנין</strong> את הענין הזה <strong>בדייני אותה העיר, ואין מביאין ראיה</strong> (כלומר, אין מקבלים עדות) <strong>מאנשי אותה העיר,</strong> מפני שכולם נוגעים בדבר. <strong>ואם איתא</strong> <small>[יש]</small> מקום לדין זה של סילוק, <strong>ליסלקו בי תרי מינייהו ולידיינו</strong> <small>[שיסתלקו שניים מהם</small> מזכותם בספר התורה, <small>וידונו]!</small> 
 ודוחים: <strong>שאני</strong> <small>[שונה]</small> <strong>ספר תורה</strong> ש<strong>לשמיעה קאי</strong> <small>[</small>הוא <small>עומד]</small> והכל חייבים לשמוע את הקריאה בו, ולכן גם אם מסתלקים מבעלות עליו, מכל מקום אינם מסתלקים מהנאה ממנו.
  ומציעים, <strong>תא שמע</strong> <small>[בוא</small> ו<small>שמע]</small> ראיה מברייתא אחרת: <strong>האומר "תנו מנה לבני עירי"</strong> — <strong>אין דנין</strong> בדין מתנה זו <strong>בדייני אותה העיר, ואין מביאין ראיה מאנשי אותה העיר,</strong> ואם הסתלקות מועילה לענין עדות <strong>אמאי</strong> <small>[מדוע]</small> אין דנים בהם? <strong>ליסלקו בי תרי נפשייהו ולידיינו</strong> <small>[שיסלקו שניים</small> את <small>עצמם</small> מליהנות ממנה זה <small>וידונו</small> בו<small>]!</small>
 ומשיבים: <strong>הכא נמי</strong> <small>[כאן גם כן]</small> מדובר <strong>ב</strong>כסף שניתן לצורך <strong>ספר תורה.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה אחרת לדבר: <strong>האומר "תנו מנה לעניי עירי"</strong> — <strong>אין דנין בדייני אותה העיר ואין מביאין ראיה מאנשי אותה העיר.</strong> ותחילה תוהים על לשון הברייתא: <strong>ותסברא</strong> <small>[וכי סבור אתה]</small> כי <strong>עניים שקלי</strong> <small>[נוטלים,</small> מקבלים<small>]</small> את הצדקה ואילו <strong>דייני מיפסלי</strong> <small>[הדיינים נפסלים]</small> על ידי כך? <strong>אלא אימא</strong> <small>[אמור]</small> ותקן כך: <strong>אין דנין בדייני עניי אותה העיר,</strong> כלומר, אם היו הדיינים בעצמם מעניי העיר אי אפשר לדון על ידם, משום שהם נוגעים בדבר, <strong>ו</strong>כך גם <strong>אין מביאים ראיה מעניי אותה העיר.</strong> ולאחר שיישבנו את לשון הברייתא חוזרים להקשות ממנה: <strong>ואמאי</strong> <small>[ומדוע]</small> אומרים כן? הרי יש דרך אחרת: <strong>לסתלקו בי תרי נפשייהו ולידיינו</strong> <small>[שיסלקו שניים מהם</small> את <small>עצמם</small> ממתנות אלה <small>וידונו]!</small>
 ומשיבים: <strong>הכא נמי</strong> <small>[כאן גם כן]</small> מדובר <strong>בספר תורה</strong> שאותו אדם תרם את הכסף עבור ספר תורה לבני עירו. <strong>ואמאי קרי להו</strong> <small>[ומדוע קרא להם]</small> <strong>"עניים"?</strong> ש<strong>הכל אצל ספר תורה עניים הן,</strong> משום שהספרים יקרים ואינם מצויים.
 <strong>ואיבעית אימא</strong> <small>[ואם תרצה אמור]:</small> <strong>לעולם כדקתני</strong> <small>[כפי ששנה]</small> והמשמעות היא שנתן מתנה עבור <strong>עניים ממש, ו</strong>מדובר <strong>בעניי דראמו עלייהו</strong> <small>[בעניים שמוטלים עליהם]</small> על אנשי העיר כולם, וחייבים לפרנסם, ולפיכך נוגעים הם בדבר. ומבררים: <strong>והיכי דמי</strong> <small>[כיצד הוא בדיוק]</small> ענין של עניים המוטלים עליהם? <strong>אי דקיץ להו</strong> <small>[אם שקצוב להם]</small> סכום הצדקה, שכל אחד מבני העיר נותן לעניים, <strong>ליתבו בי תרי מינייהו מאי דקיץ להו ולידיינו</strong> <small>[שיתנו שניים מהם מה שקצוב להם</small>
 לעניים <small>וידונו],</small> שהרי שוב אינם נוגעים בדבר! ומשיבים: <strong>הכא במאי עסקינן</strong> <small>[כאן במה אנו עוסקים]?</small> — באופו ש<strong>לא קיץ להו</strong> <small>[קצוב להם]</small> סכום מסויים, אלא העניים מקבלים לפי צרכיהם, ועדיין החובה לדאוג לעניים אלו מוטלת על בני העיר. <strong>ואיבעית אימא</strong> <small>[ואם תרצה אמור]:</small> <strong>לעולם דקיץ להו</strong> <small>[שקצוב להם]</small> סכום מסויים <strong>ו</strong>מכל מקום <strong>ניחא להו</strong> <small>[נוח להם]</small> לבני העיר שהמתנה ניתנת לעניים, ש<strong>כיון</strong> ש<strong>רווח</strong> להם עתה <strong>רווח</strong> עוד, וצדקה זו — מקילה את העול מעל אנשי העיר. 
 <big>א</big>  עוד אמר שמואל שהשותפים <strong>נעשין שומרי שכר זה לזה.</strong>
## דף מג:
 ושואלים: <strong>אמאי</strong> <small>[מדוע]?</small> הלא <strong>שמירה בבעלים היא,</strong> שהרי כל אחד מהם מחוייב כלפי השני בשמירת החפצים המשותפים, וכלל הוא שאם הבעלים עובדים עבור השומר — אינו חייב באחריות! <strong>אמר רב פפא:</strong> מדובר במקרה <strong>דאמר ליה</strong> <small>[שאומר לו]</small> השותף: <strong>שמור לי היום ואני אשמור לך למחר,</strong> ונמצא שבכל יום כל אחד מהם הוא השומר היחידי של הדברים, ואין כאן שמירה בבעלים.
 <big>א</big> <strong>תנו רבנן</strong> <small>[שנו חכמים]:</small> אם <strong>מכר לו</strong> לחבירו <strong>בית,</strong> או <strong>מכר לו שדה</strong> — <strong>אין מעיד לו עליה</strong> אם יבוא אדם אחר ויטען ששלו הוא, <strong>מפני שאחריותו עליו</strong> שאם יזכה התובע בשדה יצטרך הוא לפצות את הקונה, ולכן הוא נחשב כנוגע בדבר. אבל אם <strong>מכר לו פרה</strong> או <strong>מכר לו טלית</strong> — <strong>מעיד לו עליה, מפני שאין אחריותו עליו.</strong> ושואלים: <strong>מאי שנא רישא ומאי שנא סיפא</strong> <small>[מה שונה ההתחלה ומה שונה הסוף]?</small> מדוע מניחים שיש לו אחריות יתירה על הבית יותר מאשר על הפרה?
 <strong>אמר רב ששת: רישא</strong> <small>[בתחילה]</small> מדובר <strong>בראובן שגזל שדה משמעון ומכרה ללוי, ואתא</strong> <small>[ובא]</small> אדם נוסף <strong>יהודה, וקא מערער</strong> וטוען שהשדה שלו היא, ועל כך אומרת הברייתא ש<strong>לא ליזיל</strong> <small>[ילך]</small> <strong>שמעון</strong> הנגזל <strong>לאסהיד ליה</strong> <small>[להעיד לו]</small> <strong>ללוי</strong> שאכן השדה שייכת ללוי בדין, משום שנוגע הוא בדבר, <strong>דניחא ליה דהדרא</strong> <small>[שנוח לו שתחזור</small> השדה<small>]</small> ללוי, כדי שאחר כך יוכל להוציאה מידו.
  ושואלים:  <strong>וכיון דאסהיד ליה</strong> <small>[שהעיד לו]</small> לשדה זו כי של <strong>לוי הוא, היכי מצי מפיק לה מיניה</strong> <small>[כיצד יוכל להוציא אותה</small> לבסוף <small>ממנו]?</small> ומשיבים: מדובר במקרה ש<strong>אמר</strong> בעדותו לטובת לוי: <strong>ידענא דהאי ארעא דלאו</strong> <small>[יודע אני שקרקע זו לא]</small> של <strong>יהודה היא,</strong> אבל אינו מעיד במפורש שהיא של לוי, וכך יש לו אפשרות להוציא את הקרקע מיד לוי. ושואלים: <strong>ובההוא זכותא דקא מפיק לה</strong> <small>[ובאותה זכות שהוא מוציא אותה]</small> <strong>מלוי, ליפקה</strong> <small>[שיוציא אותה]</small> <strong>מיהודה</strong> עצמו, ומדוע נחשוד בו שהוא נוגע בדבר כאשר מעיד לטובת לוי?
  ומשיבים: יש לחשוש  <strong>דאמר</strong> <small>[שאומר]</small> שמעון זה בלבו: <strong>השני</strong> (כלומר, לוי) <strong>נוח לי</strong> ואותו אוכל לתבוע לאחר זמן, ו<strong>הראשון</strong> (יהודה) <strong>קשה הימנו,</strong> ולא אוכל להוציא מידו.
 <strong>ואי בעית אימא</strong> <small>[ואם תרצה אמור]</small> כי מדובר במקרה שלא יוכל להוציא את הקרקע מיד יהודה, אם תגיע לידו, ו<strong>כגון</strong> באופן <strong>דאית ליה סהדי למר ואית ליה סהדי למר</strong> <small>[שיש לו עדים לזה ויש לו עדים לזה],</small> שיש עדים לשמעון שהשדה היא שלו, אבל גם יהודה מביא עדים שהשדה שייכת לו, <strong>ואמור רבנן</strong> <small>[ואמרו חכמים]</small> שבמקרה כזה <strong>ארעא היכא דקיימא תיקום</strong> <small>[הקרקע היכן שעומדת תעמוד]</small> ותישאר ברשות המחזיק בה. ולכן מעונין שמעון שהשדה תישאר בידי לוי ויוציאנה מידיו, וכשתהא בידיו — שוב לא יוכל יהודה להוציאה ממנו. ובמקרה כזה נוגע שמעון בדבר, ואינו יכול להעיד לטובת לוי.
## דף מד.
 ושואלים: אם כדברי רב ששת, ברייתא זו עוסקת בנגזל שאינו יכול להעיד לטובת המחזיק בקרקעו, מדוע להעמיד זאת במי שמכר לו הגזלן את הקרקע? <strong>ולוקמה</strong> <small>[ושיעמיד אותה]</small> התנא <strong>בגזלן</strong> עצמו, שאין הנגזל רשאי להעיד עליה לטובתו, משום שיש לו נגיעה בדבר, שסבור שיוכל להוציא ממנו את הקרקע!
  ומשיבים:  <strong>משום דקא בעי למיתנא סיפא</strong> <small>[שרצה לשנות</small> את <small>הסוף]:</small> <strong>מכר לו פרה, מכר לו טלית</strong> — מעיד לו עליה, ששם מדובר <strong>דוקא</strong> בגזלן ש<strong>מכר, דהוה ליה</strong> <small>[שהרי הוא,</small> שיש בכך<small>]</small> גם <strong>יאוש</strong> בעלים בגזילה, <strong>ו</strong>גם <strong>שינוי רשות,</strong> ואז איבד הנגזל את זכותו לגוף החפץ הגזול, וממילא אין לו נגיעה בדבר, ויכול להעיד לטובת הקונה. <strong>אבל</strong> אם <strong>לא מכר,</strong> ואין כאן שינוי רשות, <strong>דהדרא ליה</strong> <small>[שחוזרת אליו]</small> הגזילה — <strong>לא</strong> רשאי להעיד עליה לטובת הגזלן, שהרי הוא עדיין נוגע בדבר, שרצונו שיהא החפץ ביד הגזלן ויוכל אחר כך להוציא ממנו. משום כך <strong>תנא רישא נמי</strong> <small>[שנה</small> ב<small>ראש גם כן]</small> במקרה ש<strong>מכר.</strong>
 ומקשים: <strong>וסיפא נמי נהי דמייאש מגופיה, מדמיה מי מייאש</strong> <small>[ובסוף גם כן,</small> שהעמדנו ביאוש ושינוי רשות, <small>אם אמנם שהתייאש מגופו</small> של החפץ, <small>מדמיו האם מתייאש]?</small> שאף שעל ידי יאוש ושינוי רשות איבד את זכותו לחפץ, הרי זה לענין הזכות על גוף החפץ, אבל לא לענין התביעה לדמיו, ונמצא שיש לו עדיין נגיעה בדבר! ומשיבים: <strong>לא צריכא</strong> <small>[נצרכה]</small> אלא במקרה <strong>דמית</strong> <small>[שמת]</small> ה<strong>גזלן,</strong> ואז אינו יכול לתבוע אף את דמי הגזילה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הגוזל ומאכיל את בניו,</strong> <strong>ו</strong>כן אם <strong>הניח לפניהם</strong> בירושה — <strong>פטורים</strong> הבנים <strong>מלשלם.</strong> וכיון שכך נמצא שאין לנגזל כל זכות עוד על החפץ, ויכול להעיד לטובת הקונה.
  ושואלים: אם כך הוא, ולשיטת רב ששת בהכרח מדובר כאן בגזלן שמת, מדוע העמיד התנא מקרה בו מכר הגזלן את הגזילה לאדם אחר?  <strong>ולוקמה</strong> <small>[ושיעמיד אותה,</small> את כל הברייתא<small>]</small> <strong>ביורש</strong> מן הגזלן בעצמו, שאם הוריש לו קרקע, שלעולם חוזרת לבעליה — אין הנגזל מעיד עליה לטובתו, מפני שאז יכול להוציא מידו. ואם היה זה חפץ — יכול להעיד לטובתו, משום שממילא לא יוכל לדרוש ממנו דבר!
  ומעירים:  <strong>הניחא למאן דאמר</strong> <small>[</small>אמנם <small>זה נוח ל</small>שיטת <small>מי שאומר]</small> ש<strong>רשות יורש לאו</strong> <small>[לא]</small> <strong>רשות לוקח דמי</strong> <small>[נחשבת]</small> שהיורש נחשב כהמשכו של המוריש ולא כקונה — <strong>שפיר</strong> <small>[יפה],</small> מפני שהחפץ נחשב כאילו נשאר ברשות הגזלן, וחייב היורש להחזירו לנגזל. <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>רשות יורש כרשות לוקח דמי</strong> <small>[נחשבת],</small> <strong>מאי איכא למימר</strong> <small>[מה יש לומר]?</small> הרי, כאמור, ניתן להעמיד את הדברים במקרה פשוט של גזלן שמת והוריש את הגזילה לבניו!
 <strong>ועוד קשיא ליה</strong> <small>[היה קשה לו]</small> <strong>לאביי</strong> על עיקר פירושו של רב ששת, שברייתא זו עוסקת בגזילה, וקושי זה בא מצד הנימוק שנותנת הברייתא לדין זה: וכי טעם ההבדל בין שני המקרים בברייתא הוא <strong>מפני שאחריותו עליו ואין אחריותו עליו?</strong> הרי <strong>מפני שהיא</strong> (הגזילה) <strong>חוזרת לו</strong> לנגזל <strong>ואינה חוזרת לו מיבעי ליה</strong> <small>[צריך היה לו</small> לומר<small>]!</small>
 <strong>אלא</strong> יש לדחות את דברי רב ששת, ולפרש את הברייתא <strong>כ</strong>מו שאמר <strong>רבין בר שמואל,</strong> ש<strong>אמר רבין בר שמואל משמיה</strong> <small>[משמו]</small> של <strong>שמואל: המוכר שדה לחבירו,</strong> ואף <strong>שלא באחריות</strong> — בכל זאת <strong>אין</strong> המוכר <strong>מעיד לו</strong> לטובת הקונה <strong>עליה,</strong> אם בא אדם אחד וטוען לבעלות עליה. ואף שלא יצטרך לפצות אותו אם יזכה בה האחר, מכל מקום יש לו נגיעה בדבר, <strong>מפני שמעמידה בפני בעל חובו,</strong> שאם השדה נשארת ביד הקונה — יכול בעל חובו של המוכר לגבות ממנו.
 <strong>ו</strong>ממשיכה הברייתא ומוסיפה כי דין זה הוא <strong>דוקא</strong> ב<strong>בית או שדה</strong> מפני שמעמידם בפני בעל חובו שיכול לגבות מהם, <strong>אבל פרה וטלית, לא מיבעיא</strong> <small>[נצרכה</small> לומר<small>]</small>
## דף מד:
 <strong>בסתמא דלא משתעבדא ליה</strong> <small>[</small>בהלוואה <small>בסתם, שאין</small> הפרה או הטלית <small>משועבדת לו]</small> למלוה<small>.</small> <strong>מאי טעמא</strong> <small>[</small>ו<small>מה טעם</small> הדבר<small>]</small> — <strong>מטלטלי נינהו</strong> <small>[</small><small>מיטלטלים הם],</small> <strong>ומטלטלי</strong> <small>[ומיטלטלים]</small> <strong>לבעל חוב לא משתעבדי</strong> <small>[משתעבדים].</small> <strong>ואף על גב דכתב ליה</strong> <small>[ואף על פי שכותב לו]</small> בשטר שיכול לגבות את החוב אף <strong>מגלימא</strong> <small>[מגלימה]</small> ש<strong>על כתפיה</strong> <small>[כתיפו],</small> <strong>הני מילי דאיתנהו בעינייהו</strong> <small>[דברים אלה</small> אמורים דווקא <small>שנמצאים</small> החפצים <small>בעינם]</small> והם ברשות הלווה, <strong>אבל</strong> אם הם <strong>ליתנהו בעינייהו</strong> <small>[אינם בעינם]</small> — <strong>לא,</strong> ואין איפוא נגיעה למוכר להעיד בעניינם, משום שבעל חובו לא יגבה מהם.
 <strong>אלא אפילו</strong> אם <strong>עשאו</strong> את החפץ המיטלטל <strong>אפותיקי נמי</strong> <small>[אחריות מפורשת</small> לפרעון חובו, <small>גם כן]</small> <strong>לא</strong> גובה מהם, <strong>מאי טעמא</strong> <small>[מה טעם</small> הדבר<small>]?</small> — <strong>כ</strong>דברי <strong>רבא,</strong> ש<strong>אמר רבא:</strong> אם <strong>עשה</strong> את <strong>עבדו</strong> (הכנעני) <strong>אפותיקי</strong> להלוואה <strong>ומכרו</strong> לאחר — <strong>בעל חוב גובה ממנו</strong> ולוקח את העבד לעצמו. אבל אם עשה את <strong>שורו וחמורו אפותיקי ומכרו</strong> — <strong>אין בעל חוב גובה הימנו,</strong>
 <strong>מאי טעמא</strong> <small>[מה טעם</small> הדבר<small>]?</small> — <strong>האי</strong> <small>[זה]</small> עבד שנמכר <strong>אית ליה קלא</strong> <small>[יש לו קול],</small> והדבר מתפרסם והקונה יודע שהוא קונה עבד שיש עליו שיעבוד, <strong>והא לית ליה קלא</strong> <small>[וזה,</small> שאר מיטלטלים, <small>אין לו קול].</small> ולכן בכל מקרה שמכר מיטלטלים יכול להעיד עליהם לטובת הקונה, שהרי אינו מרויח בכך דבר, משום שאינם משועבדים לבעל חובו.
  ושואלים:  <strong>וליחוש דלמא אקני ליה מטלטלי אגב מקרקעי</strong> <small>[ונחשוש שמא הקנה לו</small> למלוה, לצורך שיעבוד, <small>מיטלטלים אגב הקרקעות],</small> ועל ידי זה שיעבד את המיטלטלים לפרעון חובו. ש<strong>אמר רבה: אי אקני ליה מטלטלי אגב מקרקעי</strong> <small>[אם הקנה לו מיטלטלים אגב קרקעות]</small> לשם שיעבוד — הרי אם <strong>קני מקרקעי קני מטלטלי</strong> <small>[קנה קרקעות קנה מיטלטלים],</small> <strong>ואמר רב חסדא: והוא</strong> ש<strong>כתב ליה</strong> <small>[לו</small> למלוה<small>]</small> בשטר השיעבוד: <strong>"</strong>ש<strong>לא</strong> יהיה זה <strong>כ</strong>שטר <strong>אסמכתא</strong> שאין קונים בו וש<strong>לא כטופסא דשטרי"</strong> <small>[כטופס של שטרות]</small> שאינו עשוי לגבייה, אלא שטר בעל תוקף!
  ומשיבים:  <strong>הכא במאי עסקינן</strong> <small>[כאן במה אנו עוסקים]?</small> <strong>כגון שלקח</strong> (קנה) מוכר פרה או טלית זו <strong>ומכר לאלתר</strong> <small>[מיד],</small> ולא היה זמן שיכול היה ללוות ולשעבד אותה לאחרים.
  ושואלים:  <strong>וליחוש דילמא</strong> <small>[ונחשוש שמא]</small> שטר זה, שטר <strong>"דאיקני"</strong> <small>["שאקנה"]</small> <strong>הוא,</strong> שאף שלווה קודם לכן שיעבד מראש אגב הקרקע לא רק דברים המצויים עתה ברשותו, אלא גם דברים שיקנה בעתיד, ונמצא שבשעה שקנה — מיד נשתעבדה הפרה או הטלית לבעל חובו! האם <strong>שמעת מינה</strong> <small>[שומע אתה מכאן</small> מן הברייתא<small>]</small> פתרון לשאלה שנשארה במקומה בלא תשובה, שמי ששיעבד נכסיו והתחייב על דברים <strong>"דאיקני"</strong> <small>["שאקנה"],</small> אם <strong>קנה ומכר, קנה והוריש</strong> — <strong>לא משתעבד?</strong> שהרי אם היה משתעבד — יש לו נגיעה בדבר.
  ומשיבים:  <strong>לא צריכא</strong> <small>[נצרכה],</small> אלא במקרה <strong>דקאמרי</strong> <small>[שאומרים]</small> ה<strong>עדים: ידעינן ביה בהאי</strong> <small>[יודעים אנו בזה]</small> ש<strong>לא הוה ליה ארעא</strong> <small>[היתה לו קרקע]</small> <strong>מעולם,</strong> ואם כן לא יכול היה לשעבד את המיטלטלים אגב קרקע, שהרי לא היתה לו קרקע מעולם. ואין מכאן הוכחה.
  ומקשים: גם כך, עדיין יש למוכר הפרה או הטלית ענין להעיד לטובת הקונה  — כדי שלא יתבע אותו הקונה עצמו, <strong>והאמר</strong> <small>[והרי</small> כך <small>אמר]</small> <strong>רב פפא: אף על גב דאמור רבנן</strong> <small>[אף על פי שאמרו חכמים]:</small> <strong>המוכר שדה לחבירו שלא באחריות ובא בעל חוב וטרפה</strong> — <strong>אינו חוזר עליו</strong> הקונה על המוכר, שאינו יכול לתבוע ממנו לפצותו. אבל אם <strong>נמצאת</strong> השדה <strong>שאינה שלו</strong> מתחילה — <strong>חוזר עליו</strong> שלא היתה זו מכירה כלל. והוא הדין לפרה או לטלית, אם יוכיח המערער ששלו היתה, וממילא לא היתה של המוכר, ומדוע יכול המוכר להעיד לטובת הקונה?
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>קונה ה<strong>מכיר בה</strong> בבהמה זו <strong>שהיא בת חמורו</strong> של המוכר, ומודה בכך, ומכירה זו אינה חוזרת, ואם כן, אין למוכר נגיעה בדבר.
 <strong>ורב זביד אמר: אפילו נמצאת שאינה שלו</strong> — <strong>אינו חוזר עליו</strong> הקונה, <strong>דאמר ליה</strong> <small>[שאומר לו]</small> המוכר: <strong>להכי זביני</strong> <small>[משום כך מכרתי]</small> <strong>לך שלא באחריות,</strong> כדי שלא תחזור עלי בטענות בכל מקרה.
 <big>א</big> <strong>גופא</strong> <small>[לגופה]</small> של ההלכה שהזכרנו, <strong>אמר רבין בר שמואל משמיה</strong> <small>[משמו]</small> של <strong>שמואל: המוכר שדה לחבירו שלא באחריות</strong> — <strong>אין מעיד לו</strong> המוכר <strong>עליה, מפני ש</strong>בעדותו הוא <strong>מעמידה</strong> לגבייה <strong>בפני בעל חובו.</strong> ומבררים: <strong>היכי דמי</strong> <small>[כיצד בדיוק היה הדבר]?</small>
## דף מה.
 <strong>אי דאית ליה ארעא אחריתי</strong> <small>[אם</small> במקרה <small>שיש לו</small> למוכר־הלווה <small>קרקע אחרת]</small> שאפשר לגבות ממנה, הלא <strong>עליה דידיה הדר</strong> <small>[עליו עצמו</small> הוא <small>חוזר</small> לגבות<small>]</small> ואינו נוגע בעדות לגבי הקרקע שמכר! <strong>אי דלית ליה ארעא אחריתי</strong> <small>[אם</small> במקרה <small>שאין לו קרקע אחרת],</small> <strong>מאי נפקא ליה מינה</strong> <small>[מה יוצא לו מזה,</small> מה זה משנה<small>]?</small>
 הרי בין כה וכה אי אפשר לגבות ממנו את החוב! ומשיבים: <strong>לעולם</strong> מדובר במקרה <strong>דלית ליה ארעא אחריתי</strong> <small>[שאין לו קרקע אחרת],</small> ובכל זאת אנו חוששים שיש לו נגיעה בדבר, <strong>דאמר</strong> <small>[ש</small>הוא <small>אומר]:</small> <strong>לא ניחא דליהוי</strong> <small>[נוח</small> לי <small>שאהיה]</small> בגדר של <strong>"לוה רשע ולא ישלם"</strong> (תהלים לז, כא), ויש לו ענין שיוכל בעל חובו לגבות את החוב מן השדה.
  ומקשים:  <strong>סוף סוף לגבי אידך נמי</strong> <small>[אצל האחר</small> שקנה ממנו את הקרקע <small>[גם כן],</small> הרי בגדר של <strong>"לוה רשע ולא ישלם" הוא,</strong> שקיבל ממנו כסף ולא נתן תמורה, שהרי הקרקע תופקע מן הקונה על ידי בעל החוב! ומשיבים: לזה אינו חושש, לפי <strong>דאמר</strong> <small>[שאומר]</small> לו: <strong>להכי זביני</strong> <small>[משום כך מכרתי]</small> <strong>לך שלא באחריות,</strong> וידעת מראש שיש סיכון בדבר זה.
 <big>א</big> היה <strong>מכריז רבא</strong> ברבים, <strong>ואיתימא</strong> <small>[ויש אומרים]</small> שהיה מכריז זאת <strong>רב פפא: דסלקין לעילא ודנחתין לתתא</strong> <small>[העולים למעלה והיורדים למטה],</small> כלומר, העולים מבבל לארץ ישראל, והיורדים מארץ ישראל לבבל, דעו כולכם דין זה: <strong>האי בר ישראל דזבין ליה חמרא</strong> <small>[בן ישראל זה שמוכר לו חמור]</small> <strong>לישראל חבריה</strong> <small>[חבירו],</small> <strong>וקא אתי</strong> <small>[ובא]</small> <strong>גוי ואניס ליה מיניה</strong> <small>[ואונס אותו,</small> לוקח<small>, ממנו]</small> את החמור, שהגוי טוען שחמור זה שלו הוא, ולא של הישראל שמכרו, <strong>דינא</strong> <small>[הדין]</small> <strong>הוא דמפצי ליה מיניה</strong> <small>[ש</small>המוכר <small>ילך ויציל אותו ממנו],</small>
 ואם לא — ישלם לקונה את כספו, שהרי בעקיפין גרם הוא שיילקח החמור מיד הקונה. ומעירים: <strong>ולא אמרן</strong> <small>[אמרנו]</small> דבר זה שעליו לפצותו <strong>אלא</strong> בקונה <strong>שאינו מכיר בה שהיא בת חמורו</strong> של המוכר, שיש מקום לומר שהגוי צודק, ובאמת נמכר לו דבר גזול, <strong>אבל</strong> אם <strong>מכיר בה שהיא בת חמורו</strong> — <strong>לא,</strong> שאז מסתבר שהגוי בא רק בעלילת שוא, ואין המוכר אחראי לכך. ועוד, <strong>ולא אמרן</strong> <small>[אמרנו]</small> דבר זה שעליו לפצותו <strong>אלא</strong> במקרה <strong>דלא אניס ליה לדידיה ולאוכפא</strong> <small>[שאינו אונס</small> ולוקח גם <small>אותו</small> את החמור <small>ואת האוכף],</small> <strong>אבל</strong> אם <strong>אניס ליה לדידיה ולאוכפא</strong> <small>[אונס</small> גם <small>אותו ואת האוכף]</small> — <strong>לא,</strong> משום שדבר זה מוכיח שגוי זה גזלן הוא, ובא בתואנת שוא, ואין הדבר תלוי במוכר.
 <strong>אמימר אמר:</strong> <strong>אפילו</strong> אם <strong>ליכא</strong> <small>[אין]</small> <strong>כל הני</strong> <small>[האלה]</small> התנאים — <strong>לא</strong> חייב לפצותו, ורואים זאת כאונס סתם. <strong>מאי טעמא</strong> <small>[מה טעם</small> הדבר<small>]?</small> — <strong>מידע ידע</strong> <small>[ידוע</small> הדבר<small>]</small> ש<strong>סתם גוי אנס הוא, שנאמר</strong> בהם: <strong>"אשר פיהם דבר שוא וימינם ימין שקר"</strong> (תהלים קמד, ח).
 <big>ב</big> שנינו במשנה ש<strong>אומן אין לו חזקה וכו',</strong> שאינו יכול לטעון שחפץ שנתן לו הבעלים לתיקון, שלו הוא, שמכרו לו בעליו. <strong>אמר רבה: לא שנו אלא שמסר לו</strong> הבעלים את החפץ לאומן <strong>בעדים,</strong> ויכולים הבעלים להוכיח שהחפץ היה שלהם ונמסר לאומן לשם תיקון. <strong>אבל</strong> אם <strong>מסר לו</strong> את החפץ <strong>שלא בעדים, מתוך שיכול</strong> האומן <strong>לומר לו "לא היו דברים מעולם</strong> והחפץ היה שלי תמיד <strong>",</strong> <strong>כי אמר ליה נמי</strong> <small>[כאשר אומר לו גם כן]</small> <strong>"לקוחה</strong> (קנויה) <strong>היא בידי"</strong> — <strong>מהימן</strong> <small>[נאמן</small> הוא<small>].</small>
 <strong>אמר ליה</strong> <small>[לו]</small> <strong>אביי: אי הכי</strong> <small>[אם כך]</small> אתה מסביר, <strong>אפילו</strong> מסרו לאומן <strong>בעדים נמי</strong> <small>[גם כן]</small> יהיה האומן נאמן, כיצד? <strong>מתוך שיכול לומר לו</strong> לבעלים: אמנם לקחתי אותו בעדים, אבל אחר כך <strong>החזרתיו לך</strong> ואין החפץ עוד בידי, <strong>כי אמר ליה</strong> <small>[כאשר אומר לו]</small> <strong>"לקוחה היא בידי"</strong> — גם כן <strong>מהימן</strong> <small>[נאמן]!</small>
 <strong>אמר ליה</strong> <small>[לו]</small> <strong>רבה: מי סברת</strong> <small>[האם סבור אתה]</small>
## דף מה:
 ש<strong>המפקיד אצל חבירו בעדים</strong> — <strong>אינו צריך להחזיר לו בעדים,</strong> ומשום כך יכול לטעון שהחזיר? <strong>לא סלקא דעתך</strong> <small>[לא יעלה על דעתך]</small> כך <strong>אלא המפקיד אצל חבירו בעדים, צריך להחזיר לו בעדים,</strong> ולכן אינו יכול לטעון שהחזיר אם אין לו עדים על כך.
 <strong>מיתיבי</strong> <small>[מקשה]</small> <strong>אביי</strong> ממה ששנינו בברייתא: <strong>ראה עבדו ביד אומן</strong> או <strong>טליתו ביד כובס,</strong> ו<strong>אומר לו: מה טיבו אצלך?</strong> ואומר לו המחזיק <strong>"אתה מכרתו לי",</strong> או <strong>"אתה נתתו לי במתנה"</strong> — <strong>לא אמר כלום,</strong> וחייב להחזיר לו, שהרי כפי ששנינו אין לאומן חזקה. אבל אם אמר האומן <strong>"בפני אמרת לו</strong> לאדם אחר <strong>למוכרו וליתנו לו</strong> (לי) <strong>במתנה"</strong> — <strong>דבריו קיימין.</strong>
 ולפני הצגת הקושיה, מבררים את הברייתא: <strong>מאי שנא רישא ומאי שנא סיפא</strong> <small>[מה שונה ההתחלה</small> שהאומן אינו נאמן, <small>ומה שונה הסוף]</small> שיהא האומן נאמן?
 <strong>אמר רבה: סיפא</strong> <small>[</small>ב<small>סוף]</small> מדובר <strong>ביוצא</strong> (נמצא) העבד או הטלית <strong>מתחת ידי אחר</strong> ולא מתחת יד האומן, <strong>וקאמר ליה</strong> <small>[ואומר לו]</small> ה<strong>אחר: בפני אמרת לו</strong> לאומן <strong>למוכרו</strong> או <strong>ליתנו</strong> לי <strong>במתנה,</strong> והטעם שנאמן בדבריו, אף שמודה שלקח מן האומן: <strong>מיגו דאי בעי אמר ליה</strong> <small>[מתוך שאם היה רוצה</small> היה יכול <small>לומר לו]</small> <strong>"מינך זבנתיה"</strong> <small>[ממך</small> במישרין <small>קניתי אותו],</small> ונאמן היה בדבר, שהרי איננו אומן. <strong>כי אמר ליה נמי</strong> <small>[כאשר אומר לו גם כן]</small> <strong>"בפני אמרת לו למוכרו"</strong> — <strong>דבריו קיימין,</strong> <strong>ומהימן</strong> <small>[ונאמן].</small>
 ולעצם השאלה: <strong>קתני מיהת רישא</strong> <small>[שונה</small> הוא <small>על כל פנים</small> ב<small>ראש</small> הברייתא<small>]:</small> <strong>ראה</strong> עבדו ביד אומן או טליתו ביד כובס, רק אז אין האומן נאמן, ונברר: <strong>היכי דמי</strong> <small>[כיצד בדיוק היה הדבר]?</small> <strong>אי דאיכא</strong> <small>[אם שיש]</small> עדים שמסר לו את העבד לאימון או את הטלית לכיבוס, <strong>למה לי ראה? ניתי</strong> <small>[שיביא]</small> <strong>עדים</strong> שמסר לו לשם כך <strong>ונשקול</strong> <small>[ויקח]</small> את שלו! <strong>אלא לאו דליכא</strong> <small>[האם לא</small> מדובר <small>שאין]</small> <strong>עדים, וכי ראה מיהא תפיס ליה</strong> <small>[וכאשר רואה על כל פנים</small> הוא <small>תופס אותו]!</small> ומכאן משמע שלא כדברי רבה שהדבר תלוי במסירה בעדים, אלא די בכך שרואה ממש את חפציו בידי האומן.
  ודחה רבה: <strong>לא, לעולם</strong> מדובר <strong>דאיכא</strong> <small>[שיש]</small> <strong>עדים</strong> על מסירת החפץ, אלא שיש לכך עוד תנאי נוסף: <strong>והוא דראה</strong> <small>[שרואה]</small> עכשיו את החפץ בידו.
  הקשה לו אביי: <strong>והא את</strong> <small>[והרי אתה</small> עצמך<small>]</small> <strong>הוא</strong> ש<strong>אמרת: המפקיד אצל חבירו בעדים, צריך לפורעו</strong> (להחזיר לו) <strong>בעדים,</strong> ולדבריך אם מסר לו בעדים, די במה שאין לו עדים שהחזיר לו! <strong>אמר ליה</strong> <small>[לו]:</small> <strong>הדרי</strong> <small>[חזרתי]</small> <strong>בי</strong> מסברה זו, אבל עדיין אני מחזיק בדעתי שמדובר במשנתנו דוקא במוסר לאומן בעדים, ואם אין עדים על כך — יש לאומן חזקה.
 <strong>מתיב</strong> <small>[מקשה]</small> <strong>רבא לסיועי</strong> <small>[לסייע]</small> <strong>לרבה</strong> ממה ששנו בברייתא: <strong>הנותן טליתו לאומן</strong> לתיקון, <strong>אומן אומר: שתים</strong> (שני דינרים) <strong>קצצת</strong> (קצבת) <strong>לי</strong> כשכר, <strong>והלה אומר: לא קצצתי לך אלא אחת. כל זמן שהטלית ביד אומן</strong> — <strong>על בעל הבית להביא ראיה.</strong> ואם <strong>נתנה לו</strong> האומן, יש לחלק: אם תובעו <strong>בזמנו,</strong> כלומר, ביום שהשיב לו את הטלית — <strong>נשבע</strong> האומן <strong>ונוטל.</strong> אם <strong>עבר זמנו</strong> ובא ותובע שכרו לאחר הזמן — <strong>המוציא מחבירו עליו הראיה.</strong>
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אי דאיכא</strong> <small>[אם שיש]</small> <strong>עדים</strong> בזמן שנמסרה הטלית לאומן, <strong>ליחזי</strong> <small>[שיראו]</small> את ה<strong>עדים מאי קאמרי</strong> <small>[מה הם אומרים],</small> שמן הסתם גם הם שמעו כמה קצב לו בשכרו.
## דף מו.
 <strong>אלא לאו</strong> <small>[האם לא]</small> מדובר <strong>דליכא</strong> <small>[שאין]</small> <strong>עדים</strong> שמסר לו, <strong>וקתני</strong> <small>[ושנה]:</small> <strong>אומן מהימן</strong> <small>[נאמן].</small> והטעם הוא: <strong>מיגו דאי בעי אמר ליה</strong> <small>[מתוך שאם היה רוצה</small> היה <small>אומר לו]</small> <strong>"לקוחה היא בידי", מהימן נמי אאגריה</strong> <small>[נאמן גם כן על שכרו],</small> והרי זו הוכחה לשיטת רבה, שאם לא נמסר בעדים יכול האומן לטעון שהוא שלו!
  ודוחים:  <strong>לא, לעולם</strong> אפשר לפרש כי מדובר גם <strong>דליכא</strong> <small>[שאין]</small> <strong>עדים,</strong> ובנוסף לכך <strong>והוא</strong> בלבד ש<strong>לא ראה</strong> את הטלית ביד האומן, ויכול הלה לטעון "לא היו דברים מעולם".
  אבל אם היתה הטלית בידיו של האומן — לא היה האומן נאמן. <strong>מתיב</strong> <small>[מקשה]</small> <strong>רב נחמן בר יצחק</strong> על דברי רבה, ממה ששנינו במשנתנו: <strong>אומן אין לו חזקה.</strong> ונדייק מכאן: <strong>אומן הוא</strong> ש<strong>אין לו חזקה, הא</strong> <small>[הרי]</small> <strong>אחר</strong> במקרה כגון זה <strong>יש לו חזקה.</strong>
 ונברר: <strong>היכי דמי</strong> <small>[כיצד בדיוק מדובר]?</small> <strong>אי דאיכא</strong> <small>[אם שיש]</small> <strong>עדים</strong> שראו כיצד נמסר החפץ (כפקדון, או בהשאלה), <strong>אחר אמאי</strong> <small>[מדוע]</small> <strong>יש לו חזקה?</strong> הרי יש עדים שאינו שלו! <strong>אלא לאו</strong> <small>[האם אין]</small> מדובר <strong>דליכא</strong> <small>[שאין]</small> <strong>עדים, וקתני</strong> <small>[ושנה]:</small> <strong>אומן אין לו חזקה,</strong> משמע שאין לו חזקה בכל מקרה. ואם כן <strong>תיובתא</strong> <small>[קושיה חמורה]</small> היא ל<strong>רבה!</strong> ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 <big>א</big> <strong>תנו רבנן</strong> <small>[שנו חכמים]:</small> <strong>נתחלפו לו כלים בכלים בבית האומן,</strong> שקיבל מן האומן חפץ שאינו שלו — <strong>הרי זה ישתמש בהן</strong> בכלים שניתנו לו, <strong>עד שיבא הלה,</strong> בעל אותם הכלים, <strong>ויטול את שלו.</strong> אבל אם נתחלפו לו בגדים <strong>בבית האבל או בבית המשתה</strong> שבאים אנשים רבים בבת אחת, ופעמים שטועים ולוקחים בגד עליון שאינו שלהם — <strong>הרי זה לא ישתמש בהן עד שיבא הלה,</strong> בעל הבגד, <strong>ויטול את שלו.</strong> ושואלים: <strong>מאי שנא רישא ומאי שנא סיפא</strong> <small>[מה שונה ההתחלה ומה שונה הסוף],</small> מדוע מותר לו להשתמש בכליו של אחר שהגיעו לידיו מבית האומן, ולא באלה שלקח בטעות בבית האבל או בבית המשתה?
 <strong>אמר רב: הוה יתיבנא קמיה דחביבי</strong> <small>[הייתי יושב לפני דודי]</small> ר' חייא, <strong>ואמר לי</strong> טעם הדברים: <strong>וכי אין אדם עשוי לומר לאומן "מכור לי</strong> (בשבילי) את <strong>טליתי"?</strong> כלומר, יתכן שאדם אחר ביקש מן האומן: לאחר שתתקן את הטלית אני מבקשך למכור אותה ולתת לי את התמורה.
 ואם כן יתכן שהאומן טעה ומכר במקומה את טליתו של זה, ומחזיר לו במקומה את הטלית שניתנה לו לצורך מכירה. והואיל והאחר מקבל את כספו — זכותו של האומן לתת לזה את הטלית בינתיים. מה שאין כן בבית האבל או בבית המשתה, שנעשה הדבר בטעות, והאחר מחפש עדיין את טליתו. <strong>אמר רב חייא בריה</strong> <small>[בנו]</small> של <strong>רב נחמן: לא שנו</strong> שמותרים הכלים בשימוש <strong>אלא</strong> ש<strong>הוא,</strong> האומן עצמו נתן לו כלי של אחר, שאז יש מקום לסברה זו שהאומן נותן דבר שיש לו רשות עליו. <strong>אבל</strong> אם קיבל חפץ של אחר מיד <strong>אשתו ובניו</strong> של האומן — <strong>לא,</strong> שמסתבר לומר שטעו והחליפו. <strong>והוא</strong> האומן עצמו שנתן <strong>נמי</strong> <small>[גם כן]</small> <strong>לא אמרן</strong> <small>[אמרנו]</small> <strong>אלא דאמר ליה</strong> <small>[שאומר לו]</small> האומן: <strong>"</strong>אני נותן לך <strong>טלית" סתם,</strong> אבל אם אמר לו <strong>"</strong>אני נותן לך את <strong>טליתך"</strong> — <strong>לא,</strong> כי <strong>האי לאו</strong> <small>[זו לא]</small> <strong>טלית דידיה הוא</strong> <small>[שלו היא]</small> וטעות של חילופין היתה כאן.
 <big>ב</big> <strong>אמר ליה</strong> <small>[לו]</small> <strong>אביי לרבא: תא אחוי</strong> <small>[בוא</small> ו<small>אראה]</small> <strong>לך רמאי</strong> העיר <strong>פומבדיתא מאי עבדי</strong> <small>[מה</small> הם <small>עושים],</small> <strong>אמר ליה</strong> <small>[אומר לו]</small> אחד לחבירו: <strong>הב לי</strong> את <strong>סרבלאי</strong> <small>[גלימתי]</small> שמסרתי לך לתקן, אומר לו המקבל: <strong>לא היו דברים מעולם.</strong> אומר לו הנותן: <strong>הא אית</strong> <small>[הרי יש]</small> <strong>לי סהדי דחזיוה גבך</strong> <small>[עדים שראו אותה אצלך]!</small> <strong>אמר ליה</strong> <small>[אומר לו]:</small> הבגד <strong>ההוא</strong> שראו בגד <strong>אחרינא הוה</strong> <small>[אחר היה],</small> ובאמת, העדים שראו אינם יכולים להיות בטוחים לחלוטין שהיה זה של הטוען. אומר לו המפקיד: <strong>אפקיניה ונחזינהו</strong> <small>[הוצא אותו ונראה אותו]</small> ויעידו העדים אם שלי הוא! <strong>אמר ליה</strong> <small>[אומר לו]</small> האומן: <strong>איברא</strong> <small>[באמת]</small> <strong>לא מפיקנא ליה</strong> <small>[אוציא אותו]</small> בשבילך, כי אין ממש בטענותיך, ואיני הולך להראות לך את הבגדים של אחרים לצורך זה.
 <strong>אמר רבא: שפיר קאמר ליה</strong> <small>[יפה אומר לו],</small> כלומר, אף שאולי רמאים הם, טענה זו טענה של ממש היא, שהרי
## דף מו:
 במקרה ש<strong>ראה תניא</strong> <small>[שנויה]</small> הברייתא לעיל: ראה טליתו ביד כובס, ואמר לו הכובס "אתה מכרתו לי" — לא אמר כלום. כלומר, דווקא כשהוא עצמו ראה את החפץ ויכול לזהותו בוודאות יכול הוא לבוא בתביעה, אבל אם לא ראו בוודאות את הדבר, אינו יכול לתבוע על סמך השערה.
 <strong>אמר רב אשי: ואי חכים</strong> <small>[ואם</small> בעל החפץ הוא <small>חכם]</small> — <strong>משוי ליה</strong> <small>[</small>יכול הוא <small>לעשות זאת]</small> באופן שיהיה ויתקיים מצב כזה של <strong>ראה,</strong> כיצד? <strong>דאמר ליה</strong> <small>[שאומר לו]:</small> <strong>אמאי תפיסת ליה</strong> <small>[מדוע אתה תופס]</small> את הבגד שלי, <strong>לאו</strong> <small>[האם</small> <strong>לא]</strong> <strong>משום דאית</strong> <small>[שיש]</small> <strong>לך</strong> כסף שהלוית <strong>גבאי</strong> <small>[אצלי]?</small> <strong>השתא אפקינהו ושימינהו, שקול את דידך ואשקול אנא דידי</strong> <small>[עכשיו הוצא אותם,</small> את הבגדים, <small>ונאמוד</small> את שויים, <small>קח אתה</small> את <small>שלך ואקח אני</small> את <small>שלי]</small> ואשלם לך מה שאני חייב, ואקבל את הבגד ממך. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי:</strong> עדיין <strong>מצי אמר ליה</strong> <small>[יכול לומר לו]</small> האומן: <strong>לא צריכנא לשומא דידך</strong> <small>[איני צריך את האומדן שלך],</small> <strong>כבר שמוה קמאי דקמך</strong> <small>[אמדו</small> את הדבר <small>ראשונים שלפניך]</small> ואיני זקוק לאומדן נוסף.
 <big>א</big> שנינו במשנה כי <strong>אריס</strong> העובד בקרקע ומקבל אחוז מסויים מן היבול <strong>אין לו חזקה</strong> באותה קרקע. ושואלים: <strong>אמאי</strong> <small>[מדוע]?</small> הרי <strong>עד האידנא פלגא</strong> <small>[עכשיו</small> היה מוחזק ל<small>חצי]</small> שהוא נוטל מחצית הפירות בשכר עבודתו, <strong>והשתא</strong> <small>[ועכשיו]</small> את <strong>כולה.</strong> ואם הוא מחזיק בכל, הרי הוא לוקח דבר שלא החזיק בו קודם, ומדוע יהא דינו שונה מכל אדם אחר? <strong>אמר ר' יוחנן:</strong> מדובר במשנה <strong>באריסי בתי אבות,</strong> שהאריסות נמשכת במשך דורות, ובסוג כזה של אריסות האריס מכניס את כל היבול לביתו, ומפריש ממנו את חלק בעל הבית, ואין ראיה מכך שהכניס לביתו את הכל.
 <strong>אמר רב נחמן: אריס שהוריד אריסין</strong> לשדה בעל הבית <strong>תחתיו</strong> — <strong>יש לו חזקה</strong> לשדה זו, <strong>מאי טעמא</strong> <small>[מה טעם</small> הדבר<small>]?</small> <strong>דלא עביד אינש דנחתי אריסי לארעיה ושתיק</strong> <small>[שאין עשוי אדם שיירדו אריסים</small> זרים <small>לאדמתו וישתוק],</small>
 ואם לא מחה בעל השדה ביד אריסו, משמע שהשדה שייך לאריס. <strong>אמר ר' יוחנן: אריס ש</strong>רק <strong>חלק</strong> את הקרקע שהוא אריס עליה <strong>לאריסין</strong> אחרים של אותם בעלים, <strong>אין לו חזקה</strong> על ידי כך. <strong>מאי טעמא</strong> <small>[מה טעם</small> הדבר<small>]?</small> — <strong>אימור הרמניא בעלמא שויוה</strong> <small>[אמור</small> שרק <small>ממונה בלבד עשו אותו]</small> הבעלים, לחלק לאריסים האחרים, ואין זו הוכחה של בעלות על השדה.
 <strong>שלח ליה</strong> <small>[לו]</small> <strong>רב נחמן בר רב חסדא לרב נחמן בר יעקב, ילמדנו רבינו:</strong> אם בא אדם וערער על בעליו של שדה שהיה בו אריס, האם <strong>אריס</strong> זה <strong>מעיד</strong> לטובת הבעלים שיש להם זכות בשדה, <strong>או אינו מעיד</strong> מפני שהוא נוגע בדבר? <strong>הוה יתיב</strong> <small>[היה יושב]</small> <strong>רב יוסף קמיה</strong> <small>[לפניו]</small> לפני רב נחמן, <strong>אמר ליה</strong> <small>[לו],</small> <strong>הכי</strong> <small>[כך]</small> <strong>אמר שמואל:</strong> <strong>אריס מעיד.</strong> והקשה לו: <strong>והתניא</strong> <small>[והרי שנינו</small> בברייתא<small>]</small> ש<strong>אינו מעיד!</strong>
 ומשיבים, <strong>לא קשיא</strong> <small>[אין</small> זה <small>קשה]:</small> <strong>הא דאיכא פירא בארעא</strong> <small>[זה שיש פירות בקרקע]</small> אינו כשר להעיד, מפני שהוא עתיד ליטול חלק בפירות, ואם יתברר שהשדה שייך לאחרים — יטלו ממנו את הפירות הללו. <strong>והא דליכא פירא בארעא</strong> <small>[וזה שאין פירות בקרקע]</small> שבמקרה זה אין האריס עומד להפסיד אם תעבור הקרקע לאחר, ומשום כך הוא נאמן להעיד לבעל השדה ככל אדם אחר.
 <big>ב</big> ובענין זה מביאים הלכות דומות להלכות אלה <strong>(עמלק סימן)</strong> (<strong>ע</strong> רב, <strong>מ</strong>לוה, <strong>ל</strong>קח, <strong>ק</strong> בלן).
 <strong>תנו רבנן</strong> <small>[שנו חכמים]:</small> <strong>ערב מעיד ללוה</strong> לטובתו, אם אדם מערער על שדהו. ומעירים: <strong>והוא</strong> דווקא באופן <strong>דאית ליה ארעא אחריתי</strong> <small>[</small>כ<small>שיש לו</small> ללווה <small>קרקע אחרת],</small> שאפשר לגבות את כל חובו ממנה. שאם לא כן, יש לערב נגיעה בדבר, שאם לא יוכל המלווה לגבות מן הלווה — יצטרך הוא לשלם עבורו. וכיוצא בזה <strong>מלוה מעיד ללוה, והוא</strong> דווקא באופן <strong>דאית ליה ארעא אחריתי</strong> <small>[שיש לו</small> ללווה <small>קרקע אחרת].</small>
 וכיוצא בזה אם קנו שני אנשים קרקעות זה אחר זה מאדם אחד, ובא מערער על קרקעו של השני, הרי <strong>לוקח</strong> (קונה) <strong>ראשון מעיד ללוקח שני</strong> שהלוקח השני יושב בה כדין, <strong>והוא</strong> דווקא באופן <strong>דאית ליה ארעא אחריתי</strong> <small>[שיש לו</small> ללוקח השני <small>קרקע אחרת]</small> שקנה מאותו מוכר יחד עם קרקע זו, כך שאם תהא תביעה של בעל חוב קודם על המוכר יגבה ממנה, כדין קרקעות משועבדות, שגובה מן האחרונה שנמכרה, ולא יבוא לגבות מקרקעו של הקונה הראשון.
## דף מז.
 ערב <strong>קבלן</strong> שהמלוה יכול לגבות את חובו ממנו תחילה, <strong>אמרי לה</strong> <small>[יש אומרים]</small> שהוא <strong>מעיד</strong> ללווה, <strong>ואמרי לה</strong> <small>[ו</small>יש <small>אומרים]</small> ש<strong>אינו מעיד. אמרי לה</strong> <small>[יש אומרים]</small> שהוא <strong>מעיד,</strong> משום ש<strong>כערב דמי</strong> <small>[</small>הוא <small>נחשב],</small> ואם יש ללווה קרקע אחרת אינו נחשב עוד כנוגע בדבר. <strong>ואמרי לה</strong> <small>[ו</small>יש <small>אומרים]</small> ש<strong>אינו מעיד</strong> ואף אם יש ללווה קרקע נוספת, משום <strong>דניחא ליה דלהוו בידיה תרוייהו</strong> <small>[שנוח לו שיהיו בידיו שניהם,</small> שני השדות<small>],</small> <strong>דכי אתי</strong> <small>[שכאשר יבוא]</small> <strong>בעל חוב מאי דבעי שקיל</strong> <small>[מה שירצה יקח]</small> ולא יתבע כלל מן הערב<small>.</small>
 <big>א</big> <strong>אמר ר' יוחנן: אומן אין לו חזקה</strong> כאשר נתבאר במשנה ובגמרא, אבל <strong>בן אומן</strong> שאינו עוסק באותה אומנות <strong>יש לו חזקה.</strong> וכן, אף ש<strong>אריס</strong> עצמו <strong>אין לו חזקה, בן אריס יש לו חזקה.</strong> לעומת זאת <strong>גזלן ובן גזלן אין להן חזקה,</strong> אבל <strong>בן בנו של גזלן יש לו חזקה.</strong>
 ומבררים: <strong>היכי דמי</strong> <small>[כיצד בדיוק מדובר]?</small> מדוע יש הבדל בין הבנים של כל אלה? <strong>אי אתו בטענתא דאבוהון</strong> <small>[אם</small> הם <small>באים בטענה</small> שהדבר היה <small>של אביהם],</small> <strong>אפילו הנך נמי</strong> <small>[אלה,</small> בן האומן ובן האריס, <small>גם כן]</small> <strong>לא</strong> תהא להם חזקה, שהרי הם באים בטענה מכוחו של מי שאין לו חזקה. <strong>אי</strong> <small>[אם]</small> ש<strong>לא אתו בטענתא דאבוהון</strong> <small>[באים</small> הם <small>בטענה של אביהם]</small> אלא הם טוענים שהדבר שייך להם עצמם, <strong>אפילו בן גזלן נמי</strong> <small>[גם כן]</small> תהיה לו חזקה!
  ומשיבים:  <strong>לא צריכא</strong> <small>[נצרכה]</small> הלכה זו אלא למקרה <strong>דקא אמרי</strong> <small>[שאומרים]</small> <strong>עדים: "בפנינו הודה לו</strong> בעל החפץ לאביהם שהחפץ שייך לאב ושאינו גזול בידו <strong>";</strong> <strong>הנך איכא למימר קושטא קא אמרי</strong> <small>[אלה,</small> בן האומן ובן האריס, <small>יש</small> מקום <small>לומר</small> ש<small>אמת</small> <small>הם</small> <small>אומרים],</small> שהרי היתה הודאה. <strong>האי אף על גב דאודי נמי לא מהימן</strong> <small>[זה,</small> בן הגזלן, <small>אף על פי שהודה</small> הבעלים לאביו <small>גם כן אינו נאמן],</small> <strong>כ</strong>דברי <strong>רב כהנא,</strong> ש<strong>אמר רב כהנא: אי לאו דאודי ליה, הוה ממטי</strong> <strong>ליה ולחמריה לשחוור</strong> <small>[אם לא שהיה מודה לו</small> שאינו גזול, <small>היה מביא אותו ואת חמורו לפקיד</small> השלטון<small>].</small>
 שכיון שהוא אדם אלים, היה גורם לתובע צרות הרבה, ולכן הודה לו באונס, ואין ממש בהודאה זו. והואיל ועל הודאה זו מסתמך בנו של הגזלן — אין לו חזקה. <strong>אמר רבא: פעמים שאפילו בן בנו של גזלן נמי</strong> <small>[גם כן]</small> <strong>אין לו חזקה. היכי דמי</strong> <small>[כיצד בדיוק מדובר]?</small> — <strong>כגון דקא אתי בטענתא דאבא דאבוה</strong> <small>[שהוא בא בטענה</small> שהנכסים האלה <small>של אבי אביו],</small> שהרי הוא סומך על מי שאין לו חזקה.
  ומבררים:  <strong>היכי דמי</strong> <small>[כיצד בדיוק הוא]</small> <strong>גזלן</strong> שאין לו חזקה? <strong>אמר ר' יוחנן: כגון שהוחזק על שדה זו בגזלנותא</strong> <small>[בגזלנות].</small> <strong>ורב חסדא אמר:</strong> לא רק מי שידוע שגזל שדה מסויימת, אלא אף בסתם, <strong>כגון</strong> אותם אנשים של <strong>בית פלוני</strong> שהזכירו בשעתו את שמם ולא הזכירו אותם לדורות, <strong>שהורגין נפשות על עסקי ממון</strong> והכל חוששים מהם, להם אין חזקה כלל בקרקע.
 <big>ב</big> <strong>תנו רבנן</strong> <small>[שנו חכמים]:</small> <strong>אומן אין לו חזקה</strong> על דברים שהוא מחזיק בהם כאומן, אבל אם <strong>ירד מאומנותו</strong> ואינו עוסק בה עוד — <strong>יש לו</strong> מאז <strong>חזקה</strong> על מה שבידו. <strong>אריס אין לו חזקה</strong> בקרקע שמעבד, ואם <strong>ירד מאריסותו</strong> — <strong>יש לו חזקה</strong> לאחר שלוש שנים. וכיוצא בזה, אף ששנינו במשנה שאין לבן חזקה בנכסי אביו, ולא לאשה חזקה בנכסי בעלה, מכל מקום <strong>בן שחלק</strong> ואינו קשור עוד לעסקי ונכסי אביו, <strong>ואשה שנתגרשה</strong> — <strong>הרי הן כשאר כל אדם</strong> ויש להם חזקה לאחר שלוש שנים.
  ומקשים:  <strong>בשלמא</strong> <small>[נניח]</small> <strong>בן שחלק איצטריך</strong> <small>[נצרך]</small> הדבר להיאמר, כי <strong>סלקא דעתך אמינא</strong> <small>[יעלה על דעתך לומר]</small> שאין לו חזקה, שמא <strong>אחולי אחיל גביה</strong> <small>[מחל לו</small> האב<small>]</small> ולא מחה בבנו, אבל אין הדבר שייך לבן, ואין לו חזקה, ועל כן <strong>קא משמע לן</strong> <small>[השמיע לנו]</small> ש<strong>לא</strong> חוששים לכך, וסומכים על החזקה. <strong>אלא אשה שנתגרשה פשיטא</strong> <small>[פשוט]</small> שיש לה חזקה, שהרי כבר אינה קשורה לבעלה, וצריך היה למחות! ומשיבים: <strong>לא צריכא</strong> <small>[נצרכה]</small> הלכה זו אלא 
## דף מז:
 <strong>במגורשת ואינה מגורשת,</strong> כלומר, אשה שיש ספק בגירושיה, <strong>וכ</strong>דברי <strong>ר' זירא,</strong> ש<strong>אמר ר' זירא אמר ר' ירמיה בר אבא אמר שמואל: כל מקום שאמרו חכמים</strong> באשה שמחמת ספק הריהי <strong>מגורשת ואינה מגורשת</strong> — <strong>בעלה חייב במזונותיה</strong> כל עוד לא נתגרשה גירושין גמורים.  וכיון שכך, היה מקום לומר שיש לה זכות מסויימת בנכסיו, ואין להוכיח ממה שמחזיקה בהם, ולכן הוצרך לומר שאף אשה כזאת — יש לה חזקה, שאם היתה קרקע זו שלו — היה מוחה בה. 
 <big>א</big> <strong>אמר רב נחמן, אמר לי</strong> רב <strong>הונא: כולן,</strong> כל אלה שנמנו לעיל, שאין להם חזקה, <strong>שהביאו ראיה</strong> אם על ידי שטר או עדים — <strong>ראייתן ראיה, ומעמידין</strong> את ה<strong>שדה בידן.</strong> ואולם <strong>גזלן שהביא ראיה</strong> — <strong>אין ראייתו ראיה, ואין מעמידין שדה בידו,</strong> שחוששים שאף ראיה זו —
 מחמת אונס נעשתה. ושואלים: <strong>מאי קא משמע לן</strong> <small>[מה השמיע לנו</small> בכך<small>]?</small> הלא <strong>תנינא</strong> <small>[שנינו]</small> כבר דבר זה: <strong>לקח</strong> (קנה) שדה <strong>מסיקריקון</strong> (אנס) שגזל שדה זו, או גרם על ידי כפיה שהבעלים יוכרחו להעביר לו את השדה, <strong>וחזר ולקח</strong> אחר כך את השדה <strong>מבעל הבית</strong> — <strong>מקחו בטל.</strong> משמע שאין משמעות למכירה שבאה בגזלנות, אף שיש ראיה למכירה!
  ומשיבים: בכל זאת יש חידוש בדברי רב הונא,  <strong>לאפוקי</strong> <small>[להוציא,</small> למעט<small>]</small> <strong>מ</strong>דברי <strong>רב,</strong> ש<strong>אמר רב:</strong> <strong>לא שנו</strong> שמקחו של הקונה מסיקריקון בטל, <strong>אלא</strong> במקרה שרק <strong>אמר ליה</strong> <small>[לו]</small> הבעלים: <strong>"לך חזק וקני"</strong> <small>[החזק וקנה]</small> ולא כתב שטר, <strong>אבל</strong> אם כתב לו ב<strong>שטר קנה.</strong>
 <strong>קא משמע לן</strong> <small>[השמיע לנו]</small> רב הונא בדבריו שאין ראייתו של גזלן ראיה <strong>כ</strong>דברי <strong>שמואל</strong> בענין סיקריקון, ש<strong>אמר: אף בשטר נמי</strong> <small>[גם כן]</small> <strong>לא קנה, עד שיכתוב</strong> בעל הבית המוכר גם <strong>אחריות נכסים.</strong>
 <strong>ורב ביבי מסיים בה</strong> בהלכה זו של רב הונא, <strong>משמיה</strong> <small>[משמו]</small> של <strong>רב נחמן: קרקע אין לו</strong> לגזלן, אף שיש בידו שטר קניה, <strong>אבל מעות</strong> ששילם <strong>יש לו,</strong> ומקבלם בחזרה מידי בעל השדה. <strong>במה דברים אמורים</strong> שמקבל ממון בחזרה? — <strong>דווקא כ</strong><strong>שאמרו עדים: בפנינו מנה לו</strong> הגזלן כסף ושילם לו. <strong>אבל</strong> אם <strong>אמרו עדים: בפנינו הודה לו</strong> הבעלים ששילם לו — <strong>לא, כ</strong>דברי <strong>רב כהנא,</strong> ש<strong>אמר: אי לאו דאודי ליה, הוה ממטי ליה לדידיה ולחמריה לשחוור</strong> <small>[אם לא שהיה מודה לו</small> בעל כורחו, <small>היה מביא אותו ואת חמורו לפקיד</small> השלטון<small>]</small> ולכן אין סומכים על הודאה בלבד.
 <big>ב</big> ובענין זה של מכירה מתוך אונס <strong>אמר רב הונא:</strong> אפילו <strong>תליוהו</strong> <small>[תלוהו,</small> את הבעלים<small>]</small> או כפו אותו באופן אחר <strong>וזבין</strong> <small>[ומכר]</small> — <strong>זביניה זביני</strong> <small>[מכירתו מכירה].</small> ומבררים: <strong>מאי טעמא</strong> <small>[מה טעם</small> הדבר<small>]?</small> אם משום ההנחה ש<strong>כל</strong> מה <strong>דמזבין איניש</strong> <small>[שמוכר אדם]</small> מחפציו, <strong>אי לאו דאניס</strong> <small>[אם לא שאנוס]</small> היה מחמת חוסר כסף <strong>לא הוה מזבין</strong> <small>[היה מוכר],</small> <strong>ואפילו הכי זביניה זביני</strong> <small>[כך מכירתו מכירה],</small> ומשמע שלענין מכירה אין צורך שיהיה הדבר מרצונו השלם? — מכאן אין ראיה, <strong>ודילמא שאני אונסא דנפשיה מאונסא דאחריני</strong> <small>[ושמא שונה אונס של עצמו</small> כגון שזקוק לכסף <small>מאונס ש</small>נאנס על ידי <small>אחרים]!</small> <strong>אלא</strong> נאמר כי טעמו הוא <strong>כדתניא</strong> <small>[כפי ששנינו</small> בברייתא<small>]:</small>
## דף מח.
 נאמר לגבי קרבן עולה: <strong>"</strong>יקריבנו... <strong>יקריב אתו"</strong> (ויקרא א, ג), וייתור הלשון <strong>מלמד שכופין אותו</strong> להקריב, <strong>יכול</strong> יקריב <strong>בעל כרחו</strong> לגמרי? <strong>תלמוד לומר: "לרצנו"</strong> (ויקרא א, ג)<strong>, הא</strong> <small>[הרי]</small> <strong>כיצד</strong> אתה מיישב את הדברים? — <strong>כופין אותו עד שיאמר "רוצה אני".</strong>
 משמע שאם כופים את האדם עד שהוא אומר "רוצה אני" הרי זה נחשב כעושה מרצונו, ואין צורך שיהא זה רצונו הפנימי, ומכאן רוצים ללמוד למכירה — גם אפשרות זו יש לדחות: <strong>ודלמא שאני התם</strong> <small>[ושמא שונה שם]</small> בענין קרבן, <strong>דניחא ליה דתיהוי ליה</strong> <small>[שנוח לו שתהיה לו]</small> <strong>כפרה</strong> ומשום כך יש להניח שאכן רצונו בכך! <strong>ואלא</strong> נאמר כי יש להביא הוכחה לדברי רב הונא <strong>מסיפא</strong> <small>[מ</small>מה ששנינו ב<small>סוף]</small> של אותה משנה: <strong>וכן אתה אומר בגיטי נשים,</strong> שאם חייב אדם לתת גט <strong>כופין אותו</strong> בבית דין <strong>עד שיאמר "רוצה אני",</strong> ונחשב לו כאילו נתן מרצונו —
 <strong>ודלמא שאני התם</strong> <small>[ו</small>אולם <small>שמא שונה שם],</small> שאנו מניחים שהוא מתכוון לעשות זאת משום ש<strong>מצוה לשמוע דברי חכמים,</strong> ואם כן אין להביא משם ראיה לענין מקח וממכר סתמי. <strong>אלא</strong> יש לומר כי דברי רב הונא <strong>סברא הוא</strong> <small>[סברה היא],</small> <strong>אגב אונסיה גמר</strong> <small>[מתוך אונסו</small> המוכר <small>גומר</small> בדעתו<small>]</small> <strong>ומקנה</strong> קנין גמור.
 <strong>מותיב</strong> <small>[מקשה]</small> על סברה זו <strong>רב יהודה</strong> ממה ששנינו: <strong>גט המעושה,</strong> כלומר, שהכריחו את הבעל לכותבו, אם כפו אותו <strong>ב</strong>בית דין של <strong>ישראל</strong> שמן הדין צריך לגרש את אשתו — הרי זה <strong>כשר, ובגוים</strong> — <strong>פסול, ו</strong>אם <strong>גוים חובטין אותו ואומרין לו:</strong> <strong>עשה מה שישראל אומר לך</strong> — הרי גם הוא כשר. <strong>ואמאי</strong> <small>[ומדוע]</small> יהא גט המעושה בגויים פסול? <strong>התם נמי נימא</strong> <small>[שם גם כן נאמר]:</small> <strong>אגב אונסיה גמר</strong> <small>[מתוך אונסו</small> הוא <small>גומר</small> בליבו<small>]</small> <strong>ומגרש!</strong>
 ומשיבים: <strong>הא איתמר עלה</strong> <small>[הרי</small> באמת כבר <small>נאמר עליה],</small> <strong>אמר רב משרשיא: דבר תורה,</strong> כלומר, מעיקר הדין, ולפי התורה <strong>אפילו בגוים</strong> הכופים אותו הגט <strong>כשר,</strong> שכיון שאמר הבעל "רוצה אני" די בכך, <strong>ומה טעם אמרו</strong> החכמים כי <strong>בגויים פסול?</strong> — <strong>כדי שלא תהא כל אחת ואחת הולכת ותולה</strong> את <strong>עצמה ביד גוי ומפקעת עצמה מיד בעלה</strong> באופן זה שיכפה אותו הגוי לתת לה גט.
 <strong>מותיב</strong> <small>[מקשה]</small> <strong>רב המנונא</strong> ממה ששנינו במקום אחר: אם <strong>לקח</strong> (קנה) יהודי שדה <strong>מסיקריקון</strong> (אנס גוי) שהכריח את בעליו של השדה להעביר לו את השדה שלא מרצונו, <strong>וחזר ולקח</strong> את השדה גם <strong>מבעל הבית</strong> — <strong>מקחו בטל</strong> לפי שהוא קונה שדה גזול. <strong>ואמאי</strong> <small>[ומדוע]?</small> <strong>התם נמי נימא</strong> <small>[שם גם כן נאמר]:</small> בעל השדה <strong>אגב אונסיה גמר ומקני</strong> <small>[מתוך אונסו גומר ומקנה]</small> אותו לאותו אדם, מפחד הסיקריקון!
  ומשיבים:  <strong>הא אתמר עלה</strong> <small>[הרי</small> כבר <small>נאמר עליה],</small> <strong>אמר רב: לא שנו</strong> שהמיקח בטל <strong>אלא</strong> באופן ש<strong>אמר ליה</strong> <small>[לו]</small> בדיבור בלבד <strong>"לך חזק וקני"</strong> <small>[החזק וקנה],</small> <strong>אבל</strong> אם כתב לו <strong>בשטר</strong> — <strong>קנה.</strong>
 ושואלים: <strong>ולשמואל</strong> ש<strong>אמר: אף בשטר נמי</strong> <small>[גם כן]</small> <strong>לא קנה, מאי איכא למימר</strong> <small>[מה יש לומר]?</small> ומשיבים: <strong>מודה שמואל היכא דיהב זוזי</strong> <small>[במקום ש</small>הוא <small>נותן כסף].</small> שמה שאמרו שכתיבת שטר באונס אינה נחשבת, הרי זה כשמעביר מרכושו לאחר בלא לקבל תשלום.
  אבל אם משלמים למוכר, אף על פי שהוא הסכים למכר רק מתוך אונס — הרי זה מכר. ושואלים: <strong>ולרב ביבי</strong> שהיה <strong>מסיים בה</strong> בהלכה שאמר רב הונא, לעיל, ששטר שביד גזלן אינו ראיה, <strong>משמיה</strong> <small>[משמו]</small> של <strong>רב נחמן: קרקע אין לו</strong> לקונה שדה גזול, אבל <strong>מעות</strong> ששילם עבור השדה <strong>יש לו,</strong> ומחזיר לו המוכר, <strong>מאי איכא למימר</strong> <small>[מה יש לומר]?</small> שהרי משמע מדבריו שגם במקום שקיבל המוכר כסף (שהרי נאמר ש"מעות יש לו") גם אז אין מכר באונס, והקרקע אינה נקנית לקונה זה! ומשיבים: מה שאמר <strong>רב ביבי מימרא</strong> <small>[אימרה]</small> של אמוראים <strong>הוא, ומימרא</strong> <small>[ואימרה]</small> זו <strong>רב הונא לא סבירא ליה</strong> <small>[איננו סובר אותה].</small>
 <strong>אמר רבא</strong> בסיכום: <strong>הלכתא</strong> <small>[הלכה</small> היא<small>]:</small> <strong>תליוהו וזבין</strong> <small>[תלוהו  ומכר]</small> — <strong>זביניה זביני</strong> <small>[</small><small>מכירתו מכר].</small> <strong>ולא אמרן</strong> <small>[אמרנו]</small> דבר זה <strong>אלא</strong>
## דף מח:
 <strong>ב</strong>מקרה שהכריחוהו למכור <strong>שדה סתם,</strong> והוא החליט מדעת עצמו למכור שדה מסויים, שבאופן זה יש להניח שגמר בדעתו לקיים את המכירה. <strong>אבל ב</strong>מקרה שהכריחוהו למכור <strong>"שדה זו"</strong> — <strong>לא,</strong> שאונס היה, שלא היתה מעורבת בכך כלל החלטה שלו.
 <strong>וב"שדה זו" נמי</strong> <small>[גם כן]</small> <strong>לא אמרן</strong> <small>[אמרנו]</small> שאין זה מכר, <strong>אלא</strong> באופן ש<strong>לא ארצי זוזי</strong> <small>[נתן לידו כסף</small> ממש<small>],</small> <strong>אבל ארצי זוזי</strong> <small>[נתן לידו כסף]</small> — <strong>לא,</strong> והמכר קיים.
 <strong>ולא אמרן</strong> <small>[אמרנו]</small> שהמכר בטל ב"שדה זו" <strong>אלא</strong> במקום ש<strong>לא הוה לאישתמוטי</strong> <small>[היתה לו</small> למוכר אפשרות <small>להשתמט]</small> מן המכירה. <strong>אבל</strong> אם <strong>הוה ליה לאישתמוטי</strong> <small>[היתה לו</small> אפשרות <small>להשתמט]</small> ולא עשה כן — <strong>לא,</strong> והמכר קיים.
  ומסכמים:  <strong>והלכתא בכולהו</strong> <small>[והלכה בכולם]</small> בכל האופנים <strong>דהוו זביניה זביני</strong> <small>[שמכירתו מכירה],</small> <strong>ואפילו ב"שדה זו", דהא</strong> <small>[שהרי]</small> <strong>אשה</strong> שאדם מקדש <strong>כ"שדה זו" דמיא</strong> <small>[</small>היא <small>נחשבת],</small> <strong>ו</strong>בכל זאת <strong>אמר אמימר: תליוה וקדיש</strong> <small>[מי שתלו,</small> כפו <small>אותו, וקידש</small> אשה<small>]</small> (רמב"ם) — <strong>קדושיו קדושין.</strong>
 <strong>מר בר רב אשי אמר: באשה</strong> שקידש אותה אדם שלא מרצונה, <strong>ודאי קדושין לא הוו</strong> <small>[אין הם</small> חלים<small>],</small> ומדוע? — כיון ש<strong>הוא עשה שלא כהוגן</strong> והכריחה באונס להתקדש לו, <strong>לפיכך</strong> חכמים <strong>עשו עמו שלא כהוגן</strong> (שלא לפי עיקר הדין) <strong>ואפקעינהו רבנן לקידושיה מיניה</strong> <small>[והפקיעו חכמים את קידושיה ממנו].</small>
 <strong>אמר ליה</strong> <small>[לו]</small> <strong>רבינא לרב אשי:</strong> כיצד יכולים חכמים להפקיע קידושין? <strong>תינח דקדיש בכספא</strong> <small>[נניח</small> במקרה <small>שמקדש בכסף]</small> אפשר לומר שחכמים החרימו, הפקירו את הכסף הזה, וכאילו לא קידש כלל. אבל אם <strong>קדיש</strong> <small>[מקדש]</small> <strong>בביאה, מאי איכא למימר</strong> <small>[מה יש לומר]?</small> כיצד יכולים חכמים לבטל את המעשה הזה? <strong>אמר ליה</strong> <small>[לו]:</small> <strong>שויוה רבנן</strong> <small>[עשו חכמים]</small> את <strong>בעילתו</strong> כ<strong>בעילת זנות,</strong> ובעילת זנות אינה קונה לקידושין.
 <big>א</big> מסופר: איש אחד ששמו <strong>טאבי תלא</strong> <small>[תלה]</small> איש אחר שנקרא <strong>פאפי אכינרא וזבין</strong> <small>[על</small> עץ <small>כינר ומכר</small> לו<small>]</small> שדה, <strong>חתם רבה בר בר חנה</strong> גם <strong>אמודעא</strong> <small>[על המודעה]</small> שכתב פאפי שהוא מוכר באונס, <strong>ו</strong>גם <strong>אאשקלתא</strong> <small>[על שטר מכר]</small> של אותו שדה לטאבי. <strong>אמר רב הונא: מאן דחתים אמודעא</strong> <small>[מי שחתם על המודעה]</small> — <strong>שפיר חתים</strong> [<small>יפה חתם],</small> <strong>ומאן דחתים אאשקלתא</strong> <small>[ומי שחתם על שטר המכר]</small> — <strong>שפיר חתים</strong> [<small>יפה חתם].</small>
 על דברים אלה תוהים: <strong>מה נפשך</strong> <small>[רצונך]</small> לומר? <strong>אי מודעא</strong> <small>[אם מודעה]</small> זו יש לה תוקף — <strong>לא אשקלתא</strong> <small>[אין</small> כאן <small>שטר מכר],</small> <strong>ואי אשקלתא לא מודעא</strong> <small>[ואם</small> קיים <small>שטר מכר אין</small> משמעות ל<small>מודעה]</small> וכיצד אפשר לומר ששניהם טובים? ומשיבים: <strong>הכי קאמר</strong> <small>[כך אמר]:</small> <strong>אי לאו מודעא, מאן דחתים אאשקלתא</strong> <small>[אם לא</small> היתה <small>מודעה</small> קודם, <small>מי שחתם על שטר המכר]</small> — <strong>שפיר חתים</strong> <small>[יפה חתם],</small> שמכירה זו יש לה תוקף. ו<strong>רב הונא</strong> הולך בענין זה <strong>לטעמיה</strong> <small>[לטעמו</small> לשיטתו<small>],</small> ש<strong>אמר רב הונא: תליוהו וזבין</strong> — <strong>זביניה זביני</strong> <small>[תלוהו ומכר</small> —
 <small>מכירתו מכירה].</small> ומקשים: <strong>איני</strong> <small>[כן הוא]?</small> שיכול העד החותם על השטר להעיד (על ידי המודעה) ששטר זה אינו אמיתי? <strong>והאמר</strong> <small>[והרי אמר]</small> <strong>רב נחמן: העדים שאמרו "אמנה היו דברינו"</strong> כלומר, אמת שחתמנו על השטר, אבל יודעים אנו ששטר זה היה שטר אמנה בלבד. ועניינו, שלא היתה שם הלוואה ממש, אלא הסכימו הצדדים לכותבו מראש, ולהשתמש בו משעה שתיעשה ההלוואה בפועל —
## דף מט.
 <strong>אין נאמנים</strong> על אמירה זו, שאינם יכולים בעדותם לבטל תוקפו של שטר שהם עצמם מודים שנכתב ונחתם על ידם. וכן אם אומרים העדים על שטר מכר שחתמו עליו: <strong>"מודעא היו דברינו",</strong> כלומר, נמסרה בפנינו מודעה שמכר זה נעשה באונס — <strong>אין נאמנין.</strong> ואם כן, כיצד אנו אומרים כאן ששטר המודעה מבטל את תוקפו של שטר הקנין שנכתב ונחתם על ידם כדין?
  ומתרצים:  <strong>הני מילי</strong> <small>[דברים אלה],</small> שאין העדים נאמנים, אמורים כאשר העדים אומרים זאת בעדות <strong>על פה,</strong> ש<strong>לא אתי</strong> <small>[באה]</small> עדות שב<strong>על פה ומרעא לשטרא</strong> <small>[ומריעה את</small> כוחו של <small>שטר]</small> כתוב, <strong>אבל</strong> אם היתה המודעה <strong>בשטרא</strong> <small>[בשטר]</small> — <strong>אתי שטרא ומרעא לשטרא</strong> <small>[בא שטר</small> המודעה <small>ומרע את</small>
 כוחו של <small>השטר</small> האחר<small>].</small> כיון שהזכרנו הלכה זו דנים בה <strong>גופא</strong> <small>[לגופה],</small> <strong>אמר רב נחמן:</strong> אם אמרו עדים החתומים על השטר <strong>"אמנה היו דברינו"</strong> — <strong>אין נאמנין,</strong> ואם אמרו <strong>"מודעא היו דברינו"</strong> — <strong>אין נאמנין;</strong>
 <strong>ומר בר רב אשי אמר:</strong> אם אמרו <strong>"אמנה היו דברינו"</strong> — <strong>אין נאמנין,</strong> אבל אם אמרו <strong>"מודעא היו דברינו"</strong> — <strong>נאמנין, מאי טעמא</strong> <small>[מה טעם</small> הדבר<small>]?</small> — <strong>שזה</strong> שטר מודעה <strong>ניתן ליכתב,</strong> שאפשר ומותר לכתוב אותו, על מנת לבטל מכירה הנעשית באונס, אבל <strong>זה</strong> שטר אמנה <strong>לא ניתן ליכתב</strong> כלל, כי עצם כתיבתו של שטר כזה הוא מעשה עוולה, היכול להזיק לאחרים, ואסור לכותבו, וכל הכותבו כאילו מעיד על עצמו שרשע הוא, ואין עדותו מתקבלת.
 <big>א</big> שנינו ש<strong>לא לאיש חזקה בנכסי אשתו וכו'.</strong> ותוהים: <strong>פשיטא</strong> <small>[פשוט,</small> מובן מאליו<small>],</small> <strong>כיון דאית ליה לפירא</strong> <small>[שיש לו</small> זכות לאכול <small>את פירות</small> נכסיה<small>]</small> כשהיא נשואה לו, יודעים כולם כי רק <strong>פירא</strong> <small>[פירות]</small> <strong>הוא דקאכיל</strong> <small>[שאוכל]</small> אבל אין לו זכות בגוף השדה, ומה חזקה הוא קונה על ידי אכילת הפירות?
  ומשיבים:  <strong>לא צריכא</strong> <small>[נצרכה]</small> הלכה זו אלא אף במקרה <strong>דכתב</strong> <small>[שכותב]</small> <strong>לה</strong> הבעל לאשתו: <strong>דין ודברים אין לי בנכסייך</strong>, שמוותר הוא על זכות ההנאה מפירות נכסיה, ולכן ניתן היה לחשוב שאם נכנס אחר כך לנכסיה ואכל מהם —
 שמא זו הוכחה שקנה ממנה אותם. ולכן נצרכה המשנה לומר שאין מכך הוכחה, שיש לומר כי מפני יחסי הנישואין לא מחתה בו על שאכל את הפירות. ושואלים: <strong>וכי כתב לה מאי הוי</strong> <small>[וכאשר כותב לה</small> לשון זו <small>מה בכך]?</small> <strong>והתניא</strong> <small>[והרי שנינו</small> בברייתא<small>],</small> <strong>האומר לחבירו: "דין ודברים אין לי על שדה זו", ו</strong>כן אם אומר <strong>"אין לי עסק בה", ו</strong>כיוצא בזה אם אומר <strong>"ידי מסולקות ממנה"</strong> — <strong>לא אמר כלום,</strong> שאין אמירה בלשון זו מחייבת מבחינת ההלכה, ואם יש לו זכויות או תביעות, לא בטלו על ידי כך. ונמצא שאף במקרה זה אין שום חידוש בדין משנתנו!
 <strong>אמרי לה דבי</strong> <small>[אומרים אותה</small> החכמים <small>מבית</small> מדרשו<small>]</small> של <strong>ר' ינאי: מתניתין</strong> <small>[משנתנו]</small> עוסקת במקרה בו יועיל נוסח זה, והוא <strong>בכותב לה</strong> לאשתו נוסח זה <strong>ועודה ארוסה,</strong> לפני שהיתה לו זכות קנין בנכסיה. <strong>וכ</strong>דברי <strong>רב כהנא,</strong> ש<strong>אמר רב כהנא:</strong>
## דף מט:
 <strong>נחלה</strong> (ירושה) <strong>הבאה לו לאדם ממקום אחר,</strong> כלומר, נחלה שעתידה לבוא לו ועדיין לא הגיעה לו בפועל, <strong>אדם מתנה עליה</strong> לפני כן <strong>שלא יירשנה,</strong> שיכול אדם לסלק עצמו מזכות שתבוא לו בעתיד, כל עוד אינה רכושו כעת. <strong>וכ</strong>דברי <strong>רבא,</strong> ש<strong>אמר רבא: כל האומר "אי אפשי</strong> (אין רצוני) <strong>בתקנת חכמים</strong> שתיקנו לטובתי <strong>כגון זאת"</strong> — <strong>שומעין לו.</strong>
 ושואלים: <strong>מאי</strong> <small>[מה]</small> פירוש <strong>"כגון זאת"?</strong> לאיזו תקנה הוא מתכוון? ומסבירים: <strong>כ</strong>דברי <strong>רב הונא אמר רב,</strong> ש<strong>אמר רב הונא אמר רב: יכולה אשה שתאמר לבעלה "איני ניזונת</strong> מנכסיך <strong>ואיני עושה</strong> מלאכה עבורך", שתקנת חכמים — שתהא האשה ניזונת מנכסי בעלה, ותמורת זה היא עושה מלאכה — נעשתה לטובתה של האשה, ויכולה האשה לומר שאינה רוצה בתקנה כזו.  וכן בכל דבר שתיקנו חכמים לטובתו של אדם, כגון זכותו של הבעל לפירות של נכסי האשה — יכול הוא לומר שאינו רוצה בתקנת חכמים זו. ועל כך אמרה משנתנו, שאף במקרה כזה — לא תהא חזקה לבעל שאכל מפירות נכסי אשתו. 
 <big>א</big> שואלים: שנינו שאין לבעל חזקה בנכסי אשתו, שעצם העובדה שהשתמש בהם אינה ראיה לבעלות, ומכאן יש להבין כי <strong>הא</strong> <small>[הרי]</small> באמצעות <strong>ראיה</strong> של עדים או שטר שהאשה נתנה או מכרה לו את הנכסים <strong>יש</strong> לבעל זכות בנכסים. ויש לשאול: מדוע תועיל ראיה זו? <strong>תימא</strong> <small>[תאמר]</small> האשה: <strong>"נחת רוח עשיתי לבעלי",</strong> שמכרה או שנתנה לו את הנכס, אבל באמת לא התכוונה לכך בלב שלם, אלא עשתה לפי שעה, כדי שלא תהיה מריבה ביניהם.
 <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> אם <strong>לקח</strong> (קנה) שדה <strong>מן האיש, וחזר ולקח</strong> אותו שדה <strong>מן האשה,</strong> כלומר, את זכותה לגבות כתובתה משדה זה לאחר מות הבעל, או לאחר גירושין — אף על פי כן <strong>מקחו בטל, אלמא אמרה</strong> <small>[מכאן</small> יוצא שהאשה יכולה <small>לומר]:</small> <strong>"נחת רוח עשיתי לבעלי"</strong> שחתמתי על שטר המכר כדי שיוכל למכור את השדה, ובאמת לא התכוונתי לכך. <strong>הכא נמי תימא</strong> <small>[כאן גם כן תאמר]:</small> <strong>"נחת רוח עשיתי לבעלי</strong> שמכרתי או נתתי לו את השדה"!
  ומשיבים:  <strong>הא איתמר עלה</strong> <small>[הרי נאמר עליה],</small> <strong>אמר רבה בר רב הונא: לא נצרכה</strong> הלכה זו שיכולה האשה לטעון "נחת רוח עשיתי", <strong>אלא באותן שלש שדות,</strong> שבהן יש דין מיוחד זה: <strong>אחת</strong> שדה <strong>שכתב לה בכתובתה</strong> שפירש בכתובה שמשדה זה תגבה את הכתובה,
## דף נ.
 <strong>ואחת שיחד לה בכתובתה</strong> אף שלא כתב את הדבר בכתובה, אבל ייחד שדה זה לאחר מכן לצורך תשלום הכתובה, <strong>ואחת שהכניסה לו שום משלה</strong> שהביאה איתה מבית אביה, וייחד הבעל שדה זה לערוב לתשלומים כ"נכסי צאן ברזל". ששלושה שדות אלה האשה מקפידה יותר שלא יימכרו, וגם אם נמכרו בהסכמתה אנו אומרים שלא נתרצתה, ולא היה זה אלא לעשות נחת רוח לבעלה.
  ושואלים:  <strong>למעוטי מאי</strong> <small>[למעט</small> את <small>מה]?</small> אלו נכסים אין אומרים בהם שמכירת הבעל בטלה? <strong>אילימא למעוטי</strong> <small>[אם תאמר למעט]</small> <strong>שאר נכסים</strong> שלו, שמשועבדים לכתובתה, שנאמר שמכרו בטל — <strong>כל שכן דהויא ליה</strong> <small>[שתהיה לו]</small> <strong>איבה</strong> אם לא תסכים למכירה, <strong>דאמר</strong> <small>[שהוא,</small> הבעל, <small>אומר]</small> <strong>לה: עיניך נתת בגירושין ובמיתה,</strong> שאת אינך מניחה לי למכור מפני שאת חושבת על מותי או על גירושין, ולכן יש לומר גם בהם שהמיקח בטל, אף שאינה מסכימה באמת למכר!
 <strong>אלא</strong> תאמר ששלושה שדות אלו שהוזכרו שמיקחם בטל באו <strong>למעוטי</strong> <small>[למעט]</small> <strong>נכסי מלוג</strong> נכסי האשה, שלבעל יש רשות ליהנות מפירותיהם אבל גופם שייך לאשה (אלא שאם מתה בחייו הוא יורש אותם) שאם הסכימה האשה למכירה — המכר קיים, <strong>האמר</strong> <small>[הרי אמר]</small> <strong>אמימר: איש ואשה שמכרו בנכסי מלוג</strong> — <strong>לא עשו ולא כלום!</strong>
 ומשיבים: <strong>כי איתמר</strong> <small>[כאשר נאמרו]</small> דברי <strong>אמימר</strong> היה זה לומר שאין כל אחד מהם לבד יכול למכור, ולכן <strong>היכא דזבין איהו ומית אתיא איהי ומפקא</strong> <small>[היכן שמכר הוא ומת באה היא ומוציאה]</small> מן הלקוחות, <strong>אי נמי זבנה איהי</strong> <small>[או גם כן</small> במקרה ש<small>מכרה היא]</small> <strong>ומתה, אתא איהו ומפיק בתקנתא דרבנן</strong> <small>[בא הוא ומוציא על ידי תקנת חכמים],</small> <strong>וכ</strong>דברי <strong>ר' יוסי בר חנינא,</strong> ש<strong>אמר ר' יוסי בר חנינא:</strong> כשישבה הסנהדרין <strong>באושא התקינו, האשה שמכרה בנכסי מלוג ומתה</strong> — <strong>הבעל מוציא מיד הלקוחות.</strong>
 <strong>אבל היכא דזבינו תרוייהו לעלמא</strong> <small>[היכן שמכרו שניהם ל</small>אדם <small>אחר],</small> <strong>אי נמי זבנה איהי לדידיה</strong> <small>[או גם כן</small> אם <small>מכרה היא לו]</small> — <strong>זבינה זביני</strong> <small>[מכרה מכר].</small> ובמקרה זה דייקנו מן המשנה כי אם יביא הבעל ראיה שאשתו מכרה לו מנכסי מלוג — תעמוד הקרקע בידיו.
 <strong>ואיבעית אימא</strong> <small>[ואם תרצה אמור]:</small> <strong>אמימר אמר כ</strong>דעת <strong>ר' אלעזר</strong> שמי שאין בידו גם גוף הדבר וגם זכות הנאה מפירותיו —
 אינו יכול למכור. ואילו משנתנו היא כדעת חכמים החולקים עליו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המוכר את עבדו</strong> הכנעני, <strong>ופסק עמו</strong> המוכר עם הקונה <strong>שישמשנו</strong> עוד <strong>שלשים יום</strong> לאחר זמן המכר,
 ואז היכה אותו למוות, <strong>ר' מאיר אומר: הראשון,</strong> המוכר, <strong>ישנו בדין יום או יומים</strong> שאמרה התורה שהמכה את עבדו הכנעני ולא מת העבד מיד, אלא נשאר חי יום או יומים — פטור האדון מדין מיתה (ראה שמות כא, כ–כא). וזה שמכרו נחשב אדוניו <strong>מפני שהוא</strong> עדיין <strong>תחתיו</strong> ומשמש אותו בפועל, <strong>והשני</strong> שקנאו, <strong>אינו בדין יום או יומים,</strong> אלא דינו כהורג אדם סתם, שחייב מיתה, אף אם מת העבד זמן רב אחר כך, <strong>מפני שאינו</strong> בפועל <strong>תחתיו.</strong>
 וטעמו של ר' מאיר, כי <strong>קסבר</strong> <small>[סבור הוא]:</small> <strong>קנין פירות כקנין הגוף דמי</strong> <small>[נחשב],</small> שכל המחזיק בזכויות השימוש וההנאה שבדבר, נחשב כבעלים באותה שעה.
 <strong>ר' יהודה אומר: השני,</strong> הקונה, <strong>ישנו בדין יום או יומים, מפני שהוא,</strong> העבד, <strong>כספו, הראשון אינו בדין יום או יומים</strong> משום <strong>שאינו כספו,</strong> ואף שהוא משתמש בו — אינו נחשב כלל כבעליו. וטעמו של ר' יהודה — <strong>קסבר</strong> <small>[סבור הוא]:</small> <strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב].</small>
 <strong>ר' יוסי אומר:</strong>
## דף נ:
 <strong>שניהם ישנן בדין יום או יומים, זה מפני שהוא תחתיו, וזה מפני שהוא כספו, ו</strong>מסבירים את טעמו: <strong>מספקא ליה אי</strong> <small>[ומסופק לו אם]</small> <strong>קנין פירות כקנין הגוף דמי</strong> <small>[נחשב]</small> <strong>אי לאו</strong> <small>[אם לא]</small> <strong>כקנין הגוף דמי</strong> <small>[נחשב],</small> <strong>וספק נפשות להקל,</strong> שמשום שיש ספק בדבר ניצל המכה מדין מיתה.
 <strong>ר' אלעזר אומר: שניהם אינן בדין יום או יומים, זה לפי שאינו תחתיו, וזה לפי שאינו כספו.</strong>
 <strong>ואמר רבא: מאי טעמא</strong> <small>[מה הטעם]</small> של <strong>ר' אלעזר?</strong> — <strong>אמר קרא</strong> <small>[הכתוב]:</small> <strong>"לא יקם כי כספו הוא"</strong> (שמות כא, כא), יש כאן הדגשה, לומר: <strong>כספו המיוחד לו,</strong> אבל אם אינו מיוחד לו מפני שיש לאחר זכות בו — אין בו דין של יום או יומיים. והוא המקור לדברי אמימר שבעל ואשה אינם יכולים למכור בנכסי מלוג, הבעל — משום שאינם שלו, והאשה —  משום שזכות השימוש בידי הבעל. 
 <big>א</big> שנינו במשנה ש<strong>לא לאיש חזקה בנכסי אשתו.</strong> ושואלים: <strong>והאמר</strong> <small>[והרי אמר]</small> <strong>רב: אשת איש צריכה למחות,</strong> ונברר, <strong>במאן</strong> <small>[במי]</small> מדובר כאן שצריכה למחות? <strong>אילימא</strong> <small>[אם תאמר]</small> <strong>באחר</strong> אדם זר שהחזיק בנכסיה, <strong>והאמר</strong> <small>[והרי אמר]</small> <strong>רב: אין מחזיקין,</strong> כלומר, אין דין חזקה <strong>בנכסי אשת איש</strong> לפי שבהיותה נשואה היא סומכת על בעלה שיטפל בענייני הרכוש. <strong>אלא לאו</strong> <small>[האם אין]</small> הכוונה שצריכה למחות <strong>בבעל,</strong> ומכאן נלמד שלפעמים יכול הבעל (אם יש בידו טענה) להחזיק בנכסי אשתו לאחר שלוש שנים, אם אינה מוחה, והרי זה בניגוד לדברי המשנה!
 <strong>אמר רבא:</strong> <strong>לעולם</strong> תאמר שרב אמר את דבריו <strong>בבעל</strong> שצריכה האשה למחות בו. <strong>וכגון שחפר בה</strong> הבעל <strong>בורות, שיחין ומערות</strong> שלא רק אכל מפירות השדה, שבכך לבד אין ליצור חזקה לבעל בנכסי אשתו, אלא גם עשה שינויים ונזקים בגוף הקרקע, שמעשיו מוכיחים שנוהג בשדה זה כבשלו, ואם לא מחתה — יש לו חזקה.
  ומקשים:  <strong>והאמר</strong> <small>[והרי אמר]</small> <strong>רב נחמן אמר רבה בר אבוה: אין חזקה לנזקין!</strong> ואנו מבינים שאדם העושה דבר שיש בו נזק לשדה חבירו — אין בכך דין חזקה, ואפילו לאחר זמן מרובה יכול למחות בו ולסלק אותו משדהו. ואף כאן, הבעל הוא בגדר מזיק בשדה, ואין לו חזקה על ידי כך!
 ומשיבים: <strong>אימא</strong> <small>[אמור]</small> והבן את הדברים באופן זה: <strong>אין דין חזקה לנזקין,</strong> שהגורם נזק לחבירו אינו צריך להמתין שלוש שנים, אלא כיון שלא מחו בו —
 יש לו חזקה מיד. ולפי זה הבעל החופר בור בנכסי אשתו, ולא מחתה, קנה מיד. <strong>אי בעית אימא</strong> <small>[אם תרצה אמור]:</small> <strong>לאו איתמר עלה</strong> <small>[האם לא</small> כך <small>נאמר עליה]</small> על ההלכה שאין חזקה לנזקים: <strong>רב מרי אמר</strong> שהלכה זו אמורה <strong>בקוטרא</strong> <small>[בעשן]</small> שבזה אין חזקה לעולם, <strong>רב זביד אמר: בבית הכסא,</strong> שמפני ריחו הרע אין בו חזקה. אבל בדברים אחרים הגורמים נזקים, כגון חפירת בורות שיחין ומערות — יש חזקה, ובמקרה שכזה אמר רב שצריכה אשה למחות בבעלה, ואם לא כן — החזיק בנכסיה.
 <strong>רב יוסף אמר: לעולם</strong> הכוונה בדברי רב היא שאשה צריכה למחות <strong>באחר, וכגון שאכלה</strong> המחזיק <strong>מקצת</strong> זמן <strong>חזקה בחיי הבעל ושלש</strong> שנים <strong>לאחר מיתת הבעל,</strong> שבמקרה זה צריכה האשה למחות, שאם לא כן — תהא לאחר חזקה. וכיצד תועיל החזקה? <strong>מיגו דאי בעי אמר ליה</strong> <small>[מתוך שאם היה רוצה היה אומר לה]:</small> <strong>אנא זבינתה מינך</strong> <small>[אני קניתי</small> את השדה <small>ממך]</small> לאחר מות הבעל, והרי החזקתי בו שלוש שנים, <strong>כי אמר ליה נמי</strong> <small>[כאשר אומר לה גם כן]:</small> <strong>את זבינתה ליה</strong> <small>[את מכרת אותה לו,</small> לבעל<small>]</small> <strong>וזבנה ניהלי</strong> <small>[</small><small>ו</small>הוא <small>מכר לי]</small> — <strong>מהימן</strong> <small>[נאמן]</small> על כך. ומשום כך צריכה למחות בו לאחר מיתת בעלה, כדי שלא יוכל לטעון כך.
 <strong>גופא</strong> <small>[לגופו]</small> של הדבר, <strong>אמר רב: אין מחזיקין בנכסי אשת איש.</strong>
## דף נא.
 <strong>ודייני גולה אמרו: מחזיקין. אמר רב: הלכה כדייני גולה. אמרו ליה</strong> <small>[לו]</small> <strong>רב כהנא ורב אסי לרב: הדר ביה מר משמעתיה</strong> <small>[חזר בו אדוני משמועתו]</small> שאמר שאין מחזיקין בנכסי אשת איש? <strong>אמר להו</strong> <small>[להם]:</small> <strong>מסתברא אמרי</strong> <small>[מסתבר</small> הדבר <small>אמרתי]</small> לגבי מקרים מסויימים, שיש חזקה אף בנכסי אשת איש. שהסביר רב את הדבר, כמו שלאחר דורות הסבירו <strong>רב יוסף,</strong> כאמור לעיל, כשהחזיק שלוש שנים לאחר מות הבעל.
 <big>א</big> שנינו במשנה: <strong>ולא לאשה</strong> חזקה <strong>בנכסי בעלה וכו'.</strong> ומקשים: <strong>פשיטא</strong> <small>[פשוט,</small> מובן מאליו<small>]</small> שאין לה חזקה, <strong>כיון דאית</strong> <small>[שיש]</small> <strong>לה</strong> זכות <strong>מזוני</strong> <small>[</small>ל<small>מזונות]</small> מנכסי בעלה, הרי <strong>מזוני</strong> <small>[מזונות]</small> <strong>הוא דקא אכלה</strong> <small>[שהיא אוכלת]</small> ואין מכאן הוכחה לחזקת בעלות! ומשיבים: <strong>לא צריכא</strong> <small>[נצרכה]</small> הלכה זו במשנה אלא במקרה ש<strong>יחד לה ארעא אחריתי</strong> <small>[קרקע אחרת]</small> <strong>למזונה</strong> ועל כך אמרה המשנה שאף שהיא אוכלת משדה שלא ייחד לה —
 אין לה חזקה. ומדייקים ממה ששנינו במשנתנו: חזקה אין לאשה בנכסי בעלה, <strong>הא</strong> <small>[הרי]</small> <strong>ראיה יש,</strong> שאם הביאה ראיה בשטר שבעלה מכר לה את השדה — הרי הוא שלה. ויש לשאול: מדוע תהא זו ראיה? <strong>לימא</strong> <small>[נאמר]</small> כי <strong>לגלויי זוזי</strong> <small>[לגלות</small> את <small>הכסף]</small> שיש בידה <strong>הוא דבעי</strong> <small>[שרוצה]!</small> שאם מציע לה את השדה למכירה, והיא תתרצה בדבר — יתגלה לו שיש לה כסף משלה, שלא סיפרה לו קודם על קיומו. ובאמת אינו מתכוון למכור מאומה, אלא לוקח ממנה כסף השייך לו!
  האם <strong>שמעת מינה</strong> <small>[שומע אתה מכאן]</small> ש<strong>המוכר שדה לאשתו</strong> — <strong>קנתה, ולא אמרינן</strong> <small>[ואין אנו אומרים]</small> כי <strong>לגלויי זוזי</strong> <small>[לגלות</small> את <small>הכסף]</small> שיש בידה <strong>הוא דבעי</strong> <small>[שרוצה]?</small> ודוחים: <strong>לא, אימא</strong> <small>[אמור]</small> ודייק מן המשנה: <strong>הא</strong> <small>[הרי]</small> <strong>ראיה יש,</strong> אבל לא בשטר מכר, אלא <strong>בשטר מתנה</strong> אם הוציאה שטר שנתן לה את השדה במתנה.
  ובענין זה מסופר, <strong>אמר ליה</strong> <small>[לו]</small> <strong>רב נחמן לרב הונא: לא הוה מר גבן באורתא בתחומא, דאמרינן מילי מעלייתא</strong> <small>[היה אדוני אצלנו בערב</small> בבית המדרש <small>בתוך התחום, שאמרנו דברים מעולים]</small> ולא שמעת. <strong>אמר ליה</strong> <small>[לו]</small> רב הונא: <strong>מאי מילי מעלייתא אמריתו</strong> <small>[מהם הדברים המעולים</small> ש<small>אמרתם]?</small> אמר לו כך אמרתי: <strong>המוכר שדה לאשתו</strong> — <strong>קנתה, ולא אמרינן</strong> <small>[ואין אנו אומרים]</small> כי <strong>לגלויי זוזי</strong> <small>[לגלות</small> את <small>הכסף]</small> שיש בידה <strong>הוא דבעי</strong> <small>[שרוצה].</small>
 <strong>אמר ליה</strong> <small>[לו]</small> רב הונא: <strong>פשיטא</strong> <small>[פשוט,</small> מובן מאליו<small>]</small> הדבר, ואין בכך חידוש, <strong>דל זוזי מהכא ותיקני בשטרא</strong> <small>[הוצא</small> את <small>הכסף מכאן ותקנה בשטר]!</small> שגם אם לא שילמה לו הכסף (או שאין הכסף באמת שייך לה) מכל מקום יש לה קנין בשדה מחמת השטר. <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> <strong>נכסים שיש להן אחריות</strong> (מקרקעין) <strong>נקנין בכסף</strong> לבד <strong>ובשטר</strong> לבד <strong>ובחזקה</strong> לבד?
 <strong>אמר ליה</strong> <small>[לו]</small> רב נחמן: <strong>ולאו איתמר עלה</strong> <small>[וכי לא נאמר עליה],</small> <strong>אמר שמואל: לא שנו אלא בשטר מתנה, אבל בשטר מכר</strong> — <strong>לא קנה עד שיתן לו דמיה?</strong> ענה לו רב הונא: <strong>ולאו מותיב</strong> <small>[והאם לא מקשה]</small> על כך <strong>רב המנונא</strong> ממה ששנינו בברייתא: <strong>בשטר כיצד? כתב לו על הנייר או על החרס, אף על פי שאין</strong> <strong>בו,</strong> בנייר, <strong>שוה פרוטה: "שדי מכורה לך",</strong> או <strong>"שדי קנויה לך"</strong> — <strong>הרי זו מכורה ונתונה?</strong>
 ענה לו רב נחמן: <strong>ולאו</strong> <small>[ו</small>האם <small>לא]</small> <strong>הוא</strong> עצמו, רב המנונא, <strong>מותיב לה</strong> <small>[הקשה על כך]</small> <strong>והוא</strong> עצמו <strong>מפרק לה</strong> <small>[תירץ זאת]</small> שמדובר <strong>במוכר שדהו מפני רעתה?</strong> שהשדה היה גרוע כל כך שבאמת לא היה לו ערך והמוכר רצה להיפטר ממנו, ובמקרה כזה גומר בדעתו להקנות אף בלא לקבל את המעות לידיו, אבל במקרים אחרים — לא. ונמצא שיש חידוש בדברינו, שהמוכר שדה לאשתו — קנתה, ואין אומרים שרק לגלות את כספה רצה.
  ומעירים:  <strong>רב ביבי</strong> היה <strong>מסיים בה</strong> בפירוש ברייתא זו <strong>משמיה</strong> <small>[משמו]</small> של <strong>רב נחמן,</strong> ובלשון אחרת אמרו ש<strong>רב אשי אמר</strong> זאת: מדוע קנה בשטר לבד? כי אנו מניחים ש<strong>במתנה בקש ליתנה לו, ולמה כתב לו בלשון מכר?</strong> — <strong>כדי ליפות</strong> את <strong>כחו,</strong> שלענין אחריות עדיף שטר מכר משטר מתנה.
 <strong>מיתיבי</strong> <small>[מקשים]:</small> <strong>לוה מן העבד ו</strong>אחר כך <strong>שחררו,</strong> או לוה <strong>מן האשה וגרשה</strong> — <strong>אין להן עליו כלום</strong> ויכול שלא להחזיר להם; <strong>מאי טעמא</strong> <small>[מה טעם</small> הדבר<small>]?</small> <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> כי <strong>לגלויי זוזי</strong> <small>[לגלות</small> את <small>הכסף]</small> שיש בידם <strong>הוא דבעי</strong> <small>[שרצה],</small> ולא נתכוון ללוות באמת, אלא להוציא על ידם כסף השייך לו?
  ומשיבים:  <strong>שאני התם</strong> <small>[שונה שם],</small> משום שמצטרפת לכך סברה נוספת, והיא ש<strong>לא ניחא ליה לשווייה נפשיה</strong> <small>[נוח לו</small> לאדם <small>לעשות</small> את <small>עצמו]</small> <strong>"עבד לוה לאיש מלוה"</strong> (משלי כב, ז), ולכן מסתבר שלא רצה באמת ללוות, אלא לגלות את הכסף שביד העבד או האשה. אבל אין סברה זו קיימת במי שמוכר דבר.
  מסופר, <strong>שלח רב הונא בר אבין: המוכר שדה לאשתו</strong> — הרי זו <strong>קנתה</strong>
## דף נא:
 <strong>ובעל אוכל פירות</strong> כל עוד הם נשואים, כפי שהוא אוכל פירות של שאר נכסי מלוג שלה. <strong>ברם</strong> <small>[אבל]</small> <strong>ר' אבא ור' אבהו וכל גדולי הדור אמרו: במתנה בקש ליתנו לה,</strong> ואין הבעל אוכל פירות, <strong>ולמה כתב לה לשום מכר? כדי ליפות את כחה.</strong>
 <strong>מיתיבי</strong> <small>[מקשים]</small> על כך ממה ששנינו בברייתא: <strong>לוה מן העבד ושחררו,</strong> או <strong>מן האשה וגרשה</strong> — <strong>אין להן עליו כלום. מאי טעמא</strong> <small>[מה טעם</small> הדבר<small>]?</small> <strong>לאו</strong> <small>[האם לא]</small> <strong>משום דאמרי</strong> <small>[שאומרים]:</small> <strong>לגלויי זוזי</strong> <small>[לגלות את הכספים]</small> שלהם <strong>הוא דבעא</strong> <small>[שרצה]?</small> ומדוע לא נאמר אף כאן שהבעל לא התכוון למכור את השדה, אלא רק להוציא מידי אשתו?
  ודוחים:  <strong>שאני התם</strong> <small>[שונה שם]</small> בהלוואה, שאנו אומרים ש<strong>לא לישוי איניש</strong> <small>[</small>רוצה <small>אדם לעשות</small> עצמו<small>]</small> <strong>"עבד לוה לאיש מלוה"</strong> (משלי כב, ז) ואנו מניחים שרק לגלות את הכסף שבידם רצה.
  אבל כשמוכר לה — אין שיקול כזה, והמכר קיים. ובענין זה <strong>אמר רב: המוכר שדה לאשתו</strong> — <strong>קנתה, והבעל אוכל פירות.</strong> אבל נתן לה את השדה <strong>במתנה</strong> — <strong>קנתה, ואין הבעל אוכל פירות</strong> שלגמרי נתן לה. <strong>ור' אלעזר אמר: אחד זה ואחד זה</strong> — <strong>קנתה, ואין הבעל אוכל פירות.</strong>
 מספרים: <strong>עבד</strong> <small>[עשה]</small> <strong>רב חסדא עובדא</strong> <small>[מעשה]</small> בבעל שמכר שדה לאשתו <strong>כ</strong>דעת <strong>ר' אלעזר</strong> שאין הבעל אוכל פירות. <strong>אמרו ליה</strong> <small>[לו]</small> <strong>רבן עוקבא ורבן נחמיה בני בנתיה</strong> <small>[בתו]</small> של <strong>רב לרב חסדא:</strong> וכי <strong>שביק מר רברבי ועביד כזוטרי</strong> <small>[עזב אדוני את הגדולים ועשה כקטנים]</small> שפסק כר' אלעזר, שהיה תלמיד רב, ולא כרב שהיה גדול הדור? <strong>אמר להו</strong> <small>[להם]:</small> <strong>ואנא נמי כרברבי עבדי</strong> <small>[ואני גם כן כ</small>אנשים <small>גדולים עשיתי],</small> <strong>דכי אתא</strong> <small>[שכאשר בא]</small> <strong>רבין</strong> מארץ ישראל <strong>אמר</strong> בשם <strong>ר' יוחנן:</strong> <strong>אחד זה ואחד זה</strong> — <strong>קנתה, ואין הבעל אוכל פירות.</strong> ולא על ר' אלעזר בלבד סמכתי, אלא גם על ר' יוחנן.
 <strong>אמר רבא, הלכתא</strong> <small>[הלכה</small> היא<small>]:</small> <strong>המוכר שדה לאשתו</strong> — <strong>לא קנתה, והבעל אוכל פירות.</strong> נתן לה <strong>במתנה</strong> — <strong>קנתה, ואין הבעל אוכל פירות.</strong> ועל הדין הראשון, במוכר שדה לאשתו, תוהים: <strong>תרתי</strong> <small>[שני</small> דברים סותרים<small>]?!</small> שממה שאמר רבא שלא קנתה, משמע שהכל נשאר שלו, ואף גוף הקרקע. ומצד שני אמר שהבעל אוכל פירות, משמע שגוף השדה נקנה לה!
  ומשיבים:  <strong>לא קשיא</strong> <small>[אין</small> זה <small>קשה]</small> ויש להפריד את דברי רבא לשני מקרים שונים; <strong>כאן</strong> שאמר שלא קנתה מדובר <strong>במעות טמונין</strong> שלא ידע על קיומם, ולא עשה מכר זה אלא כדי לגלותם. <strong>כאן</strong> שקנה — <strong>במעות שאין טמונין,</strong> וכפי ש<strong>אמר רב יהודה:</strong> אם קנתה את השדה ב<strong>מעות טמונין</strong> — <strong>לא קנתה,</strong> ב<strong>מעות שאינן טמונין</strong> שידע הבעל עליהם — <strong>קנתה.</strong>
 <big>א</big> <strong>תנו רבנן</strong> <small>[שנו חכמים]:</small> <strong>אין מקבלין פקדונות לא מן הנשים ולא מן העבדים ולא מן התינוקות,</strong> שמן הסתם אין להם רכוש משלהם, ויש לחשוש שלקחו דבר מן הבעל או האדון או האב שלא ברשות והפקידו בידו, ואין לסייע להם בעבירה. <strong>אבל</strong> אם בכל זאת <strong>קבל מן האשה</strong> — <strong>יחזיר לאשה,</strong> שהרי אינו יודע שלא שלה היה הדבר, ואינו רשאי להחזיר את הפקדון לאחר, <strong>ו</strong>אולם <strong>אם מתה</strong> האשה — <strong>יחזיר לבעלה</strong> שהוא יורשה. <strong>קבל מן העבד</strong> — <strong>יחזיר לעבד</strong> שמא היה זה פקדון של אחרים, <strong>ואם מת</strong> — <strong>יחזיר לרבו</strong> (אדונו). 
## דף נב.
 <strong>קבל</strong> פקדון <strong>מן הקטן</strong> אינו יכול להחזיר לו, שהרי אין הקטן יכול לשמור את הדברים, אלא <strong>יעשה לו סגולה</strong> (אוצר), <strong>ואם מת</strong> הקטן — <strong>יחזיר ליורשיו.</strong>
 <strong>וכולן,</strong> כל אלה שמנינו <strong>שאמרו בשעת מיתתן</strong> <strong>"</strong>דברים אלה שהפקדנו בידו <strong>של פלוני הן"</strong> — <strong>יעשה כפירושן</strong> כפי שפירשו ואמרו, <strong>ואם לאו</strong> <small>[לא]</small> — <strong>יעשה פירוש לפירושן,</strong> כלומר, פעמים שצריך לפרש את הדברים ולא לקבל אותם כמשמעותם.
  מסופר:  <strong>דביתהו</strong> <small>[אשתו]</small> של <strong>רבה בר בר חנה כי קא שכבה</strong> <small>[כאשר מתה]</small> <strong>אמרה: הני כיפי</strong> <small>[הנזמים הללו]</small> שבידי הם של <strong>מרתא ובני ברתא</strong> <small>[בתה],</small> <strong>אתא לקמיה</strong> <small>[בא לפני]</small> <strong>רב</strong> לשאול מה לעשות, <strong>אמר ליה</strong> <small>[לו]:</small> <strong>אי מהימנא לך</strong> <small>[אם נאמנת עליך]</small> — <strong>עשה כפירושה</strong> כפי שאמרה, <strong>ואי</strong> <small>[ואם]</small> <strong>לא</strong> — <strong>עשה פירוש לפירושה</strong> וטול אותם לעצמך, כיורשה.
 <strong>ואיכא דאמרי</strong> <small>[ויש שאומרים],</small> <strong>הכי</strong> <small>[</small>ש<small>כך]</small> <strong>אמר ליה:</strong> <strong>אי אמידא לך</strong> <small>[אם אמודה עליך],</small> כלומר, שיש מקום לשער שבאמת הפקידו בידה — <strong>עשה כפירושה, ואי</strong> <small>[ואם]</small> <strong>לא</strong> — <strong>עשה פירוש לפירושה.</strong>
 על מה ששנינו בברייתא שאם קיבל פקדון <strong>מן הקטן</strong> — <strong>יעשה לו סגולה,</strong> שואלים: <strong>מאי</strong> <small>[מה]</small> פירוש <strong>"סגולה"? רב חסדא אמר:</strong> יקנה לו בכך <strong>ספר תורה</strong> שהוא גם מצוה וגם רכוש קבוע, <strong>רבה בר רב הונא אמר:</strong> יקנה <strong>דיקלא דאכל מיניה תמרי</strong> <small>[דקל שאוכל ממנו תמרים].</small>
 <big>א</big> שנינו במשנתנו ש<strong>לא לאב</strong> חזקה <strong>בנכסי הבן ולא לבן בנכסי האב. אמר רב יוסף: אפילו חלקו</strong> ואין הבן סמוך עוד על שולחן אביו, בכל זאת אין להם חזקה זה על זה. <strong>רבא אמר:</strong> אם <strong>חלקו</strong> — <strong>לא</strong> כן הדין, אלא יש להם חזקה זה על זה ככל אדם.
 <strong>אמר רב ירמיה מדפתי: עבד</strong> <small>[עשה]</small> <strong>רב פפי עובדא</strong> <small>[מעשה]</small> ופסק הלכה שאם <strong>חלקו</strong> — <strong>לא, כ</strong>דברי <strong>רבא. אמר רב נחמן בר יצחק, אישתעי</strong> <small>[סיפר]</small> <strong>לי רב חייא מ</strong>העיר <strong>הורמיז ארדשיד,</strong> <strong>דאישתעי ליה</strong> <small>[שסיפר לו]</small> <strong>רב אחא בר יעקב משמיה</strong> <small>[משמו]</small> של <strong>רב נחמן בר</strong> <strong>יעקב: חלקו לא.</strong> ומסכמים: <strong>והלכתא</strong> <small>[והלכה</small> היא<small>]:</small> <strong>חלקו לא. תניא נמי הכי</strong> <small>[שנויה</small> ברייתא <small>גם כן כך]:</small> <strong>בן שחלק</strong> מאביו, <strong>ואשתו שנתגרשה</strong> — <strong>הרי הן כשאר כל אדם</strong> לענין חזקה.
 <big>ב</big> <strong>איתמר</strong> <small>[נאמר]:</small> <strong>אחד מן האחין שהיה נושא ונותן בתוך הבית</strong> שהוא היה מתעסק במסחר עבור המשפחה, <strong>והיו אונות</strong> (שטרות מכר) <strong>ושטרות</strong> אחרים <strong>יוצאין על שמו</strong> שבשטר היה כתוב שמו כבעל הנכסים או כמלוה, <strong>ואמר: שלי הם, שנפלו לי מבית אבי אמא</strong> (שאינה אימם של שאר האחים), <strong>אמר רב: עליו להביא ראיה</strong> שבאמת שלו הם, ואם לא — יתחלק בין האחים. <strong>ושמואל אמר: על האחין להביא ראיה</strong> שמשל אביהם הם. <strong>אמר שמואל: מודה לי אבא</strong> (רב, שזה היה שמו), <strong>שאם מת</strong> — <strong>על האחין להביא ראיה</strong> על מנת להוציא את הממון מידי היתומים של האח.
 <strong>מתקיף לה</strong> <small>[מקשה על כך]</small> <strong>רב פפא</strong> על דברי שמואל: <strong>כלום טענינן להו ליתמי מידי</strong> <small>[טוענים אנו ליתומים דבר]</small> ש<strong>לא טען להו אבוהון</strong> <small>[אביהם]?</small> <strong>והא</strong> <small>[והרי]</small> <strong>רבא אפיק זוגא דסרבלא וספרא דאגדתא מיתמי</strong> <small>[הוציא מספריים של מעילים וספר אגדה מיתומים]</small> <strong>בלא</strong> שהצריך את הבעלים להביא <strong>ראיה</strong> כאשר תבעו את היתומים להחזירם להם, הואיל ומדובר היה <strong>בדברים העשוים להשאיל ולהשכיר</strong> שבהם אין חזקה למחזיק בהם,
## דף נב:
 <strong>כדשלח</strong> <small>[כפי ששלח]</small> <strong>רב הונא בר אבין: דברים העשוין להשאיל ולהשכיר</strong> המצויים בידיו של אדם אחר, <strong>ואמר</strong> אותו אדם <strong>"לקוחין הן בידי",</strong> כלומר, קניתי אותם — <strong>אינו נאמן</strong> עליהם. ואם כן, אין טוענים ליתומים טענה שאביהם לא היה נאמן לטעון! ואומרים: אכן <strong>קשיא</strong> <small>[קשה</small> הדבר<small>].</small>
 <strong>אמר רב חסדא: לא שנו,</strong> כלומר, לא אמר רב בענין האחים, שצריך האח להביא ראיה ששלו הם הנכסים הרשומים בשטרות על שמו, <strong>אלא</strong> ש<strong>אין חלוקין בעיסתן</strong> כלומר, שהם שותפים בכל ואף אוכלים יחד, <strong>אבל</strong> אם <strong>חלוקים</strong> הם <strong>בעיסתן</strong> — <strong>אימור</strong> <small>[אמור]</small> <strong>מעיסתו קימץ</strong> ועל ידי כך קיבץ לו רכוש משל עצמו.
  ובהלכה זו שאמרנו שצריך להביא ראיה, שואלים: <strong>ראיה במאי</strong> <small>[במה]?</small> <strong>רבה אמר: ראיה בעדים</strong> שהכסף שקנה בו נכס הכתוב בשטר, או שהלווהו לאחר, היה משלו, <strong>רב ששת אמר: ראיה בקיום השטר</strong> שבית דין אישרו את תוקף השטר הרשום על שמו.
 <strong>אמר ליה</strong> <small>[לו]</small> <strong>רבא לרב נחמן: הא</strong> <small>[הרי]</small> <strong>רב והא</strong> <small>[והרי]</small> <strong>שמואל, הא</strong> <small>[הרי]</small> <strong>רבה והא</strong> <small>[והרי]</small> <strong>רב ששת,</strong> שחלוקים בבעיות אלה, <strong>מר כמאן סבירא ליה</strong> <small>[אדוני כמי הוא סבור]?</small> מה דעתך בענין זה? <strong>אמר ליה</strong> <small>[לו]:</small> <strong>אנא מתניתא ידענא</strong> <small>[אני ברייתא אני יודע]</small> ועליה אני סומך, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אחד מן האחין שהיה נותן ונושא בתוך הבית, והיו אונות</strong> (שטרות מכר) <strong>ושטרות יוצאין על שמו, ואמר: שלי הן, שנפלו לי מבית אבי אמא</strong> — <strong>עליו להביא ראיה</strong> שהם שלו.
 <strong>וכן האשה</strong> האלמנה <strong>שהיא נושאת ונותנת בתוך הבית</strong> בענייני הבית, <strong>והיו אונות ושטרות יוצאין על שמה, ואמרה: שלי הן, שנפלו לי</strong> בירושה <strong>מבית אבי אבא או מבית אבי אמא</strong> — <strong>עליה להביא ראיה.</strong> ואם כן הרי זה כשיטת רב.
  כיון שהובאה ברייתא זו מבררים את האמור בה: <strong>מאי</strong> <small>[מה]</small> <strong>"וכן"?</strong> מדוע צריך להוסיף גם הלכה זו, והרי לכאורה הוא הוא הדין? ומסבירים: <strong>מהו דתימא</strong> <small>[שתאמר]:</small> <strong>אשה כיון דשביחא</strong> <small>[שמשובח]</small> <strong>לה</strong> בעיניה <strong>מילתא</strong> <small>[הדבר]</small> <strong>דאמרי קא טרחא קמי יתמי</strong> <small>[שאומרים</small> ש<small>היא טורחת לפני היתומים]</small> ועושה עבורם — <strong>לא גזלה מיתמי</strong> <small>[אינה גוזלת מהיתומים]</small> ויש לסמוך עליה אם טוענת שהרכוש הרשום על שמה הוא שלה, ועל כן <strong>קא משמע לן</strong> <small>[השמיע לנו]</small> שאין סומכים על כך, ואף היא צריכה להביא ראיה ששלה הוא.
 <big>א</big> שנינו במשנה: <strong>במה דברים אמורים?</strong> — <strong>במחזיק, אבל בנותן מתנה והאחין שחלקו וכו',</strong> אם גדר ופרץ כלשהו הרי זו חזקה. ושואלים: <strong>אטו</strong> <small>[וכי]</small> <strong>כל הני דאמרינן</strong> <small>[אלה שאמרנו]</small> קודם, שהחזיקו בשדה שלוש שנים <strong>לאו</strong> <small>[לא]</small> <strong>בני חזקה נינהו</strong> <small>[הם]?</small> וכי הם אינם יכולים לקנות קרקע בדרך זו?
  ומשיבים:  <strong>חסורי מחסרא והכי קתני</strong> <small>[חסרה</small> המשנה <small>וכך היא שנויה],</small> כך יש להבינה: <strong>במה דברים אמורים?</strong> — <strong>בחזקה שיש עמה טענה,</strong> כלומר, שבאה כנגד ערעור על הבעלות, <strong>כגון מוכר אומר "לא מכרתי" ולוקח אומר "לקחתי",</strong> ואז החזקה של שלוש שנים היא הוכחה.
 <strong>אבל חזקה שאין עמה טענה, כגון נותן מתנה, והאחין שחלקו, והמחזיק בנכסי הגר, דלמקני בעלמא</strong> <small>[של</small> שם <small>קנין בלבד]</small> <strong>הוא,</strong> שעל ידי מעשה החזקה נקנה החפץ למקבל, ולא לשם הוכחה על בעלות, אם <strong>נעל</strong> או <strong>גדר</strong> או <strong>פרץ כל שהוא</strong> — <strong>הרי זו חזקה.</strong>
 <strong>תני</strong> <small>[שנה]</small> <strong>רב הושעיא ב</strong>ברייתא של מסכת <strong>קדושין</strong> ששנויה <strong>דבי</strong> <small>[בבית</small> מדרשו<small>]</small> של <strong>לוי: נעל, גדר, פרץ כל שהוא,</strong> אם עשה זאת <strong>בפניו</strong> של המוכר — <strong>הרי זו חזקה.</strong> ותוהים: <strong>בפניו</strong> — <strong>אין</strong> <small>[כן],</small> <strong>שלא בפניו</strong> — <strong>לא?</strong> הרי מעשה חזקה עשה! <strong>אמר רבא, הכי קאמר</strong> <small>[כך אמר]:</small> אם עשה זאת <strong>בפניו</strong> — <strong>לא צריך</strong> הבעלים <strong>למימר ליה</strong> <small>[לומר לו]</small> <strong>"לך חזק וקני"</strong> <small>[החזק וקנה].</small> שכיון שעושה בפניו ומדעתו, הרי אין צורך שיאמר לו במפורש שיעשה חזקה לשם קנין.
## דף נג.
 ואם עשה זאת <strong>שלא בפניו</strong> — <strong>צריך למימר ליה</strong> <small>[לומר לו]</small> <strong>"לך חזק וקני"</strong> <small>[החזק וקנה].</small>
 <strong>בעי</strong> <small>[שאל]</small> <strong>רב:</strong> ב<strong>מתנה היאך</strong> <small>[כיצד]?</small> האם צריך לומר לו "לך החזק וקנה" כאשר מחזיק שלא בפניו? <strong>אמר שמואל: מאי תבעי ליה</strong> <small>[מה מסופק לו]</small> <strong>לאבא,</strong> רב? <strong>השתא</strong> <small>[עכשיו,</small> הרי<small>]</small> <strong>ומה מכר דקא יהיב ליה זוזי</strong> <small>[שהוא נותן לו</small> למקנה <small>כסף],</small> <strong>אי אמר ליה</strong> <small>[אם אומר לו]</small> <strong>"לך חזק וקני"</strong> <small>[החזק וקנה]</small> — <strong>אין</strong> <small>[כן]</small> מועיל מעשה החזקה, <strong>אי</strong> <small>[אם]</small> <strong>לא</strong> — <strong>לא</strong> מועיל הדבר, <strong>מתנה</strong> שאין בה נתינת דמים למקנה, <strong>לא כל שכן</strong> שלא יועיל מעשה החזקה בלא ציווי מפורש? ומעירים: <strong>ורב סבר</strong> שיש גם צד אחר, שאפשר לומר: <strong>מאן דיהיב</strong> <small>[מי שנותן]</small> <strong>מתנה, בעין יפה</strong> הוא <strong>יהיב</strong> <small>[נותן]</small> וגומר בדעתו להקנות, בלא שיהא צורך באמירה מפורשת. 
 <big>א</big> שנינו במשנה שאם נעל גדר ופרץ כל שהוא הרי זו חזקה. <strong>ו</strong>מבארים: <strong>כמה</strong> הוא שיעור <strong>כל שהוא?</strong> — <strong>כ</strong>דברי <strong>שמואל,</strong> ש<strong>אמר שמואל: גדר</strong> קודם לכן <strong>גדר, והשלימו</strong> עכשיו <strong>ל</strong>גובה <strong>עשרה</strong> טפחים, <strong>ו</strong>כן אם <strong>פרץ פרצה כדי שיכנס ויצא בה</strong> — <strong>הרי זו חזקה.</strong>
 ומבררים: <strong>האי גדר</strong> <strong>היכי דמי</strong> <small>[אותה גדירה</small> שאמרנו <small>כיצד בדיוק הדבר]?</small> <strong>אילימא דמעיקרא</strong> <small>[אם תאמר שמתחילה]</small> <strong>לא הוו סלקי לה</strong> <small>[היו עולים בה</small> לחצר<small>]</small> <strong>והשתא נמי</strong> <small>[ועכשיו גם כן]</small> <strong>לא סלקי לה</strong> <small>[עולים בה],</small> <strong>מאי עבד</strong> <small>[מה עשה]</small> על ידי גדירתו? <strong>ואלא</strong> תאמר <strong>דמעיקרא הוו סלקי לה</strong> <small>[שמתחילה היו עולים בה]</small> <strong>והשתא</strong> <small>[ועכשיו]</small> <strong>לא סלקי לה</strong> <small>[עולים בה],</small> אם כן <strong>טובא עבד</strong> <small>[הרבה עשה]</small> ואין לקרוא לכך "כל שהוא"! ומשיבים: <strong>לא צריכא</strong> <small>[נצרכה]</small> אלא במקרה <strong>דמעיקרא הוו סלקי לה ברווחא, והשתא קא סלקי לה בדוחקא</strong> <small>[שמתחילה היו עולים בה ברווח, ועכשיו הם עולים בה בדוחק].</small>
 ושואלים: <strong>האי</strong> <small>[אותה]</small> <strong>פרצה</strong> שהזכרנו <strong>היכי דמי</strong> <small>[כיצד בדיוק היתה]?</small> <strong>אילימא דמעיקרא הוו עיילי בה והשתא נמי עיילי</strong> <small>[אם תאמר שמתחילה היו נכנסים בה</small> דרך הפרצה לחצר <small>ועכשיו גם כן נכנסים]</small> <strong>בה, מאי עבד</strong> <small>[מה עשה]</small> על ידי כך? <strong>ואלא</strong> תאמר <strong>דמעיקרא</strong> <small>[שמתחילה]</small> <strong>לא הוו עיילי</strong> <small>[היו נכנסים]</small> <strong>בה והשתא קא עיילי</strong> <small>[ועכשיו נכנסים]</small> <strong>בה</strong> אם כן <strong>טובא עבד</strong> <small>[הרבה עשה],</small> ואין זה "כל שהוא"! ומשיבים: <strong>לא צריכא</strong> <small>[נצרכה]</small> הלכה זו אלא במקרה <strong>דמעיקרא הוו עיילי</strong> <small>[שמתחילה היו נכנסים]</small> <strong>בה בדוחקא</strong> <small>[בדוחק]</small> <strong>והשתא עיילי</strong> <small>[ועכשיו נכנסים]</small> <strong>בה ברווחא</strong> <small>[ברווח].</small>
 <strong>אמר ר' אסי אמר ר' יוחנן: נתן צרור</strong> בגדר <strong>והועיל</strong> במעשהו, או <strong>נטל</strong> ממנה <strong>צרור והועיל</strong> — <strong>הרי זו חזקה.</strong> ושואלים: <strong>מאי</strong> <small>[מה]</small> פירוש <strong>"נתן" ומאי</strong> <small>[ומה]</small> פירוש <strong>"נטל"</strong> בענין זה?
 <strong>אילימא</strong> <small>[אם תאמר]</small> <strong>נתן צרור וסכר מיא מינה</strong> <small>[</small>את <small>המים ממנה],</small> שהיה זרם מים מגיע לשטוף את החצר, ונתן צרור בגדר ואין המים יכולים להיכנס, או <strong>נטל צרור ואפיק מיא מינה</strong> <small>[והוציא מים ממנה],</small> שנתמלאה החצר במים ופתח פתח קטן שייצאו המים מן החצר, <strong>האי</strong> <small>[זה]</small> רק <strong>מבריח ארי מנכסי חברו הוא,</strong> כלומר, רק מנע נזק, וכדרך שאדם עושה עבור חבירו. אבל לא עשה מעשה של תיקון בשדה כדרך שאדם עושה בשלו! <strong>אלא, נתן צרור</strong> — <strong>דצמד לה מיא</strong> <small>[ש</small>על ידי כך <small>חיבר,</small> הביא <small>אליה המים]</small> וגרם להשקות את השדה, <strong>נטל צרור וארוח</strong> <small>[והרוויח,</small> והוסיף<small>]</small> <strong>לה מיא</strong> <small>[מים].</small>
 <big>ב</big> <strong>ואמר רב אסי אמר ר' יוחנן: שתי שדות ומצר</strong> (גבול) <strong>אחד ביניהן,</strong> אם <strong>החזיק באחת מהן לקנותה</strong> — הרי זו <strong>קנאה;</strong>
## דף נג:
 אם התכוון <strong>לקנות אותה ואת חברתה</strong> — <strong>אותה קנה,</strong> ואילו את <strong>חברתה לא קנה</strong> לפי שהאחרת מופסקת מזו על ידי המצר. אם עשה בה מעשה חזקה כדי <strong>לקנות את חברתה</strong> — <strong>אף אותה לא קנה,</strong> שהרי לא החזיק במה שנתכוון לקנות, ואין אדם קונה דבר כשאינו מתכוון לקנותו.
 <strong>בעי</strong> <small>[שאל]</small> <strong>ר' זירא:</strong> אם <strong>החזיק באחת מהן לקנות אותה ואת המצר ואת חברתה, מהו</strong> הדין? <strong>מי אמרינן</strong> <small>[האם אנו אומרים]:</small> <strong>מצר דארעא</strong> <small>[המצר של הקרקע],</small> של שתי הקרקעות, <strong>חד</strong> <small>[אחד]</small> <strong>הוא,</strong> ומחבר את שתיהן, <strong>וקני</strong> <small>[ו</small>הרי הוא <small>קונה]</small> את הכל. <strong>או דלמא האי לחודיה קאי והאי לחודיה קאי</strong> <small>[שמא זה לעצמו עומד וזה לעצמו עומד]?</small> שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <strong>בעי</strong> <small>[שאל]</small> <strong>ר' אלעזר: החזיק במצר</strong> שבין השדות <strong>לקנות</strong> את <strong>שתיהן, מהו</strong> הדין בכגון זה? <strong>מי אמרינן</strong> <small>[האם אנו אומרים]</small> <strong>האי</strong> <small>[זה]</small> ה<strong>מצר אפסרא דארעא</strong> <small>[</small>כ<small>אפסר של הקרקע]</small> <strong>הוא וקני</strong> <small>[וקונה]</small> את הכל, כדרך שאדם קונה בהמה על ידי מסירת האפסר לידיו. <strong>או דלמא האי לחודיה קאי והאי לחודיה קאי</strong> <small>[שמא זה לעצמו עומד וזה לעצמו עומד],</small> שאין המצר מחובר לשדה כאפסר לבהמה? אף שאלה זו לא נפתרה ועל כן <strong>תיקו</strong> <small>[תעמוד]</small> אף היא במקומה.
  ובדומה לדברי ר' יוחנן בענין שדות <strong>אמר רב נחמן אמר רבה בר אבוה:</strong> היו <strong>שני בתים זה לפנים מזה,</strong> אם <strong>החזיק בחיצון לקנותו</strong> — <strong>קנאו.</strong> אם התכוון <strong>לקנות אותו ואת הפנימי</strong> — את ה<strong>חיצון קנה,</strong> ואילו את ה<strong>פנימי לא קנה.</strong> אם החזיק בו כדי <strong>לקנות את הפנימי</strong> — <strong>אף</strong> את ה<strong>חיצון נמי</strong> <small>[גם כן]</small> <strong>לא קנה.</strong>
 אם <strong>החזיק בפנימי לקנותו</strong> — <strong>קנאו.</strong> אם התכוון <strong>לקנות אותו ואת החיצון</strong> — <strong>קנה שניהן,</strong> משום שהחיצון משועבד לפנימי, שהרי המשתמש בפנימי עובר דרך החיצון. אם החזיק בפנימי כדי <strong>לקנות את החיצון</strong> — <strong>אף</strong> את ה<strong>פנימי לא קנה</strong> שהרי לא החזיק במה שנתכוון לקנות.
 <big>א</big> <strong>אמר רב נחמן אמר רבה בר אבוה: הבונה פלטרין</strong> (ארמונות) <strong>גדולים בנכסי הגר,</strong> בקרקעותיו של גר שמת ואין לו יורשים, <strong>ובא אחר והעמיד להן דלתות</strong> — <strong>קנה</strong> השני. ומסבירים: <strong>מאי טעמא</strong> <small>[מה טעם</small> הדבר<small>]?</small> — <strong>קמא, לבני בעלמא</strong> <small>[הראשון, לבנים בלבד]</small> <strong>הוא דאפיך</strong> <small>[שהפך].</small> כלומר, בניית הבית שלא הושלמה אינה נחשבת כמעשה גמור לענין קנין הקרקע.
 <strong>אמר רב דימי בר יוסף אמר ר' אלעזר: המוצא פלטרין</strong> (ארמון) <strong>בנכסי הגר, וסד בהן סיוד אחד או כיור אחד</strong> — <strong>קנאן.</strong> ושואלים: <strong>וכמה,</strong> מה השיעור של סיוד זה? <strong>אמר רב יוסף: אמה</strong> אחת. <strong>אמר רב חסדא: ו</strong>דווקא כשעושה את זה <strong>כנגד הפתח</strong> שהוא ניכר ובולט לעין.
 <strong>אמר רב עמרם: האי מילתא</strong> <small>[דבר זה]</small> <strong>אמר לן</strong> <small>[לנו]</small> <strong>רב ששת, ואנהרינהו עינין ממתניתא</strong> <small>[והאיר</small> את <small>עינינו מברייתא]</small> שרומזת לדבר זה. שכך אמר: <strong>המציע מצעות בנכסי הגר</strong> — <strong>קנה. ואנהרינהו עינין ממתניתא</strong> <small>[והאיר</small> את <small>עינינו מברייתא],</small> <strong>מאי היא</strong> <small>[מה הוא]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כיצד</strong> קונה אדם עבד <strong>בחזקה?</strong> — אם העבד <strong>נעל לו</strong> את <strong>מנעלו, או התיר לו</strong> את <strong>מנעלו, או שהוליך</strong> את <strong>כליו אחריו לבית המרחץ,</strong> או <strong>הפשיטו,</strong> או <strong>הרחיצו,</strong> או <strong>סכו,</strong> או <strong>גרדו</strong> (הסיר את שמן הסיכה מגופו), או <strong>הלבישו,</strong> או <strong>הנעילו,</strong> או <strong>הגביהו,</strong> אם עשה אחד מכל אלו — <strong>קנאו, אמר ר' שמעון: לא תהא חזקה גדולה מהגבהה, שהגבהה קונה בכל מקום.</strong>
 על דברי ר' שמעון שואלים: <strong>מאי קאמר</strong> <small>[מה הוא אומר]?</small> שהרי אף התנא הראשון אמר שאם הגביהו קנאו! ומסבירים: <strong>הכי קאמר</strong> <small>[כך הוא אומר]:</small> לדעת התנא הראשון אם <strong>הגביהו</strong> העבד <strong>לרבו</strong> — <strong>קנאו</strong> הרב, שהרי עשה העבד עבודה בשבילו, אבל אם <strong>הגביה רבו לו</strong> שהרים את העבד כדי לקנותו — <strong>לא קנאו.</strong> ועל כך <strong>אמר ר' שמעון: לא תהא חזקה</strong> של שימוש <strong>גדולה מהגבהה, שהגבהה</strong> של חפץ כדי לקנותו <strong>קונה בכל מקום</strong> אף במקום שאין קניינים אחרים מועילים, ובוודאי שתועיל במקום שחזקה של שימוש מועילה.
 <strong>אמר רב ירמיה ביראה</strong> (מן העיר בירי) <strong>אמר רב יהודה: האי מאן</strong>
## דף נד.
 <strong>דשדא ליפתא בי פילי דארעא</strong> <small>[מי שהשליך זרעי לפת בתוך סדקי הקרקע]</small> של <strong>גר</strong> — <strong>לא הוי</strong> <small>[אין זו]</small> <strong>חזקה, מאי טעמא</strong> <small>[מה טעם</small> הדבר<small>]?</small> — <strong>בעידנא דשדא</strong> <small>[בזמן שהשליך]</small> <strong>לא הוי שבחא</strong> <small>[היה</small> בזה <small>שבח]</small> ותועלת לשדה, <strong>השתא דקא שבח</strong> <small>[עכשיו שמשביח]</small> השדה כשצומחת הלפת — <strong>ממילא קא שבח</strong> <small>[מעצמו הוא משביח].</small>
 <strong>אמר שמואל: האי מאן דפשח דיקלא</strong> <small>[מי שקצץ</small> ענפי <small>דקל],</small> אם היה זה <strong>אדעתא דדיקלא</strong> <small>[על דעת</small> לקנות בכך את <small>הדקל]</small> — <strong>קני</strong> <small>[קנה],</small> ואם <strong>אדעתא דחיותא</strong> <small>[</small>אם <small>על דעת</small> לתת <small>לחיות,</small> לבהמות<small>]</small> לאכול מן הענפים — <strong>לא קני</strong> <small>[קנה]</small> את הדקל. ומסבירים: <strong>היכי דמי</strong> <small>[כיצד הוא בדיוק],</small> כיצד יודעים את כוונתו? אם <strong>שקל מהאי גיסא ומהאי גיסא</strong> <small>[לקח</small> ענפים <small>מצד זה ומצד זה]</small> — <strong>אדעתא דדיקלא</strong> <small>[על דעת הדקל]</small> הוא עושה, שמסייע לצמיחתו לגובה. אם עשה זאת <strong>כולא מחד גיסא</strong> <small>[הכל מצד אחד]</small> — <strong>אדעתא דחיותא</strong> <small>[</small>הרי זה <small>על דעת</small> להאכיל את <small>החיות].</small>
 <strong>ואמר שמואל: האי מאן דזכי זיכיא</strong> <small>[מי שמנקה]</small> את השדה מעצים, אם עשה זאת <strong>אדעתא דארעא</strong> <small>[על דעת</small> לתקן את <small>הקרקע]</small> — <strong>קני</strong> <small>[קנה]</small> את הקרקע, ואם <strong>אדעתא דציבי</strong> <small>[על דעת</small> ללקט את <small>העצים]</small> — <strong>לא קני</strong> <small>[קנה].</small> ומסבירים: <strong>היכי דמי</strong> <small>[כיצד בדיוק הדבר],</small> כיצד מבינים את כוונתו? אם <strong>שקל רברבי וזוטרי</strong> <small>[לקח גדולים וקטנים]</small> — הרי זה <strong>אדעתא דארעא</strong> <small>[על דעת</small> לתקן את <small>הקרקע],</small> ואם <strong>שקל רברבי ושבק זוטרי</strong> <small>[לקח גדולים והניח קטנים]</small> — <strong>אדעתא דציבי</strong> <small>[</small><small>על דעת העצים</small> עשה<small>].</small>
 <strong>ואמר שמואל: האי מאן דאתקיל תיקלא</strong> <small>[מי שהסיר גבשושיות]</small> ויישר את האדמה, אם עשה זאת <strong>אדעתא דארעא</strong> <small>[על דעת</small> לתקן <small>את</small> <small>הקרקע]</small> לצורך חרישת השדה — <strong>קני</strong> <small>[קנה],</small> ואם עשה זאת <strong>אדעתא דבי דרי</strong> <small>[על דעת</small> לעשות שם <small>גורן]</small> — <strong>לא קני</strong> <small>[קנה].</small> ומסבירים: <strong>היכי דמי</strong> <small>[כיצד בדיוק</small> ניכר <small>הדבר]?</small> אם <strong>שקל מוליא ושדא בנצא</strong> <small>[נטל תל והשליך בגומא]</small> — הרי זה <strong>אדעתא דארעא</strong> <small>[על דעת הקרקע],</small> לצורך חרישה של השדה כולו. אבל אם יישר את הקרקע <strong>מוליא במוליא ונצא בנצא</strong> <small>[</small>את <small>התל ב</small>מקום <small>התל</small> ואת <small>הגומא ב</small>מקום <small>הגומא]</small> — הרי זה <strong>אדעתא דבי דרי</strong> <small>[על דעת</small> לעשות <small>גורן].</small>
 <strong>ואמר שמואל: האי מאן</strong> <small>[מי]</small> ש<strong>פתח</strong> והניח <strong>מיא בארעא</strong> <small>[מים</small> להיכנס <small>ל</small>חלקת <small>קרקע],</small> אם עשה זאת <strong>אדעתא דארעא</strong> <small>[על דעת</small> לתקן את <small>הקרקע]</small> — <strong>קני</strong> <small>[</small><small>קנה],</small> ואם עשה זאת <strong>אדעתא דכוורי</strong> <small>[על דעת</small> שיצוד את <small>הדגים]</small> שנמצאים במים — <strong>לא קני</strong> <small>[קנה].</small> <strong>היכי דמי</strong> <small>[כיצד בדיוק היה</small> ניכר <small>הדבר]?</small> אם <strong>פתח תרי בבי, חד מעייל וחד מפיק</strong> <small>[שני פתחים, אחד מכניס</small> את המים <small>ואחד מוציא]</small> — הרי זה סימן שעשה זאת <strong>אדעתא דכוורי</strong> <small>[על דעת הדגים]</small> שיישטפו המים החוצה ויישארו הדגים באותה חלקה. ואם פתח רק <strong>חד בבא</strong> <small>[פתח אחד]</small> — הרי זה <strong>אדעתא דארעא</strong> <small>[על דעת הקרקע].</small>
 מסופר: <strong>ההיא איתתא דאכלה דיקלא בתפשיחא תליסר שנין</strong> <small>[אשה אחת היתה אוכלת דקל</small> של הפקר <small>בקציצה</small> שהיתה קוצצת ממנו במשך <small>שלוש עשרה שנה].</small> <strong>אתא ההוא רפיק תותיה פורתא</strong> <small>[בא אחד</small> ו<small>עדר תחתיו מעט].</small> <strong>אתא לקמיה</strong> <small>[בא</small> הדין <small>לפני]</small> <strong>לוי, ואמרי לה קמיה</strong> <small>[ויש אומרים</small> שבא <small>לפני]</small> <strong>מר עוקבא, אוקמיה בידיה</strong> <small>[העמיד את הדקל בידו]</small> של העודר. <strong>אתאי קא צווחא קמיה</strong> <small>[באה</small> האשה ו<small>צווחה לפניו],</small> <strong>אמר לה: מאי אעביד</strong> <small>[מה אעשה]</small> <strong>לך,</strong> ש<strong>לא אחזיקת כדמחזקי אינשי</strong> <small>[החזקת כמו שבני אדם</small> עושים <small>חזקה].</small>
 <strong>אמר רב: הצר צורה</strong> (מצייר דבר) <strong>בנכסי הגר,</strong> כגון שמצייר צורה על הקיר או כיוצא בו — הרי זה <strong>קנה,</strong> ש<strong>רב לא קני לגנתא דבי</strong> <small>[קנה את הגינה של בית]</small> <strong>רב</strong> מן ההפקר <strong>אלא בצורתא</strong> <small>[</small>על ידי שעשה בה <small>צורה].</small>
 <big>א</big> <strong>איתמר</strong> <small>[נאמר]:</small> <strong>שדה המסויימת</strong> (המוגדרת) <strong>במצריה,</strong> שיש לה מצרים ניכרים מכל צד, <strong>אמר רב הונא אמר רב: כיון שהכיש בה</strong> הכאת <strong>מכוש אחד</strong> בעדירתו בקרקע — <strong>קנה</strong> את <strong>כולה, ושמואל אמר: לא קנה אלא</strong> את <strong>מקום מכושו בלבד.</strong>
## דף נד:
 <strong>ושאינה מסויימת במצריה, עד כמה</strong> יקנה בהכאת מכוש אחת? <strong>אמר רב פפא: כדאזיל תיירא דשורי והדר</strong> <small>[כמו שהולך השוור,</small> נוהג השוורים, <small>וחוזר],</small> כלומר, כדי שיעור רגיל של תלם חרישה ממקום שעדר בו.
 <big>א</big> <strong>אמר רב יהודה אמר שמואל: נכסי גוי</strong> שמכרם לישראל בכסף <strong>הרי הן</strong> במשך זמן מסויים, עד שיזכה בהם הקונה, הפקר <strong>כמדבר, כל המחזיק בהן זכה בהן. מאי טעמא</strong> <small>[מה טעם</small> הדבר<small>]?</small> — <strong>גוי מכי מטו זוזי לידיה אסתלק ליה</strong> <small>[כאשר הגיע הכסף לידו הסתלק לו]</small> מן הבעלות, <strong>ישראל</strong> שקנה ממנו את השדה <strong>לא קני</strong> <small>[קונה]</small> <strong>עד דמטי שטרא לידיה</strong> <small>[שמגיע השטר לידו].</small> <strong>הלכך</strong> <small>[על כן]</small> במשך הזמן שבין נתינת הכסף לבין קבלת השטר <strong>הרי הן כמדבר, וכל המחזיק בהן זכה בהן.</strong>
 <strong>אמר ליה</strong> <small>[לו]</small> <strong>אביי לרב יוסף: מי</strong> <small>[האם]</small> <strong>אמר שמואל הכי</strong> <small>[כך]?</small> <strong>והאמר</strong> <small>[והרי אמר]</small> <strong>שמואל: דינא דמלכותא דינא</strong> <small>[דין המלכות</small> הוא <small>דין],</small> <strong>ומלכא</strong> <small>[והמלך]</small> <strong>אמר: לא ליקני ארעא</strong> <small>[תקנה הקרקע]</small> לאדם <strong>אלא באיגרתא</strong> <small>[בשטר]!</small> <strong>אמר ליה</strong> <small>[לו]</small> רב יוסף: <strong>אנא לא ידענא</strong> <small>[אני איני יודע]</small> לישב את הסתירה, אבל <strong>עובדא הוה</strong> <small>[מעשה היה]</small> <strong>ב</strong>מקום הנקרא <strong>דורא דרעותא, בישראל דזבן ארעא</strong> <small>[שקנה קרקע]</small> <strong>מגוי</strong> בכסף, <strong>ואתא</strong> <small>[ו</small>בינתיים <small>בא]</small> <strong>ישראל אחרינא רפיק</strong> <small>[אחר</small> ו<small>עדר]</small> <strong>בה פורתא</strong> <small>[מעט],</small> <strong>אתא לקמיה</strong> <small>[בא לפני]</small> <strong>רב יהודה, אוקמה בידא</strong> <small>[</small>ו<small>העמיד אותה,</small> את הקרקע <small>בידו]</small> של ה<strong>שני.</strong>
 <strong>אמר ליה</strong> <small>[לו]</small> אביי: <strong>דורא דרעותא קאמרת</strong> <small>[אומר אתה]?</small> משם אין ראיה, כי <strong>התם באגי מטמרי הוו</strong> <small>[שם שדות טמונים,</small> מוסתרים, <small>היו],</small> <strong>דאינהו גופייהו</strong> <small>[שהם עצמם],</small> בעלי השדות <strong>לא הוו יהבי טסקא למלכא</strong> <small>[היו נותנים</small> את <small>המס למלך],</small> <strong>ומלכא</strong> <small>[והמלך]</small> <strong>אמר: מאן דיהיב טסקא ליכול ארעא</strong> <small>[מי שיתן</small> את <small>המס</small> הוא <small>שיאכל</small> מן <small>הקרקע],</small> ולכן אף לגוי המוכר לא היתה בעלות ממש על הקרקע, ולא היתה לו זכות ויכולת למכור לפי דין המלכות, וזה המחזיק זכה משום שקיבל על עצמו לשלם את המס. אבל במקרה רגיל לא יוכל אדם לזכות בשדה עד שיגיע לידו שטר מכר מן הגוי.
  מסופר:  <strong>רב הונא זבן ארעא</strong> <small>[קנה קרקע]</small> <strong>מגוי, אתא</strong> <small>[בא]</small> <strong>ישראל אחר רפיק</strong> <small>[עדר]</small> <strong>בה פורתא</strong> <small>[מעט].</small> <strong>אתא לקמיה</strong> <small>[בא לפני]</small> <strong>רב נחמן, אוקמה בידיה</strong> <small>[העמיד אותה בידו]</small> של אותו אדם שחפר. <strong>אמר ליה</strong> <small>[לו]</small> רב הונא לרב נחמן: <strong>מאי דעתיך</strong> <small>[מה דעתך]?</small> ממה הסקת כך? ממה ש<strong>אמר שמואל: נכסי גוי הרי הן כמדבר, וכל המחזיק בהם זכה?</strong> — 
## דף נה.
 <strong>ליעבד</strong> <small>[יעשה]</small> <strong>לי מר כאידך</strong> <small>[אדוני כ</small>דבר <small>אחר]</small> שאמר <strong>שמואל,</strong> ש<strong>אמר שמואל:</strong> שהעודר בקרקע הפקר <strong>לא קנה אלא</strong> את <strong>מקום מכושו בלבד! אמר ליה</strong> <small>[לו]:</small> <strong>בהאי אנא כשמעתין סבירא לי</strong> <small>[ב</small>ענין <small>זה אני כשמועתנו אני סבור],</small> ש<strong>אמר רב הונא אמר רב: כיון שניכש בה מכוש אחד</strong> — <strong>קנה כולה.</strong>
 ומסופר, <strong>שלח רב הונא בר אבין: ישראל שלקח</strong> (קנה) <strong>שדה מגוי, ובא ישראל אחר והחזיק בה</strong> — <strong>אין מוציאים אותה מידו. וכן היה ר' אבין ור' אילעא וכל רבותינו שוין</strong> (מסכימים) <strong>בדבר</strong> זה.
 <big>א</big> <strong>אמר רבה, הני תלת מילי אישתעי</strong> <small>[שלושה דברים אלה סיפר]</small> <strong>לי עוקבן בר נחמיה ריש גלותא משמיה</strong> <small>[ראש הגולה משמו]</small> של <strong>שמואל:</strong> אחד, <strong>דינא דמלכותא דינא</strong> <small>[דין המלכות דין</small> הוא<small>]</small> ויש לנהוג לפיו, <strong>ואריסותא דפרסאי</strong> <small>[ואריסות של פרסים]</small> היא <strong>עד ארבעין שנין</strong> <small>[ארבעים שנה],</small> שבדיניהם חזקת קרקע היא בארבעים שנה של שימוש. <strong>והני זהרורי דזבין ארעא לטסקא</strong> <small>[ואותם פקידי מס שמכרו</small> את <small>הקרקע</small> כדי <small>ל</small>שלם את <small>מס הקרקעות]</small> — <strong>זבינהו זביני</strong> <small>[מכרם מכר],</small> ומותר לקנות מהם את השדות.
  ומסבירים:  <strong>והני מילי לטסקא</strong> <small>[ודברים אלה</small> אמורים <small>למס הקרקעות],</small> <strong>אבל לכרגא</strong> <small>[למס הגולגולת]</small> <strong>לא; מאי טעמא</strong> <small>[מה טעם</small> הדבר<small>]?</small> — <strong>כרגא אקרקף דגברי מנח</strong> <small>[על ראש האנשים מונח],</small> כלומר, הוא מס המוטל על האנשים עצמם, ואינו קשור בקרקעות, והרי זה גזל ביד הפקידים. <strong>רב הונא בריה</strong> <small>[בנו]</small> של <strong>רב יהושע אמר:</strong> כל דבר, <strong>אפילו שערי דכדא משתעבדי לכרגא</strong> <small>[שעורים שבכד משתעבדות ל</small>תשלום <small>מס הגולגולת].</small>
 <strong>אמר רב אשי: אמר לי הונא בר נתן, קשי</strong> <small>[התקשה]</small> <strong>בה</strong> בהלכה זו <strong>אמימר: אם כן,</strong> לפי זה <strong>בטלת</strong> דין <strong>ירושת בנו הבכור</strong> של אדם החייב מס זה למלכות, <strong>דהוה ליה</strong> <small>[שהרי הוא נעשה]</small> <strong>ראוי,</strong> שכל הרכוש שהשאיר האב אינו נחשב כשייך ממש ליורשים, אלא רק כראוי לבוא להם בירושה, שהרי גובי המיסים יכולים ליטול כל חלק מרכוש אביהם אם לא פרע את המס. <strong>ו</strong>הרי הכלל הוא ש<strong>אין הבכור נוטל</strong> פי שנים <strong>בראוי כבמוחזק</strong> אלא כשאר האחים.
  ומוסיף הונא בר נתן, <strong>אמרי ליה</strong> <small>[אמרתי לו]:</small> <strong>אי הכי</strong> <small>[אם כך],</small> <strong>אפילו טסקא נמי</strong> <small>[במס הקרקע גם כן]</small> המוטל על נכסי האב, נחשיב בגללו את כל הרכוש כראוי ולא כמוחזק! <strong>אלא מה אית</strong> <small>[יש]</small> <strong>לך למימר</strong> <small>[לומר]?</small> שאין בכך לבטל מכל וכל את ירושת הבן הבכור, וכגון במקרה <strong>דיהיב טסקא ומית</strong> <small>[שנתן</small> את <small>מס הקרקע ומת],</small> ואין עליו עוד חוב למלכות, והשדה הוא שלו בשלמות. <strong>הכא נמי דיהיב כרגא ומית</strong> <small>[כאן גם כן</small>
 אין ירושת הבכור מתבטלת במי <small>שנתן מס הגולגולת ומת].</small> ועוד <strong>אמר רב אשי, אמר לי הונא בר נתן: שאילתינהו לספרי</strong> <small>[שאלתי את הסופרים],</small> כותבי השטרות ופסקי הדין של <strong>רבא, ואמרו לי: הלכתא</strong> <small>[הלכה]</small> <strong>כרב הונא בריה</strong> <small>[בנו]</small> של <strong>רב יהושע</strong> שכל נכסיו של אדם משתעבדים למס הגולגולת. ומעירים: <strong>ולא היא</strong> (אין הדבר כן), אלא <strong>התם לאוקומי מילתיה</strong> <small>[שם להעמיד</small> את <small>דבריו]</small> שאמר קודם <strong>הוא</strong> ש<strong>אמר.</strong>
 <strong>ואמר רב אשי: פרדכת מסייע מתא</strong> <small>[אדם בטל</small> שאינו עובד בכל זאת צריך <small>לסייע</small> ולהשתתף בתשלום מיסי <small>העיר]</small> אף על פי שאינו מרויח בה דבר. <strong>והני מילי דאצילתיה מתא</strong> <small>[ודברים אלה</small> אמורים <small>שהצילה אותו העיר],</small> שהשתדלו עבורו והפחיתו מן המס המוטל עליו, <strong>אבל אנדיסקי</strong> <small>[גובי מיסים]</small> שויתרו, ולא נטלו מאותו אדם — <strong>סיעתא דשמיא היא</strong> <small>[סיוע מן השמים הוא]</small> ואינו צריך לשלם יחד עם האחרים.
 <big>ב</big> <strong>אמר רב אסי אמר ר' יוחנן: המצר</strong> שבין השדות, <strong>והחצב</strong> ששותלים כסימן לגבול בין שדה לשדה <strong>מפסיקין בנכסי הגר,</strong> שאם קנה בחזקה קרקע הגר, הרי הוא קונה עד המצר או החצב ולא מעבר מזה, <strong>אבל לענין פאה וטומאה</strong> — <strong>לא,</strong> אין אלה מפסיקים, אלא הכל נחשב כשדה אחד. <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אפילו לפאה וטומאה</strong> מפסיקים הם.
  ומעתה מסבירים את הדברים הללו, <strong>פאה, מאי</strong> <small>[מה]</small> <strong>היא</strong> עניינה? <strong>דתנן</strong> <small>[ש</small>כן <small>שנינו</small> במשנה<small>],</small> <strong>ואלו מפסיקין לפאה:</strong> שכל אחד מהחלקים המחולקים על ידם נחשב כשדה לעצמו, וצריך להפריש ממנו פאה בפני עצמו: <strong>הנחל</strong> העובר בתוך השדה, או <strong>השלולית</strong> (מקום שמים נאספים, או עוברים בו),
## דף נה:
 <strong>ודרך הרבים</strong> שרוחבה לפחות שש עשרה אמה, <strong>ודרך היחיד</strong> שרוחבה ארבע אמות, <strong>ושביל הרבים, ושביל היחיד הקבוע בין בימות החמה ובין בימות הגשמים</strong> הרי הם עושים גבול לשדה. וכיוצא בזה נחלקו האמוראים בשיטת ר' יוחנן האם המצר והחצב אף הם חוצים את השדה, וצריך להניח פאה לכל חלק.
  ועוד מבררים: <strong>טומאה, מאי</strong> <small>[מה]</small> <strong>היא?</strong> לאיזה ענין יכולים המצר והחצב להיות הפסק? ואומרים: <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הנכנס לבקעה</strong> (מישור) <strong>בימות הגשמים</strong> שאז אין הרבים מהלכים שם, ודינה כרשות היחיד שספק טומאה שבה טמא, <strong>וטומאה</strong> היתה מצויה <strong>בשדה פלונית</strong> (מסויימת) באותה בקעה, <strong>ואמר: הלכתי למקום הלז,</strong> לאותה בקעה, <strong>ואיני יודע אם נכנסתי לאותו מקום</strong> שיש בו טומאה <strong>ואם לאו</strong> <small>[לא]</small> — <strong>ר' אליעזר מטהר, וחכמים מטמאין.</strong>
 <strong>שהיה ר' אליעזר אומר: ספק ביאה</strong> אם יש לו ספק אם נכנס לאותו מקום — הרי הוא <strong>טהור, ספק מגע טומאה</strong> — הרי זה <strong>טמא.</strong> ובענין זה אמר רבין בשם ר' יוחנן שמצר וחצב מגדירים מקום לעצמו.
 ומדברי ר' אבין בשם ר' יוחנן מדייקים: לענין פאה וטומאה מפסיקים המצר והחצב, <strong>אבל ל</strong>ענין <strong>שבת</strong> — <strong>לא,</strong> אין מצר וחצב נחשבים כמחלקים את השדה לרשויות נפרדות.
 <strong>רבא אמר: אפילו לענין שבת</strong> מפרידים. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הוציא חצי גרוגרת</strong> (תאנה יבשה) מרשות היחיד <strong>לרשות הרבים והניחה</strong> שם, <strong>וחזר והוציא חצי גרוגרת אחרת,</strong> אם היה הדבר <strong>בהעלם אחד</strong> (שגגה אחת), שלא נזכר בינתיים שהדבר אסור או שיום השבת הוא — הרי שתי ההוצאות הללו מצטרפות. וכיון שהוציא שיעור גרוגרת, הרי זה <strong>חייב</strong> קרבן חטאת. ואם היה זה <strong>בשני העלמות,</strong> שלאחר שהוציא חצי גרוגרת נזכר שמעשה זה אסור או ששבת היום, וחזר ושכח, ושוב הוציא חצי גרוגרת — <strong>פטור.</strong>
 <strong>ר' יוסי אומר:</strong> אף אם היה הדבר <strong>בהעלם אחד</strong>
## דף נו.
 רק אם היה הדבר <strong>ברשות אחת,</strong> באותה רשות הרבים עצמה, שחזר והוציא אליה חצי גרוגרת נוספת — <strong>חייב,</strong> אם היה זה <strong>בשתי רשויות</strong> שהוציא לרשות הרבים בשני מקומות הנבדלים זה מזה — <strong>פטור.</strong>
 <strong>ואמר רבה: ו</strong>מה שמחלק לענין זה רשות אחת לשתי רשויות <strong>הוא, שיש חיוב חטאת ביניהם,</strong> שבין שני חלקי רשות הרבים היתה רשות היחיד, שהמוציא ממנה בשוגג לרשות הרבים או להיפך — חייב חטאת, <strong>אבל כרמלית</strong> (רשות ממוצעת, שאינה רשות רבים ולא רשות יחיד), והוא מקום שאסור להוציא אליו רק מדברי סופרים — <strong>לא. אביי אמר: אפילו כרמלית</strong> מחלקת, <strong>אבל פיסלא</strong> (בול עץ) — <strong>לא. רבא אמר: אפילו פיסלא</strong> מחלק לענין זה את רשות הרבים, שהרי זה כמצר וחצב שמבדילים בין שדות שונים.
 <strong>ואזדא</strong> <small>[והולך]</small> <strong>רבא לטעמיה</strong> <small>[לטעמו,</small> לשיטתו<small>],</small> ש<strong>אמר רבא: רשות שבת כרשות גיטין דמי</strong> <small>[</small>היא <small>נחשבת].</small> וכשם שלהלכות גיטין פיסלא נחשב כמקום נפרד, אף לענין הפרדה ברשות שבת כן.
 ושואלים: <strong>אין שם לא מצר ולא חצב, מאי</strong> <small>[מה]</small> הגבול של השדה שקונה אותו? <strong>פירש ר' מרינוס משמו</strong> של ר' יוחנן: <strong>כל שנקראת על שמו.</strong> ושואלים: <strong>היכי דמי</strong> <small>[מה פירוש הדבר]</small> כל שנקראת על שמו? <strong>אמר רב פפא: דקרו ליה בי גרגותא דפלניא</strong> <small>[שקורים לו מקום</small> שמשקים מ<small>בור של פלוני]</small> וכל אותו מקום שנקרא כן הוא שדה אחד.
 <strong>יתיב</strong> <small>[ישב]</small> <strong>רב אחא בר עויא קמיה</strong> <small>[לפני]</small> <strong>ר' אסי, ויתיב וקאמר משמיה</strong> <small>[וישב והיה אומר משמו]</small> של <strong>ר' אסי בר חנינא: חצובא</strong> <small>[החצב]</small> <strong>מפסיק בנכסי הגר,</strong> שאם יש שורה של חצבים באמצע הרי זו מפסיקה, שכל חלק יחשב לשדה לעצמו.
  ושואלים:  <strong>מאי</strong> <small>[מה,</small> הוא<small>]</small> <strong>חצובא? אמר רב יהודה אמר רב: שבו תיחם יהושע לישראל את הארץ</strong> שקבע תחום כל נחלה ונחלה.
 אגב כך מביאים עוד מסורת של רב יהודה בשם רב בענין קרוב, <strong>ואמר רב יהודה אמר רב: לא מנה יהושע</strong> בספרו <strong>אלא עיירות העומדות על הגבולין,</strong> אבל לא את כל הערים שהיו בתחומו של כל שבט.
  ועוד בענין של תחומי הארץ, <strong>אמר רב יהודה אמר שמואל: כל</strong> המקומות <strong>שהראהו הקדוש ברוך הוא למשה</strong> לפני מותו, שנאמר "ויראהו ה' את כל הארץ את הגלעד... עד צוער" (דברים לד, א– ג) — <strong>חייב במעשר,</strong> שהם בתחומי ארץ ישראל.
 ושואלים: <strong>לאפוקי מאי</strong> <small>[להוציא</small> את <small>מה]?</small> מה רצה להוציא, שאינו נכלל בתחום זה? ומשיבים: <strong>לאפוקי</strong> <small>[להוציא]</small> את ארץ <strong>קיני, קניזי, וקדמוני</strong> שהבטיח ה' לאברהם בברית בין הבתרים "לזרעך נתתי את הארץ הזאת... את הקיני ואת הקנזי ואת הקדמוני" (בראשית טו, יח – יט). ומה הם? — <strong>תניא</strong> <small>[שנויה</small> ברייתא<small>],</small> <strong>ר' מאיר אומר:</strong> הרי זה <strong>נפתוחא, ערבאה, ושלמאה. ר' יהודה אומר:</strong> אלה הם <strong>הר שעיר, עמון, ומואב. רבי שמעון אומר:</strong> הרי הם <strong>ערדיסקיס, אסיא</strong> הקטנה, <strong>ואספמיא.</strong>
 <big>א משנה</big> <strong>היו שנים,</strong> שני עדים, <strong>מעידין אותו</strong> את המחזיק בשדה <strong>שאכלה שלש שנים</strong> ויש לו איפוא חזקה, <strong>ונמצאו</strong> שהם עדים <strong>זוממים</strong> שהוכח שלא ראו דבר זה — <strong>משלמין לו</strong> לבעל השדה <strong>את הכל,</strong> כל מה שרצו להפסידו בעדותם (כנאמר "ועשיתם לו כאשר זמם לעשות לאחיו". דברים יט, יט). אם היו <strong>שנים</strong> מעידים שאכל מן השדה <strong>ב</strong>שנה <strong>ראשונה,</strong> ו<strong>שנים</strong> אחרים מעידים שאכל <strong>ב</strong>שנה ה<strong>שני</strong> <strong>ה, ושנים</strong> מעידים <strong>ב</strong>שנה ה<strong>שלישית,</strong> ונמצאו כולם עדים זוממים —
## דף נו:
 <strong>משלשין</strong> (מחלקים) <strong>ביניהם</strong> את תשלום דמי השדה.
 <strong>שלשה אחים</strong> שכל אחד מהם מעיד על שנה אחת של חזקה בשדה, <strong>ואחד מצטרף עמהם</strong> עם כל אחד מהאחים, להעיד — <strong>הרי אלו שלש עדיות</strong> נפרדות, ואין האחים נחשבים כמעידים יחד ונפסול משום כך את העדות, <strong>ו</strong>אולם <strong>הן עדות אחת ל</strong>ענין <strong>הזמה,</strong> שאין אומרים שהם כשלוש עדויות נבדלות, אלא כעדות אחת, בגלל האיש שמצרף אותם.
 <big>א גמרא</big> ומעירים: <strong>מתניתין</strong> <small>[משנתנו]</small> ש<strong>לא כ</strong>דעת <strong>ר' עקיבא</strong> היא, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' יוסי: כשהלך אבא חלפתא</strong> (אביו של ר' יוסי) <strong>אצל ר' יוחנן בן נורי ללמוד תורה, ואמרי לה</strong> <small>[ויש אומרים]:</small> כשהלך <strong>ר' יוחנן בן נורי אצל אבא חלפתא ללמוד תורה, אמר לו: הרי שאכלה שנה ראשונה בפני שנים,</strong> שנה <strong>שניה בפני שנים</strong> אחרים, <strong>שלישית בפני שנים, מהו</strong> הדין בכגון זה? <strong>אמר לו: הרי זו חזקה.</strong>
 <strong>אמר לו: אף אני אומר כן</strong> שחזקה היא, <strong>אלא שר' עקיבא חולק בדבר זה, שהיה ר' עקיבא אומר:</strong> העדים מעידים על <strong>"דבר"</strong> ("על פי שנים עדים או על פי שלשה עדים יקום דבר". דברים יט, טו) <strong>ולא</strong> על <strong>חצי דבר.</strong> שהעדים צריכים להעיד עדות על ענין שלם. וכאן, כיון שהחזקה מתבססת על עדות של שלוש שנים, נמצא שכל אחד מהם אינו מעיד עדות על דבר שלם.
  ושואלים:  <strong>ורבנן</strong> <small>[וחכמים]</small> החולקים על ר' עקיבא <strong>האי</strong> <small>[זה]</small> הלימוד של <strong>"דבר" ולא חצי דבר, מאי עבדי ליה</strong> <small>[מה עושים</small> הם <small>בו],</small> איזה מיעוט לומדים הם ממנו? <strong>אילימא למעוטי</strong> <small>[אם תאמר למעט]</small> מקרה שמעידים שנים על נערה שיש לה שתי שערות וכבר בגרה, <strong>אחד אומר</strong> שיש שערה <strong>אחת בגבה, ואחד אומר</strong> שיש שערה <strong>אחת בכריסה,</strong> ואומרים חכמים שאין זו נחשבת לעדות, משום שהם מעידים על חצי דבר. ואולם <strong>האי</strong> <small>[</small>מקרה <small>זה]</small> גם <strong>חצי דבר ו</strong>גם <strong>חצי עדות היא,</strong> שהרי אפילו על חצי הדבר אין כאן עדות שלימה של שני עדים, ועדות כזו בוודאי פסולה לדברי הכל!
 <strong>אלא</strong> לדעת חכמים בא "דבר ולא חצי דבר" <strong>למעוטי</strong> <small>[למעט]</small> מקרה שבו <strong>שנים אומרים "</strong>שערה <strong>אחת בגבה", ושנים אומרים "</strong>שערה <strong>אחת בכרסה",</strong> שכל אחת מכתות העדים היא עדות שלימה, אבל רק על חצי דבר — על שערה אחת בלבד.
 <big>ב</big> ובענין דומה למשנתנו <strong>אמר רב יהודה:</strong> שני עדים שהעידו על אדם שהחזיק בשדה שלוש שנים, עד <strong>אחד אומר אכלה חטים, ואחד אומר אכלה שעורים</strong> — <strong>הרי זו חזקה. מתקיף לה</strong> <small>[מקשה על כך]</small> <strong>רב נחמן: אלא מעתה, אחד אומר אכלה</strong> שנה <strong>ראשונה</strong> ו<strong>שלישית וחמישית, ואחד אומר אכלה שניה</strong> ו<strong>רביעית וששית, הכי נמי דהויא</strong> <small>[כך גם כן</small> תאמר <small>שתהיה</small> זו<small>]</small> <strong>חזקה?</strong> והרי הם מעידים על שני דברים שונים!
 <strong>אמר ליה</strong> <small>[לו]</small> <strong>רב יהודה: הכי השתא</strong> <small>[כך אתה משווה]?!</small> <strong>התם בשתא דקא מסהיד מר</strong> <small>[שם,</small> בדוגמא שהבאת, <small>בשנה שמעיד זה]</small> <strong>לא קא מסהיד מר</strong> <small>[מעיד זה],</small> שהם מעידים על שנים שונות, וממילא על מאורעות שונים. <strong>הכא תרוייהו בחדא שתא קא מסהדי</strong> <small>[כאן שניהם בשנה אחת הם מעידים].</small> <strong>מאי איכא למימר</strong> <small>[מה יש לומר]?</small> שיש סתירה בעדותם <strong>בין חיטי לשערי</strong> <small>[חיטים לשעורים]?</small> <strong>לאו אדעתייהו דאינשי</strong> <small>[אין</small> זה <small>על דעתם של אנשים]</small> להקפיד ולדקדק בכך, ועל כל פנים שנים מעידים שהשתמש בשדה שלוש שנים.
 <big>ג</big> שנינו במשנה שעדות של <strong>שלשה אחין ואחד מצטרף עמהן</strong> — <strong>הרי אלו שלש עדיות, והן עדות אחת להזמה.</strong>
## דף נז.
 מסופר: <strong>ההוא שטרא דהוה חתימי עליה בי תרי</strong> <small>[שטר אחד שהיו חתומים עליו שנים].</small> <strong>שכיב חד מינייהו</strong> <small>[מת אחד מהם,</small> מן העדים<small>],</small> והלכו לבית הדין לקיים את השטר, ודבר זה נעשה כשהעד עצמו או שני אנשים אחרים מעידים שזו היא חתימתו. <strong>אתא אחוה דהאי דקאי, וחד אחרינא, לאסהודי אחתימת ידיה דאידך</strong> <small>[בא אחיו של זה,</small> של העד <small>שקיים</small> חי, <small>ו</small>עוד אדם <small>אחר, להעיד על חתימת ידו של האחר</small> שמת<small>],</small> והעד החי העיד על חתימתו שלו.
 <strong>סבר</strong> <small>[סבור]</small> היה <strong>רבינא למימר</strong> <small>[לומר]:</small> <strong>היינו מתניתין</strong> <small>[זהו</small> דין <small>משנתנו]:</small> <strong>שלשה אחין</strong> שמעיד כל אחד מהם על אכילת שנה אחרת <strong>ואחד מצטרף עמהן</strong> — הרי אלו שלוש עדויות. שאף כאן, האח האחד מעיד לקיים חתימת ידו שלו, והאח השני מעיד על חתימתו של זה שמת.
 <strong>אמר ליה</strong> <small>[לו]</small> <strong>רב אשי: מי דמי</strong> <small>[האם דומה</small> הדבר<small>]?</small> <strong>התם לא נפיק נכי ריבעא דממונא אפומא דאחי</strong> <small>[שם אין יוצא</small> כל <small>הממון פחות רבע</small> מאדם לחבירו <small>על פי</small> עדות <small>האחים],</small> אלא רק חצי הממון, שכל אחד מן האחים מהווה חצי עדות על השנה שמעיד עליה. <strong>הכא נפיק נכי ריבעא דממונא אפומא דאחי</strong> <small>[כאן יוצא</small> כל <small>הממון פחות רבע על פי האחים]</small> כי אח אחד מעיד על חתימתו שהיא מחצית העדות, ולגבי החתימה השניה אחיו שותף עם האחר, ונמצא ששלושת רבעי העדות תלויה בקרובים, ועדות זו פסולה.
 <big>א משנה</big> <strong>אלו דברים שיש להן חזקה</strong> על ידי שמשתמש בהם, <strong>ואלו דברים שאין להן חזקה</strong> שאי אפשר לומר שיש לו חזקה לגביהם, כיצד? אם <strong>היה מעמיד בהמה בחצר,</strong> או מעמיד שם <strong>תנור,</strong> או <strong>ריחים וכיריים, ו</strong>כן אם היה <strong>מגדל תרנגולים</strong> בחצר, או <strong>נותן זבלו בחצר</strong> — <strong>אינה חזקה. אבל</strong> אם <strong>עשה מחיצה לבהמתו גבוה עשרה טפחים, וכן לתנור וכן לכיריים וכן לריחים,</strong> או <strong>הכניס תרנגולין לתוך הבית, ו</strong>כן אם <strong>עשה</strong> לו <strong>מקום לזבלו</strong> שהיה <strong>עמוק שלשה</strong> טפחים מן הקרקע <strong>או גבוה</strong> ממנה <strong>שלשה</strong> — <strong>הרי זו חזקה.</strong>
 <big>ב גמרא</big> ושואלים: <strong>מאי שנא רישא</strong> <small>[במה שונה ההתחלה]</small> שבהעמדת בהמה בחצר אין לו חזקה, <strong>ומאי שנא סיפא</strong> <small>[ובמה שונה הסוף]</small> שאם עשה לבהמתו מחיצה הרי זו חזקה?
 <strong>אמר עולא: כל</strong> מעשה של קנין <strong>שאילו</strong> היה נעשה <strong>בנכסי הגר קנה</strong> — גם אם עושה כן <strong>בנכסי חבירו קנה</strong> בחזקה של שלוש שנים, כשטוען שקנה ממנו את הקרקע. <strong>כל שאילו בנכסי הגר לא קנה</strong> — אף <strong>בנכסי חבירו לא קנה.</strong> ודווקא מעשה שיש בו משום תיקון ומעשה בגוף הנכס, כגון העמדת מחיצה, הריהו קונה בנכסי הגר.
 <strong>מתקיף לה</strong> <small>[מקשה על כך]</small> <strong>רב ששת: וכללא</strong> <small>[ו</small>כי <small>כלל]</small> <strong>הוא? והרי ניר</strong> (חרישה) ש<strong>בנכסי הגר קנה</strong> בכך, ואילו <strong>בנכסי חבירו לא קנה!</strong> ומן הצד השני, <strong>והרי אכילת פירות</strong> במשך שלוש שנים, ש<strong>בנכסי חבירו קנה</strong> בכך חזקה, ואילו <strong>בנכסי הגר לא קנה,</strong> ואם כן בטל הכלל!
 <strong>אלא אמר רב נחמן אמר רבה בר אבוה:</strong>
## דף נז:
 <strong>הכא</strong> <small>[כאן]</small> <strong>בחצר השותפין עסקינן</strong> <small>[אנו עוסקים],</small> שעל <strong>העמדה כדי לא קפדי</strong> <small>[בלבד אינם מקפידים]</small> זה על זה, ולכן אינו קונה חזקה בהעמדת הבהמה, התנור וכו', בחצר המשותפת אפילו במשך זמן רב, ואילו על <strong>מחיצה קפדי</strong> <small>[מקפידים]</small> ואם בנה השותף מחיצה ולא מחה בו —
 ברשות עשה. ושואלים: <strong>ובהעמדה כדי לא קפדי</strong> <small>[בלבד אינם מקפידים]?</small> <strong>והא תנן</strong> <small>[והרי שנינו</small> במשנה<small>]:</small> <strong>השותפין שנדרו הנאה זה מזה</strong> — <strong>אסורין ליכנס לחצר</strong> המשותפת, משמע שיש הקפדה אפילו במעבר בחצר השותפים, וכל שכן בהעמדת בהמה או חפצים!
 <strong>אלא אמר רב נחמן אמר רבה בר אבוה: הכא</strong> <small>[כאן]</small> <strong>ברחבה של אחורי בתים עסקינן</strong> <small>[עוסקים אנו],</small> ש<strong>העמדה כדי</strong> <small>[בלבד]</small> <strong>לא קפדי</strong> <small>[מקפידים],</small> <strong>ו</strong>על <strong>מחיצה קפדי</strong> <small>[מקפידים].</small>
 ואילו <strong>רב פפא אמר: אידי ואידי</strong> <small>[זה וזה],</small> גם לענין נדרים וגם במשנתנו, מדובר <strong>בחצר השותפין, ואיכא דקפדי ואיכא דלא קפדי</strong> <small>[ויש המקפידים</small> על העמדה, ואף על מעבר בחצר, <small>ויש שאינם מקפידים],</small> <strong>גבי ממונא לקולא</strong> <small>[אצל</small> דיני <small>ממונות</small> הולכים <small>להקל],</small> ואנו מניחים כי שותף אינו מקפיד על העמדה, ואולם <strong>גבי איסורא לחומרא</strong> <small>[אצל איסור</small> הולכים <small>להחמיר]</small> כיוון שיש בכך ספק של עבירה לבעל הנדר.
 <strong>רבינא אמר: לעולם לא קפדי</strong> <small>[אין מקפידים]</small> על העמדה, <strong>והא</strong> <small>[וזו]</small> המשנה בענין מודרי הנאה, <strong>מני</strong> <small>[מיהי]</small> שיטת <strong>ר' אליעזר היא, דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: אפילו ויתור אסור במודר הנאה,</strong> שאף בדבר שכרגיל אנשים מוותרים ואינם מקפידים בו, כיוון שהדירו הנאה —
 אסור לוותר, ולכן אף שכרגיל אין מקפידים בדריסת הרגל, סבור ר' אליעזר שהמודר הנאה אסור. <strong>אמר ר' יוחנן</strong> <strong>משום</strong> (בשם) <strong>ר' בנאה: בכל שותפין מעכבין זה את זה</strong> מלהשתמש בחצר המשותפת, <strong>חוץ מן הכביסה</strong> שאינם יכולים לעכב, <strong>שאין דרכן של בנות ישראל להתבזות על הכביסה,</strong> ולכן צריך להרשות להן לכבס בתוך החצר, ולא להכריח אותן לכבס בחוץ במקום הגלוי לרבים.
  אגב כך מביאים את הכתוב: <strong>"ועצם עיניו מראות ברע"</strong> (ישעיהו לג, טו), <strong>אמר ר' חייא בר אבא: זה שאין</strong> הולך בנהר ו<strong>מסתכל בנשים בשעה שעומדות על הכביסה,</strong> שכיון שהן נמצאות במים הן מרימות את שולי בגדיהן, על מנת שלא יירטבו.
  ושואלים:  <strong>היכי דמי</strong> <small>[כיצד בדיוק מדובר]?</small> מהו השבח הגדול בענין זה? <strong>אי דאיכא דרכא אחריתא</strong> <small>[אם שיש דרך אחרת]</small> ללכת בה — הלא <strong>רשע הוא</strong> אם הולך הוא מתחילה בדרך זו, <strong>אי דליכא דרכא אחריתא</strong> <small>[אם שאין דרך אחרת]</small> — הלא <strong>אנוס הוא!</strong> ומשיבים: <strong>לעולם</strong> מדובר באופן <strong>דליכא דרכא אחריתא</strong> <small>[שאין דרך אחרת],</small> <strong>ואפילו הכי</strong> <small>[כך]</small> <strong>מיבעי ליה למינס נפשיה</strong> <small>[צריך הוא לאנוס</small> את <small>עצמו]</small> שיסב עיניו מן הנשים שלא להסתכל.
 <big>א</big> כיון שהוזכרו דברי ר' יוחנן בשם ר' בנאה, מביאים דבר נוסף שקיבל ר' יוחנן ממנו. <strong>בעא מיניה</strong> <small>[שאל אותו]</small> <strong>ר' יוחנן מר' בנאה: חלוק</strong> בגד תחתון <strong>של תלמיד חכם כיצד?</strong> אמר לו: <strong>כל שאין בשרו נראה מתחתיו</strong> מתחת החלוק. ועוד שאלו: <strong>טלית של תלמיד חכם כיצד?</strong> ענה לו: <strong>כל שאין חלוקו נראה מתחתיו טפח.</strong> ועוד שאל: <strong>שלחן של תלמיד חכם כיצד?</strong> אמר לו: <strong>שני שלישי גדיל,</strong> שני שלישים של השלחן מכוסים במפה, <strong>ושליש גלאי</strong> (מגולה). <strong>ועליו</strong> על השליש המגולה, נמצאות <strong>קערות ו</strong>נמצא ה<strong>ירק. וטבעתו</strong> של השולחן שבו היו נוטלים אותו, תהיה <strong>מבחוץ,</strong> לא בצד הפונה כלפי האדם האוכל.
  ומקשים:  <strong>והא תניא</strong> <small>[והרי שנינו</small> בברייתא<small>]:</small> <strong>טבעתו מבפנים!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>הא דאיכא ינוקא</strong> <small>[זה שיש ילד</small> במקום<small>],</small> שבכגון זה הטבעת מבחוץ, כדי שהילד לא ישחק בטבעת ויזיז או יהפוך את השולחן, <strong>הא דליכא ינוקא</strong> <small>[זה שאין ילד]</small> ואז הטבעת מבפנים.
 <strong>ואי בעית אימא</strong> <small>[ואם תרצה אמור]</small> באופן אחר: <strong>הא והא דליכא ינוקא</strong> <small>[זה וזה שאין</small> שם <small>תינוק],</small> <strong>ולא קשיא</strong> <small>[ואין</small> זה <small>קשה];</small> <strong>הא דאיכא שמעא</strong> <small>[זה שיש שמש],</small> אז תהיה הטבעת מבפנים, כדי שלא ייכשל בה השמש, <strong>הא דליכא שמעא</strong> <small>[זה שאין שמש]</small> ואז הטבעת מבחוץ.
 <strong>ואי בעית אימא</strong> <small>[ואם תרצה אמור]</small> באופן אחר: <strong>הא והא דאיכא שמעא</strong> <small>[זה וזה שיש שמש],</small> <strong>ולא קשיא</strong> <small>[ואין</small> זה <small>קשה]:</small> <strong>הא ביממא</strong> <small>[זה ביום]</small> שהשמש רואה את הטבעת, ונזהר ממנה, <strong>הא בליליא</strong> <small>[זה בלילה].</small> עד כאן שולחנו של תלמיד חכם.
 <strong>ו</strong>שולחן <strong>של עם הארץ דומה</strong>
## דף נח.
 <strong>למדורה,</strong> שהאש נמצאת באמצע <strong>וקדרות מקיפות אותה</strong> ואף כאן, האוכל נמצא באמצע והקערות מסביב.
  ועוד שאלו ר' יוחנן: <strong>מטה של תלמידי חכמים כיצד?</strong> ענה לו ר' בנאה: <strong>כל שאין תחתיה אלא סנדלין בימות החמה ומנעלין בימות הגשמים</strong> ולא יותר. <strong>ושל עם הארץ</strong> — <strong>דומה לאוצר בלוס,</strong> שמניח תחתיה תערובת דברים רבים.
 <big>א</big> כיון שהוזכר ר' בנאה מספרים כמה מעשים שאירעו בו, <strong>ר' בנאה הוה קא מציין מערתא</strong> <small>[היה מציין,</small> מסמן <small>מערות</small> קבורה<small>]</small> כדי לסמנן שלא ייטמאו על ידן. <strong>כי מטא למערתא</strong> <small>[כאשר הגיע למערה]</small> של <strong>אברהם</strong> אבינו (מערת המכפלה), <strong>אשכחיה</strong> <small>[מצא]</small> את <strong>אליעזר עבד אברהם דקאי קמי בבא</strong> <small>[שעומד לפני הפתח].</small> <strong>אמר ליה</strong> <small>[לו]:</small> <strong>מאי קא עביד</strong> <small>[מה עושה]</small> <strong>אברהם</strong> כעת? <strong>אמר ליה</strong> <small>[לו]</small> אליעזר: <strong>גאני</strong> <small>[שוכב]</small> <strong>בכנפה</strong> (בחיקה) של <strong>שרה וקא מעיינא ליה ברישיה</strong> <small>[והיא מעיינת,</small> בודקת <small>בראשו].</small>
 <strong>אמר ליה</strong> <small>[לו]</small> ר' בנאה: <strong>זיל אימא ליה</strong> <small>[לך אמור לו]</small> <strong>בנאה קאי אבבא</strong> <small>[עומד על הפתח].</small> <strong>אמר ליה</strong> <small>[לו]:</small> <strong>ליעול</strong> <small>[שייכנס],</small> הרי <strong>מידע ידיע</strong> <small>[ידוע]</small> ש<strong>יצר בהאי עלמא ליכא</strong> <small>[</small><small>בעולם הזה,</small> בעולם העליון, <small>אין]</small> ולכן יכול הוא להיכנס, למרות שבעולם הזה אין נוהגים כך. <strong>עייל, עיין</strong> <small>[נכנס, עיין],</small> בחן את המערה כדי למדוד אותה, <strong>ונפק</strong> <small>[ויצא].</small>
 <strong>כי מטא למערתא</strong> <small>[כאשר הגיע למערתו]</small> של <strong>אדם הראשון,</strong> שאף הוא קבור באותו מקום, <strong>יצתה בת קול ואמרה: נסתכלת בדמות דיוקני,</strong> כלומר, הסתכלת באברהם שהוא כעין דמותו של אדם הראשון, <strong>בדיוקני</strong> (בתמונתי) <strong>עצמה אל תסתכל,</strong> שהרי נאמר שבצלם אלוקים עשה את האדם. אמר ר' בנאה: <strong>הא בעינא לציוני מערתא</strong> <small>[הרי צריך אני לציין</small> את <small>המערה]!</small> אמרו לו: <strong>כמדת</strong> המערה <strong>החיצונה</strong> שם קבור אברהם <strong>כך מדת הפנימית.</strong> ומעירים: <strong>ולמאן דאמר</strong> <small>[ול</small>דעת <small>מי שאומר]</small> שמערת המכפלה בנויה היתה <strong>שני בתים זו למעלה מזו,</strong> אמרו לו ש<strong>כמדת</strong> ה<strong>עליונה כך מדת התחתונה</strong> ואין אתה צריך לבדוק יותר.
 <strong>אמר ר' בנאה: נסתכלתי בשני עקיביו</strong> של אדם הראשון, <strong>ו</strong>היו <strong>דומים לשני גלגלי חמה,</strong> שכל כך היו זוהרים ומאירים. ובענין זה מביאים: <strong>הכל בפני שרה כקוף בפני אדם,</strong> שהיתה יפה כל כך. ואולם <strong>שרה בפני חוה</strong> — <strong>כקוף בפני אדם, חוה בפני אדם</strong> — <strong>כקוף בפני אדם, אדם בפני שכינה</strong> — <strong>כקוף בפני אדם.</strong>
 ועוד אמרו: <strong>שופריה</strong> <small>[יופיו]</small> של <strong>רב כהנא</strong> היה <strong>מעין שופריה</strong> <small>[יופיו]</small> של <strong>רב, שופריה</strong> <small>[יופיו]</small> של <strong>רב מעין</strong> <strong>שופריה</strong> <small>[יופיו]</small> של <strong>ר' אבהו, שופריה</strong> <small>[יופיו]</small> של <strong>ר' אבהו מעין שופריה</strong> <small>[יופיו]</small> של <strong>יעקב אבינו,</strong> ו<strong>שופריה</strong> <small>[יופיו]</small> של <strong>יעקב אבינו מעין שופריה</strong> <small>[יופיו]</small> של <strong>אדם הראשון.</strong>
 עוד מסופר: <strong>ההוא אמגושא דהוה חטיט שכבי</strong> <small>[</small>היה <small>אמגוש אחד שהיה מחטט</small> את <small>המתים]</small> להוציא אותם מקברותיהם. <strong>כי מטא אמערתא</strong> <small>[כאשר הגיע למערת</small> הקבר<small>]</small> של <strong>רב טובי בר מתנה תפשיה בדיקניה</strong> <small>[תפס אותו</small> רב טובי <small>בזקנו]</small> ולא הניח לו. <strong>אתא</strong> <small>[בא]</small> <strong>אביי, אמר ליה</strong> <small>[לו]:</small> <strong>במטותא מינך, שבקיה</strong> <small>[בבקשה ממך, הנח לו].</small> <strong>לשנה אחריתי הדר אתא, תפשיה בדיקניה</strong> <small>[לשנה האחרת חזר</small> ו<small>בא, תפס אותו</small> שוב <small>בזקנו].</small> <strong>אתא</strong> <small>[בא]</small> <strong>אביי</strong> וביקש לשחררו, <strong>לא שבקיה</strong> <small>[הניחו]</small> <strong>עד דאייתי מספרא וגזיא לדיקניה</strong> <small>[שהביא מספריים וגזר את זקנו].</small>
 <big>ב</big> ועוד מסופר על ר' בנאה, <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם]</small> בצוואה: <strong>חביתא דעפרא לחד בראי</strong> <small>[חבית של עפר לבני האחד],</small> <strong>חביתא דגרמי לחד בראי</strong> <small>[חבית של עצמות לבני האחד],</small> <strong>חביתא דאודרא לחד בראי</strong> <small>[חבית של מוך לבני האחד].</small> <strong>לא הוו ידעי מאי קאמר להו</strong> <small>[היו יודעים מה הוא אומר להם].</small> <strong>אתו לקמיה</strong> <small>[באו לפני]</small> <strong>ר' בנאה</strong> לשאול. <strong>אמר להו</strong> <small>[להם]:</small> <strong>אית לכו ארעא</strong> <small>[יש לכם קרקע]?</small> <strong>אמרו ליה</strong> <small>[לו]:</small> <strong>אין</strong> <small>[כן].</small> והמשיך לשאול: <strong>אית לכו חיותא</strong> <small>[יש לכם בהמות]?</small> אמרו לו: <strong>אין</strong> <small>[כן].</small> <strong>אית לכו בסתרקי</strong> <small>[יש לכם מצעות]?</small> אמרו לו: <strong>אין</strong> <small>[כן].</small> אמר להם: <strong>אי הכי</strong> <small>[אם כך],</small> <strong>הכי קאמר לכו</strong> <small>[כך אמר לכם]:</small> שהוא נותן קרקע לבן אחד, בהמות לבן אחר, ומצעות לבן שלישי.
  ועוד מסופר, <strong>ההוא גברא דשמעה לדביתהו דקא אמרה לברתה</strong> <small>[איש אחד שמע את אשתו שהיא אומרת לבתה]:</small> <strong>אמאי לא צניעת באיסורא</strong> <small>[מדוע אין את נחבאת</small> כשאת עושה דברים <small>אסורים]?</small> <strong>הך איתתא</strong> <small>[אשה זו],</small> אני <strong>עשרה בני אית</strong> <small>[בנים יש]</small> <strong>לה, ולית</strong> <small>[ואין]</small> <strong>לי מאבוך</strong> <small>[מאביך]</small> <strong>אלא חד</strong> <small>[אחד]</small> ואיש אינו יודע על כך. ואף את צריכה להיזהר שלא ידעו בך אנשים. כיון שידע האיש שרק אחד מהילדים הוא שלו, <strong>כי שכיב</strong> <small>[כאשר מת],</small> <strong>אמר להו</strong> <small>[להם]:</small> <strong>כל נכסי לחד ברא</strong> <small>[לבן אחד].</small>
 <strong>לא ידעי להי מינייהו</strong> <small>[ידעו לאיזה מהם].</small> <strong>אתו לקמיה</strong> <small>[באו לפני]</small> <strong>ר' בנאה. אמר להו</strong> <small>[להם]:</small> <strong>זילו חבוטו קברא דאבוכון</strong> [<small>לכו הכו את הקבר של אביכם</small>] <strong>עד דקאי ומגלי לכו להי מינייכו שבקא</strong> <small>[שיעמוד ויגלה לכם למי מכם הניח]</small> את נכסיו. <strong>אזלו כולהו</strong> <small>[הלכו כולם],</small> <strong>ההוא דבריה הוה</strong> <small>[אותו שבנו היה]</small> <strong>לא אזל</strong> <small>[הלך].</small> <strong>אמר להו</strong> <small>[להם]</small> ר' בנאה: <strong>כולהו נכסי דהאי</strong> <small>[כל הנכסים של זה]</small> שלא הלך. כעסו האחים האחרים, <strong>אזלו אכלו קורצא בי מלכא</strong> <small>[הלכו והלשינו בבית המלך],</small> <strong>אמרי</strong> <small>[אמרו]:</small> <strong>איכא גברא חד ביהודאי, דקא מפיק ממונא מאנשי</strong> <small>[יש איש אחד בין היהודים שמוציא ממון מאנשים]</small> <strong>בלא סהדי</strong> <small>[עדים]</small> <strong>ובלא מידי</strong> <small>[דבר].</small> <strong>אתיוהו חבשוהו</strong> <small>[הביאו אותו</small> ו<small>אסרו אותו].</small>
 <strong>אזלא דביתהו</strong> <small>[הלכה אשתו]</small> <strong>אמרה להו</strong> <small>[להם]</small> לשומרים: <strong>עבדא חד הוה</strong> <small>[עבד אחד היה]</small> <strong>לי,</strong> <strong>פסקו לרישיה, ופשטו למשכיה ואכלו בישריה</strong> <small>[חתכו את ראשו, ופשטו את עורו ואכלו את בשרו],</small> <strong>וקא מלו ביה מיא ומשקו ביה לחברייא</strong> <small>[והם ממלאים בו מים ומשקים בו לחברים],</small> <strong>ולא קא יהבי</strong> <small>[ואין נותנים]</small> <strong>לי</strong> לא <strong>דמי</strong> <small>[דמיו,</small> מחירו<small>]</small> <strong>ולא אגריה</strong> <small>[שכרו].</small>
 <strong>לא ידעי מאי קא אמרה להו</strong> <small>[ידעו מה היא אומרת להם].</small> <strong>אמרי</strong> <small>[אמרו]:</small> <strong>ניתו לחכימא דיהודאי ולימא</strong> <small>[נקרא לחכם היהודים ויאמר</small> לנו<small>]</small> מה פירוש הדבר. <strong>קריוהו</strong> <small>[קראוהו]</small> <strong>לר' בנאה, אמר להו</strong> <small>[להם]:</small> <strong>זרנוקא</strong> <small>[נאד]</small> <strong>אמרה לכו</strong> <small>[לכם],</small> התכוונה לתיש שהיה לה, ששחטוהו ואכלו את בשרו ועשו מעורו נאד למלא בו מים לשתיה. <strong>אמרי</strong> <small>[אמרו]:</small> <strong>הואיל וחכים כולי האי, ליתיב אבבא ונידון דינא</strong> <small>[ו</small>הוא <small>חכם כל כך, שישב על השער</small> במושב הדיינים, <small>וידון דין].</small>
 <strong>חזא דהוה כתיב באבולא</strong> <small>[ראה שהיה כתוב על השער]</small> נוסח כזה: <strong>כל דיין דמתקרי</strong> <small>[שנקרא,</small> שנתבע<small>]</small> <strong>לדין</strong> — <strong>לא שמיה</strong> <small>[אין שמו]</small> <strong>דיין,</strong> שהדיין צריך להיות למעלה מכל ביקורת. <strong>אמר להו</strong> <small>[להם]:</small> <strong>אלא מעתה, אתא איניש</strong> <strong>מעלמא</strong> <small>[יבוא אדם סתם]</small>
## דף נח:
 <strong>ומזמין ליה לדינא</strong> <small>[ויזמין אותו לדין],</small> האם <strong>פסליה</strong> <small>[יפסלנו]</small> אף שיצא בדין זכאי? <strong>אלא</strong> כך צריך לכתוב: <strong>כל דיין דמתקרי</strong> <small>[שנקרא]</small> <strong>לדין ומפקין מיניה ממונא</strong> <small>[ומוציאים ממנו ממון]</small> <strong>בדין</strong> — <strong>לאו שמיה</strong> <small>[אין שמו]</small> <strong>דיין.</strong> כששמעו כך <strong>כתבו הכי</strong> <small>[כך]</small> כתוספת לאותה כתובת: <strong>ברם סאבי דיהודאי אמרי</strong> <small>[אבל זקני היהודים אומרים]:</small> <strong>כל דיין דמתקרי</strong> <small>[שנקרא]</small> <strong>לדין ומפקין מיניה ממונא</strong> <small>[ומוציאים ממנו ממון]</small> <strong>בדין</strong> — <strong>לאו שמיה</strong> <small>[אין שמו]</small> <strong>דיין.</strong>
 ועוד <strong>חזא דכתיב</strong> <small>[ראה</small> ר' בנאה <small>שכתוב</small> שם<small>]:</small> <strong>בראש כל מותא אנא</strong> <small>[מוות אני]</small> <strong>דם</strong> שמחמת יתר דם אנשים מתים, <strong>בראש כל חיין אנא חמר</strong> <small>[החיים אני היין],</small> שמה שמחייה אנשים הוא היין. אמר להם: <strong>אלא מעתה, דנפיל מאיגרא ומית</strong> <small>[</small>מי <small>שנופל מגג ומת],</small> <strong>ודנפיל מדיקלא ומית</strong> <small>[</small>או <small>שנופל מדקל ומת],</small> <strong>דמא קטליה</strong> <small>[</small>האם <small>דם הרג אותו]?</small> <strong>ותו</strong> <small>[ועוד]:</small> <strong>מן דדרכיה למימת</strong> <small>[מי שדרכו,</small> שהולך, <small>למות],</small> האם <strong>משקו ליה חמרא וחיי</strong> <small>[משקים לו יין וחי]?</small> <strong>אלא הכי בעי למכתב</strong> <small>[כך צריך לכתוב]:</small> <strong>בראש כל מרעין אנא</strong> <small>[החוליים אני]</small> ה<strong>דם, בראש כל אסוון אנא חמר</strong> <small>[הרפואות אני יין].</small> <strong>כתבו הכי</strong> <small>[כך]</small> באותו מקום: <strong>ברם סאבי דיהודאי אמרי</strong> <small>[אבל זקני היהודים אומרים]:</small> <strong>בראש כל מרעין אנא דם</strong> <small>[החוליים אני]</small> ה<strong>דם,</strong> <strong>בראש כל אסוון אנא חמר</strong> <small>[הרפואות אני היין],</small> <strong>באתר דלית חמר</strong> <small>[במקום שאין יין]</small> — <strong>תמן מתבעו סמנין</strong> <small>[שם צריכים תרופות].</small>
 ואגב סיפור זה מביאים מעשה אחר, <strong>כתיב אפיתחא</strong> <small>[כתוב</small> היה <small>על פתח]</small> <strong>קפוטקיא:</strong> <strong>"אנפק, אנבג, אנטל",</strong> שכולם מידה אחת הם. <strong>ואיזהו אנטל? זהו רביעית של תורה.</strong>
 <big>א משנה</big> <strong>המרזב</strong> הקטן דרכו נשפכים מים מן הגג לחצר חבירו <strong>אין לו חזקה,</strong> שאינו יכול לדרוש להמשיך ולהשתמש בו, כיון שאינו קבוע, שמזיזים אותו ממקום למקום, אבל <strong>יש למקומו חזקה,</strong> כאשר יבואר בגמרא. <strong>המזחילה,</strong> מרזב ארוך לאורך כל הגג, <strong>יש לה חזקה.</strong>
 <strong>סולם המצרי</strong> שהוא קטן ונייד <strong>אין לו חזקה</strong> שיוכל להשאירו באותו מקום, <strong>ולצורי</strong> שהוא סולם גדול וקבוע <strong>יש לו חזקה.</strong>
 <strong>חלון המצרית</strong> <strong>אין לה חזקה, ולצורית יש לה חזקה. איזו היא חלון המצרית? כל</strong> שהוא קטן כל כך <strong>שאין ראשו של אדם יכול ליכנס לתוכה. ר' יהודה אומר</strong> באופן אחר: <strong>אם יש לה מלבן</strong> (מסגרת מסביב) לחלון, <strong>אף על פי שאין ראשו של אדם יכול ליכנס לתוכה</strong> — <strong>הרי זו חזקה.</strong>
 <big>ב גמרא</big> על לשון המשנה תוהים: <strong>מאי</strong> <small>[מה]</small> פירוש <strong>"המרזב אין לו חזקה ויש למקומו חזקה"? אמר רב יהודה אמר שמואל, הכי קאמר</strong> <small>[כך אמר]:</small> <strong>המרזב אין לו חזקה</strong> — <strong>מרוח אחת</strong> מצד אחד של הגג, שיכול בעל החצר להזיז אותו ממקום למקום באותו צד, אבל <strong>יש למקומו חזקה</strong> — <strong>משתי רוחות</strong> שאין יכול להזיזו לצד אחר לגמרי.
 <strong>ר' חנינא אמר:</strong> כך צריך לפרש, <strong>המרזב אין לו חזקה</strong> — <strong>שאם היה ארוך מקצרו</strong> בעל החצר שלמטה, <strong>ויש למקומו חזקה,</strong> לומר <strong>שאם בא</strong> בעל החצר <strong>לעוקרו</strong> ורוצה לבטל לגמרי את המרזב, <strong>אינו עוקרו.</strong>
 <strong>רב ירמיה בר אבא אמר</strong> באופן אחר: <strong>המרזב אין לו חזקה</strong> — <strong>שאם רוצה לבנות תחתיו בונה</strong> ואין בעל המרזב מעכב בעדו, אבל <strong>יש למקומו חזקה</strong> — <strong>שאם בא לעוקרו</strong> לגמרי <strong>אינו עוקרו.</strong>
## דף נט.
 <strong>תנן</strong> <small>[שנינו</small> במשנה<small>]:</small> מרזב אין לו חזקה, אבל <strong>המזחילה יש לה חזקה; בשלמא למאן דאמר הנך תרתי</strong> <small>[נניח ל</small>דעת <small>מי שאמרו שני הדברים הללו,</small> הראשונים<small>]</small> שמואל ור' חנינא — <strong>שפיר</strong> <small>[יפה]</small> שאפשר להבין מדוע בניגוד למרזב, הרי למזחילה משום קביעותה יש חזקה, שאין מזיזים אותה ממקומה ואין מקצרים אותה.
 <strong>אלא למאן דאמר</strong> <small>[ל</small>דעת <small>מי שאומר,</small> רב ירמיה בר אבא<small>]</small> שמרזב אין לו חזקה משמעו <strong>שאם רצה לבנות תחתיו בונה, מאי נפקא ליה מינה</strong> <small>[מה יוצא לו מזה]?</small> מה איכפת לבעל המזחילה אם בעל החצר בונה תחתיה, ומדוע תהא לו זכות לעכבו?
  ומשיבים:  <strong>הכא</strong> <small>[כאן]</small> <strong>במזחילה של בנין עסקינן</strong> <small>[עוסקים אנו],</small> שהיא עשויה מאבנים, בדרך בנייה, ומחוברת לכותל, <strong>דאמר ליה</strong> <small>[שאומר לו]</small> בעל המזחילה: <strong>לא ניחא</strong> <small>[נוח]</small> <strong>לי דתתרע אשיתאי</strong> <small>[שיתרועע כותלי]</small> על ידי הבנייה מתחתיו.
 <strong>אמר רב יהודה אמר שמואל: צינור</strong> שהיה <strong>מקלח מים לחצר חברו, ובא בעל הגג לסותמו</strong> שאינו רוצה עוד שהמים יזרמו לשם, <strong>בעל החצר מעכב עליו, דאמר ליה</strong> <small>[שאומר לו]:</small> <strong>כי היכי דאת</strong> <small>[כמו שאתה]</small> <strong>קנית לך חצר דידי</strong> <small>[שלי]</small> <strong>למשדא ביה מיא</strong> <small>[להשליך בה</small> את <small>המים</small> שלך<small>],</small> <strong>לדידי נמי קני לי מיא דאיגרך</strong> <small>[לי גם כן נקנו המים של גגך],</small> וכיון שאני רוצה להשתמש בהם אינך יכול לשנות.
 <strong>איתמר</strong> <small>[נאמר]</small> שנחלקו בענין זה עצמו, ש<strong>ר' אושעיא אמר: מעכב</strong> בעל החצר, <strong>ר' חמא</strong> אביו של ר' אושעיא, <strong>אמר: אינו מעכב. אזל שייליה</strong> <small>[הלך</small> ו<small>שאל]</small> את <strong>ר' ביסא</strong> אביו של ר' חמא, <strong>אמר להו</strong> <small>[להם]:</small> <strong>מעכב.</strong> ומעירים: <strong>קרי עליה</strong> <small>[קרא עליו]</small> <strong>רמי בר חמא</strong> כתוב זה: <strong>"והחוט המשלש לא במהרה ינתק"</strong> (קהלת ד, יב), <strong>זה ר' אושעיא בנו של ר' חמא בנו של ר' ביסא</strong> שהיו שלושה דורות של חכמים שהכירו זה את זה ונשאו ונתנו זה עם זה בהלכה.
 <big>א</big> שנינו במשנה ש<strong>סולם המצרי אין לו חזקה.</strong> ושואלים: <strong>היכי דמי</strong> <small>[כיצד הוא בדיוק]</small> <strong>סולם המצרי? אמרי דבי</strong> <small>[אמרו בבית</small> מדרשו<small>]</small> של <strong>ר' ינאי: כל שאין לו ארבעה חווקין</strong> (שלבים).
 <big>ב</big> שנינו במשנה ש<strong>חלון המצרית אין לה חזקה כו'.</strong> ושואלים: <strong>מאי שנא גבי</strong> <small>[מה שונה אצל]</small> <strong>סולם</strong> המצרי ש<strong>לא מפרש</strong> מהו, <strong>ומאי שנא גבי</strong> <small>[ומה שונה אצל]</small> <strong>חלון</strong> ש<strong>מפרש</strong> מה נקרא חלון המצרי? ומשיבים: <strong>משום דקא בעי איפלוגי</strong> <small>[שהוא רוצה להביא</small> את דעתו <small>החולקת]</small> של <strong>ר' יהודה בסיפא</strong> <small>[בסוף]</small> שיש מחלוקת בהגדרתו של חלון המצרי, לכן היה צורך להגיד מהי הגדרתו של תנא קמא.
 ובענין זה של חלון <strong>אמר ר' זירא: למטה מארבע אמות</strong> — <strong>יש לו</strong> לבעל החלון <strong>חזקה, ו</strong>לכן <strong>יכול</strong> השכן מתחילה <strong>למחות, למעלה מארבע אמות</strong> — <strong>אין לו חזקה, ואינו יכול למחות. ור' אילעא אמר: אפילו למעלה מארבע אמות</strong> — <strong>אין לו חזקה, ויכול למחות.</strong>
 ושואלים: <strong>לימא</strong> <small>[האם לומר]</small> שכאן בשאלה האם <strong>כופין על מדת סדום קא מיפלגי</strong> <small>[חלוקים הם],</small> <strong>דמר סבר</strong> <small>[שחכם זה,</small> ר' זירא, <small>סבור]:</small> <strong>כופין,</strong> ולכן אין השכן יכול למחות, שאינו ניזק על ידי חלון גבוה זה, <strong>ומר סבר</strong> <small>[וחכם זה,</small> ר' אילעא, <small>סבור]:</small> <strong>אין כופין?</strong>
 ודוחים: <strong>לא, דכולי עלמא</strong> <small>[שלדעת הכל]</small> <strong>כופין</strong> על מידת סדום, <strong>ושאני הכא</strong> <small>[ושונה כאן]</small> שלדעת ר' אילעא אין זו מידת סדום, <strong>דאמר ליה</strong> <small>[שאומר לו</small> בעל החצר<small>]:</small> <strong>זימנין דמותבת שרשיפא תותך, וקיימת וקא חזית</strong> <small>[פעמים שאתה מניח ספסל תחתיך ואתה עומד ורואה</small> מה שבתוך ביתי<small>]</small> ולכן אני מעכב. מסופר על <strong>ההוא דאתא לקמיה</strong> <small>[אחד שבא לפני]</small> <strong>ר' אמי</strong> בשאלה בענין זה, <strong>שדריה לקמיה</strong> <small>[שלח אותו לפני]</small> <strong>ר' אבא בר ממל, אמר ליה</strong> <small>[לו]:</small> <strong>עביד ליה</strong> <small>[עשה לו]</small> <strong>כ</strong>דברי <strong>ר' אילעא,</strong> שאפילו למעלה מארבע אמות יכול למחות.
  ובענין שנחלקו במשנתנו, מה נחשב חלון שיש לו חזקה, <strong>אמר שמואל: ולאורה</strong> אם עושה את החלון הזה כדי לעשות בו אור במקום חשוך, אין צורך שיהיה זה חלון גדול, אלא <strong>אפילו</strong> חלון <strong>כל שהוא יש לו חזקה</strong> ואם לא מחה השכן מתחילה אינו יכול לומר לבעל החלון שיסתום אותו.
 <big>ג משנה</big> <strong>הזיז,</strong> בית שכותלו סמוך לחצר חבירו, והוציא בליטה מן הכותל לתוך חלל חצר חבירו, <strong>עד טפח</strong> — <strong>יש לו חזקה,</strong>
## דף נט:
 <strong>ו</strong>מצד שני <strong>יכול למחות</strong> בעל החצר מתחילה בבעל הגג, אם הוא רוצה להוציא זיז כזה. אבל אם הזיז <strong>פחות מטפח</strong> — <strong>אין לו חזקה, ואין יכול למחות.</strong>
 <big>א גמרא</big> <strong>אמר ר' אסי אמר ר' מני, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' יעקב אמר ר' מני:</strong> אם <strong>החזיק ב</strong>זיז <strong>טפח</strong> — <strong>החזיק בארבע.</strong> ותוהים: <strong>מאי קאמר</strong> <small>[מה הוא אומר]?</small> מפני מה זכאי להחזיק בארבע? <strong>אמר אביי, הכי קאמר</strong> <small>[כך הוא אומר]:</small> אם <strong>החזיק</strong> בזיז <strong>רוחב טפח במשך</strong> (באורך) <strong>ארבע</strong> טפחים, <strong>החזיק</strong> גם להרחיב את זיזו <strong>ברוחב ארבע</strong> טפחים.
 <big>ב</big> שנינו במשנה: אם היה זיז <strong>פחות מטפח</strong> — <strong>אין לו חזקה, ואינו יכול למחות. אמר רב הונא: לא שנו</strong> שאינו יכול למחות <strong>אלא בעל הגג בבעל החצר,</strong> שאינו יכול לומר לו שלא יעשה דבר המבטל את השימוש בזיז, <strong>אבל בעל החצר בבעל הגג יכול למחות</strong> ולומר לו שלא יוציא זיז אף קטן מטפח, או שלא ישתמש בו, לפי שהוא מזיק לו בראיה. <strong>ורב יהודה אמר: אפילו בעל חצר בבעל הגג אינו יכול למחות.</strong>
 ומציעים: <strong>לימא</strong> <small>[האם לומר]</small> ש<strong>ב</strong>שאלה של <strong>היזק ראיה קמיפלגי</strong> <small>[חלוקים הם],</small> <strong>דמר סבר</strong> <small>[שחכם זה</small> רב הונא <small>סבור]:</small> <strong>שמיה</strong> <small>[שמו]</small> <strong>היזק,</strong> ולכן יכול בעל החצר למחות, שמתוך שמשתמש בעל הגג בזיז — אף מביט בבעל החצר, <strong>ומר סבר</strong> <small>[וחכם זה,</small> רב יהודה, <small>סבור]:</small> <strong>לאו שמיה</strong> <small>[אין שמו]</small> <strong>היזק?</strong>
 ודוחים: <strong>לא,</strong> יש לומר <strong>דכולי עלמא</strong> <small>[שלדעת הכל]</small> היזק ראיה <strong>שמיה</strong> <small>[שמו,</small> נחשב<small>]</small> <strong>היזק, ו</strong>מדוע לדעת רב יהודה אין בעל החצר יכול למחות בבעל הגג? שכן <strong>שאני הכא</strong> <small>[שונה כאן],</small> <strong>דאמר ליה</strong> <small>[שאומר לו]</small> בעל הגג לבעל החצר: <strong>לתשמישתא לא חזי</strong> <small>[לתשמיש אין</small> הזיז <small>ראוי],</small> שאי אפשר לעמוד עליו וכך להביט בו מפני שהוא קטן מדי, <strong>למאי חזי</strong> <small>[למה</small> הוא <small>ראוי]?</small> — <strong>למתלא ביה מידי</strong> <small>[לתלות בו דבר]</small> ולא יותר, <strong>מהדרנא אפאי ותלינא ביה</strong> <small>[אחזיר</small> את <small>פני ואתלה בו]</small> ולא אסתכל בחצרך.
 <strong>ואידך</strong> <small>[והאחר]</small> רב הונא, מדוע לשיטתו יכול בעל החצר למחות? משום ש<strong>אמר ליה</strong> <small>[יכול לומר לו]:</small> <strong>זימנין דבעיתת</strong> <small>[פעמים שאתה מפחד]</small> מפני שאתה עומד בראש הגג ותחזיר פניך ותסתכל. 
 <big>ג משנה</big> <strong>לא יפתח אדם חלונותיו לחצר השותפין,</strong> כלומר, לחצר שיש לו בה שותפות. אם <strong>לקח</strong> (קנה) <strong>בית בחצר אחרת</strong> הסמוכה לחצר זו — <strong>לא יפתחנה בחצר השותפין. בנה עלייה על גבי ביתו</strong> — <strong>לא יפתחנה לחצר השותפין, אלא אם רצה</strong> לבנות עליה, <strong>בונה את החדר לפנים מביתו, ובונה עלייה על גבי ביתו, ופותחה לתוך ביתו</strong> ולא לתוך חצר השותפים.
 <big>ד גמרא</big> על דין המשנה שאסור לו לאדם לפתוח חלונותיו לחצר שיש לו בה שותפות, שואלים: <strong>מאי איריא</strong> <small>[מה שייך],</small> מדוע נאסר הדבר דווקא <strong>לחצר השותפין? אפילו לחצר חבירו נמי</strong> <small>[גם כן]</small> <strong>לא</strong> יפתח, שהרי מזיק לו בראיה!
  ומסבירים: בלשון  <strong>לא מיבעיא</strong> <small>[נצרכה]</small> <strong>קאמר</strong> <small>[אמר]</small> ובאופן זה: <strong>לא מיבעיא</strong> <small>[נצרכה]</small> לומר <strong>לחצר חברו</strong> ש<strong>לא</strong> התירו לו לפתוח חלון, שוודאי אינו רשאי להביט בחצירו. <strong>אבל לחצר השותפין דאמר ליה</strong> <small>[ש</small>יכול <small>לומר לו]</small> הפותח את החלון: <strong>סוף סוף הא קא בעית אצטנועי מינאי</strong> <small>[הרי</small> גם כך <small>צריך אתה להצטנע ממני]</small> לנהוג צניעות <strong>בחצר,</strong> שהרי אף אני שותף בחצר זו, ואם כן מה איכפת לך שאני פותח חלון לחצר? על כן <strong>קא משמע לן</strong> <small>[השמיע לנו]</small> שיכול השותף למחות בו, <strong>דאמר ליה</strong> <small>[ש</small>יכול <small>לומר לו]:</small> <strong>עד האידנא</strong> <small>[עכשיו]</small> רק <strong>בחצר הוה בעינא אצטנועי מינך</strong> <small>[הייתי צריך להצטנע ממך]</small> שהיינו משתמשים בה יחד, <strong>השתא</strong> <small>[עכשיו]</small> <strong>אפילו בבית נמי בעינא אצטנועי מינך</strong> <small>[גם כן צריך אני להצטנע ממך],</small> שהרי אתה יכול להביט גם בתוך ביתי.
 <strong>תנו רבנן</strong> <small>[שנו חכמים]:</small> <strong>מעשה באדם אחד שפתח חלוניו לחצר השותפין, ובא לפני ר' ישמעאל בר ר' יוסי, אמר לו: החזקת, בני, החזקת,</strong> ואי אפשר עוד למחות בידך. <strong>ובא</strong> אותו ענין <strong>לפני ר' חייא, אמר</strong> לו: כמו ש<strong>יגעת ופתחת</strong> חלון, כך <strong>יגע וסתום</strong> שהדין עמם, שיכולים למחות בך.
 <strong>אמר רב נחמן:</strong>
## דף ס.
 <strong>ולסתום,</strong> אם חבירו סתם את החלון בפניו — <strong>לאלתר הוי</strong> <small>[מיד הריהי]</small> <strong>חזקה</strong> שישאר סתום, משום <strong>שאין אדם עשוי שסותמים אורו בפניו ושותק,</strong> ואם לא מחה מיד — משמע שהסותם נהג כדין, או שהלה מסכים. 
 <big>א</big> שנינו במשנה: <strong>לקח בית בחצר אחרת</strong> — <strong>לא יפתחנו לחצר השותפין.</strong> מסבירים: <strong>מאי טעמא</strong> <small>[מה טעם</small> הדבר<small>]?</small> <strong>מפני שמרבה עליהם את הדרך,</strong> שעכשיו יש אנשים נוספים הבאים מן הבית לחצר השותפים, ואין בעלי החצר רוצים שירבו בחצרם אנשים העוברים בה ומפריעים להם.
  ומקשים:  <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>אלא אם רצה</strong> — <strong>בונה את החדר לפנים מביתו, ובונה עלייה על גבי ביתו;</strong> והרי גם בזה יש לומר אותו חשש: <strong>והלא מרבה עליו את הדרך! אמר רב הונא: מאי</strong> <small>[מה</small> פירוש<small>]</small> <strong>חדר</strong> שבנה? לא חדר חדש שהוסיף לביתו אלא שחדר <strong>ש</strong>קיים בביתו — <strong>חלקו בשנים</strong> לשני חדרים, <strong>ו</strong>כן <strong>מאי</strong> <small>[מה</small> היא<small>]</small> <strong>עלייה</strong> שאמרו? <strong>אפתאי</strong> (קומה פנימית) שחילקו את החדר הקיים לגובה, ועשו בתוכו עליה.
 <big>ב משנה</big> <strong>לא יפתח אדם לחצר השותפין,</strong> כלומר, חצר שיש לו בה שותפות, <strong>פתח כנגד פתח וחלון כנגד חלון,</strong> כדי שלכל אדם תהא מידה של פרטיות וצינעה. <strong>היה</strong> החלון <strong>קטן</strong> — <strong>לא יעשנו גדול,</strong> היה חלון <strong>אחד</strong> — <strong>לא יעשנו שנים. אבל פותח הוא לרשות הרבים</strong> אפילו <strong>פתח כנגד פתח וחלון כנגד חלון,</strong> וכן אם <strong>היה</strong> חלון <strong>קטן</strong> — <strong>עושה אותו גדול, ו</strong>אם היה <strong>אחד</strong> — <strong>עושה אותו שנים.</strong>
 <big>ג גמרא</big> שואלים: <strong>מנהני מילי</strong> <small>[מנין הדברים הללו]</small> שאין פותחים פתח כנגד פתח או חלון כנגד חלון? <strong>אמר ר' יוחנן,</strong> ש<strong>אמר קרא</strong> <small>[הכתוב]:</small> <strong>"וישא בלעם את עיניו וירא את ישראל שכן לשבטיו</strong> ותהי עליו רוח אלהים<strong>"</strong> (במדבר כד, ב). ומסבירים: <strong>מה ראה?</strong> — <strong>ראה שאין פתחי אהליהם מכוונין זה לזה,</strong> והתפעל מכך ו<strong>אמר:</strong> כיון שכך <strong>ראוין הללו שתשרה עליהם שכינה.</strong>
 <big>ד</big> שנינו במשנה: <strong>היה</strong> החלון <strong>קטן</strong> — <strong>לא יעשנו גדול. סבר</strong> <small>[חשב]</small> <strong>רמי בר חמא למימר</strong> <small>[לומר]</small> שפירוש הדבר הוא שפתח <strong>בר ארבעי</strong> <small>[בן ארבע]</small> אמות <strong>לא לישוייה בר</strong> <strong>תמניא</strong> <small>[יעשה אותו בן שמונה],</small> משום <strong>דקא שקיל תמניא</strong> <small>[</small><small>שהוא לוקח שמונה]</small> אמות כנגדם <strong>בחצר</strong> בזכות הפתח הזה, שיש לו לאדם זכות שימוש בחצר ארבע אמות כנגד כל רוחב הפתח שלו. <strong>אבל</strong> אם היה <strong>בר תרתי לישוייה בר ארבעי</strong> <small>[בן שתי</small> אמות <small>לעשות אותו בן ארבע]</small> אמות — <strong>שפיר דמי</strong> <small>[יפה,</small> מותר הדבר<small>],</small> לפי שיש לכל פתח (גם אם הוא קטן) זכות לארבע אמות. <strong>אמר ליה</strong> <small>[לו]</small> <strong>רבא: מצי אמר ליה</strong> <small>[יכול</small> הוא <small>לומר לו]:</small> <strong>בפיתחא זוטרא מצינא לאצטנועי מינך</strong> <small>[בפתח קטן</small> שלך <small>יכול הייתי להצטנע,</small> לשמור על צניעות, <small>ממך],</small> <strong>בפיתחא רבה לא מצינא אצטנועי מינך</strong> <small>[בפתח גדול אינני יכול להצטנע</small> לשמור על צניעות <small>ממך].</small>
 <big>ה</big> עוד שנינו במשנה: היה לו פתח <strong>אחד</strong> — <strong>לא יעשנו שנים.</strong> ואף כאן <strong>סבר</strong> <strong>רמי בר חמא למימר</strong> <small>[לומר]:</small> פתח <strong>בר ארבעי</strong> <small>[בן ארבע]</small> אמות <strong>לא לישוייה תרי</strong> <small>[יעשה אותו שניים]</small> <strong>בני תרתי תרתי</strong> <small>[שתיים שתיים]</small> אמות, משום <strong>דקא שקיל תמני</strong> <small>[שהוא לוקח שמונה]</small> אמות <strong>בחצר,</strong> ארבע אמות לכל פתח ופתח, <strong>אבל</strong> פתח <strong>בר תמני לישוייה</strong> <small>[בן שמונה</small> אמות <small>לעשות אותו</small> שניים<small>]</small> <strong>בני ארבעי ארבעי</strong> <small>[ארבע ארבע]</small> — <strong>שפיר דמי</strong> <small>[יפה,</small> מותר הדבר<small>],</small> שהרי אינו נוטל יותר מן החצר. <strong>אמר ליה</strong> <small>[לו]</small> <strong>רבא: מצי אמר ליה</strong> <small>[יכול לומר לו]</small> השכן: <strong>בחד פיתחא מצינא אצטנועי מינך</strong> <small>[בפתח אחד</small> שלך <small>יכול אני להצטנע ממך],</small> <strong>בתרי לא מצינא אצטנועי מינך</strong> <small>[בשניים אינני יכול להצטנע ממך],</small> שאינני יודע באיזה מהם אתה משתמש בכל פעם.
 <big>ו</big> שנינו במשנה: <strong>אבל פותח הוא לרשות הרבים פתח כנגד פתח.</strong> וטעמו של דבר — <strong>דאמר ליה</strong> <small>[שאומר לו]</small> לשכן שממול, שרוצה למנוע ממנו דבר זה: <strong>סוף סוף</strong> בסופו של דבר <strong>הא בעית אצטנועי</strong> <small>[הרי צריך אתה להצטנע]</small> <strong>מבני רשות הרבים.</strong> וכיון שאינך יכול לעכב אותם, ובהכרח אינך יכול לנהוג במקום זה מנהג צינעה, אם כן אף אינך יכול לעכב בפני מלפתוח פתח כנגדך.
 <big>ז משנה</big> <strong>אין עושין חלל תחת רשות הרבים</strong> של <strong>בורות</strong> ו<strong>שיחין</strong> (חפירה מאורכת) <strong>ומערות</strong> (חפירה מקורה). <strong>ר' אליעזר מתיר</strong> שיעשה חלל כזה אם היה בנוי על גביו כיסוי חזק <strong>כדי שתהא עגלה מהלכת</strong> עליו <strong>וטעונה אבנים</strong> ולא ישבר, שהרי אין נזק יכול להיגרם על ידו. <strong>אין מוציאין זיזין וגזוזטראות לרשות הרבים, אלא אם רצה</strong> לעשות זיז או גזוזטרה — <strong>כונס</strong> את הכותל <strong>לתוך</strong> התחום <strong>שלו ומוציא</strong> זיזים וגזוזטראות עד גבול רשות הרבים. אם <strong>לקח</strong> (קנה) <strong>חצר ובה זיזין וגזוזטראות</strong> הבולטים לרשות הרבים — <strong>הרי זו בחזקתה</strong> ואינו צריך להסיר אותם משם.
 <big>ח גמרא</big> שואלים: הלא לכאורה יפה אמר ר' אליעזר, שאם הכיסוי על החלל הוא חזק דיו להחזיק עגלה טעונה אבנים יעשנו, <strong>ורבנן</strong> <small>[וחכמים]</small> מה הם אומרים? ומשיבים: <strong>זימנין דמפחית ולאו אדעתיה</strong> <small>[פעמים שייפחת</small> הכיסוי הזה עם הזמן <small>ולא יהיה בדעתו,</small> לא יבחין בדבר<small>],</small> וייגרם מכשול לרבים<small>.</small>
 <big>ט</big> שנינו במשנה: <strong>אין מוציאין זיזין וגזוזטראות</strong> לרשות הרבים. מסופר: <strong>ר' אמי הוה ליה זיזא דהוה נפיק למבואה</strong> <small>[היה לו זיז שהיה יוצא למבוי]</small> <strong>וההוא גברא נמי הוה ליה זיזא דהוה מפיק</strong> <small>[ואדם אחד גם כן היה לו זיז</small> <small>שהיה יוצא]</small> <strong>לרשות הרבים. הוו קא מעכבי עליה</strong> <small>[היו מעכבים עליו]</small> על אותו אדם <strong>בני רשות הרבים,</strong> שהיו מוחים בו על שהוציא זיז המפריע לתנועה. <strong>אתא לקמיה</strong> <small>[בא לפני]</small> <strong>ר' אמי, אמר ליה</strong> <small>[לו]:</small> <strong>זיל קוץ</strong> <small>[לך קצוץ</small> את הזיז שלך<small>].</small>
 <strong>אמר ליה</strong> <small>[לו]:</small> <strong>והא מר נמי אית ליה</strong> <small>[והרי אדוני גם כן יש לו</small> זיז כזה<small>]!</small> אמר לו ר' אמי: יש הבדל בין הדברים, <strong>דידי למבואה מפיק</strong> <small>[שלי למבוי</small> הוא <small>יוצא],</small> ומכיון שדרים במבוי אנשים מסויימים יכול אני לומר לך כי <strong>בני מבואה מחלין גבאי</strong> <small>[המבוי מוחלים לי].</small> <strong>דידך</strong> <small>[שלך]</small> <strong>לרשות הרבים מפיק</strong> <small>[</small>הוא <small>יוצא],</small> <strong>מאן מחיל גבך</strong> <small>[</small>ו<small>מי מוחל לך]?</small> שהרי אין הדבר שייך לאנשים מסויימים אלא לציבור.
  ועוד מסופר: <strong>ר' ינאי הוה ליה</strong> <small>[היה לו]</small> <strong>אילן הנוטה לרשות הרבים, הוה ההוא גברא דהוה ליה נמי</strong> <small>[היה אדם אחד שהיה לו גם כן]</small> <strong>אילן הנוטה לרשות הרבים, אתו</strong> <small>[באו]</small> <strong>בני רשות הרבים הוו קא מעכבי עילויה</strong> <small>[</small>ש<small>היו מעכבים עליו,</small> על אותו אדם<small>]</small> ודורשים שיקצוץ את האילן כמפורש במשנה (לעיל בבא בתרא כז,ב). <strong>אתא לקמיה</strong> <small>[בא לפני]</small> <strong>ר' ינאי</strong> להתדיין. <strong>אמר ליה</strong> <small>[לו]</small> ר' ינאי:
## דף ס:
 <strong>זיל האידנא ותא</strong> <small>[לך עכשיו ובוא]</small> <strong>למחר. בליליא שדר קצייה לההוא דידיה</strong> <small>[בלילה שלח</small> ר' ינאי <small>וקצצו לאותו</small> אילן <small>שלו]</small> שהיה יוצא לרשות הרבים.
 <strong>למחר אתא לקמיה</strong> <small>[בא לפניו]</small> אותו איש, <strong>אמר ליה</strong> <small>[לו]</small> ר' ינאי: <strong>זיל קוץ</strong> <small>[לך קצוץ].</small> <strong>אמר ליה</strong> <small>[לו]:</small> <strong>הא מר נמי אית ליה</strong> <small>[הרי אדוני גם כן יש לו]</small> אילן הנוטה לרשות הרבים! <strong>אמר ליה</strong> <small>[לו]:</small> <strong>זיל חזי</strong> <small>[לך</small> ו<small>ראה],</small> <strong>אי קוץ דידי קוץ דידך</strong> <small>[אם קצוץ</small> האילן <small>שלי קצוץ</small> את <small>שלך],</small> <strong>אי</strong> <small>[אם]</small> <strong>לא קוץ דידי</strong> <small>[קצוץ שלי]</small> <strong>לא תקוץ את</strong> <small>[תקצוץ אתה].</small>
 ושואלים: <strong>מעיקרא מאי סבר</strong> <small>[מתחילה מה חשב]</small> ר' ינאי <strong>ולבסוף מאי סבר</strong> <small>[מה חשב]?</small> שהרי רואים שבתחילה עשה זאת ולא חשש לנזק הרבים, ואחר כך קצץ את האילן. ומסבירים: <strong>מעיקרא סבר</strong> <small>[מתחילה חשב]:</small> <strong>ניחא להו</strong> <small>[נוח להם]</small> <strong>לבני רשות הרבים</strong> באילן שלי, <strong>דיתבי בטוליה</strong> <small>[ש</small>הם <small>יושבים בצילו],</small> <strong>כיון דחזא דקא מעכבי</strong> <small>[שראה שהם מעכבים]</small> ומוחים באדם שיש לו אילן כזה, <strong>שדר קצייה</strong> <small>[שלח לקצץ אותו],</small> מפני שהבין שהוא מפריע לרבים. ושואלים: ומדוע שלח את אותו אדם שיחזור למחרת? <strong>ולימא ליה</strong> <small>[שיאמר לו]:</small> <strong>זיל קוץ דידך והדר אקוץ דידי</strong> <small>[לך קצוץ את</small> האילן <small>שלך ואחר כך אקצוץ את שלי]!</small> ומשיבים: <strong>משום</strong> דבריו של <strong>ריש לקיש,</strong> ש<strong>אמר</strong> הכתוב: <strong>"התקוששו וקושו"</strong> (צפניה ב, א) יש לדורשו כך: <strong>קשוט,</strong> קשט, תקן, <strong>עצמך</strong> תחילה <strong>ואחר כך קשוט אחרים.</strong>
 <big>א</big> שנינו במשנה: אין מוציאים זיזים וגזוזטראות לרשות הרבים. <strong>אבל אם רצה</strong> — <strong>כונס לתוך</strong> התחום <strong>שלו ומוציא. איבעיא להו</strong> <small>[נשאלה להם</small> ללומדים<small>]:</small> אם <strong>כנס</strong> את הכותל לתוך החצר שלו <strong>ולא הוציא</strong> מיד, או לא נתעכב, <strong>מהו שיחזור ויוציא</strong> לאחר זמן? <strong>ר' יוחנן אמר:</strong> אם <strong>כנס</strong> — <strong>מוציא</strong> אף לאחר זמן. <strong>וריש לקיש אמר: כנס</strong> ולא השתמש באפשרות לבנות — <strong>אינו מוציא</strong> יותר.
 <strong>אמר ליה</strong> <small>[לו]</small> <strong>ר' יעקב לר' ירמיה בר תחליפא, אסברה</strong> <small>[אסביר]</small> <strong>לך</strong> את הדבר: <strong>להוציא</strong> — <strong>כולי עלמא לא פליגי</strong> <small>[הכל אינם חלוקים]</small> ש<strong>מוציא,</strong> שהרי בתוך שלו הוא מוציא, <strong>כי פליגי</strong> <small>[כאשר נחלקו]</small> — היה זה בשאלה האם מותר <strong>להחזיר כתלים למקומן,</strong> שאם כנס לתוך רשותו, ונמלך שלא להוציא זיזים, האם מותר לו לחזור ולבנות את הגדר במקום, <strong>ואיפכא איתמר</strong> <small>[וההיפך נאמר]</small> במחלוקת זו, <strong>ר' יוחנן אמר: אינו מחזיר, וריש לקיש אמר: מחזיר.</strong>
 וטעמם: <strong>ר' יוחנן אמר אינו מחזיר, משום</strong> הדברים שאמר <strong>רב יהודה,</strong> ש<strong>אמר רב יהודה: מצר שהחזיקו בו רבים</strong> ללכת בו <strong>אסור לקלקלו</strong> שקנו לעצמם את זכות השימוש בו, אף שאינו רכוש הרבים. <strong>וריש לקיש אמר מחזיר,</strong> מותר לו להחזיר, ומדוע? — <strong>הני מילי</strong> <small>[דברים אלו]</small> במצר, אמורים <strong>היכא דליכא רווחא</strong> <small>[במקום שאין רווח],</small> שאם יחזיר בעל המיצר לא יהא מקום לרבים ללכת. <strong>הכא הא איכא רווחא</strong> <small>[כאן,</small> במי שכנס לתוך שלו, <small>הרי יש רווח]</small> של רשות הרבים.
 <big>ב</big> שנינו במשנה: <strong>לקח</strong> (קנה) <strong>חצר ובה זיזין וגזוזטראות</strong> — <strong>הרי היא בחזקתה. אמר רב הונא: נפלה</strong> חצר זו, שנתמוטטו כתליה — <strong>חוזר ובונה אותה</strong> כפי שהיתה בתחילה על זיזיה.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>אין מסיידין, ואין מכיירין</strong> צורות בסיד, <strong>ואין מפייחין</strong> (מציירים צורות בצבע) <strong>בזמן הזה</strong> מפני אבילות המקדש. ואם <strong>לקח חצר</strong> שהיתה <strong>מסוידת, מכוירת, מפויחת</strong> — <strong>הרי זו בחזקתה</strong> שנעשה הדבר בהיתר. אם <strong>נפלה</strong> — <strong>אינו חוזר ובונה אותה</strong> כדרך שהיתה בנויה בסיוד וכיור וכו'. משמע שאין לאדם רשות לחזור ולבנות בנין באופן שאסור לבנותו, אף שכשהיה בנוי עמד על חזקתו!
  ומשיבים: דבר של  <strong>איסורא</strong> <small>[איסור]</small> <strong>שאני</strong> <small>[שונה],</small> שהרי כאן הדבר הוא לא משום זכותם של אחרים, אלא משום האיסור שבדבר.
 <big>ג</big> ובענין איסור זה <strong>תנו רבנן</strong> <small>[שנו חכמים]:</small> <strong>לא יסוד אדם את ביתו בסיד, ואם עירב בו חול או תבן</strong> — <strong>מותר,</strong> לפי שאז אינו לבן ומבהיק כל כך. <strong>ר' יהודה אומר:</strong> אם <strong>עירב בו חול</strong> — <strong>הרי זה טרכסיד</strong> (טיח סיד) ומשובח יותר מסיד סתם <strong>ואסור,</strong> אבל אם עירב בו <strong>תבן</strong> — <strong>מותר.</strong> 
 <big>ד</big>  מאחר שהוזכרה ההלכה לגבי איסור סיוד בגלל אבילות החורבן, מביאים דברים נוספים בענין זה. <strong>תנו רבנן</strong> <small>[שנו חכמים]:</small> <strong>כשחרב הבית בשניה,</strong> כלומר, בחורבן בית שני <strong>רבו פרושין בישראל ש</strong>נהגו לפרוש ו<strong>לא לאכול בשר ושלא לשתות יין. נטפל להן ר' יהושע, אמר להן: בני, מפני מה אי</strong> <small>[אין]</small> <strong>אתם אוכלין בשר ואין אתם שותין יין?</strong> <strong>אמרו לו:</strong> כיצד <strong>נאכל בשר, שממנו</strong> היו <strong>מקריבין על גבי מזבח ועכשיו בטל?</strong> וכיצד <strong>נשתה יין, שמנסכין</strong> היו <strong>על גבי המזבח ועכשיו בטל?</strong>
 <strong>אמר להם: אם כן, לחם</strong> גם <strong>לא נאכל, שכבר בטלו מנחות</strong> שהיו מקריבים על המזבח! אמרו לו: צודק אתה, ו<strong>אפשר</strong> להסתפק <strong>בפירות.</strong> אמר להם: אף <strong>פירות לא נאכל, שכבר בטלו בכורים!</strong> אמרו לו: באמת נעשה כן, ולא נאכל מהפירות של שבעת המינים שמהם מביאים ביכורים, ש<strong>אפשר</strong> להסתפק <strong>בפירות אחרים.</strong> אמר להם: אם כן <strong>מים לא נשתה, שכבר בטל ניסוך המים! שתקו</strong> שהבינו שאי אפשר לעמוד בכך.
 <strong>אמר להן: בני, בואו ואומר לכם: שלא להתאבל כל עיקר אי אפשר</strong> — לפי <strong>שכבר נגזרה גזרה</strong> ונחרב הבית, <strong>ולהתאבל יותר מדאי</strong> כפי שאתם עושים <strong>אי אפשר</strong> גם כן — לפי <strong>שאין גוזרין גזירה על הצבור אלא אם כן רוב צבור יכולין לעמוד בה,</strong> וראיה לדבר — <strong>דכתיב</strong> <small>[שנאמר]:</small> <strong>"במארה אתם נארים ואתי אתם קבעים הגוי כלו"</strong> (מלאכי ג, ט), לומר שרק על דבר שהגוי, העם, כולו קיבל על עצמו (במארה = בקללה) בא הנביא בטענה על שלא קיימוהו, ואם כולם אינם יכולים לעשות כן —
 אין גוזרים גזירה בזה. <strong>אלא כך אמרו חכמים:</strong> יעשה סימן לחורבן בכל דבר, ש<strong>סד אדם את ביתו בסיד, ומשייר בו דבר מועט</strong> שאינו מסייד משום זכר לחורבן. ושואלים: <strong>וכמה</strong> הוא דבר מועט? <strong>אמר רב יוסף: אמה על אמה</strong> שאותה אינה מסייד. <strong>אמר רב חסדא:</strong> ומשאיר את המקום הזה <strong>כנגד הפתח,</strong> שיהא נראה לכל.
  וממשיכה הברייתא, וכן אמרו חכמים: <strong>עושה אדם כל צרכי סעודה, ומשייר דבר מועט.</strong> ושואלים: <strong>מאי היא</strong> <small>[מה הוא]</small> דבר מועט זה? <strong>אמר רב פפא:</strong> כגון <strong>כסא דהרסנא</strong> (דגים קטנים מטוגנים) שאינו מביא אותם בתוך הסעודה, כדי שידעו שחסר משהו.
  ומוסיפה הברייתא, וכן אמרו חכמים: <strong>עושה אשה כל תכשיטיה, ומשיירת דבר מועט.</strong> ושואלים: <strong>מאי היא</strong> <small>[מה הוא]</small> אותו דבר מועט? <strong>אמר רב: בת צדעא</strong> מקום בצדע, ברקה, שהיו הנשים רגילות להוריד את השיער משם — אין מורידות, כדי שיהיה זכר לחורבן. וראיה לכל אלה — <strong>שנאמר: "אם אשכחך ירושלם תשכח ימיני. תדבק לשוני לחכי</strong> אם לא אזכרכי אם לא אעלה את ירושלים על ראש שמחתי
 <strong>"</strong>(תהלים קלז, ה– ו). ושואלים: <strong>מאי</strong> <small>[מה</small> פירוש<small>] "</small><strong>על ראש שמחתי"? אמר רב יצחק: זה אפר מקלה ש</strong>נוהגים להניח <strong>בראש חתנים</strong> בשעת שמחת החופה, זכר לחורבן. <strong>אמר ליה</strong> <small>[לו]</small> <strong>רב פפא לאביי: היכא מנח לה</strong> <small>[היכן מניחים אותו]?</small> אמר לו: <strong>במקום</strong> שמניחים <strong>תפילין, שנאמר</strong> בנבואות הנחמה: <strong>"</strong>משח ה' אותי... שלחני... <strong>לשום לאבלי ציון לתת להם</strong> <strong>פאר תחת אפר"</strong> (ישעיהו סא, א ושם פסוק ג. וכיון שתפילין קרויים "פאר" יש ללמוד מכאן שהאפר היה מונח במקום שמניחים בו תפילין.
  וממשיכה הברייתא: <strong>וכל המתאבל על ירושלים</strong> — <strong>זוכה ורואה בשמחתה, שנאמר: "שמחו את ירושלם</strong> וגילו בה כל אוהביה, שישו אתה משוש כל המתאבלים עליה
 <strong>"</strong>(ישעיהו סו, י). ועוד <strong>תניא</strong> <small>[שנויה</small> ברייתא<small>],</small> <strong>אמר ר' ישמעאל בן אלישע: מיום שחרב בית המקדש, דין הוא שנגזור על עצמנו</strong> מפני אבילות <strong>שלא לאכול בשר ולא לשתות יין, אלא</strong> ש<strong>אין גוזרין גזרה על הצבור אלא אם כן רוב צבור יכולין לעמוד בה;</strong>
 <strong>ומיום שפשטה מלכות הרשעה,</strong> מלכות רומי, <strong>שגוזרת עלינו גזירות רעות וקשות, ומבטלת ממנו תורה ומצות, ואין מנחת אותנו ליכנס לשבוע הבן,</strong> כלומר, לברית המילה, <strong>ואמרי לה</strong> <small>[ויש אומרים]:</small> <strong>לישוע הבן,</strong> לפדיון הבן, שגזרו גזירות לבטל את המילה ושאר מצוות, מצד ה<strong>ד</strong><strong>ין הוא שנגזור על עצמנו שלא לישא אשה ו</strong>לא <strong>להוליד בנים, ונמצא זרעו של אברהם אבינו כלה מאליו</strong> ולא ייגרם מצב שיהיו ילדים שאינם נימולים,
 <strong>אלא הנח להם לישראל</strong> ואל תגזור גזירה שאינם יכולים לעמוד בה. <strong>מוטב שיהיו שוגגין</strong> ולא יחשבו שיש בדבר הזה איסור, <strong>ואל יהיו מזידין</strong>
## דף סא.
 <big>א משנה</big> <strong>המוכר את הבית</strong> סתם ולא פרט אלו חלקים ממנו הוא מוכר — <strong>לא מכר</strong> בכלל זה את <strong>יציע</strong> הבית שנמצא בצידו או מעליו, <strong>ואף על פי שהיא</strong> היציע <strong>פתוחה לתוכו</strong> של הבית. <strong>ו</strong>כן <strong>לא</strong> מכר בכלל הבית <strong>את החדר שלפנים הימנו</strong> (ממנו) שיש לו שימוש לעצמו שאינו כשימוש הבית, <strong>ולא</strong> מכר <strong>את הגג בזמן שיש לו</strong> לגג <strong>מעקה גבוה עשרה טפחים,</strong> שגג כזה נחשב לעצמו ואינו בכלל מכירת הבית. <strong>ר' יהודה אומר:</strong> אף <strong>אם יש לו</strong> למעקה <strong>צורת פתח,</strong> כלומר, עמודים שעליהם מונחת קורה וכיוצא בה, הרי <strong>אף על פי שאינו גבוה עשרה טפחים</strong> — הגג <strong>אינו מכור.</strong>
 <big>ב גמרא</big> שואלים: <strong>מאי</strong> <small>[מה</small> פירוש<small>]</small> <strong>"יציע"? הכא תרגימו</strong> <small>[כאן תרגמו,</small> הסבירו<small>]:</small> <strong>אפתא,</strong> מעין עלייה קטנה הבנויה בתוך הבית. <strong>רב יוסף אמר: בדקא חלילה,</strong> מבנה הצמוד לבית. ומעירים: <strong>למאן דאמר</strong> <small>[ל</small>דעת <small>מי שאומר]</small> כי <strong>אפתא לא מזדבנא</strong> <small>[אינה נמכרת],</small> <strong>כל שכן</strong> ש<strong>בדקא חלילה לא מזדבנא</strong> <small>[נמכרת],</small> משום שבוודאי אינה חלק מהבנין, אבל <strong>למאן דאמר</strong> <small>[ל</small>דעת <small>מי שאומר]</small> שיציע הוא <strong>בדקא חלילה</strong> יש לדייק: דווקא היא איננה נמכרת, <strong>אבל אפתא מזדבנא</strong> <small>[נמכרת].</small>
 <strong>תאני</strong> <small>[שנה]</small> <strong>רב יוסף, שלש שמות יש לו</strong> במקרא למבנה הקטן שצמוד לבית: <strong>"יציע", "צלע", "תא". "יציע"</strong> — <strong>דכתיב</strong> <small>[שנאמר]</small> בתיאור המקדש שבנה שלמה: <strong>"היציע התחתנה חמש באמה רחבה"</strong> (מלכים א' ו, ו). <strong>"צלע"</strong> — <strong>דכתיב</strong> <small>[שנאמר]</small> בתיאור המקדש שביחזקאל: <strong>"והצלעות צלע אל צלע שלש ושלשים פעמים"</strong> (יחזקאל מא, ו). <strong>"תא"</strong> — <strong>דכתיב</strong> <small>[שנאמר]:</small> <strong>"והתא קנה אחד ארך וקנה אחד רחב ובין התאים חמש אמות"</strong> (יחזקאל מ, ז). <strong>ואי בעית אימא</strong> <small>[ואם תרצה אמור]</small> ראיה <strong>מהכא</strong> <small>[מכאן],</small> ששנינו במשנה: <strong>כותל ההיכל שש</strong> אמות, <strong>והתא שש</strong> אמות, <strong>כותל התא חמש</strong> אמות. ואם כן התא עומד לעצמו לצד כותל ההיכל.
 <big>ג</big> ולענין מה ששנינו במשנה שיציע אינו נמכר בכלל הבית, <strong>אמר מר זוטרא</strong> הלכה: <strong>והוא, דהוי</strong> <small>[ש</small>היציע <small>הינו]</small> בגודל של <strong>ארבע אמות</strong> על ארבע אמות.
 <strong>אמר ליה</strong> <small>[לו]</small> <strong>רבינא למר זוטרא: לדידך דאמרת</strong> <small>[ל</small>שיטה <small>שלך שאתה אומר]</small> <strong>עד דהוי</strong> <small>[שהוא]</small> <strong>ארבע אמות</strong> על ארבע אמות, <strong>אלא מעתה, גבי</strong> <small>[אצל]</small> <strong>בור דתנן</strong> <small>[ששנינו</small> במשנה<small>]:</small> שהמוכר את הבית לא מכר בעל הבית <strong>לא את הבור ולא את הדות</strong> (בור בנוי מאבנים), <strong>אף על פי שכתב לו</strong> שהוא מוכר לו <strong>עומקא ורומא</strong> <small>[עומק ורום]</small> הבית, <strong>הכי נמי אי הוו</strong> <small>[כך גם כן, אם הם]</small> בני <strong>ארבע אמות</strong> — <strong>אין</strong> <small>[כן],</small> <strong>אי</strong> <small>[אם]</small> <strong>לא</strong> — <strong>לא?</strong> והרי בור בוודאי אינו גדול כל כך!
  אמר לו: <strong>הכי השתא</strong> <small>[כך אתה משווה]</small> בין בור ליציע?! <strong>התם הא תשמישתא לחוד והא תשמישתא לחוד</strong> <small>[שם,</small> בבור<small>, זה</small> הבור <small>שימוש לחוד וזה</small> הבית <small>שימוש לחוד],</small> שהרי שימושו של בור לצורך מים, ולא לדירה. <strong>הכא אידי ואידי חדא תשמישתא היא</strong> <small>[כאן,</small> ביציע, <small>זה וזה</small> יציע ובית <small>תשמיש אחד הוא],</small> ולפיכך <strong>אי הוי</strong> <small>[אם הינו]</small> <strong>ארבע אמות</strong> — הריהו <strong>חשיב</strong> <small>[חשוב</small> לעצמו<small>],</small> <strong>ואי</strong> <small>[ואם]</small> <strong>לא</strong> — <strong>לא חשיב</strong> <small>[חשוב]</small> והוא כחלק מהבית.
 <big>ד</big> שנינו במשנה שהמוכר את הבית בסתם, בלא פירוט, אינו מוכר את היציע <strong>ולא את החדר שלפנים הימנו.</strong> ותוהים: <strong>השתא</strong> <small>[עכשיו,</small> הרי<small>]</small> <strong>יציע לא מיזדבן</strong> <small>[אינו נמכר]</small> יחד עם הבית, <strong>חדר מיבעיא</strong> <small>[נצרכה</small> לומר<small>]</small> שאינו נמכר?
## דף סא:
 ומשיבים: <strong>לא צריכא</strong> <small>[נצרכה]</small> הלכה זו אלא לומר ש<strong>אף על גב</strong> ש<strong>מצר,</strong> הגדיר, <strong>ליה</strong> <small>[לו</small> לקונה<small>]</small> בשטר המכר את <strong>מצרי אבראי</strong> <small>[המצרים,</small> הגבולות <small>החיצוניים</small> של הבית<small>]</small> באיזה בתים הוא גובל מצדדיו השונים, עם זאת אין אומרים שנתכוון לכלול גם את החדר בכלל מכירת הבית.
 <strong>כ</strong>דברי <strong>רב נחמן</strong> בנושא דומה, ש<strong>אמר רב נחמן אמר רבה בר אבוה: המוכר בית לחבירו בבירה גדולה,</strong> מבנה גדול שיש בתוכו בתים רבים, <strong>אף על פי שמצר לו מצרים החיצונים</strong> של הבנין הגדול כולו — <strong>מצרים הרחיב לו,</strong> כלומר, לא הגדיר את מה שעומד למכור בגבולות המדוייקים שלו, אלא בהגדרה רחבה יותר של מקומו הכללי, אבל לא נתכוון למכור לו כל מה שבתוך המצרים הללו.
  ולעצם דברי רב נחמן תוהים: <strong>היכי דמי</strong> <small>[כיצד בדיוק מדובר]?</small> <strong>אילימא דקרו ליה</strong> <small>[אם תאמר</small> שמדובר במקום <small>שקוראים לו]</small> <strong>לבית "בית", ולבירה</strong> קוראים <strong>"בירה",</strong> ומבחינים תמיד בין מונחים אלה, אם כן <strong>פשיטא</strong> <small>[פשוט]</small> שלא נתכוון לכל הבירה, ורק מצרים הרחיב לו, כי <strong>בית זבין ליה</strong> <small>[מכר לו],</small> <strong>בירה לא זבין ליה</strong> <small>[מכר לו]!</small> <strong>אלא</strong> תאמר שמדובר במקום שבו <strong>לבירה נמי קרו</strong> <small>[גם כן קוראים]</small> <strong>לה בית,</strong> אם כן <strong>כוליה זבין ליה</strong> <small>[</small>את <small>הכל מכר לו]!</small>
 ומשיבים: <strong>לא צריכא</strong> <small>[נצרכה]</small> הלכה זו אלא במקום <strong>דרובא קרו ליה</strong> <small>[שרוב</small> האנשים <small>קוראים לו]</small> <strong>לבית "בית",</strong> ו<strong>לבירה</strong> — <strong>"בירה", ואיכא נמי</strong> <small>[ויש גם כן]</small> אחרים שאינם מדייקים ו<strong>לבירה קרו ליה</strong> <small>[קוראים לה]</small> <strong>"בית". מהו דתימא</strong> <small>[שתאמר]</small> כי את הבירה <strong>כוליה</strong> <small>[כולה]</small> <strong>זבין ליה</strong> <small>[מכר לו]</small> מתוך שמצר לו מצרים החיצוניים, על כן <strong>קא משמע לן</strong> <small>[השמיע לנו]</small> רב נחמן, כי <strong>מדהוה ליה למכתב</strong> <small>[מתוך שהיה לו לכתוב]:</small> <strong>"ולא שיירית בזביני אלין</strong> <small>[שיירתי במכירתי זו]</small> <strong>כלום"</strong> <strong>ולא כתב</strong> דברים אלה, <strong>שמע מינה</strong> <small>[למד מכאן]</small> ש<strong>שיורי</strong> <small>[שיור]</small> <strong>שייר</strong> דברים לעצמו, ולא מכר את כל הנמצא בתוך מצרים אלה.
 <strong>ו</strong>בדומה לכך <strong>אמר רב נחמן אמר רבה בר אבוה: המוכר שדה</strong> אחד <strong>לחבירו ב</strong>תוך <strong>בקעה גדולה, אף על פי שמצר לו מצרים החיצונים</strong> של הבקעה — <strong>מצרים הרחיב לו,</strong> ולא מכר לו את כל הבקעה.
  ושוב שואלים: <strong>היכי דמי</strong> <small>[כיצד בדיוק מדובר]?</small> <strong>אילימא דקרו ליה</strong> <small>[אם תאמר</small> במקום <small>שקוראים לו]</small> <strong>לשדה "שדה", ולבקעה</strong> — <strong>"בקעה",</strong> ומבחינים בין המושגים, במקרה זה <strong>פשיטא</strong> <small>[פשוט]</small> הדבר, שכן <strong>שדה זבין ליה</strong> <small>[מכר לו],</small> <strong>בקעה לא זבין ליה</strong> <small>[מכר לו]!</small> <strong>ואלא</strong> תאמר שמדובר במקום ש<strong>לבקעה נמי קרו</strong> <small>[גם כן קוראים]</small> <strong>לה "שדה",</strong> הרי אז — את <strong>כולה זבין ליה</strong> <small>[מכר לו]!</small>
 ומשיבים: <strong>לא צריכא</strong> <small>[נצרכה]</small> אלא במקום <strong>דאיכא</strong> <small>[שיש]</small> אנשים ש<strong>לשדה קרו ליה</strong> <small>[קוראים לו]</small> <strong>"שדה", ולבקעה</strong> — <strong>"בקעה", ואיכא נמי</strong> <small>[ויש גם כן]</small> כאלה ש<strong>לבקעה קרו</strong> <small>[קוראים]</small> <strong>לה "שדה", מהו דתימא</strong> <small>[שתאמר]:</small> <strong>כוליה זבין ליה</strong> <small>[</small>את <small>הכל מכר לו],</small> על כן <strong>קא משמע לן</strong> <small>[השמיע לנו]</small> כי <strong>מדהוה ליה למכתב ליה</strong> <small>[מתוך שהיה לו לכתוב לו]:</small> <strong>"לא שיירית בזביני אלין קדמי</strong> <small>[השארתי במכירתי זו לפני]</small> <strong>כלום"</strong> <strong>ולא כתב ליה</strong> <small>[לו]</small> דברים אלה, <strong>שמע מינה</strong> <small>[למד מכאן]</small> ש<strong>שיורי</strong> <small>[שיור]</small> <strong>שייר</strong> לעצמו.
  ומעירים:  <strong>וצריכא</strong> <small>[ונצרכה]</small> ההלכה להיאמר בשני המקרים: <strong>דאי אשמעינן</strong> <small>[שאם היה משמיע לנו]</small> רק ב<strong>בית</strong> שאין כל הבירה בכלל אף שמצר לו מצרים חיצוניים, הייתי אומר שטעם הדבר הוא <strong>משום דהא תשמישתא לחוד והא תשמישתא לחוד</strong> <small>[שזה שימוש לחוד וזה שימוש לחוד],</small> ומן הסתם כשכתב המוכר בשטר המכר בית התכוון לבית דווקא ולא לבירה, ואין מצרי הבירה אלא הגדרה כללית של מקום הבית. <strong>אבל בקעה</strong> ש<strong>כולה חדא תשמישתא היא</strong> <small>[שימוש אחד הוא]</small> <strong>אימא כוליה זבין ליה</strong> <small>[אמור</small> שאת <small>הכל מכר לו].</small>
 ולהיפך, <strong>ואי אשמעינן</strong> <small>[ואם היה משמיע לנו]</small> רק <strong>בקעה,</strong> היינו אומרים שדין זה נאמר רק שם, <strong>משום</strong> ש<strong>לא הוה ליה למימצר ליה</strong> <small>[היה לו</small> באפשרותו <small>לתחום לו]</small> מצרים מדוייקים של השדה, כיון שכל השדות דומים וכולם שלו, ולכן כתב לו את התחום הכללי שבתוכו מצוי שדה זה. <strong>אבל בית, דהוה ליה למימצר ליה</strong> <small>[שהיה לו לתחום לו],</small> שהרי בבנין גדול יש לבתים או חדרים שונים הגדרות משלהם  ( מטבח, מחסן, בית שפלוני דר בו וכיוצא בזה) ויכול היה לתחום על ידם את הבית שרצה למכור לו, <strong>ו</strong>מכל מקום <strong>לא מצר ליה</strong> <small>[תחם,</small> הגדיר <small>לו</small> תחומים<small>],</small> שמא <strong>כוליה זבין ליה</strong> <small>[</small>את <small>הכל מכר לו],</small> על כן <strong>צריכא</strong> <small>[צריך]</small> שייאמרו שני הדברים.
  ומעירים:  <strong>כמאן אזלא הא</strong> <small>[כ</small>דעת <small>מי הולכת</small> הלכה <small>זו]</small> ש<strong>אמר רב מרי בריה</strong> <small>[בנה]</small> של <strong>בת שמואל משמיה</strong> <small>[משמו]</small> של <strong>אביי: האי מאן דמזבני ליה מידי לחבריה</strong> <small>[מי שמוכר לו דבר לחבירו],</small> <strong>צריך למכתב ליה</strong> <small>[לכתוב לו]</small> בשטר המכר נוסח כזה: <strong>"לא שיירית בזביני אלין קדמי</strong> <small>[השארתי במכירתי זו לפני]</small> <strong>כלום",</strong> <strong>כמאן</strong> <small>[כ</small>שיטת <small>מי</small> היא<small>]?</small> <strong>כ</strong>דעת <strong>רב נחמן</strong> ש<strong>אמר</strong> בשם <strong>רבה בר אבוה</strong> שאמרנו לעיל, שאף שהמוכר מגדיר גבולות מסויימים — אין זה כולל כל מה שבתוכם, ועל ידי שימוש בלשון זו מסיר ספיקות העלולים להביא לידי סכסוך.
 מסופר: <strong>ההוא</strong> <small>[</small>אדם <small>אחד]</small> ש<strong>אמר ליה</strong> <strong>לחבריה</strong> <small>[לו לחבירו]:</small> <strong>"ארעא דבי חייא מזבננא</strong> <small>[</small>את <small>הקרקע של בית חייא אני מוכר]</small> <strong>לך". הואי ליה תרתי ארעתא דהוה מתקרין "דבי חייא"</strong> <small>[היו לו שתי קרקעות שהיו נקראות "של בית חייא"],</small> והיו מתדיינים אם מכר לו שתיהן או רק אחת מהן. <strong>אמר רב אשי: חדא</strong> <small>[</small>קרקע <small>אחת]</small> <strong>אמר ליה</strong> <small>[לו],</small> <strong>תרתי</strong> <small>[שתים]</small> <strong>לא אמר ליה</strong> <small>[לו].</small>
 <strong>ואי</strong> <small>[ואם]</small> <strong>אמר ליה</strong> <small>[לו]</small> <strong>"ארעתא" סתמא</strong> <small>["קרקעות" סתם]</small> — <strong>מיעוט ארעתא</strong> <small>[קרקעות]</small> <strong>שתים</strong> וצריך לתת לו רק שני שדות מאחוזה זו, אף אם יש בה שדות רבים. <strong>ואי</strong> <small>[ואם]</small> <strong>אמר ליה</strong> <small>[לו]</small> <strong>"כל ארעתא</strong> <small>[הקרקעות]</small> אני מוכר לך <strong>"</strong>— הכוונה היא <strong>כל ארעתא דאית ליה</strong> <small>[כל הקרקעות שיש לו],</small> <strong>לבר מבוסתני ופרדיסי</strong> <small>[חוץ ממטעים וכרמים].</small> <strong>ואי</strong> <small>[ואם]</small> <strong>אמר ליה</strong> <small>[לו]</small> <strong>"זיהרא",</strong> כלומר, נכסי מקרקעין — <strong>אפילו בי בוסתני ופרדיסי</strong> <small>[בית המטעים והכרמים]</small> מכר לו, <strong>לבר מבתי ועבדי</strong> <small>[חוץ מבתים ועבדים]</small> שאינם נכללים בלשון "זיהרא".
## דף סב.
 <strong>ואי</strong> <small>[ואם]</small> <strong>אמר ליה</strong> <small>[לו]</small> <strong>"נכסי</strong> <small>[נכסים]</small> שלי אני מוכר <strong>"</strong>— <strong>אפילו בתי ועבדי</strong> <small>[בתים ועבדים]</small> בכלל זה.
 <big>א</big> ועוד בענין של "מצרים הרחיב לו" נדון המקרה הבא: המוכר שדה לחבירו, וכאשר תיאר בשטר המכר את גבולותיו <strong>מצר לו מצר אחד ארוך</strong> מצד אחד של השדה, <strong>ומצר אחד קצר</strong> מצידו הנגדי, <strong>אמר רב: לא קנה אלא כנגד הקצר,</strong> שמניחים כי המצר הקצר הוא הגבול המציין את גודל השטח שמוכר לו, ואילו המצר הארוך נועד רק להגדיר באיזה שדה מדובר ("מצרים הרחיב לו").
 <strong>אמרו ליה</strong> <small>[לו]</small> <strong>רב כהנא ורב אסי לרב: ויקנה כנגד ראש תור,</strong> כלומר, שיעשו קו אלכסוני בין קצות המצרים, הקצר והארוך, ויקנה את כל השטח שקו זה תוחם! <strong>שתיק</strong> <small>[שתק]</small> <strong>רב</strong> ולא ענה להם.
  ומעירים:  <strong>ומודה רב, היכא דאיכא</strong> <small>[היכן שיש]</small> <strong>מצר</strong> של שני שדות, של <strong>ראובן ו</strong>לידו <strong>שמעון, מחד גיסא</strong> <small>[מצד אחד]</small> של השדה הנמכר, <strong>ומצר לוי ויהודה מחד גיסא</strong> <small>[מצד אחד]</small> שמולו, וכתב בתיאור השדה מצד אחד ראובן ושמעון, ומן הצד השני רק לוי (או יהודה), שבמקרה כזה, <strong>מדהוה ליה למכתב ליה</strong> <small>[מתוך שהיה לו לכתוב לו]</small> בתיאור המצרים את שדהו של <strong>ראובן כנגד</strong> (מול) זה של <strong>לוי,</strong> או מצר של <strong>שמעון כנגד יהודה, ולא כתב ליה</strong> <small>[לו]</small> כך, <strong>שמע מינה</strong> <small>[למד מכאן]</small> שאינו מתכוון למכור רק חצי השדה שבין מצרי ראובן ולוי, אלא <strong>כנגד ראש תור הוא</strong> ש<strong>אמר ליה</strong> <small>[לו].</small>
 ועוד בעניינים של סימון מצרים: אם היה <strong>מצר ראובן</strong> בצד <strong>מזרח ומערב</strong> של השדה, <strong>ומצר שמעון</strong> בצד <strong>צפון ודרום</strong> שלו — אין די בכך שיכתוב "שדה שבין שדות ראובן ושמעון", אלא <strong>צריך למכתב ליה</strong> <small>[לכתוב לו]</small> בשטר המכר: <strong>"מצר ראובן רוחין תרין</strong> <small>[</small>מ<small>שני צדדים],</small> <strong>ומצר שמעון רוחין תרין</strong> <small>[משני צדדים]</small>
 <strong>".</strong> שאם לא כן — יקבל רק מחצית מן השדה באלכסון, כעין משולש, שצלע אחת שלו היא אחד משדות ראובן, והאחרת — אחד משדות שמעון. <strong>איבעיא להו</strong> <small>[נשאלה להם</small> לחכמים<small>]</small> שאלה זו: אם <strong>סיים לו את הקרנות,</strong> כלומר, הגדיר בדיוק רק את הפינות של השדה, <strong>מהו</strong> הדין, האם מכר לו רק את הפינות, או את כל השדה כולו? וכן אם הגדיר את השדה אותו הוא מוכר שהוא <strong>כמין גאם</strong> (זוית ישרה), שסימן לו את המצר משני צדדים סמוכים זה לזה בלבד, <strong>מהו</strong> הדין, האם מכר לו את כל השדה, או רק את השטח הצמוד למצרים אלה?
## דף סב:
 אם אמר לו את מצרי השדה <strong>בסירוגין</strong> (בדילוג) שלא פירש לו את כל אורך המצרים, אלא רק חלקים מסויימים מהם, <strong>מהו?</strong> לכל אחת מן השאלות הללו לא נמצאה תשובה ולכן <strong>תיקו</strong> <small>[תעמוד]</small> במקומה.
 <big>א</big> ובעיה דומה: המוכר לחבירו שדה, <strong>מצר לו מצר ראשון ומצר שני ומצר שלישי</strong> של אותו שדה, אבל <strong>מצר רביעי לא מצר לו</strong> כלל, מה דינו? <strong>אמר רב: קנה הכל,</strong> את כל השדה, <strong>חוץ ממצר רביעי,</strong> כלומר, חוץ מן התלם שעליו המצר עצמו, שבדרך כלל הוא ניכר ונבדל מן השדה. <strong>ושמואל אמר: אפילו מצר רביעי</strong> קנה. <strong>ורב אסי אמר: לא קנה אלא תלם אחד על פני כולה</strong> ליד המצרים שפירש לו.
 ומסבירים את טעמו: <strong>סבר לה</strong> <small>[סבור הוא]</small> בענין זה בעיקרו של דבר <strong>כ</strong>שיטת <strong>רב,</strong> ש<strong>אמר</strong> שאם לא סימן את המצר משמע ש<strong>שיורי</strong> <small>[שיור]</small> <strong>שייר</strong> אותו לעצמו ולא מכרו, <strong>ו</strong>אולם רב אסי מוסיף ואומר כי <strong>מ</strong>תוך ש<strong>שייר במצר, שייר נמי בכולהי</strong> <small>[גם כן בכלל</small> השדה<small>]</small> ולא נתן לו קרקע אלא רק בסמוך למה שפירש.
 <strong>אמר רבא, הלכתא</strong> <small>[ההלכה]</small> בענין זה היא: <strong>קנה הכל חוץ ממצר רביעי</strong> כדברי רב. <strong>ולא אמרן</strong> <small>[אמרנו]</small> דבר זה <strong>אלא</strong> במצר ש<strong>לא מבלע</strong> <small>[מובלע]</small> בשטח שבין המצרים האחרים שמצידיו, אלא מעבר לשטח שביניהם, <strong>אבל</strong> אם <strong>מבלע</strong> <small>[מובלע</small> ביניהם<small>]</small> — <strong>קנה</strong> אף אותו.
 <strong>וכי לא מבלע נמי</strong> <small>[וכאשר אינו מובלע גם כן]</small> <strong>לא אמרן</strong> <small>[אמרנו]</small> שאינו קונה אותו <strong>אלא</strong> במקרה <strong>דאיכא עליה ריכבא דדיקלא</strong> <small>[שיש עליו,</small> על המצר, <small>שורה של דקלים ],</small> <strong>והוי</strong> <small>[ו</small>גם <small>הריהו]</small> בעל שטח זריעה של <strong>תשעת קבין, אבל</strong> אם <strong>ליכא עליה ריכבא דדיקלא</strong> <small>[אין עליו שורת דקלים],</small> <strong>ולא הוי</strong> <small>[ואין הוא</small> בן<small>]</small> <strong>תשעת קבין</strong> — <strong>קנה.</strong> ומעירים: <strong>מכלל</strong> הדברים אתה למד <strong>דכי</strong> <small>[שכאשר]</small> המצר <strong>מובלע,</strong> <strong>אף על גב דאיכא עליה ריכבא דדיקלא</strong> <small>[אף על פי שיש עליו שורת דקלים],</small> <strong>והוי</strong> <small>[והריהו]</small> בעל שטח של <strong>תשעת קבין</strong> — <strong>קנה</strong> אותו.
 <strong>איכא דאמרי</strong> <small>[יש שאומרים]</small> את דברי רבא והמסקנה העולה מהם בלשון אחרת: <strong>אמר רבא, הלכתא</strong> <small>[ההלכה]</small> היא ש<strong>קנה הכל ואפילו</strong> את ה<strong>מצר רביעי</strong> כדעת שמואל. <strong>ולא אמרן</strong> <small>[אמרנו]</small> דבר זה <strong>אלא</strong> באופן <strong>דמבלע</strong> <small>[שמובלע]</small> המצר הרביעי בין המצרים שמצדיו, <strong>אבל</strong> אם הוא <strong>לא מבלע</strong> <small>[מובלע]</small> — <strong>לא קני</strong> <small>[קונה].</small>
 <strong>וכי מבלע נמי</strong> <small>[וכאשר</small> הוא <small>מובלע גם כן]</small> <strong>לא אמרן</strong> <small>[אמרנו]</small> שקונה <strong>אלא</strong> באופן <strong>דליכא עליה ריכבא דדיקלא, ולא הוי</strong> <small>[שאין עליו שורת דקלים, ואין הוא</small> בן<small>]</small> <strong>תשעת קבין, אבל</strong> אם <strong>איכא עליה ריכבא דדיקלא והוי</strong> <small>[יש עליו שורת דקלים והוא]</small> בן <strong>תשעת קבין</strong> — <strong>לא קנה.</strong> ומעירים: <strong>מכלל</strong> הדברים אנו למדים <strong>דכי</strong> <small>[שכאשר]</small> הוא <strong>לא מובלע, אף על גב דליכא עליה ריכבא דדיקלא</strong> <small>[אף על פי שאין עליו שורת דקלים]</small> <strong>ולא הוי</strong> <small>[ואינו]</small> בן <strong>תשעת קבין</strong> — <strong>לא קני</strong> <small>[קנה].</small>
 ומסכמים: <strong>שמעינן מתרוייהו לישני</strong> <small>[שומעים אנו משתי הלשונות</small> הללו<small>]</small> של <strong>רבא</strong> על כל פנים, שאם שייר מצר רביעי, <strong>בשדה</strong> עצמו <strong>לא שייר ולא מידי</strong> <small>[דבר].</small> <strong>ושמעינן נמי</strong> <small>[ושומעים אנו גם כן],</small> <strong>דהיכא דמבלע, וליכא עליה ריכבא דדיקלא</strong> <small>[שבמקום ש</small>המצר <small>מובלע, ואין עליו שורת דקלים]</small> <strong>ולא הוי</strong> <small>[ואינו]</small> בן <strong>תשעת קבין</strong> — <strong>קנה</strong> לשתי הלשונות. אם <strong>לא מבלע, ואיכא עליה ריכבא דדיקלא</strong> <small>[אינו מובלע, ויש עליו שורת דקלים],</small> <strong>והוי</strong> <small>[והינו]</small> בן <strong>תשעה קבין</strong> — <strong>לא קנה</strong> אותו.
  אם הוא <strong>מבלע</strong> <small>[מובלע]</small> <strong>ואיכא עליה</strong> <small>[ויש עליו</small> שורת דקלים<small>],</small> או שהוא <strong>לא מבלע</strong> <small>[מובלע]</small> <strong>וליכא עליה</strong> <small>[ואין עליו]</small> שורת דקלים, <strong>אתמר לה להאי גיסא, ואתמר לה להאי גיסא</strong> <small>[נאמר</small> הדבר <small>לצד זה, ונאמר</small> הדבר <small>לצד זה],</small> לפי השינוי בלשונו של רבא, וכיון שאין לנו הכרעה נוהגים בענין זה לפי <strong>שודא דדייני</strong> <small>[השלכת,</small> הכרעת <small>הדיינים],</small> כלומר, יחליטו הדיינים לפי הנראה להם מה היתה כוונת המוכר.
 <big>ב</big> <strong>אמר רבה:</strong> אדם השותף עם חבירו בשדה, ומוכר חלקו לאדם אחר, אם אמר לו: "אני מוכר לך <strong>פלגא דאית</strong> <small>[מחצית שיש]</small> <strong>לי בארעא</strong> <small>[בקרקע]</small> ", כוונתו שמוכר <strong>פלגא</strong> <small>[מחצית]</small> מן הקרקע כולה, כלומר, את כל חלקו בקרקע זו. אבל אם אמר <strong>"פלגא בארעא דאית</strong> <small>[מחצית בקרקע שיש]</small> <strong>לי"</strong> — מכר לו <strong>ריבעא</strong> <small>[רבע]</small> מן הקרקע כולה, שהיא המחצית מהקרקע שלו. <strong>אמר ליה</strong> <small>[לו]</small> <strong>אביי: מאי שנא הכי ומאי שנא הכי</strong> <small>[מה שונה כך ומה שונה כך]?</small> הרי אין שינוי הלשון מורה על הבדל זה בבירור! <strong>אישתיק</strong> <small>[שתק]</small> רבה ולא השיב.
 <strong>אמר אביי, אנא סברי</strong> <small>[אני סברתי]:</small> <strong>מדאישתיק</strong> <small>[ממה ששתק]</small> הרי זה סימן כי <strong>קבולי</strong> <small>[לקבל]</small> <strong>קבלה</strong> את דעתי, וחזר בו. <strong>ולא היא</strong> <small>[ואינו כן],</small> שכן <strong>חזינא הנהו שטרי דנפקי מבי מר</strong> <small>[ראיתי אותם שטרות</small> מכירה <small>שיצאו מבית אדוני],</small> כלומר, מבית רבה, <strong>וכתיב בהו הכי</strong> <small>[וכתוב בהם כך]:</small> <strong>"פלגא דאית</strong> <small>[מחצית שיש]</small> <strong>לי בארעא</strong> <small>[בקרקע]</small> <strong>"</strong>— כוונתו <strong>פלגא</strong> <small>[מחצית</small> השדה כולו<small>],</small> <strong>"פלגא בארעא דאית</strong> <small>[מחצית בקרקע שיש]</small> <strong>לי"</strong> — <strong>ריבעא</strong> <small>[רבע</small> השדה כולו<small>].</small>
 <strong>ואמר רבה:</strong> מכר קרקע לחבירו, וכתב לו שלושה מצרים, ולגבי מצר רביעי כתב <strong>"מצר ארעא</strong> <strong>דמינה</strong> <strong>פלגא</strong> <small>[גבולות קרקע שממנה נחצית]</small> קרקע זו <strong>"</strong>— הרי מכר לו <strong>פלגא</strong> <small>[מחצית]</small> השדה, ושייר לעצמו מחצית השדה שליד מצר זה. אם אמר לו <strong>"מצר ארעא דמינה פסיקא</strong> <small>[גבולות הקרקע שממנו נחתכת]</small> קרקע זו <strong>"</strong>— מכר לו רק <strong>תשעה קבין</strong> בשדהו, שהוא השיעור הקטן ביותר של שדה, וכל השאר שייר לעצמו.
 <strong>אמר ליה</strong> <small>[לו]</small> <strong>אביי: מאי שנא הכי ומאי שנא הכי</strong> <small>[מה שונה כך ומה שונה כך]?</small> <strong>אישתיק</strong> <small>[שתק]</small> רבה. <strong>סבור מינה</strong> <small>[חשבו מכאן]</small> שכוונת אביי היא (ולכך הסכים רבה בשתיקתו) ש<strong>אידי ואידי פלגא</strong> <small>[זה וזה,</small> בשתי הלשונות, מוכר לו <small>מחצית],</small>
## דף סג.
 <strong>ולא היא</strong> (ואינו כן), ש<strong>אמר רב יימר בר שלמיה: לדידי מפרשא לי מיניה</strong> <small>[לי נתפרש</small> הדבר <small>ממנו]</small> מ<strong>אביי</strong> עצמו: <strong>בין</strong> שאמר לו <strong>"מצר ארעא דמינה פלגא"</strong> <small>[גבולות הקרקע שממנה נחצית</small> קרקע זו<small>]</small> <strong>ובין "מצר ארעא דמינה פסיקא"</strong> <small>[גבולות הקרקע שממנו</small> היא <small>נחתכת],</small> <strong>אי</strong> <small>[אם]</small> <strong>אמר ליה</strong> <small>[לו]:</small> <strong>"אלין מצרנהא"</strong> <small>[אלה גבולותיה]</small> — מכר לו <strong>פלגא</strong> <small>[מחצית],</small> <strong>לא אמר ליה</strong> <small>[לו]:</small> <strong>"אלין מצרנהא"</strong> <small>[אלה גבולותיה]</small> — מכר לו רק <strong>תשעה קבין.</strong>
 <big>א</big> ובענין דומה נאמר: <strong>פשיטא</strong> <small>[פשוט</small> הדבר<small>]</small> שאם <strong>אמר "יחלוק פלוני בנכסי"</strong> — כוונתו שנותן לו <strong>פלגא</strong> <small>[חצי],</small> אבל אם אמר <strong>"תנו חלק לפלוני בנכסי", מאי</strong> <small>[מה</small> הכוונה<small>],</small> איזה חלק מן הנכסים צריך לתת לו?
 <strong>אמר רבינא בר קיסי: תא שמע</strong> <small>[בוא</small> ו<small>שמע]</small> ממה <strong>דתניא</strong> <small>[ששנינו</small> בברייתא<small>]:</small> <strong>האומר "תנו חלק לפלוני בבור"</strong> — <strong>סומכוס אומר: אין</strong> נותנים לאותו פלוני <strong>פחות מרביע</strong> <small>[מרבע]</small> המים שבבור. אם אמר <strong>"</strong>תנו חלק לפלוני <strong>לחבית"</strong> — <strong>אין</strong> נותנים לאותו פלוני <strong>פחות משמינית</strong> מן המים שבבור. אם אמר כן <strong>"לקדרה"</strong> — <strong>אין</strong> נותנים לאותו פלוני <strong>פחות</strong> מאחד <strong>משנים עשר,</strong> אם אמר כן <strong>"לטפיח"</strong> (כלי לשתיה) — <strong>אין</strong> נותנים לאותו פלוני <strong>פחות</strong> מאחד <strong>מששה עשר.</strong> 
 <big>ב</big> ועוד במי שמכר ושייר חלק ממה שמכר, <strong>תנו רבנן</strong> <small>[שנו חכמים]:</small> <strong>בן לוי שמכר שדה לישראל, ואמר לו "על מנת שמעשר ראשון</strong> מן הפירות שיגדלו בשדה זו <strong>שלי</strong> הוא <strong>",</strong> שאתה מתחייב לתת רק לי את המעשר הראשון (הניתן ללויים) משדה זה — <strong>מעשר ראשון שלו. ואם אמר "</strong>על מנת שמעשר זה יהיה <strong>לי ולבניי",</strong> הרי אם <strong>מת</strong> המוכר <strong>יתן לבניו;</strong>
 <strong>ואם אמר לו</strong> שתנאי זה קיים <strong>כל זמן שהשדה זו בידך,</strong> הרי אם <strong>מכרה</strong> הקונה <strong>וחזר ולקחה</strong> (קנה אותה) — <strong>אין לו עליו כלום,</strong> אין המוכר הראשון יכול לדרוש ממנו עוד את הזכות למעשר הראשון, שהשדה כבר יצא מתחת ידו.
  על גוף הענין, שהמעשר הראשון שלו, שואלים: <strong>אמאי</strong> <small>[מדוע]</small> יהא כך הדין? הלא <strong>אין אדם מקנה דבר שלא בא לעולם,</strong> וכיצד יכול לקנות לו חלק מן התבואה שאיננה קיימת כלל! ומשיבים: <strong>כיון דאמר ליה</strong> <small>[ש</small>הוא <small>אומר לו]</small> <strong>"על מנת שמעשר ראשון שלי",</strong> ממילא אפשר לומר ש<strong>שיורי שייריה</strong> <small>[שיור שייר]</small> לעצמו את <strong>מקום</strong> ה<strong>מעשר,</strong> כאילו לא מכר אותו כלל, ומקום זה הרי הוא דבר שנמצא בעולם, ולכן פירותיו שייכים למוכר.
 <strong>אמר ריש לקיש, זאת אומרת: המוכר בית לחבירו, ואמר לו על מנת שדיוטא</strong> (קומה) <strong>העליונה שלי</strong> — הרי <strong>דיוטא העליונה שלו.</strong>
## דף סג:
 ושואלים: <strong>למאי הלכתא</strong> <small>[למה,</small> לאיזו <small>הלכה]</small> אמר ריש לקיש שתהא דיוטא עליונה שלו? והרי בין כה וכה היא שלו, שהרי לא מכר לו אלא את התחתונה! <strong>רב זביד אמר:</strong> לומר <strong>שאם רצה להוציא בה</strong> מדיוטא זו <strong>זיזין</strong> אל תוך החצר, שאף אותה מכר לקונה — <strong>מוציא.</strong> <strong>רב פפא אמר:</strong> לומר <strong>שאם רצה לבנות עלייה על גבה,</strong> כלומר, שאם נפלה דיוטא זו ורוצה לבנות במקומה — <strong>בונה.</strong>
 ושואלים: <strong>בשלמא</strong> <small>[נניח]</small> <strong>ל</strong>דעת <strong>רב זביד, היינו דקתני</strong> <small>[זהו ששנה]</small> ריש לקיש <strong>"זאת אומרת",</strong> שמדברי הברייתא בענין מעשר הוא למד שאף כאשר אין המוכר משייר לעצמו במפורש חלק מן המקום שמכר, אנו מפרשים את ייתור לשונו בדרך זו, ששייר לעצמו את מקום הזיזים. <strong>אלא לרב פפא מאי</strong> <small>[מה</small> פירוש<small>]</small> <strong>"זאת אומרת"?</strong> הרי אין בזכות לחזור ולבנות את הדיוטא שלו משום שיור במה שמכר, ולא מן הברייתא למדנו דבר זה! ואומרים: אכן <strong>קשיא</strong> <small>[קשה</small> הדבר<small>].</small>
 <big>א</big> <strong>אמר רב דימי מנהרדעא: האי מאן דמזבין ליה ביתא לחבריה</strong> <small>[מי שמוכר בית לחבירו],</small> <strong>אף על גב</strong> <small>[אף על פי]</small> ש<strong>כתב ליה</strong> <small>[לו]</small> שמוכר גם <strong>"עומקא ורומא"</strong> <small>[עומק ורום],</small> <strong>צריך למכתב ליה</strong> <small>[לכתוב לו]</small> גם <strong>"קני</strong> <small>[קנוי]</small> <strong>לך מתהום ארעא</strong> <small>[הקרקע]</small> <strong>ועד רום רקיעא</strong> <small>[הרקיע]</small> <strong>",</strong> <strong>מאי טעמא</strong> <small>[מה טעם</small> הדבר<small>]?</small> <strong>דעומקא ורומא בסתמא לא קני</strong> <small>[שעומק ורום בסתם אינו קונה]</small> אם לא נתפרש הדבר בהסכם, ואין לקונה זכות לחפור מתחת הבית או לבנות על גביו. כי <strong>אהני</strong> <small>[הועיל]</small> מה שכתב <strong>"עומקא ורומא"</strong> <small>[עומק ורום]</small> <strong>למיקנא עומקא ורומא</strong> <small>[לקנות עומק ורום],</small> <strong>ואהני</strong> <small>[הועיל]</small> מה שכתב <strong>"מתהום ארעא</strong> <small>[הקרקע]</small> <strong>ועד רום רקיעא</strong> <small>[הרקיע]</small> <strong>"</strong><strong>למיקנא</strong> <small>[לקנות]</small> <strong>בור ודות</strong> (בור הבנוי אבנים) <strong>ומחילות.</strong>
 ומציעים: <strong>לימא מסייע ליה</strong> <small>[האם לומר</small> שאפשר <small>לסייע לו]</small> ממה ששנינו במשנה: שהמוכר את הבית לא מכר <strong>לא את הבור ולא את הדות</strong> <strong>אף על פי שכתב לו "עומקא ורומא"</strong> <small>[עומק ורום],</small> <strong>ואי סלקא דעתך בסתמא קני עומקא ורומא</strong> <small>[ואם עולה על דעתך</small> ש<small>בסתם קונה עומק ורום],</small> <strong>ליהני "עומקא ורומא" למיקנא</strong> <small>[שיועיל</small> מה שכתב לו <small>"עומק ורום" לקנות]</small> <strong>בור ודות ומחילות,</strong> שהרי הוסיף תנאי בדבריו! ומשיבים: מדובר כאן במקרה ש<strong>לא כתב ליה</strong> <small>[לו]</small> "עומק ורום".
 ומקשים: <strong>והא</strong> <small>[והרי]</small> <strong>"אף על פי שכתב לו" קתני</strong> <small>[שנה]!</small> ומשיבים: <strong>הכי קאמר</strong> <small>[כך אמר],</small> כך יש לפרש את הדברים: <strong>אף על פי שלא כתב לו</strong> — הרי זה <strong>כמי שכתב דמי</strong> <small>[נחשב],</small> <strong>למיקנא עומקא ורומא</strong> <small>[לקנות</small> את <small>העומק והרום]</small> של הבית. שאנו מניחים שהיתה זו השמטה בשגגה. אבל <strong>למיקנא</strong> <small>[לקנות]</small> <strong>בור ודות ומחילות, אי</strong> <small>[אם]</small> <strong>כתב ליה</strong> <small>[לו]</small> במפורש <strong>"עומקא ורומא"</strong> <small>[עומק ורום]</small> — <strong>קני</strong> <small>[קונה],</small> <strong>ואי</strong> <small>[ואם]</small> <strong>לא כתב</strong> — <strong>לא קני</strong> <small>[קונה],</small> ואם כן אי אפשר להוכיח מכאן הוכחה גמורה.
  ומציעים:  <strong>תא שמע</strong> <small>[בוא</small> ו<small>שמע]</small> ממה ששנינו: <strong>ולא</strong> מכר לו בכלל הבית <strong>את הגג בזמן שיש לו</strong> לגג <strong>מעקה גבוה עשרה טפחים;</strong>
## דף סד.
 <strong>ואי סלקא דעתך בסתמא קני עומקא ורומא</strong> <small>[ואם עולה על דעתך</small> לומר ש<small>ב</small>מוכר בית <small>סתם קונה עומק ורום],</small> <strong>כי</strong> <small>[כאשר]</small> יש לו מעקה <strong>גבוה עשרה טפחים מאי הוי</strong> <small>[מה יש</small> בכך<small>],</small> מדוע לא יהא הגג שייך לקונה? ומשיבים: <strong>כיון</strong> ש<strong>גבוה עשרה טפחים</strong> — <strong>חשיב</strong> <small>[חשוב</small> הוא<small>]</small> כדבר לעצמו, ואינו נקנה עם הבית מן הסתם.
 <strong>אמר ליה</strong> <small>[לו]</small> <strong>רבינא לרב אשי, תא שמע</strong> <small>[בוא</small> ו<small>שמע]</small> ראיה לענין זה ממה ש<strong>אמר ריש לקיש</strong> לעיל, <strong>זאת אומרת: המוכר בית לחבירו, ואמר לו "על מנת שדיוטא העליונה שלי"</strong> — <strong>דיוטא העליונה שלו; ואמרינן</strong> <small>[ואמרנו],</small> <strong>למאי הלכתא</strong> <small>[למה,</small> לאיזו <small>הלכה]</small> נאמר הדבר? <strong>רב זביד אמר: שאם רצה להוציא בה זיזין</strong> — <strong>מוציא, רב פפא אמר: שאם רצה לבנות עלייה על גבה</strong> של אותה דיוטא — <strong>בונה;</strong> ולפי דברי רב פפא תמוה:
 <strong>ואי סלקא דעתך בסתמא לא קני</strong> <small>[ואם עולה על דעתך</small> לומר ש<small>בסתם אינו קונה]</small> את האויר שמעל הבית, <strong>למה לי</strong> לכתוב <strong>"על מנת"?</strong> הרי האויר שמעל הבית שייך למוכר בכל מקרה! ומשיבים: <strong>אהני ליה</strong> <small>[הועיל לו]</small> <strong>"על מנת",</strong> לומר <strong>דאי נפיל הדר בני לה</strong> <small>[שאם נופלת</small> דיוטא זו <small>חוזר</small> ו<small>בונה אותה],</small> שלולא תנאי זה לא היה יכול לחזור ולבנותה, אף אם לא מכר בכלל הבית את העומק והרום.
 <big>א משנה</big> המוכר את הבית לא מכר עמו <strong>לא את הבור</strong> <strong>ולא את הדות</strong> שיבואר עניינו בגמרא, <strong>אף על פי שכתב לו</strong> בשטר המכירה שמוכר לו <strong>עומקא ורומא</strong> <small>[עומק ורום].</small> שאין הבור והדות בכלל זה, והם נשארים ברשות המוכר. <strong>ו</strong>אולם <strong>צריך</strong> המוכר <strong>ליקח</strong> (לקנות) <strong>לו דרך</strong> בתוך חלקו של הקונה, כדי להגיע לבורו, אלו <strong>דברי ר' עקיבא. וחכמים אומרים: אינו צריך ליקח לו דרך,</strong> שאף הדרך בכלל מה ששייר.
 <strong>ומודה ר' עקיבא, בזמן שאמר לו</strong> במפורש <strong>"חוץ מאלו",</strong> כלומר, הבור והדות, <strong>שאין צריך ליקח דרך,</strong> שמן הסתם שייר לעצמו זכות לדרך.
  במקרה אחר, שלא מכר את ביתו, אלא <strong>מכרן</strong> את הבור והדות <strong>לאחר</strong> — <strong>ר' עקיבא אומר:</strong> הקונה אותם <strong>אינו צריך ליקח לו דרך, וחכמים אומרים: צריך ליקח לו דרך.</strong>
 <big>ב גמרא</big> <strong>יתיב</strong> <small>[יושב</small> היה<small>]</small> <strong>רבינא וקא קשיא ליה</strong> <small>[והיה קשה לו]:</small> <strong>היינו</strong> <small>[זהו]</small> <strong>בור היינו</strong> <small>[זהו]</small> <strong>דות!</strong> ומה ההבדל ביניהם? <strong>אמר ליה</strong> <small>[לו]</small> <strong>רבא תוספאה לרבינא: תא שמע</strong> <small>[בוא</small> ו<small>שמע]</small> פתרון לדבר, ממה <strong>דתניא</strong> <small>[ששנויה</small> ברייתא<small>]:</small> <strong>אחד הבור ואחד הדות</strong> בנויים <strong>בקרקע, אלא שהבור בחפירה</strong> בלבד <strong>והדות בבנין.</strong> כיוצא בזה מסופר, <strong>יתיב</strong> <small>[יושב</small> היה<small>]</small> <strong>רב אשי וקא קשיא ליה</strong> <small>[והיה קשה לו]:</small> <strong>היינו</strong> <small>[זהו]</small> <strong>בור היינו</strong> <small>[זהו]</small> <strong>דות! אמר ליה</strong> <small>[לו]</small> <strong>מר קשישא בריה</strong> <small>[בנו]</small> של <strong>רב חסדא לרב אשי: תא שמע</strong> <small>[בוא</small> ו<small>שמע]</small> פתרון לדבר ממה <strong>דתניא</strong> <small>[ששנינו</small> בברייתא<small>]:</small> <strong>אחד הבור ואחד הדות בקרקע, אלא שהבור בחפירה והדות בבנין.</strong>
 <big>ג</big> שנינו במשנה ש<strong>צריך</strong> הקונה <strong>ליקח לו דרך,</strong> אלו <strong>דברי ר' עקיבא; וחכמים אומרים: אינו צריך</strong> ליקח לו <strong>דרך.</strong> ומציעים: <strong>מאי לאו בהא קא מפלגי</strong> <small>[האם לא ב</small>נושא <small>זה הם חלוקים],</small>
## דף סד:
 ש<strong>ר' עקיבא סבר</strong> <small>[סבור]:</small> <strong>מוכר בעין יפה מוכר,</strong> ואם לא פירש שמשייר דבר בידו — מכר הכל, <strong>ורבנן סברי</strong> <small>[וחכמים סבורים]:</small> <strong>מוכר בעין רעה מוכר,</strong> ומה שלא מכר בפירוש לא מכר, <strong>ודקאמר נמי בעלמא</strong> <small>[ומה שנאמר גם כן בכלל]</small> ש<strong>ר' עקיבא לטעמיה</strong> <small>[לטעמו,</small> לשיטתו<small>]</small> ש<strong>אמר מוכר בעין יפה מוכר,</strong> נאמר כי <strong>מהכא</strong> <small>[מכאן</small> הוא נלמד<small>]?</small>
 ודוחים: <strong>ממאי</strong> <small>[ממה,</small> מנין<small>]</small> אתה מוכיח זאת? <strong>דלמא</strong> <small>[שמא]</small> כאן יש טעמים אחרים לדעתם: <strong>ר' עקיבא סבר</strong> <small>[סבור]:</small> <strong>אין אדם רוצה שיתן מעותיו</strong> עבור הבית <strong>וידרסוהו אחרים</strong> והרי בעל הבור דורס דרך ביתו בבואו לבורו, <strong>ורבנן סברי</strong> <small>[וחכמים סבורים]:</small> <strong>אין אדם רוצה שיטול מעות</strong> עבור הבית <strong>ו</strong>אחרי כן <strong>יפרח באויר,</strong> שלא יוכל להגיע לבורו. אבל אין הם חלוקים בעקרון הכללי של מכירה בעין יפה או לא!
 <strong>ואלא</strong> ההוכחה היא <strong>מסיפא</strong> <small>[מ</small>מה ששנינו ב<small>סופה]</small> של המשנה שם טעמיהם הפוכים: אם <strong>מכרן לאחר</strong> את הבור והדות שבתוך ביתו, <strong>ר' עקיבא אומר: אינו צריך</strong> הקונה <strong>ליקח לו דרך</strong> אותו בור, <strong>וחכמים אומרים: צריך,</strong> ומכאן יש להסיק שהדבר תלוי בטעם של מכירה בעין יפה.
  ודוחים: <strong>דלמא בהאי פליגי</strong> <small>[שמא בזה</small> הם <small>חלוקים],</small> ש<strong>ר' עקיבא סבר</strong> <small>[סבור]:</small> <strong>בתר דעתא</strong> <small>[אחר הדעת]</small> של ה<strong>לוקח</strong> (הקונה) <strong>אזלינן</strong> <small>[</small><small>אנו הולכים],</small> ואף זכות המעבר שלו היא, <strong>ורבנן סברי</strong> <small>[וחכמים סבורים]:</small> <strong>בתר דעתא</strong> <small>[אחר הדעת]</small> של ה<strong>מוכר אזלינן</strong> <small>[אנו הולכים]!</small>
 <strong>ואלא</strong> יש להוכיח <strong>מהא</strong> <small>[מזו]</small> ששנינו: המוכר שדה לחבירו, לא מכר בכלל זה <strong>לא את הבור ולא את הגת ולא את השובך</strong> שבתוכו, <strong>בין</strong> שהם <strong>חרבין</strong> (לא פעילים כעת) <strong>בין</strong> שהם <strong>ישובין; וצריך</strong> המוכר <strong>ליקח לו דרך</strong> על מנת להשתמש בה, אלו <strong>דברי ר' עקיבא, וחכמים אומרים: אינו צריך;</strong>
 <strong>הא תו</strong> <small>[</small>מחלוקת <small>זו עוד]</small> <strong>למה לי</strong> לומר? הרי לכאורה הוא כדין המוכר בית! <strong>אלא לאו הא קא משמע לן</strong> <small>[האם לא</small> דבר <small>זה השמיע לנו],</small> ש<strong>ר' עקיבא סבר</strong> <small>[סבור]:</small> <strong>מוכר בעין יפה מוכר</strong> ומכר הכל, וצריך לקנות דרך לבורו, <strong>ורבנן סברי</strong> <small>[וחכמים סבורים]:</small> <strong>מוכר בעין רעה מוכר</strong> ולא מכר את הדרך אליו?
  ודוחים:  <strong>ודלמא</strong> <small>[ושמא]</small> למרות שאותם טעמים קיימים בבית ובשדה, <strong>אשמועינן</strong> <small>[השמיע לנו]</small> דין זה ב<strong>בית, וקא משמע לן</strong> <small>[והשמיע לנו]</small> גם ב<strong>שדה. וצריכא</strong> <small>[וצריך]</small> שייאמרו שני הדברים, <strong>דאי אשמועינן</strong> <small>[שאם היה משמיע לנו]</small> ב<strong>בית</strong> בלבד, היינו אומרים שהקונה מקפיד שלא יעברו דרך ביתו <strong>משום דבעי צניעותא</strong> <small>[ש</small>הוא <small>צריך צניעות],</small> ואינו רוצה באנשים הנכנסים לביתו, ומשום כך סבור ר' עקיבא שאם לא נאמר הדבר במפורש, אין למוכר זכות מעבר לבורו, <strong>אבל שדה</strong> שהוא פתוח וגלוי — <strong>אימא</strong> <small>[אמור]</small> ש<strong>לא;</strong> ולהיפך,
 <strong>ואי אשמועינן</strong> <small>[ואם היה משמיע לנו]</small> רק ב<strong>שדה,</strong> הייתי אומר שטעם הדבר שבסתם אין למוכר דרך הוא <strong>משום דקשי ליה דוושא</strong> <small>[שקשה לו</small> לשדה <small>דריסת הרגל],</small> <strong>אבל בית</strong> — <strong>אימא</strong> <small>[אמור]</small> ש<strong>לא,</strong> ולכן אנו זקוקים שיפרשו לנו בשני המקרים!
 <strong>אלא</strong> יש להוכיח דבר זה <strong>מסיפא</strong> <small>[מ</small>מה ששנינו ב<small>סופה</small> של אותה משנה<small>]:</small> <strong>מכרן לאחר</strong> — <strong>ר' עקיבא אומר: אינו צריך ליקח לו דרך, וחכמים אומרים: צריך;</strong>
 <strong>הא תו</strong> <small>[זו עוד]</small> <strong>למה לי? היינו הך</strong> <small>[זהו זה],</small> מאותם טעמים עצמם נחלקו ר' עקיבא וחכמים לגבי בית! <strong>אלא לאו הא קא משמע לן</strong> <small>[האם לא דבר זה השמיע לנו],</small> ש<strong>ר' עקיבא סבר</strong> <small>[סבור]:</small> <strong>מוכר בעין יפה מוכר, ורבנן סברי</strong> <small>[וחכמים סבורים]:</small> <strong>מוכר בעין רעה מוכר?</strong> ומסכמים: אכן <strong>שמע מינה</strong> <small>[למד ממנה]</small> שכן הוא.
 <strong>איתמר</strong> <small>[נאמר]</small> שנחלקו אמוראים בפסק ההלכה, <strong>רב הונא אמר</strong> בשם <strong>רב:</strong>
## דף סה.
 <strong>הלכה כדברי חכמים, ורב ירמיה בר אבא אמר</strong> בשם <strong>שמואל: הלכה כר' עקיבא. אמר ליה</strong> <small>[לו]</small> <strong>רב ירמיה בר אבא לרב הונא: והא זמנין סגיאין אמריתה קמיה</strong> <small>[הרי פעמים רבות אמרתי אותה לפני]</small> <strong>רב: הלכתא</strong> <small>[הלכה]</small> <strong>כר' עקיבא, ולא אמר לי ולא מידי</strong> <small>[דבר],</small> משמע שהוא סובר שלא כפי שאמרת בשמו! <strong>אמר ליה</strong> <small>[לו]:</small> <strong>היכי תניתה</strong> <small>[איך שנית</small> את המשנה<small>]?</small> <strong>אמר ליה</strong> <small>[לו]:</small> <strong>איפכא תנינא</strong> <small>[ההיפך שניתי],</small> כלומר, שבגירסת המשנה שלו היו הדעות הפוכות. אמר לו: <strong>משום הכי</strong> <small>[כך]</small> <strong>לא אמר לך ולא מידי</strong> <small>[דבר],</small> שהרי אם הופכים את הדעות, דברי חכמים במשנה הם דברי ר' עקיבא לשיטתך.
  על דברי רב ושמואל בענין זה, <strong>אמר ליה</strong> <small>[לו]</small> <strong>רבינא לרב אשי: לימא אזדו לטעמייהו</strong> <small>[האם לומר</small> שהם <small>הולכים</small> בענין זה <small>לשיטתם],</small> ש
 <strong>אמר רב נחמן אמר שמואל: האחין שחלקו</strong> את נחלת אביהם — <strong>אין להן לא דרך זה על זה</strong> כפי שהיה שם קודם לכן, <strong>ולא</strong> זכות לשים <strong>סולמות זה על זה, ולא</strong> זכות <strong>חלונות זה על זה</strong> למנוע מן האחר לבנות מולם, <strong>ולא</strong> להעביר <strong>אמת המים זה על זה.</strong>
 והוסיף: <strong>והזהרו בהן, שהלכות קבועות הן. ורב אמר:</strong> בכל המקרים האלה <strong>יש להן.</strong> ונמצא שהם הולכים כל אחד לשיטתו, שלדעת שמואל האחים (שהם כמוכרים) מכרו זה לזה בעין יפה ולא שמרו לעצמם זכויות, ולדעת רב בעין רעה מוכרים.
  ומעירים: אף שכן הוא,  <strong>צריכא</strong> <small>[צריכים]</small> הדברים להיאמר פעם נוספת ואינם נלמדים זה מזה, <strong>דאי אשמועינן</strong> <small>[שאם היה משמיע לנו]</small> רק <strong>בההיא</strong> ביחס לאחים שחלקו, היינו אומרים <strong>בההיא קאמר</strong> <small>[אמר]</small> <strong>רב</strong> שלאחים יש דרך זה על זה, <strong>משום דאמר ליה</strong> <small>[שאומר לו]</small> אח אחד לחבירו: <strong>בעינא למידר ביה כי היכי דדרו ביה אבהתי</strong> <small>[רוצה אני לגור בו כמו שגרו בו אבותי],</small> שהיתה להם דרך והיה להם זכות שימוש בכל הדברים. <strong>תדע</strong> שיש ממש בטענה כזו, <strong>דכתיב</strong> <small>[שנאמר]:</small> <strong>"תחת אבתיך יהיו בניך"</strong> (תהלים מה יז), <strong>אבל בהא</strong> <small>[בזו]</small> במכירה סתם, <strong>אימא מודי ליה</strong> <small>[אמור</small> ש<small>מודה לו]</small> <strong>לשמואל</strong> שבעין יפה מוכר.
  ולהיפך, <strong>ואי איתמר בהא</strong> <small>[ואם היה נאמר</small> רק <small>בזו</small> במכר<small>],</small> היינו אומרים: <strong>בהך קאמר</strong> <small>[בזו אמר]</small> <strong>שמואל</strong> שלא שייר לעצמו הדרך, משום שבעין יפה מוכר, <strong>אבל בהא</strong> <small>[בזו],</small> באחים שחלקו, <strong>אימא מודי ליה</strong> <small>[אמור</small> ש<small>מודה לו]</small> <strong>לרב,</strong> שהשיקול של "כדרך שדרו אבותי" גובר על כך, על כן <strong>צריכא</strong> <small>[צריך]</small> שייאמרו הדברים.
  ולגופו של דבר <strong>אמר ליה</strong> <small>[לו]</small> <strong>רב נחמן</strong> שהיה ממשיך דרכו של שמואל, <strong>לרב הונא: הלכתא כוותין</strong> <small>[הלכה כמותינו],</small> <strong>או הלכתא כוותייכו</strong> <small>[הלכה כמותכם]?</small> <strong>אמר ליה</strong> <small>[לו]:</small> <strong>הלכתא כוותייכו</strong> <small>[הלכה כמותכם],</small> <strong>דמקרביתו לבבא דריש גלותא דשכיחי דייני</strong> <small>[שאתם קרובים לשער ראש הגולה שמצויים</small> שם <small>דיינים]</small> ומשום כך בקיאים אתם יותר בדיני ממונות.
 <big>א</big> <strong>איתמר</strong> <small>[נאמר]:</small> <strong>שני בתים</strong> שהיו <strong>זה לפנים מזה,</strong> אם העביר את <strong>שניהם,</strong> לשני אנשים שונים <strong>במכר,</strong> או <strong>שניהם במתנה</strong> — <strong>אין להן</strong> זכות ל<strong>דרך זה על זה,</strong> כלומר, זכות מעבר של הפנימי דרך ביתו של החיצון, ו<strong>כל שכן</strong> אם נתן את ה<strong>חיצון במתנה ו</strong>את ה<strong>פנימי במכר</strong> שאין לפנימי זכות למעבר על החיצון, שיש מקום להניח שנותן עדיפות למתנה.
  וגם במקרה שמסר את ה<strong>חיצון במכר ופנימי במתנה, סבור מינה</strong> <small>[חשבו מכאן]</small> ש<strong>אין להן דרך זה על זה;</strong>
 <strong>ולא היא</strong> (ואינו כן), <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> <strong>במה דברים אמורים</strong> שמשייר לעצמו זכויות במה שמוכר — <strong>במוכר, אבל בנותן מתנה נותן את כולן? אלמא</strong> <small>[מכאן],</small> כי <strong>מאן דיהיב</strong> <small>[מי שנותן]</small> <strong>מתנה</strong> — <strong>בעין יפה יהיב</strong> <small>[נותן],</small> יותר מן המוכר. <strong>הכא נמי</strong> <small>[כאן גם כן]</small> אנו צריכים לומר ש<strong>מאן דיהיב</strong> <small>[מי שנותן]</small> <strong>מתנה</strong> — <strong>בעין יפה יהיב</strong> <small>[נותן],</small> ונותן לו זכויות יתירות מלקונה, ולכן יש לפנימי שקיבל את ביתו במתנה זכות מעבר דרך בית החיצון שקנה את הבית.
 <big>ב משנה</big> <strong>המוכר את הבית</strong> — <strong>מכר</strong> עמו <strong>את הדלת אבל לא</strong> מכר <strong>את המפתח, מכר את המכתשת</strong> ה<strong>קבועה</strong> בקרקע <strong>אבל לא את</strong> המכתשת <strong>המיטלטלת, מכר את האיצטרוביל,</strong> החלק התחתון, הקבוע, של הריחיים, <strong>אבל לא את הקלת,</strong> החלק העליון, האפרכסת שבה שופכים חיטים לריחיים, <strong>ולא את התנור ולא את הכירים</strong> לפי שהם נחשבים כמיטלטלים. <strong>בזמן שאמר לו</strong> המוכר: <strong>"הוא,</strong> הבית, <strong>וכל מה שבתוכו</strong> אני מוכר לך <strong>"</strong>
## דף סה:
 <strong>הרי כולן מכורין.</strong>
 <big>א גמרא</big> ומציעים: <strong>לימא, מתניתין</strong> <small>[האם לומר</small> ש<small>משנתנו]</small> שמחלקת בין סוגים שונים של תשמישי הבית, היא ש<strong>לא כ</strong>שיטת <strong>ר' מאיר, דאי</strong> <small>[שאם]</small> תאמר שכשיטת <strong>ר' מאיר</strong> היא, <strong>הא</strong> <small>[הרי]</small> <strong>אמר</strong> ר' מאיר: <strong>מכר את הכרם</strong> — <strong>מכר תשמישי כרם</strong> כולם, ואף את המיטלטלים, ואם כן הוא הדין במוכר את הבית!
  ומשיבים:  <strong>אפילו תימא</strong> <small>[תאמר]</small> שמשנתנו כשיטת <strong>ר' מאיר,</strong> יש להבדיל בין המקרים: <strong>התם</strong> <small>[שם]</small> בכרם מדובר בתשמיש <strong>קביע</strong> <small>[קבוע]</small> בכרם ולכן נמכר עמו, <strong>הכא</strong> <small>[כאן</small> בבית<small>]</small> מדובר בתשמיש <strong>לא קביע</strong> <small>[</small>ש<small>אינו קבוע].</small> ומקשים: <strong>והא</strong> <small>[והרי]</small> <strong>מפתח דומיא</strong> <small>[בדומה]</small> ל<strong>דלת קתני</strong> <small>[שנה],</small> <strong>מה דלת דקביעא</strong> <small>[ש</small>היא <small>קבועה],</small> <strong>אף מפתח</strong> מדובר <strong>דקביע</strong> <small>[ש</small>הוא <small>קבוע]!</small> <strong>אלא מחוורתא</strong> <small>[מחוור],</small> <strong>מתניתין דלא</strong> <small>[</small>ש<small>משנתנו אינה]</small> <strong>כ</strong>שיטת <strong>ר' מאיר.</strong>
 ומביאים ברייתא הנוגעת למשנתנו, <strong>תנו רבנן</strong> <small>[שנו חכמים]:</small> <strong>המוכר את הבית</strong> — <strong>מכר את הדלת ואת הנגר</strong> (בריח) <strong>ואת המנעול</strong> שבדלת, <strong>אבל לא את המפתח. מכר את המכתשת החקוקה</strong> בקרקע, <strong>אבל לא את הקבועה</strong> בה. <strong>מכר האיצטרוביל אבל לא את הקלת, לא את התנור ולא את הכירים ולא את הריחים; ר' אליעזר אומר:</strong> כלל הוא, <strong>כל המחובר לקרקע הרי הוא כקרקע.</strong>
 <strong>בזמן שאמר לו: "הוא</strong> הבית <strong>וכל מה שבתוכו</strong> מכורים לך <strong>"</strong>— במקרה זה <strong>הרי כולן מכורין,</strong> בין תשמישים הקבועים ובין המיטלטלים, <strong>בין כך ובין כך,</strong> בין שאמר לו כך ובין שלא אמר לו — <strong>לא מכר לא את הבור ולא את הדות ולא את היציע,</strong> שהם נחשבים רשות בפני עצמה ואינם חלק מן הבית.
 <big>ב</big> מתוך שהבאנו ברייתא זו, מביאים ענין אחר שנזכרה בו. <strong>תנו רבנן</strong> <small>[שנו חכמים]:</small> <strong>צינור שחקקו,</strong> כלומר, שעשה בו בית קיבול והריהו מעתה כלי, <strong>ולבסוף קבעו</strong> בקרקע, אם עברו דרכו המים למקוה — <strong>פוסל את המקוה,</strong> משום שמימיו נחשבים כמים שאובים. אם <strong>קבעו</strong> תחילה <strong>ולבסוף חקקו</strong> — <strong>אינו פוסל את המקוה.</strong> ומעירים: <strong>מני</strong> <small>[</small>כשיטת <small>מי היא]?</small> <strong>לא</strong> שיטת <strong>ר' אליעזר</strong> היא <strong>ולא</strong> שיטת <strong>רבנן</strong> <small>[חכמים].</small>
 ושואלים: <strong>הי</strong> <small>[</small>ל<small>איזה</small> דבר מדברי<small>]</small> <strong>ר' אליעזר</strong> הכוונה? <strong>אילימא</strong> <small>[אם תאמר]</small> <strong>ר' אליעזר</strong> של מכירת <strong>בית,</strong> שהוא סבור בברייתא שהובאה לעיל שכל המחובר לקרקע הריהו כבית, ונמכר עמו, <strong>דלמא היינו טעמא</strong> <small>[שמא זהו הטעם],</small> ש<strong>ר' אליעזר סבר</strong> <small>[סבור]:</small> <strong>מוכר בעין יפה מוכר, ורבנן סברי</strong> <small>[וחכמים סבורים]:</small> <strong>מוכר בעין רעה מוכר,</strong> ואינו מוכר אלא את תשמישי הבית עצמו, וכל השאר אף אם הוא מחובר לקרקע — אינו נמכר עם הבית. אבל אין כאן ענין לגבי קביעות דברים בכלל!
 <strong>ואלא</strong> נאמר שהכוונה לדברי <strong>ר' אליעזר</strong> בענין <strong>כוורת דבורים. דתנן</strong> <small>[ששנינו</small> במשנה<small>]:</small> <strong>כוורת דבורים</strong> שמחוברת לקרקע בטיט, <strong>ר' אליעזר אומר: הרי היא כקרקע, ו</strong>משום כך <strong>כותבין עליה פרוזבול</strong> שהוא שטר שמוסר מלווה לבית הדין, שעל ידו אין חובות הלווה נשמטים בשנת השמיטה, ואין כותבים שטר כזה אלא אם כן היתה ללווה קרקע כלשהי.
## דף סו.
 <strong>ואינה מקבלת טומאה</strong> כל זמן שהיא קבועה <strong>במקומה, והרודה</strong> (האוסף) <strong>ממנה</strong> דבש <strong>בשבת</strong> — <strong>חייב חטאת</strong> כמי שקוצר מן הקרקע.
 <strong>וחכמים אומרים:</strong> כוורת <strong>אינה כקרקע, ו</strong>משום כך <strong>אין כותבין עליה פרוזבול, ומקבלת טומאה</strong> ואף <strong>במקומה, והרודה ממנה בשבת</strong> — <strong>פטור.</strong> ולכאורה עולה מכאן כי לדעת ר' אליעזר, דבר מיטלטל שקבעוהו בקרקע — הרי חלה עליו תורת קרקע לכל דבר, ושלא כדברי הברייתא לגבי צינור שחקקו ואחר כך קבעו, שמקבל טומאה. ומכאן שאינה כדעת ר' אליעזר.
  יש לדחות זאת, <strong>התם כדאמר</strong> <small>[שם</small> יש להסביר <small>כמו שאמר]</small> <strong>ר' אלעזר טעמא</strong> <small>[</small>את <small>הטעם],</small> ש<strong>אמר ר' אלעזר: מאי טעמא</strong> <small>[מה הטעם]</small> של <strong>ר' אליעזר</strong> בענין כוורת? לא משום שהיא מחוברת לקרקע, אלא משום <strong>דכתיב</strong> <small>[שנאמר]:</small> <strong>"ויטבל אותה ביערת הדבש"</strong> (שמואל א יד, כז), והלשון "יערה" באה ללמד שדין הכוורת והדבש כדין עצי היער,
 <strong>מה יער</strong> — <strong>התולש ממנו בשבת חייב חטאת, אף דבש</strong> — <strong>הרודה ממנו בשבת חייב חטאת.</strong> ואם כן מתבסס ר' אליעזר בענין כוורת שדינה כקרקע על לימוד מיוחד, שאין כוחו יפה ללמד על שאר כלים המחוברים ושאינם מחוברים לקרקע, ואין ללמוד מכאן על דעתו בענין צינור!
 <strong>אלא</strong> צריך לומר שהכוונה היא לדברי <strong>ר' אליעזר</strong> בענין <strong>דף</strong> (לוח), <strong>דתנן</strong> <small>[ש</small>כן <small>שנינו</small> במשנה<small>]:</small> <strong>דף של נחתומין</strong> (אופים) שלשים עליו את הלחם, <strong>שקבעו בכותל</strong> — <strong>ר' אליעזר מטהר, וחכמים מטמאין,</strong> משמע שר' אליעזר אומר שכל דבר שנקבע בקרקע או במצורף לה נעשה כקרקע, ולכן אינו מיטמא.
 ומעתה, שהגענו למסקנה שמדובר בברייתא זו, שבים לשאלה ביחס לצינור: <strong>מני</strong> <small>[</small>כשיטת <small>מי היא]</small> הלכה זו של צינור? לא כר' אליעזר ולא כחכמים, שכן <strong>אי</strong> <small>[אם]</small> כשיטת <strong>ר' אליעזר, אפילו חקקו</strong> את הצינור <strong>ולבסוף קבעו</strong> אינו מקבל טומאה, שהרי הוא אומר שהדף שנעשה כלי ואחר כך קבעו דינו כקרקע, <strong>אי רבנן</strong> <small>[אם</small> כשיטת <small>חכמים],</small> <strong>אפילו קבעו ולבסוף חקקו נמי</strong> <small>[גם כן]</small> דינו צריך להיות ככלי, שהרי הם לא חילקו בדבר!
  ומשיבים:  <strong>לעולם</strong> שיטת <strong>ר' אליעזר היא, ושאני</strong> <small>[ושונה]</small> דין של <strong>פשוטי כלי עץ,</strong> כלומר, כלי עץ פשוטים שאין להם בית קיבול, שאינם מקבלים <strong>טומאה</strong> מן התורה, אלא <strong>דרבנן</strong> <small>[מדברי סופרים].</small> ולכן סבור ר' אליעזר שכיון שנקבע הדף בכותל ניטלה ממנו אף טומאה זו. אבל צינור שחקקו הריהו מקבל טומאה מן התורה, ולכן פוסל את המקוה אף לאחר שקבעו.
  ושואלים:  <strong>מכלל</strong> הדברים אתה לומד ל<strong>שאיבה</strong> שדין זה שמים שאובים פוסלים במקוה, הוא <strong>דאורייתא</strong> <small>[מן התורה],</small> ולכן ר' אליעזר מחלק בין צינור שנחקק ואחר כך נקבע בקרקע, לבין צינור שנחקק רק לאחר שנקבע בקרקע?
## דף סו:
 <strong>והא קיימא לן</strong> <small>[והרי מוחזק בידינו]</small> שפסול שאיבה במקוה הוא רק <strong>דרבנן</strong> <small>[מדברי סופרים]!</small> <strong>ועוד, האמר</strong> <small>[הרי אמר]</small> <strong>ר' יוסי בן ר' חנינא</strong> על המחלוקת בדף של נחתומים: <strong>בדף של מתכת מחלוקת,</strong> וכלי של מתכת, אף על פי שהוא פשוט, הריהו מקבל טומאה מן התורה! ונמצא שלדעת ר' אליעזר אפילו כלי המקבל טומאה מן התורה, כיון שנקבע בקרקע בכך יצא מתורת כלי, וחוזרת השאלה: אם כן, כשיטת מי היא אותה ברייתא בענין צינור, שאם קבעו ואחר כך חקקו — אינו פוסל את המקוה?
  ומשיבים:  <strong>לעולם</strong> הלכה זו בצינור כשיטת <strong>רבנן</strong> <small>[חכמים]</small> החולקים על ר' אליעזר <strong>היא,</strong> שמטמאים דף (מתכת) של נחתומים שקבעו בכותל, <strong>ו</strong>לענין הצינור — <strong>שאני</strong> <small>[ושונה]</small> <strong>שאיבה</strong> שכל כולה פוסלת את המקוה רק <strong>דרבנן</strong> <small>[מדברי סופרים].</small>
 ומקשים: <strong>אי הכי</strong> <small>[אם כך],</small> <strong>אפילו</strong> צינור אשר <strong>חקקו ולבסוף קבעו נמי</strong> <small>[גם כן]</small> לא יפסול את המקוה! ומשיבים: <strong>שאני התם דאיכא</strong> <small>[שונה שם ש</small>על כל פנים <small>יש]</small> <strong>תורת כלי עליו בתלוש,</strong> ועד כדי כך לא הקלו בפסול שאובים.
 <strong>בעי</strong> <small>[שאל]</small> <strong>רב יוסף: מי גשמים שחשב עליהם</strong> כשירדו שיועילו <strong>להדיח את האיצטרובלין</strong> (בסיסי הריחיים) שמחוברים לקרקע, <strong>מהו ל</strong>ענין הכשר <strong>זרעים</strong> בהם? שהרי כל מים שיורדים על דברמה לרצונו של אדם נחשבים כמים ששפך בכוונה תחילה, ומים כאלה מכשירים את הזרעים לקבל טומאה.
  ומעירים:  <strong>אליבא</strong> <small>[לפי שיטת]</small> <strong>ר' אליעזר</strong> ש<strong>אמר: כל המחובר לקרקע הרי הוא כקרקע</strong> — <strong>לא תיבעי</strong> <small>[תישאל]</small> <strong>לך</strong> השאלה, שהרי האיצטרובלין הם מחוברים לקרקע ודינם כקרקע, ומים היורדים על הקרקע, ואף לרצונו — אינם מכשירים לקבל טומאה. <strong>כי תיבעי</strong> <small>[ כאשר תישאל ]</small> <strong>לך</strong> השאלה הרי זה <strong>אליבא דרבנן דאמרי</strong> <small>[לשיטת חכמים שאומרים]</small> שהמחובר לקרקע <strong>אינו כקרקע, מאי</strong> <small>[מה]</small> יהא הדין לענין הכשר זרעים? לשאלה זו לא נמצאה תשובה, ולכן <strong>תיקו</strong> <small>[תעמוד]</small> במקומה.
 <big>א</big> <strong>שלח ליה</strong> <small>[לו]</small> <strong>רב נחמיה בריה</strong> <small>[בנו]</small> של <strong>רב יוסף לרבה בריה</strong> <small>[בנו]</small> של <strong>רב הונא זוטי</strong> <small>[הקטן]</small> <strong>לנהרדעא</strong> מכתב, ובו כתב כך: <strong>כי אתיא הך איתתא לקמך</strong> <small>[כאשר תבוא אישה זו לפניך]</small> (שעימה שלח את המכתב),
## דף סז.
 <strong>אגבה</strong> <small>[הגבה לה],</small> כלומר, גבה עבורה <strong>עישור</strong> (עשירית) <strong>נכסי</strong> <small>[נכסים]</small> שמגיע לה, לפי מה שאמרו חכמים שאם מת האב ויש לו בת הצריכה להינשא הריהי צריכה לקבל עשירית מנכסי המקרקעין של האב, וגבה <strong>אפילו מאצטרובלי</strong> של <strong>ריחיים</strong> משום שגם הם נחשבים בכלל קרקע. <strong>אמר רב אשי: כי הוינן בי</strong> <small>[כאשר היינו בבית]</small> <strong>רב כהנא, מגבינן</strong> <small>[היינו מגבים]</small> לצורך זה <strong>אפילו מעמלא דבתי</strong> <small>[משכירות הבתים].</small> שכיון שהשכירות באה מן הבתים הרי אף היא דינה כקרקע.
 <big>א משנה</big> <strong>המוכר את החצר</strong> — <strong>מכר בתים, בורות, שיחין</strong> (חפירות) <strong>ומערות</strong> שבתוכה, <strong>אבל לא את המטלטלין</strong> שבה. <strong>בזמן שאמר לו "הוא וכל מה שבתוכו"</strong> — <strong>הרי כולן מכורין. בין כך ובין כך,</strong> אפילו אמר "כל מה שבתוכו", <strong>לא מכר לא את המרחץ ולא את בית הבד שבתוכה,</strong> לפי שיש להם שימוש לעצמם וגם אינם חלק בלתי נפרד מן החצר. <strong>ר' אליעזר אומר: המוכר את החצר</strong> סתם — <strong>לא מכר אלא אוירה</strong> (חללה) <strong>של חצר,</strong> ולא מכר דבר שבתוכה, אף לא בתים.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>המוכר את החצר</strong> — <strong>מכר בתים החיצונים</strong> שפתחם לחצר, <strong>ובתים הפנימים</strong> שפתחם לבתים החיצוניים, <strong>ובית החולסאות</strong> (מקום שיש בו חול). <strong>חנויות</strong> שהיו <strong>פתוחות לתוכה</strong> — <strong>נמכרות עמה, ושאין פתוחות</strong> <strong>לתוכה</strong> אלא לרשות הרבים או לחצר אחרת, אף על פי שבנויות בתוכה — <strong>אין נמכרות עמה.</strong> אם היו <strong>פתוחות לכאן ולכאן</strong> גם לחצר וגם לחוץ — <strong>אלו ואלו,</strong> גם הפתוחות לתוכה, וגם הפתוחות לכאן ולכאן, <strong>נמכרות עמה. ר' אליעזר אומר: המוכר את החצר</strong> — <strong>לא מכר אלא מילוסא</strong> (חללה) <strong>של חצר.</strong> ודנים בפרטי הברייתא.
 <strong>אמר מר</strong> <small>[החכם]:</small> אם היו החנויות שבחצר <strong>פתוחות לכאן ולכאן</strong> — <strong>נמכרות עמה.</strong> ומקשים: <strong>והא תני</strong> <small>[והרי שנה]</small> <strong>ר' חייא: אין נמכרות עמה!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה,</small> בברייתא הראשונה<small>]</small> מדובר באופן ש<strong>רוב תשמישתייהו לגו</strong> <small>[תשמישן</small> הוא <small>לפנים],</small> והרי הן נמכרות עימה, <strong>הא</strong> <small>[זה,</small> בברייתא ששנה ר' חייא<small>]</small> מדובר באופן ש<strong>רוב תשמישתייהו לבר</strong> <small>[תשמישן</small> הוא <small>לחוץ],</small> ואינן נמכרות עימה.
 <big>ג</big> שנינו במשנה (וכיוצא בזה בברייתא) ש<strong>ר' אליעזר אומר: המוכר את החצר</strong> — <strong>לא מכר אלא אוירה של חצר</strong> ולא את הבתים שבתוכה. <strong>אמר רבה: אי דאמר ליה</strong> <small>[אם שאומר לו]</small> <strong>"דירתא</strong> <small>[דירה,</small> מקום מגורים<small>]</small> אני מוכר לך <strong>"</strong>— <strong>דכולי עלמא לא פליגי</strong> <small>[הכל אינם חולקים]</small> <strong>דבתי משמע</strong> <small>[שבתים משמעו]</small> והוא מוכר לו את הבתים עם החצר, <strong>כי פליגי</strong> <small>[כאשר נחלקו]</small> <strong>דאמר ליה "דרתא"</strong> <small>[שאומר לו</small> שמוכר <small>חצר],</small> <strong>מר סבר</strong> <small>[חכם זה,</small> ר' אליעזר, <small>סבור]:</small> <strong>תרביצא משמע</strong> <small>[גינה משמעו]</small> השטח שבין הבתים של החצר, חלל החצר, <strong>ומר סבר</strong> <small>[וחכם זה,</small> סתם משנתנו, <small>סבור]:</small> גם <strong>בתי משמע</strong> <small>[בתים משמעו].</small>
 <strong>איכא דאמרי</strong> <small>[יש שאומרים]</small> בלשון אחרת: <strong>אמר רבה: אי דאמר ליה</strong> <small>[אם שאומר]</small> שמוכר <strong>"דרתא"</strong> — <strong>דכולי עלמא לא פליגי דבתי משמע</strong> <small>[הכל אינם חולקים ש</small>גם <small>בתים משמעו],</small> <strong>כי פליגי</strong> <small>[כאשר נחלקו]</small> הרי זה במקרה <strong>דאמר ליה</strong> <small>[שאומר לו]</small> <strong>"חצר", מר סבר</strong> <small>[חכם זה,</small> ר' אליעזר <small>סבור]:</small> <strong>חצר</strong> — <strong>אוירא</strong> <small>[חלל]</small> <strong>משמע, ומר סבר</strong> <small>[וחכם זה סבור]:</small> <strong>כחצר המשכן</strong> שהמשכן עצמו היה מצוי בתוכה.
 <big>ד</big> <strong>ואמר רבה אמר רב נחמן: מכר לו חולסית,</strong> מקום חולות, <strong>ומצולה,</strong> חלקת נהר או אגם או ים, שמשתמשים בה לדייג או דבר אחר, אם <strong>החזיק בחולסית,</strong> כלומר, עשה מעשה חזקה בה על מנת לגמור את מעשה הקנין — <strong>לא קנה מצולה,</strong> וצריך לעשות בה מעשה קנין לחוד, וכן אם <strong>החזיק במצולה</strong> — <strong>לא קנה חולסית.</strong> ומקשים: <strong>איני</strong> <small>[וכן הוא]?</small> <strong>והא</strong> <small>[והרי]</small> <strong>אמר שמואל:</strong> אם <strong>מכר לו עשר שדות בעשר מדינות</strong> בשטר אחד, <strong>כיון שהחזיק באחת מהן</strong> — <strong>קנה כולן!</strong>
 ודוחים: <strong>התם</strong> <small>שם</small> <strong>הוא דסדנא דארעא חד</strong> <small>[שהסדן,</small> התשתית <small>של הארץ אחד]</small> <strong>הוא,</strong> <strong>וכולה חדא תשמישתא</strong> <small>[והכל שימוש אחד]</small> <strong>הוא,</strong> ולכן קונה את כולן בבת אחת, אף על פי שלמראה העין אינן צמודות זו לזו. <strong>אבל הכא</strong> <small>[כאן]</small> בחולסית ומצולה <strong>הא תשמישתא לחוד, והא תשמישתא לחוד</strong> <small>[זה שימוש לחוד, וזה שימוש לחוד]</small> ולכן אינן נמכרות בחזקה אחת.
 <strong>ואיכא דאמרי</strong> <small>[ויש שאומרים],</small>
## דף סז:
 <strong>אמר רבה אמר רב נחמן:</strong> אם <strong>החזיק בחולסית קנה</strong> בכך אף <strong>את ה</strong><strong>מצולה.</strong> ותוהים: <strong>פשיטא</strong> <small>[פשוט]</small> שכן הוא, <strong>דהא</strong> <small>[שהרי]</small> <strong>אמר שמואל: מכר לו עשר שדות</strong> בעשר מדינות, כיון שהחזיק באחת מהן — קנה כולן! ומסבירים: <strong>מהו דתימא</strong> <small>[שתאמר]:</small> <strong>התם</strong> <small>[שם]</small> שיש לשדות שימוש אחד, <strong>הוא</strong> שאנו אומרים שיקנה, משום <strong>דסדנא דארעא חד</strong> <small>[שהסדן,</small> התשתית <small>של הקרקע אחד]</small> <strong>הוא,</strong> <strong>אבל הכא הא תשמישתא לחוד והא תשמישתא לחוד</strong> <small>[כאן זה שימוש לחוד וזה שימוש לחוד]</small> ולא יקנה, על כן <strong>קא משמע לן</strong> <small>[השמיע לנו]</small> שבכל זאת בחזקה שמחזיק אחת מהן קונה אף את השניה.
 <big>א משנה</big> <strong>המוכר בית הבד</strong> — <strong>מכר</strong> בכלל זה <strong>את הים ואת הממל ואת הבתולות,</strong> שהם מכשירי בית הבד (ועניינם מבואר בגמרא), מפני שכולם קבועים בקרקע בית הבד. <strong>אבל לא מכר</strong> בכלל בית הבד <strong>את העבירים ואת הגלגל ואת הקורה,</strong> שהם מכשירי בית הבד המיטלטלים. <strong>ובזמן שאמר לו</strong> שהוא מוכר <strong>"הוא</strong> (בית הבד) <strong>וכל מה שבתוכו"</strong> — <strong>הרי כולן מכורין. ר' אליעזר אומר: המוכר בית הבד</strong> — <strong>מכר את הקורה</strong> משום שהיא עיקרו של בית הבד.
 <big>ב גמרא</big> ומבארים את המונחים השונים הנזכרים במשנה: <strong>"ים"</strong> — <strong>טלפחא</strong> (=עדשה), שהוא המקום העגול שבו שמים את הזיתים לכתישה, קודם כבישתם. <strong>"ממל"</strong> — <strong>אמר ר' אבא בר ממל:</strong> הכוונה היא למה שקרוי בארמית <strong>מפרכתא,</strong> המכשיר בו פורכים וכותשים את הזיתים. <strong>"בתולות"</strong> — <strong>אמר ר' יוחנן:</strong> אלה <strong>כלונסות</strong> עמודים <strong>של ארז שמעמידין בהן את הקורה.</strong> <strong>"עבירים"</strong> מהם? הריהם מה שנקרא בארמית <strong>כבשי,</strong> לוחות עץ שמניחים על הזיתים, ועליהם מורידים את הקורה. <strong>"גלגל" —</strong> <strong>חומרתא,</strong> אבן עגולה שמניחים על הקורה. <strong>קורה</strong> — היא ה<strong>קורה</strong> הכבידה של בית הבד שכובשים בה את הזיתים.
  ומביאים, <strong>תנו רבנן</strong> <small>[שנו חכמים]:</small> <strong>המוכר בית הבד</strong> — <strong>מכר את נסרים</strong> שקבועים להחזיק בהם זיתים, <strong>ואת היקבים</strong> מקום מאגר השמן, <strong>ואת המפרכות</strong> שבהן פורכים וכותשים את הזיתים לפני הכבישה, <strong>ואת הריחים התחתונות</strong> האבן התחתונה, הקבועה, <strong>אבל לא</strong> את <strong>העליונה, ובזמן שאמר לו: "הוא וכל מה שבתוכו"</strong> — <strong>הרי כולן מכורין. בין כך ובין כך,</strong> גם אם אמר "כל מה שבתוכו", <strong>לא מכר</strong> לו <strong>לא את העבירים</strong> לוחות שמניחים על הזיתים תחת הקורה בשעת כבישה, <strong>ולא את השקין ולא את המרצופין</strong> (שקי עור) שנושאים בהם את הזיתים, שכולם מיטלטלים, ואינם שייכים דווקא לבית הבד.
 <strong>ר' אליעזר אומר: המוכר בית הבד</strong> — <strong>מכר את הקורה</strong> שכובשים בה את הזיתים, משום <strong>שלא נקרא בית הבד אלא על שום</strong> (שם) ה<strong>קורה</strong> שהיא הקרויה בד (עץ), והיא עיקרו של בית הבד.
 <big>ג משנה</big> <strong>המוכר את המרחץ</strong> — <strong>לא מכר את הנסרין</strong> ששמים על רצפת בית המרחץ <strong>ואת הספלין ואת הבלניות</strong> (וילונות). <strong>בזמן שאמר לו: "היא וכל מה שבתוכה"</strong> — <strong>הרי כולן מכורין. בין כך ובין כך, לא מכר</strong> לו <strong>לא את המגורות</strong> (מאגרים) <strong>של מים ולא את אוצרות של עצים,</strong> שעליהם צריך לעשות הסכם מפורש.
 <big>ד גמרא</big> <strong>תנו רבנן</strong> <small>[שנו חכמים]</small> בברייתא: <strong>המוכר את המרחץ</strong> — <strong>מכר את בית הנסרין</strong> (מחסן הנסרים) <strong>ואת בית היקמין</strong> (מחסן של כלים בשם זה) <strong>ואת בית הספלים ואת בית הוילאות, אבל לא</strong> מכר <strong>את</strong> ה<strong>נסרין עצמן ולא</strong> את ה<strong>יקמין עצמן, ולא</strong> את ה<strong>ספלים עצמן ולא</strong> את ה<strong>וילאות עצמן,</strong> לפי שהם מיטלטלים, <strong>ובזמן שאמר לו: "היא וכל מה שבתוכה"</strong> — <strong>הרי כולן מכורין. בין כך ובין כך, לא מכר לו את הבריכות המספקות לו מים, בין</strong>
## דף סח.
 <strong>בימות החמה ו</strong>בין <strong>בימות הגשמים, ולא בית כינוס העצים. ואם אמר לו: "בית המרחץ וכל תשמישיו אני מוכר לך"</strong> — <strong>כולן מכורין.</strong>
 מסופר: <strong>ההוא</strong> <small>[</small>אדם <small>אחד]</small> ש<strong>אמר ליה לחבריה</strong> <small>[לו לחבירו]:</small> <strong>"בית הבד וכל תשמישיו אני מוכר לך", הויא הנהו חנואתא אבראי דהוו שטחו בהו שומשמי</strong> <small>[היו</small> שם <small>אותן חנויות מבחוץ ש</small>בנוסף לשימושן הרגיל <small>היו שוטחים בהן שומשומים]</small> לייבשם, לפני שיפיקו מהם שמן, ונחלקו המוכר והקונה אם החנויות הללו הן בכלל המכר או לא. <strong>אתא לקמיה</strong> <small>[בא</small> הקונה <small>לפני]</small> <strong>רב יוסף</strong> בתביעה,
 <strong>אמר ליה</strong> <small>[לו]</small> רב יוסף: <strong>תנינא</strong> <small>[שנינו],</small> <strong>אם אמר: "בית המרחץ וכל תשמישיו אני מוכר לך"</strong> — <strong>הרי כולן מכורין,</strong> משמע שגם זה נמכר. <strong>אמר ליה</strong> <small>[לו]</small> <strong>אביי</strong> לרב יוסף, <strong>והא תני</strong> <small>[והרי שנה]</small> <strong>ר' חייא: אין כולן מכורין! אלא</strong> יש לסכם ענין זה כמו ש<strong>אמר רב אשי: חזינן</strong> <small>[רואים אנו],</small> <strong>אי</strong> <small>[אם]</small> <strong>אמר ליה</strong> <small>[לו]:</small> <strong>"בית הבד וכל תשמישיו ואלין מצרנהא</strong> <small>[ואלה גבולותיו]</small> <strong>",</strong> וכלל בתוכם גם את שטח החנויות — <strong>קני</strong> <small>[קנה]</small> את החנויות, <strong>ואי</strong> <small>[ואם]</small> <strong>לא</strong> — <strong>לא קני</strong> <small>[קנה],</small> משום שהן בעצם אינן שייכות לבית הבד.
 <big>א משנה</big> <strong>המוכר את העיר</strong> — <strong>מכר</strong> בכלל זה <strong>בתים, בורות שיחין ומערות, מרחצאות ושובכות, בית הבדין ובית השלחין</strong> שיש בה, <strong>אבל לא את המטלטלין</strong> שבה. <strong>ובזמן שאמר לו: "היא וכל מה שבתוכה", אפילו היו בה בהמה ועבדים</strong> — <strong>הרי כולן מכורין. רבן שמעון בן גמליאל אומר: המוכר את העיר</strong> — <strong>מכר</strong> גם <strong>את הסנטר</strong> יחד איתה. ובגמרא דנים מהו סנטר זה.
 <big>ב גמרא</big> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי: שמעת מינה</strong> <small>[לומד אתה מכאן]</small> כי <strong>עבדא כמטלטלא דמי</strong> <small>[עבד כ</small>דבר <small>מיטלטל</small> הוא <small>נחשב],</small> <strong>דאי כמקרקע דמי</strong> <small>[שאם כקרקע</small> הוא <small>נחשב],</small> אם כן <strong>ניזדבן</strong> <small>[</small>ש<small>יימכר]</small> <strong>אגב מתא</strong> <small>[העיר].</small> והקשה לו: <strong>ואלא מאי</strong> <small>[מה]</small> אתה אומר, ש<strong>עבדא כמטלטלא דמי</strong> <small>[העבד כמיטלטל</small> הוא <small>נחשב],</small> אם כן <strong>מאי</strong> <small>[מה]</small> פירוש "מכר <strong>אפילו</strong> בהמה ועבדים"? מה חידוש נוסף בכך? והרי עבד בכלל המיטלטלים!
 <strong>אלא מאי אית</strong> <small>[מה יש]</small> <strong>לך למימר</strong> <small>[לומר]?</small> <strong>שאני</strong> <small>[</small>יש <small>שוני]</small> <strong>בין מטלטלא</strong> <small>[מיטלטל]</small> ש<strong>נייד ממטלטלא</strong> <small>[ממיטלטל]</small> ש<strong>לא נייד,</strong> שכן היה מקום לומר שדין שונה להם, למרות שהם מיטלטלים. כמו כן <strong>אפילו תימא</strong> <small>[תאמר]</small> ש<strong>עבדא כמקרקע דמי</strong> <small>[העבד כקרקע</small> הוא <small>נחשב],</small> <strong>שאני</strong> <small>[שונה]</small> יש להבחין לענין זה <strong>בין מקרקע</strong> ש<strong>נייד,</strong> כלומר, עבד, <strong>למקרקע</strong> ש<strong>לא נייד.</strong> 
 <big>ג</big> שנינו במשנה ש<strong>רבן שמעון בן גמליאל אומר: המוכר את העיר</strong> — <strong>מכר את הסנטר.</strong> ושואלים: <strong>מאי</strong> <small>[מה]</small> פירוש <strong>"סנטר"? הכא תרגימו</strong> <small>[כאן תרגמו,</small> פירשו<small>]:</small> <strong>בר מחווניתא,</strong> כלומר, האיש הצופה, השומר את העיר. <strong>שמעון בן אבטולמוס אומר:</strong> הכוונה היא <strong>באגי</strong> השדות שסביב. ומעירים: <strong>מאן דאמר</strong> <small>[מי שאומר]</small> שסנטר הוא <strong>בר מחווניתא,</strong> מסביר שרבן שמעון בן גמליאל סבור כי <strong>כל שכן באגי</strong> <small>[שדות]</small> נמכרים עם העיר, ואולם <strong>מאן דאמר באגי</strong> <small>[מי שאומר</small> שסנטר הוא <small>שדות]</small> סבור: <strong>אבל בר מחווניתא לא מיזדבן</strong> <small>[נמכר].</small> ומנסים להביא ראיה לאחת מן הדעות.
 <strong>תנן</strong> <small>[שנינו</small> במשנתנו<small>]:</small> <strong>בית הבדים ובית השלחין</strong> נמכרים עם העיר; <strong>סברוה</strong> <small>[חשבו</small> לומר בהלכה זו<small>]:</small> <strong>מאי</strong> <small>[מה]</small> פירוש <strong>"שלחין"</strong> — <strong>באגי</strong> <small>[שדות]</small> של שלחין, שדות הצריכים להשקאה נוספת, ולא די להם במי הגשמים, <strong>דכתיב</strong> <small>[שנאמר]:</small> <strong>"</strong>הנותן מטר על פני ארץ <strong>ושלח מים על פני חוצות"</strong> (איוב ה, ו); ומעתה, <strong>בשלמא למאן דאמר</strong> <small>[נניח ל</small>דעת <small>מי שאומר]</small> שסנטר הוא <strong>בר מחווניתא,</strong> לפי זה <strong>אמר</strong> ה<strong>תנא קמא</strong> <small>[הראשון]</small> במשנתנו: <strong>באגי מיזדבני</strong> <small>[השדות נמכרים],</small> <strong>בר מחווניתא לא מיזדבן</strong> <small>[נמכר],</small> <strong>ואתא</strong> <small>[ובא]</small> <strong>רבן שמעון בן גמליאל למימר</strong> <small>[לומר]</small> ש<strong>אפילו בר מחווניתא נמי מיזדבן</strong> <small>[גם כן נמכר],</small> <strong>אלא למאן דאמר</strong> <small>[ל</small>דעת <small>מי שאומר]</small> שסנטר הוא <strong>באגי</strong> <small>[שדות],</small> ה<strong>תנא קמא נמי הכי קאמר</strong> <small>[הראשון גם כן כך אמר]</small> שנמכרים, ובמה חולק רבן שמעון?
  ודוחים:  <strong>מי סברת מאי</strong> <small>[האם סבור אותה</small> ש<small>מה</small> פירוש<small>]</small> <strong>"שלחין"</strong> — <strong>באגי</strong> <small>[שדות]?</small> <strong>לא, מאי</strong> <small>[מהם]</small> <strong>"שלחין"</strong> — הכוונה היא <strong>גינונייתא</strong> <small>[גינות]</small> המצויות בתוך העיר, <strong>שנאמר: "שלחיך פרדס רמונים"</strong> (שיר השירים ד, י), <strong>אבל באגי לא מיזדבני</strong> <small>[שדות אינם נמכרים].</small> <strong>ואתא</strong> <small>[ובא]</small> <strong>רבן שמעון בן גמליאל למימר</strong> <small>[לומר]</small> כי <strong>אפילו באגי נמי מזדבני</strong> <small>[שדות גם כן נמכרים].</small> זו היתה לשון אחת של הדיון.
 <strong>איכא דאמרי</strong> <small>[יש שאומרים]</small> זאת בלשון אחרת: <strong>סברוה</strong> <small>[היו סבורים</small> לומר בהלכה זו<small>]:</small> <strong>מאי</strong> <small>[מה]</small> פירוש <strong>"שלחין"</strong> — <strong>גינוניאתא</strong> <small>[גינות];</small> ומעתה, <strong>בשלמא למאן דאמר באגי</strong> <small>[נניח ל</small>דעת <small>מי שאומר</small> שסנטר הוא <small>שדות],</small> <strong>אמר</strong> ה<strong>תנא קמא</strong> <small>[הראשון]:</small> <strong>גנונייתא מיזדבן, באגי לא מיזדבני</strong> <small>[הגינות נמכרות, השדות אינם נמכרים],</small> <strong>ואתא</strong> <small>[ובא]</small> <strong>רבן שמעון בן גמליאל למימר</strong> <small>[לומר]</small> כי <strong>אפילו באגי מיזדבני</strong> <small>[שדות נמכרים]</small> יחד עם העיר,
## דף סח:
 <strong>אלא למאן דאמר</strong> <small>[ל</small>דעת <small>מי שאומר]</small> שסנטר הוא <strong>בר מחווניתא, אמר</strong> ה<strong>תנא קמא</strong> <small>[הראשון]:</small> <strong>גינונייתא</strong> <small>[גינות],</small> <strong>ומהדר ליה</strong> <small>[ומשיב לו]</small> <strong>רבן שמעון בן גמליאל: בר מחווניתא?!</strong> ומשיבים: <strong>מי סברת</strong> <small>[האם סבור אתה]</small> כי <strong>מאי</strong> <small>[מה</small> פירוש<small>]</small> <strong>"שלחין"</strong> — <strong>גינונייתא</strong> <small>[גינות]?</small> <strong>לא, מאי</strong> <small>[מה</small> פירוש<small>]</small> <strong>"שלחין"</strong> — <strong>בגי</strong> <small>[שדות],</small> <strong>דכתיב</strong> <small>[שנאמר]:</small> <strong>"ושלח מים על פני חוצות"</strong> (איוב ה, ו), ודווקא הם נמכרים עם העיר לדעת התנא הראשון, <strong>אבל בר מחווניתא</strong> — <strong>לא מזדבן</strong> <small>[נמכר],</small> <strong>ואתא</strong> <small>[ובא]</small> <strong>רבן שמעון בן גמליאל למימר</strong> <small>[לומר]:</small> <strong>אפילו בר מחווניתא נמי מזדבן</strong> <small>[גם כן נמכר].</small>
 ומציעים: <strong>תא שמע</strong> <small>[בוא</small> ו<small>שמע],</small> ראיה לדבר ממה ששנינו בברייתא, <strong>ר' יהודה אומר: סנטר אינו מכור, אנקולמוס</strong> (עבד שהוא סופר העיר) <strong>מכור; מאי לאו</strong> <small>[האם לא]</small> <strong>מ</strong>תוך ש<strong>אנקולמוס</strong> הוא <strong>גברא</strong> <small>[איש],</small> <strong>סנטר</strong> הוא <strong>נמי גברא</strong> <small>[גם כן איש]!</small> ודוחים: <strong>מידי איריא</strong> <small>[האם שייכים</small> הדברים<small>]?</small> <strong>הא כדאיתא והא כדאיתא</strong> <small>[זה כמו שהוא וזה כמו שהוא],</small> וסנטר הוא שדה ולא שומר השדה.
  ושואלים:  <strong>ומי מצית אמרת הכי</strong> <small>[והאם יכול אתה לומר כך]</small> שלדעת ר' יהודה שדות אינם נמכרים, <strong>והא קתני סיפא</strong> <small>[והרי שנינו בסופה]</small> של אותה ברייתא: <strong>אבל</strong> כשמוכר את העיר לא מכר לו <strong>לא</strong> את <strong>שייריה, ולא</strong> את <strong>בנותיה,</strong> כפרים שיש להם קשר לעיר, <strong>ולא חורשין</strong> (חורשות) <strong>המוקצין</strong> השייכים ומיועדים <strong>לה, ולא ביברין</strong> מקומות מגודרים <strong>של חיה ושל עופות ושל דגים; ואמרינן</strong> <small>[ואמרנו,</small> הסברנו<small>]:</small> <strong>מאי</strong> <small>[מה</small> הם<small>]</small> <strong>"שייריה"?</strong> — <strong>ביזלי,</strong> ושואלים: <strong>מאי</strong> <small>[מה</small> פירוש<small>]</small> <strong>ביזלי? אמר ר' אבא: פיסקי בגי</strong> <small>[חלקי השדה],</small> שיש הפסק בינם ובין השדות העיקריים. ומעתה, יש לדייק: <strong>פיסקי בגי</strong> <small>[חלקי השדות]</small> <strong>הוא</strong> ש<strong>לא מזדבני</strong> <small>[נמכרים],</small> <strong>הא בגי</strong> <small>[הרי שדות]</small> <strong>עצמן</strong> — <strong>מזדבני</strong> <small>נמכרים]!</small>
 ואומרים: <strong>איפוך</strong> <small>[הפוך]</small> ואמור ש<strong>ר' יהודה אומר: סנטר</strong> שלפי הבנה זו משמעו שדות — <strong>מכור, אנקולמוס</strong> — <strong>אינו מכור.</strong>
 ושואלים: <strong>ומי מצית אמרת</strong> <small>[והאם יכול אתה לומר]</small> ש<strong>ר' יהודה כרבן שמעון בן גמליאל סבירא ליה</strong> <small>[סבור הוא]</small> עד שאתה מוכיח מדבריו על דברי רבן שמעון בן גמליאל? <strong>והא</strong> <small>[והרי]</small> <strong>ר' יהודה כרבנן סבירא ליה</strong> <small>[כ</small>דעת <small>חכמים סבור הוא]!</small> <strong>דקתני סיפא</strong> <small>[ששנינו בסופה]</small> של אותה ברייתא המביאה את דברי ר' יהודה: <strong>אבל לא</strong> מכר את <strong>שייריה ולא</strong> את <strong>בנותיה, ואילו רבן שמעון בן גמליאל האמר</strong> <small>[הרי אמר]:</small> <strong>מכר את העיר</strong> — <strong>מכר</strong> את <strong>בנותיה, דתניא</strong> <small>[ש</small>כן <small>שנינו</small> בברייתא<small>]:</small> <strong>המוכר את העיר</strong> — <strong>לא מכר את בנותיה, רבן שמעון בן גמליאל אומר: המוכר את העיר</strong> — <strong>מכר</strong> את <strong>בנותיה!</strong>
 ודוחים ואומרים: מכאן אין ראיה, אפשר לומר ש<strong>ר' יהודה סבר ליה כוותיה בחדא, ופליג עליה בחדא</strong> <small>[סבור כמותו ב</small>דבר <small>אחד</small> — ששדות העיר מכורים, <small>וחולק עליו באחד</small> — שלדעת ר' יהודה בנותיה לא מכורות<small>].</small>
 <big>א</big> שנינו בברייתא בין הדברים שאינם נמכרים בכלל העיר: <strong>ולא ביברין של חיה ושל עופות ושל דגים.</strong> <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>היו לה</strong> לעיר <strong>בנות</strong> (כפרים סמוכים) — <strong>אין נמכרות עמה; היה לה חלק אחד בים וחלק אחד ביבשה,</strong> או <strong>ביברים של חיה ושל עופות ושל דגים</strong> — <strong>הרי אלו נמכרים עמה!</strong>
 ומשיבים: <strong>לא קשיא</strong> <small>[אין</small> זה <small>קשה],</small> שיש לחלק בין מקרים שונים: <strong>הא דנגיח קאיהי לגו</strong> <small>[זה שמופנה פתחם לפנים]</small> כלפי העיר, הרי הם בכלל העיר, <strong>והא דנגיח קאיהי לבר</strong> <small>[וזה שמופנה פתחם לחוץ],</small> שבכגון זה אינם בכלל העיר. ומקשים: <strong>והא קא תני</strong> <small>[והרי שנה]:</small> <strong>ולא</strong> מכר <strong>את חורשין המוקצין לה,</strong> משמע שפתוחים כלפי העיר, ובכל זאת אינם נמכרים עימה! ומשיבים: <strong>אימא</strong> <small>[אמור]</small> לא "המוקצין לה", אלא: <strong>המוקצין הימנה,</strong> כלומר, אלה הנמצאים מרוחקים ממנה ופתחיהם לחוץ.
 <big>ב משנה</big> <strong>המוכר את השדה</strong> — <strong>מכר את האבנים</strong> שבשדה <strong>שהם לצרכה</strong> של השדה, <strong>ואת הקנים שבכרם שהם לצרכו</strong> של הכרם, <strong>ואת התבואה שהיא מחוברת לקרקע, ואת חיצת</strong> (מחיצה, קבוצת) <strong>הקנים שהיא פחותה</strong> בשיעורה <strong>מבית רובע, ואת השומירה</strong> (סוכת שומרים) <strong>שאינה עשויה בטיט, ואת החרוב</strong> הצעיר <strong>שאינו מורכב</strong> עדיין, <strong>ואת בתולת השקמה,</strong> כלומר, שקמה שעדיין לא קצצו את ענפיה, שהיא צעירה וקטנה.
 <strong>אבל לא מכר</strong> בכלל השדה <strong>לא את האבנים שאינן לצרכה, ולא את הקנים שבכרם שאינן לצרכו, ולא את התבואה שהיא תלושה מן הקרקע;</strong> ו<strong>בזמן שאמר לו: "היא וכל מה שבתוכה</strong> אני מוכר לך <strong>"</strong>— <strong>הרי כולן מכורין; בין כך ובין כך,</strong> אפילו אמר שמוכר כל מה שבתוכה — <strong>לא מכר לא את חיצת הקנים שהיא</strong> בשטח זריעה של <strong>בית רובע</strong> או יותר, שקובעת רשות לעצמה, <strong>ולא את השומירה שהיא עשויה בטיט, ולא את החרוב המורכב, ולא את סדן השקמה</strong> שכל אלה חשובים הם, ויש להם שם לעצמם, ואינם נכללים במכירת השדה.
## דף סט.
 <big>א גמרא</big> שנינו במשנה שהמוכר את השדה מכר את האבנים שהן לצרכה, ומבארים: <strong>מאי</strong> <small>[מה</small> הן<small>]</small> <strong>"אבנים שהן לצרכה"? הכא תרגימו</strong> <small>[כאן,</small> בבבל, <small>תרגמו,</small> הסבירו<small>]:</small> <strong>אבני דאכפא</strong> <small>[אבנים של האלומות</small> הנמצאות בשדה<small>]</small> שמניחים אותן על האלומות, כדי שלא יתפזרו ברוח. <strong>עולא אמר:</strong> הכוונה היא <strong>אבנים הסדורות</strong> כדי <strong>ל</strong>בנות בהן <strong>גדר</strong> לשדה. ומקשים: <strong>והא תני</strong> <small>[והרי שנה]</small> <strong>ר' חייא: אבנים צבורות לגדר,</strong> ומשמע: כגל של אבנים, אף שאינן מסודרות! ומשיבים: <strong>תני</strong> <small>[שנה</small> בדבריו<small>]:</small> <strong>סדורות</strong> לגדר. וחוזרים ומפרשים ביתר פירוט את הדעות.
  לפי מה ש<strong>הכא תרגימו</strong> <small>[כאן תרגמו,</small> הסבירו<small>]</small> שהן <strong>אבני דאכפא</strong> <small>[האלומות],</small> הרי <strong>ל</strong>דעת <strong>ר' מאיר</strong> הסבור (ראה להלן בבא בתרא עח,ב) כי בכלל מכירה של מקום גם כל הדברים הנחוצים לשימוש אותו מקום, הכוונה כאן לאבנים <strong>דמתקנן אף על גב דלא מחתן</strong> <small>[שמתוקנות</small> לצורך של שמירת האלומות <small>אף על פי שאינן מונחות</small> עדיין עליהן<small>],</small> ואילו <strong>לרבנן</strong> <small>[ל</small>דעת <small>חכמים,</small> סתם משנתנו<small>]</small> — <strong>הוא</strong> דווקא <strong>דמחתן</strong> <small>[שמונחות].</small>
 <strong>ול</strong>דעת <strong>עולא</strong> ש<strong>אמר: אבנים הסדורות לגדר,</strong> הרי <strong>ל</strong>דעת <strong>ר' מאיר</strong> נמכרו בכלל השדה אבנים <strong>דמתקנן אף על גב דלא סדרן</strong> <small>[שמתוקנות אף על פי שאינן מסודרות]</small> בשורה, <strong>לרבנן</strong> <small>[ל</small>דעת <small>חכמים]</small> — <strong>הוא</strong> דווקא <strong>דסדרן</strong> <small>[שמסודרות].</small>
 <big>ב</big> וממשיכים לבאר את המשנה. שנינו בין הדברים הנמכרים בכלל השדה: <strong>ואת הקנים שבכרם שהן לצרכו.</strong> ותוהים: <strong>קנים מאי עבידתייהו</strong> <small>[מה מעשיהם]</small> מה עניינם לכרם? <strong>אמרי דבי</strong> <small>[אומרים בבית</small> מדרשו<small>]</small> של <strong>ר' ינאי:</strong> הכוונה היא ל<strong>קנים המחולקין</strong> בראשיהם <strong>שמעמידים תחת הגפנים</strong> כדי שענפי הגפנים ישענו עליהם, <strong>ל</strong>דעת <strong>ר' מאיר</strong> מדובר בקנים <strong>דמשפיין אף על גב דלא מוקמן</strong> <small>[שהם משופים,</small> מתוקנים, לצורך זה <small>אף על פי שאינם מועמדים]</small> במקומם, <strong>לרבנן</strong> <small>[ל</small>דעת <small>חכמים]</small> — <strong>הוא</strong> דווקא <strong>דמוקמן</strong> <small>[שמועמדים]</small> כבר.
 וממשיכים לבאר את מה ששנינו במשנה: <strong>ואת התבואה המחוברת לקרקע וכו'.</strong> ומעירים: <strong>ואף על גב דמטאי למיחצד</strong> <small>[ואף על פי שהגיע</small> זמנה <small>להיקצר],</small> מכל מקום כיון שלא נקצרה, עדיין דינה כקרקע ובכלל מכירתה היא. עוד שנינו במשנה: <strong>ואת חיצת</strong> (מחיצה, קבוצת) <strong>הקנים שפחותה מבית רובע.</strong> ומעירים: <strong>ואף על גב דאלימי</strong> <small>[ואף על פי ש</small>הקנים הללו <small>עבים],</small> מכל מקום הם בטלים לשדה.
 שנינו במשנה: <strong>ואת השומירה שאינה עשויה בטיט.</strong> ומעירים: <strong>אף על גב דלא קביעא בארעא</strong> <small>[אף על פי שאינה קבועה בקרקע]</small> ואפשר לטלטל אותה, מכל מקום הואיל ואינה עשויה בטיט — אינה חשובה לעצמה, והיא נחשבת כחלק מן השדה. ועוד שנינו: <strong>ואת החרוב שאינו מורכב, ואת בתולת השקמה.</strong> ומעירים: <strong>אף על גב דאלימי</strong> <small>[אף על פי ש</small>הם גדולים ו<small>עבים],</small> מכל מקום הואיל ולא הגיעו לשלב ההרכבה (בחרוב) או הקציצה (בשקמה) — רואים אותם כחלק מהקרקע.
 <big>ג</big> ומפרשים את חלקה השני של המשנה: <strong>אבל לא מכר את האבנים שאינן לצרכה.</strong> ומסבירים: לפירוש שאלו הן אבנים של אלומות, הרי <strong>ל</strong>דעת <strong>ר' מאיר</strong> אלו הן אבנים <strong>דלא מתקנן</strong> <small>[שאינן מתוקנות],</small> ואילו <strong>לרבנן</strong> <small>[ל</small>דעת <small>חכמים]</small> אף האבנים המתוקנות, כל <strong>דלא מחתן</strong> <small>[שאינן מונחות]</small> אינן מכורות.
 <strong>ול</strong>דעת <strong>עולא</strong> ש<strong>אמר:</strong> שאבנים אלה הם <strong>אבנים הסדורות לגדר, ל</strong>דעת <strong>ר' מאיר</strong> — <strong>דלא מתקנן</strong> <small>[שאינן מתוקנות],</small> <strong>לרבנן</strong> <small>[ל</small>דעת <small>חכמים]</small> <strong>דלא סדרן</strong> <small>[שאינן מסודרות]</small> אף שהן מתוקנות לכך.
 ועוד שנינו במשנה: <strong>ולא את הקנים</strong> <strong>שבכרם שאינן לצרכו.</strong> ומסבירים: <strong>ל</strong>דעת <strong>ר' מאיר</strong> — <strong>דלא משפיין</strong> <small>[שאינם משופים,</small> מתוקנים<small>],</small> <strong>לרבנן</strong> <small>[ל</small>דעת <small>חכמים]</small> — <strong>דלא מוקמן</strong> <small>[שאינם מועמדים</small> במקומם<small>].</small> שנינו: <strong>ולא את התבואה התלושה מן הקרקע.</strong> ומעירים: <strong>ואף על גב דצריכא לארעא</strong> <small>[ואף על פי שצריכה לקרקע]</small> להיות מונחת בשדה, להתייבש ולהתאוורר.
 ועוד שנינו: <strong>ולא</strong> מכר <strong>את חיצת הקנים שהיא בית רובע.</strong> ומעירים: <strong>ו</strong>החידוש הוא <strong>אף על גב דקטיני</strong> <small>[אף על פי ש</small>הם <small>דקים],</small> מכל מקום הואיל והם תופשים שטח בית רובע — הם נחשבים כרשות לעצמם. ובענין זה <strong>אמר ר' חייא בר אבא אמר ר' יוחנן: לא חיצת הקנים בלבד</strong> נחשבת כרשות לעצמה ואינה נכללת במכירה, <strong>אלא אפילו ערוגה קטנה של בשמים</strong> שאין בשטחה בית רובע, <strong>ו</strong>אולם <strong>יש לה שם בפני עצמה</strong> — <strong>אינה נמכרת עמה</strong> עם השדה. <strong>אמר רב פפא: והוא,</strong> כוונת הדברים היא, <strong>דקרו</strong> <small>[שקורים]</small> <strong>לה "וורדא דפלניא"</strong> <small>["בית וורדים של פלוני"],</small> שבכך היא קובעת שם לעצמה.
 שנינו: <strong>ולא</strong> מכר את <strong>השומירה העשויה בטיט.</strong> ומעירים: <strong>ואף על גב דמחברא בארעא</strong> <small>[ואף על פי ש</small>היא <small>מחוברת לקרקע]</small> מכל מקום הריהי נחשבת כבנין לעצמו, שאינו חלק מן השדה. ועוד שנינו: <strong>ולא את חרוב המורכב ולא סדן השקמה.</strong> ומעירים: <strong>ואף על גב דקטיני</strong> <small>[ואף על פי ש</small>הם <small>דקים],</small> מכל מקום הם כבר נחשבים כיחידה לעצמה.
 <big>ד</big> אגב ענין זה של שומירה המחוברת, מביאים מה ש<strong>בעי</strong> <small>[שאל]</small> <strong>ר' אלעזר</strong> בענין מכירה של בית: <strong>מלבנות של פתחים</strong> (מסגרות, מזוזות ומשקוף מעץ), <strong>מהו</strong> דינם? האם הם נמכרים יחד עם הבית, או לא? ומסבירים את השאלה: <strong>היכא דמחברי בטינא</strong> <small>[במקום ש</small>הם <small>מחוברים</small> לבית <small>בטיט]</small> <strong>לא תיבעי</strong> <small>[תישאל]</small> <strong>לך</strong> השאלה — <strong>דהא מחבר</strong> <small>[</small><small>שהרי מחוברים</small> הם<small>],</small> <strong>כי תיבעי</strong> <small>[כאשר תישאל]</small> <strong>לך</strong> השאלה — הרי זה באופן <strong>דנקיטי בסיכי</strong> <small>[ש</small>הם רק <small>אחוזים ביתדות עץ קטנות],</small> ואם כן <strong>מאי</strong> <small>[מה]</small> הדין? לשאלה זו לא נמצאה תשובה ועל כן <strong>תיקו</strong> <small>[תעמוד]</small> במקומה.
 ובענין דומה <strong>בעי</strong> <small>[שאל]</small> <strong>ר' זירא: מלבנות של חלונות, מהו</strong> דינם במכירת הבית? <strong>מי אמרינן</strong> <small>[האם אומרים אנו]:</small> <strong>לנוי בעלמא</strong> <small>[סתם]</small> <strong>הוא דעבידי</strong> <small>[שעשויים]</small> ואינם נמכרים עם הדירה, ולכן יכול המוכר להוציא אותם וללוקחם, <strong>או דלמא</strong> <small>[שמא]</small> <strong>כיון דמחברי</strong> <small>[ש</small>הם <small>מחוברים</small> לחלון<small>]</small> — <strong>מחברי</strong> <small>[מחוברים]?</small> גם לשאלה זו לא נמצאה תשובה ועל כן <strong>תיקו</strong> <small>[תעמוד]</small> אף היא במקומה.
  וכן <strong>בעי</strong> <small>[שאל]</small> <strong>ר' ירמיה: מלבנות של כרעי המטה,</strong> שמונחים מתחת לכרעי המיטה, כדי שלא יתקלקלו ברטיבות, <strong>מהו?</strong> ומסבירים את השאלה: <strong>כל היכא דמטלטלי בהדה</strong> <small>[כל מקום ש</small>הם <small>מיטלטלים יחד איתה]</small> <strong>לא תיבעי</strong> <small>[תישאל]</small> <strong>לך</strong> השאלה — <strong>דהא מטלטלי</strong> <small>[שהרי מיטלטלים</small> הם<small>],</small> <strong>כי תיבעי</strong> <small>[כאשר תישאל]</small> <strong>לך</strong> השאלה, הרי זה <strong>היכא דלא מטלטלי</strong> <small>[במקום שאינם מיטלטלים],</small> אם כן <strong>מאי</strong> <small>[מה]</small> הדין? גם לשאלה זו לא נמצאה תשובה ועל כן <strong>תיקו</strong> <small>[תעמוד]</small> אף היא במקומה.
 <big>ה</big> שנינו במשנה בין הדברים שאינם נמכרים בכלל השדה: <strong>"ולא את חרוב המורכב ולא סדן השקמה" וכו'.</strong>
## דף סט:
 ושואלים: <strong>מנא הני מילי</strong> <small>[מנין הדברים הללו]?</small> מהו המקור בכתוב לדבר זה, שחרוב המורכב וסדן השקמה אינם נמכרים בכלל השדה? <strong>אמר רב יהודה אמר רב,</strong> ש<strong>אמר קרא</strong> <small>[הכתוב]:</small> <strong>"ויקם שדה עפרון אשר במכפלה</strong> אשר לפני ממרא השדה והמערה אשר בו, וכל העץ אשר בשדה אשר בכל גבולו סביב. לאברהם למקנה<strong>"</strong> (בראשית כג, יז–יח), לומר: <strong>מי שצריך לגבול סביב</strong> שאינו ניכר ואינו עומד בפני עצמו, הריהו נמכר בכלל השדה, <strong>יצאו אלו,</strong> החרוב המורכב וסדן השקמה, <strong>שאין צריכין לגבול סביב,</strong> משום שהם ניכרים בפני עצמם. <strong>אמר רב משרשיא: מכאן,</strong> מפסוק זה לגבי הגבול, מקור <strong>ל</strong>ענין סימון <strong>מצרים מן התורה.</strong>
 <big>א</big> <strong>אמר רב יהודה: האי מאן דמזבן ארעא לחבריה</strong> <small>[מי שמוכר קרקע לחבירו],</small> <strong>צריך למכתב ליה</strong> <small>[לכתוב לו]:</small> <strong>"קני</strong> <small>[קנה]</small> <strong>לך דיקלין ותאלין והוצין וציצין</strong> <small>[דקלים ותמרים וענפים ושתילים]</small> <strong>".</strong> <strong>ואף על גב דכי</strong> <small>[ואף על פי שכאשר]</small> <strong>לא כתב ליה הכי</strong> <small>[לו כך]</small> בכל זאת <strong>קני</strong> <small>[קונה]</small> את כולם, כפי שעולה ממשנתנו, שרק חרוב המורכב וסדן השקמה אינם נמכרים בכלל השדה, <strong>אפילו הכי</strong> <small>[כך]</small> — <strong>שופרא דשטרא</strong> <small>[יפוי השטר]</small> <strong>הוא</strong> שכותב בבירור, כדי שלא יהיה מקום למחלוקת.
  אם <strong>אמר ליה</strong> <small>[לו]</small> המוכר לקונה: <strong>"ארעא ודיקלי</strong> <small>[קרקע ודקלים]</small> מוכר אני לך <strong>"</strong>— <strong>חזינן</strong> <small>[רואים אנו],</small> <strong>אי אית ליה</strong> <strong>דיקלי</strong> <small>[אם יש לו דקלים]</small> — <strong>יהיב ליה תרי דיקלי</strong> <small>[נותן לו שני דקלים]</small> שהם מיעוט רבים, <strong>ואי לית ליה</strong> <small>[ואם אין לו]</small> דקלים — <strong>זבין ליה תרי דיקלי</strong> <small>[קונה לו שני דקלים]</small> במקום אחר. <strong>ואי משעבדי</strong> <small>[ואם</small> יש לו דקלים, אבל <small>משועבדים</small> הם לאחר<small>]</small> — <strong>פריק ליה תרי דיקלי</strong> <small>[פודה</small> ונותן <small>לו שני דקלים].</small>
 אם אמר לו המוכר: <strong>"ארעא בדיקלי</strong> <small>[קרקע בדקלים]</small> אני מוכר לך <strong>"</strong>— <strong>חזינן</strong> <small>[רואים אנו],</small> <strong>אי אית</strong> <small>[אם יש]</small> <strong>בה דיקלי</strong> <small>[דקלים]</small> בקרקע — <strong>יהיב ליה</strong> <small>[נותן לו],</small> <strong>ואי לאו</strong> <small>[ואם לא]</small> — <strong>מקח טעות הוא.</strong> אם אמר לו: <strong>"ארעא בי דיקלי</strong> <small>[קרקע של דקלים]</small> אני מוכר לך <strong>"</strong>— <strong>לית ליה דיקלי</strong> <small>[אין לו דקלים]</small> לקונה, ואם אין דקלים בשדה אין זה מיקח טעות, ומדוע? —קרקע <strong>דחזיא לדיקלי קאמר ליה</strong> <small>[שראויה לדקלים אמר לו]</small> ואין בלשון זו דקלים ממש. ועוד, אם <strong>אמר ליה</strong> <small>[לו]</small> המוכר שהוא מוכר לו את הקרקע <strong>לבר מדיקלא פלניא</strong> <small>[חוץ מדקל פלוני]</small> — <strong>חזינן</strong> <small>[רואים אנו],</small> <strong>אי דיקלא טבא</strong> <small>[אם דקל טוב]</small> <strong>הוא</strong> — <strong>שיורי שייריה</strong> <small>[שיור שייר אותו]</small> לעצמו, ולא מכרו בכלל השדה, <strong>אי דיקלא בישא</strong> <small>[אם דקל רע]</small> <strong>הוא</strong> — <strong>כל שכן הנך</strong> <small>[אלה</small> האחרים<small>]</small>
 שכולם שייר לעצמו. אם <strong>אמר ליה</strong> <small>[לו]</small> שמוכר לו את הקרקע <strong>לבר מאילני</strong> <small>[חוץ מאילנות],</small> <strong>אי אית ליה אילני</strong> <small>[אם יש לו אילנות</small> בשדה<small>],</small> כלומר, עצים שונים, כגון עצי זית ותאנה — מכר לו את השדה <strong>לבר מאילני</strong> <small>[חוץ מאילנות].</small> <strong>אי אית ליה דיקלי</strong> <small>[אם יש לו</small> רק <small>דקלים]</small> ולא אילנות אחרים — כוונתו היתה <strong>לבר מדיקלי</strong> <small>[</small><small>חוץ מדקלים],</small> אף על פי שאין קוראים להם אילנות סתם. וכן <strong>אי אית ליה גופני</strong> <small>[אם יש לו</small> רק <small>גפנים]</small> — <strong>לבר מגופני</strong> <small>[חוץ מגפנים].</small>
 אם היו באותו שדה <strong>אילני וגופני</strong> <small>[אילנות וגפנים]</small> הרי מכר לו כל הקרקע ואף הגפנים, <strong>לבר מאילני</strong> <small>[חוץ מהאילנות]</small> שאותם הוציא מכלל המכר. וכן אם יש לו באותו שדה <strong>אילני ודיקלי</strong> <small>[אילנות ודקלים]</small> — הרי זה מכר הכל <strong>לבר מאילני</strong> <small>[חוץ מהאילנות].</small> אם אין לו אילנות אבל יש לו <strong>גופני ודיקלי</strong> <small>[גפנים ודקלים]</small> — <strong>לבר מגופני</strong> <small>[חוץ מהגפנים]</small> שאותם שייר לעצמו, והדקלים נמכרים עם השדה.
 <strong>אמר רב:</strong> אם מכר לו שדה ואמר שאין האילנות בכלל, הרי <strong>כל</strong> אילן שהוא גדול עד <strong>שעולין לו בחבל</strong> כדי להוריד פירותיו — <strong>הוי</strong> <small>[הרי זה]</small> <strong>שיור</strong> ואינו נקנה בכלל השדה. ו<strong>כל שאין עולין לו בחבל</strong> — <strong>לא הוי</strong> <small>[אין זה]</small> <strong>שיור,</strong> והריהו נמכר עם השדה.
## דף ע.
 <strong>ודייני גולה אמרי</strong> <small>[אומרים]:</small> <strong>כל</strong> אילן <strong>שהעול</strong> שעל השוורים החורשים <strong>כובשו</strong> (מכופף אותו) תוך כדי החרישה והאילן אינו מעכבו — <strong>לא הוי</strong> <small>[אינו]</small> <strong>שיור,</strong> שאילן שאינו חשוב הוא, <strong>כל שאין העול כובשו</strong> — <strong>הוי</strong> <small>[הריהו]</small> <strong>שיור.</strong> ומעירים: <strong>ולא פליגי</strong> <small>[ואין</small> הם <small>חלוקים</small> בהלכה<small>],</small> כי <strong>הא</strong> <small>[זה]</small> שאמר רב כל שעולים לו בחבל — מדובר <strong>בדיקלי</strong> <small>[בדקלים],</small> שאם היו גבוהים כל כך אינם נמכרים, <strong>הא</strong> <small>[זה]</small> שאמרו דייני הגולה — <strong>באילני</strong> <small>[באילנות</small> אחרים<small>].</small>
 <big>א</big> ובאותו ענין ששנינו במשנתנו כי החרוב המורכב וסדן השקמה אינם נמכרים בכלל השדה, <strong>בעא מיניה</strong> <small>[שאל אותו]</small> <strong>רב אחא בר הונא מרב ששת:</strong> אם אמר לו מוכר השדה, לקונה: <strong>"</strong>שדי מכורה לך <strong>חוץ מחרוב</strong> מורכב <strong>פלוני",</strong> או שאמר לו <strong>"חוץ מסדן</strong> שקמה <strong>פלוני",</strong> והיו בשדה עוד חרובים מורכבים וסדני שקמה, <strong>מהו</strong> הדין בכגון זה? ותוכן השאלה: האם התכוון המוכר לומר בייתור לשונו כי <strong>אותו חרוב הוא</strong> ש<strong>לא קני</strong> <small>[קונה]</small> הקונה, <strong>הא</strong> <small>[אבל]</small> את <strong>שאר</strong> ה<strong>חרובים קני</strong> <small>[</small>הוא <small>קונה],</small> <strong>או דלמא</strong> <small>[שמא]</small> את <strong>שאר</strong> ה<strong>חרובין נמי לא קני</strong> <small>[גם כן אינו קונה]?</small> <strong>אמר ליה</strong> <small>[לו]</small> רב ששת בתשובה: <strong>לא קנה</strong> אף את שאר החרובים.
 <strong>איתיביה</strong> <small>[הקשה לו]</small> רב אחא על כך ממה ששנינו בברייתא: האומר <strong>"</strong>שדי מכורה לך <strong>חוץ מחרוב פלוני",</strong> או שאמר לו <strong>"</strong>שדי מכורה לך <strong>חוץ מסדן פלוני"</strong> — <strong>לא קנה; מאי לאו</strong> <small>[האם אין]</small> הכוונה היא שדווקא <strong>אותו חרוב הוא</strong> ש<strong>לא קנה, הא</strong> <small>[אבל]</small> <strong>שאר חרובין קנה?</strong>
 <strong>אמר ליה</strong> <small>[לו]:</small> <strong>לא,</strong> הכוונה היא ש<strong>אפילו שאר חרובין נמי</strong> <small>[גם כן]</small> <strong>לא קנה. תדע</strong> שכן הוא כדבריי, ש<strong>אילו אמר ליה</strong> <small>[</small>היה <small>אומר לו]:</small> <strong>"שדי מכורה לך חוץ משדה פלונית</strong> הסמוכה לזו <strong>",</strong> האם תאמר גם כן שדווקא את השדה <strong>ההיא</strong> <strong>הוא</strong> ש<strong>לא קני</strong> <small>[קנה],</small> <strong>הא אחרנייתא קני</strong> <small>[אבל אחרות קונה]?</small> והרי בפירוש אמר שמוכר לו שדה מסויימת, ולא כל שדותיו! <strong>אלא</strong> בוודאי אתה אומר ש<strong>לא קנה</strong> את השדות האחרות, <strong>הכא נמי</strong> <small>[כאן גם כן]</small> בחרובים, <strong>לא קנה,</strong> שאין מכירת השדה כוללת כלל חרובים.
 <strong>ואיכא דאמרי</strong> <small>[ויש שאומרים]</small> בלשון אחרת: <strong>בעא מיניה</strong> <small>[שאל אותו]</small> <strong>רב אחא בר הונא מרב ששת:</strong> מוכר שדה שאמר לקונה: <strong>"</strong>שדי מכורה לך <strong>חוץ מחצי חרוב פלוני", "חוץ מחצי סדן פלוני", מהו</strong> הדין? ותוכן השאלה: במקרה כזה <strong>שאר חרובין ודאי לא קני</strong> <small>[קנה],</small> <strong>הא</strong> <small>[אבל]</small> <strong>מה ששייר באותו חרוב,</strong> כלומר, המחצית שלא פירש המוכר שהוא משייר לעצמו — <strong>קני</strong> <small>[קנה],</small> <strong>או דלמא</strong> <small>[שמא]</small> <strong>אפילו מה ששייר באותו חרוב נמי</strong> <small>[גם כן]</small> <strong>לא קני</strong> <small>[קנה]?</small> <strong>אמר ליה</strong> <small>[לו]</small> רב ששת בתשובה: <strong>לא קני</strong> <small>[קנה]</small> אף את מה ששייר באותו חרוב.
 <strong>איתיביה</strong> <small>[הקשה לו]</small> רב אחא על כך ממה ששנינו בברייתא: <strong>"חוץ מחצי חרוב פלוני", "חוץ מחצי סדן פלוני"</strong> — <strong>שאר חרובין לא קנה; מאי לאו</strong> <small>[האם אין]</small> הכוונה שדווקא <strong>שאר חרובין הוא</strong> ש<strong>לא קנה, הא</strong> <small>[אבל]</small> <strong>מה ששייר באותו חרוב קנה?</strong>
 <strong>אמר ליה</strong> <small>[לו]:</small> <strong>לא</strong> זו הכוונה, אלא <strong>אפילו מה ששייר באותו חרוב נמי</strong> <small>[גם כן]</small> <strong>לא קנה. תדע</strong> שכן הוא, ש<strong>אילו אמר ליה</strong> <small>[</small>היה <small>אומר לו]:</small> <strong>"שדי מכורה לך חוץ מחצי שדה פלוני",</strong> וכי תאמר גם כן כי את <strong>ההוא</strong> <small>[אותו]</small> חצי שדה אחר <strong>הוא</strong> ש<strong>לא קנה, הא אידך</strong> <small>[אבל</small> את החצי <small>האחר]</small> של אותו שדה <strong>קנה? אלא לא קני</strong> <small>[קנה],</small> <strong>הכא נמי</strong> <small>[כך גם כן]</small> <strong>לא קני</strong> <small>[קנה].</small>
 <big>ב</big> <strong>בעא מיניה</strong> <small>[שאל אותו]</small> <strong>רב עמרם מרב חסדא: המפקיד</strong> דברים מסויימים <strong>אצל חבירו בשטר</strong> שכתוב בו בחתימת עדים שפלוני הפקיד ביד פלוני דברים אלה, <strong>ואמר לו</strong> אחר כך הנפקד למפקיד: <strong>"החזרתים לך",</strong> והשטר עדיין בידי המפקיד, <strong>מהו</strong> הדין? וצדדי השאלה: <strong>מי אמרינן</strong> <small>[האם אנו אומרים]:</small> <strong>מיגו דאי בעי אמר</strong> <small>[מתוך שאם היה רוצה היה אומר]</small> <strong>"נאנסו",</strong> נלקחו ממני באונס — <strong>מהימן</strong> <small>[נאמן],</small> <strong>השתא נמי מהימן</strong> <small>[עכשיו גם כן נאמן]</small> באומרו "החזרתים", שהרי אם רצונו לשקר — היה טוען שנלקחו ממנו באונס. <strong>או דלמא אמר ליה</strong> <small>[שמא יכול לומר לו]</small> המפקיד: אם אמנם החזרת לי, <strong>"שטרך בידי מאי בעי</strong> <small>[מה</small> הוא <small>רוצה]</small> <strong>"?</strong> כלומר, אם היית מחזיר, היית צריך לקחת ממני את השטר. <strong>אמר ליה</strong> <small>[לו]</small> רב חסדא: <strong>מהימן</strong> <small>[נאמן]</small> הוא, משום ה"מיגו".
  ושאל אותו רב עמרם: ובכל זאת, <strong>ולימא ליה</strong> <small>[ושיאמר לו]:</small> <strong>"שטרך בידי מאי בעי</strong> <small>[מה</small> הוא <small>רוצה]</small> <strong>"?</strong> <strong>אמר ליה</strong> <small>[לו]:</small> <strong>וליטעמיך</strong> <small>[ולטעמך,</small> לשיטתך<small>],</small> <strong>וכי אמר ליה</strong> <small>[וכאשר אומר לו]</small> <strong>"נאנסו", מי מצי אמר ליה</strong> <small>[האם יכול</small> הוא <small>לומר לו]:</small> <strong>"שטרך בידי מאי בעי</strong> <small>[מה</small> הוא <small>רוצה]</small> <strong>"?</strong> וכיון שכך, גם אם טוען "החזרתי" — אין יכול לטעון כנגדו מדוע לא לקח את השטר. <strong>אמר ליה</strong> <small>[לו]:</small>
## דף ע:
 <strong>סוף סוף</strong> גם <strong>כי אמר ליה</strong> <small>[כאשר</small> היה <small>אומר לו]</small> <strong>"נאנסו" לאו</strong> <small>[האם לא]</small> <strong>שבועה בעי</strong> <small>[צריך</small> היה על כך<small>]?</small> וכיצד אתה אומר שהוא נאמן לטעון שהחזירם בלי שבועה? אמר לו: <strong>הכא נמי</strong> <small>[כאן גם כן]</small> לכך התכוונתי: <strong>מאי</strong> <small>[מה</small> פירוש<small>]</small> <strong>"נאמן"?</strong> — <strong>נאמן בשבועה.</strong>
 ומציעים: <strong>לימא, בפלוגתא דהני תנאי</strong> <small>[האם לומר</small> שדבר זה שנוי <small>במחלוקתם של תנאים אלה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שטר כיס</strong> שהוא שטר המעיד שמסר אדם סכום כסף לחבירו בתורת "עיסקא" על מנת לחלוק ברווחים שהכסף המשותף יביא, <strong>היוצא על היתומים,</strong> שנפטר מקבל הכסף ובעל הממון תובעו מן היתומים — <strong>דייני גולה אמרי</strong> <small>[אומרים]:</small> <strong>נשבע</strong> התובע שלא הוחזר לו הכסף <strong>וגובה</strong> את <strong>כולו, ודייני ארץ ישראל אמרי</strong> <small>[אומרים]:</small> <strong>נשבע</strong> שלא קיבל, <strong>וגובה</strong> רק <strong>מחצה</strong> מן הסכום.
 <strong>ו</strong>אנו מניחים <strong>דכולי עלמא אית להו דנהרדעי</strong> <small>[שהכל יש להם,</small> מקבלים, את שיטת חכמי <small>נהרדעא],</small> <strong>דאמרי נהרדעי</strong> <small>[שאומרים</small> חכמי <small>נהרדעא]:</small> <strong>האי עיסקא</strong> <small>[עיסקה זו]</small> שהאדם נותן כסף לחבירו כדי שיתעסק בכסף זה במסחר על מנת שיחלקו ברווחים — <strong>פלגא</strong> <small>[חציו]</small> נחשב כ<strong>מלוה</strong> שאחריותו תמיד על הלווה, <strong>ופלגא</strong> <small>[וחציו]</small> נחשב כ<strong>פקדון,</strong> שאם אירע בו אונס — פטור המקבל.
  ולפי הנחה זו, על חלק המילווה סבורים כולם שנוטלו התובע מן היתומים (בשבועה) כדרך שהיה נוטלו מאביהם, אבל על חלק הפקדון <strong>מאי לאו בהא קא מיפלגי</strong> <small>[האם לא ב</small>נושא <small>זה הם חלוקים],</small> <strong>דמר סבר</strong> <small>[שחכם זה,</small> דייני גולה, <small>סבור]</small> ש<strong>מצי אמר ליה</strong> <small>[יכול לומר לו]</small> המפקיד לנפקד: <strong>"שטרך בידי מאי בעי</strong> <small>[מה</small> הוא <small>רוצה]</small> <strong>",</strong> ולכן לא האב ולא הבנים נאמנים לומר שהחזירו את חלק הפקדון, וגם אותו הוא גובה בנוסף לשטר המילווה, <strong>ומר סבר</strong> <small>[וחכם זה,</small> דייני ארץ ישראל, <small>סבור]</small> כרב חסדא, שלדעתו <strong>לא אמרי</strong> <small>[אין אומרים]</small> טענה זו, ולכן אינו גובה הכל, אלא את חלק המילווה, שעל חלק הפקדון נאמן היה האב לטעון החזרתיו?
  ודוחים:  <strong>לא, דכולי עלמא אית להו</strong> <small>[לדעת הכל יש להם,</small> מקבלים את דברי<small>]</small> <strong>רב חסדא,</strong> ויכול היה האב לטעון "החזרתי", <strong>והכא בהא קמיפלגי</strong> <small>[וכאן בזה הם חלוקים],</small> <strong>דמר סבר</strong> <small>[שחכם זה,</small> דייני גולה, <small>סבור]:</small> <strong>אם איתא דפרעיה מימר הוה אמר</strong> <small>[אכן פרע לו היה אומר]</small> לבניו שפרע, ואם לא אמר כן — מן הסתם לא פרע. <strong>ומר סבר</strong> <small>[וחכם זה,</small> דייני גולה, <small>סבור]:</small> <strong>אימור</strong> <small>[אמור,</small> יכול אתה לומר<small>]:</small> <strong>מלאך המות הוא דאנסיה</strong> <small>[שאנס אותו],</small> כלומר, מת האיש לפני שהספיק לצוות לבניו את פרטי הדברים.
  ובענין זה מביאים הלכה זו ש<strong>שלח רב הונא בר אבין: המפקיד</strong> חפץ <strong>אצל חבירו בשטר, ו</strong>כשתבעו המפקיד שיחזירנו לו <strong>אמר לו</strong> השומר: <strong>"החזרתיו לך"</strong> — הרי זה <strong>נאמן, ושטר כיס היוצא על היתומין</strong> — <strong>נשבע וגובה כולו.</strong>
 ותוהים: <strong>תרתי</strong> <small>[שתים]</small> שתי הלכות הסותרות זו את זו? שהרי כפי שאמרנו, אם היה האב יכול לטעון "החזרתי", היינו טוענים טענה זו עבור היתומים! ומשיבים: <strong>שאני התם</strong> <small>[שונה שם],</small> <strong>דאם איתא דפרעיה מימר הוה אמר</strong> <small>[שאם אכן פרעו אומר היה]</small> לבניו שפרע, וכיון שלא אמר — מן הסתם לא פרע.
 <strong>רבא אמר:</strong> בענין זה של שטר כיס היוצא על היתומים <strong>הלכתא</strong> <small>[הלכה</small> היא<small>]</small> ש<strong>נשבע וגובה מחצה,</strong> כשיטת דייני ארץ ישראל. מסופר: שני דורות אחר כך <strong>אמר מר זוטרא: הלכתא</strong> <small>[הלכה]</small> בענין זה <strong>כדייני גולה.</strong> <strong>אמר ליה</strong> <small>[לו]</small> <strong>רבינא למר זוטרא, הא</strong> <small>[הרי]</small> <strong>אמר רבא: נשבע וגובה מחצה! אמר ליה</strong> <small>[לו]:</small> <strong>אנן</strong> <small>[אנו]</small> את ההלכה של <strong>דייני גולה</strong>
## דף עא.
 <strong>איפכא מתנינן לה</strong> <small>[ההיפך אנו שונים אותה],</small> כלומר, אנו גורסים שדייני גולה הם שפסקו שגובה מחצה, והוא כשיטת רבא.
 <big>א משנה</big> כהמשך למשנה הקודמת (לעיל בבא בתרא סח,ב) אומרת המשנה כי המוכר את השדה, אף שאמר לקונה שמוכר לו כל מה שבתוכה, לא מכר <strong>לא את הבור ולא את הגת ולא את השובך, בין</strong> שהיו <strong>חרבין</strong> (לא פעילים), <strong>בין</strong> שהיו <strong>ישובין,</strong> שכל אלו אינם חלק מן השדה עצמו. <strong>וצריך</strong> המוכר <strong>ליקח</strong> (לקנות) <strong>לו דרך</strong> מן הקונה, כדי שיוכל להגיע לאותם דברים ששייר לעצמו. אלו <strong>דברי ר' עקיבא,</strong> שסבור שכל מוכר הריהו מוכר בעין יפה, ומשום כך מה שלא פירש שמשייר לעצמו — לא שייר, ולכן לא שייר לעצמו גם דרך לאלה, וצריך לקנות זכות זו מן הקונה. <strong>וחכמים אומרים: אינו צריך,</strong> שכיון ששייר את כל אלה, ודאי שייר לעצמו גם דרך אליהם.
 <strong>ומודה ר' עקיבא, בזמן שאמר לו</strong> שהוא מוכר לו את השדה ופירש <strong>"חוץ מאלו",</strong> <strong>שאינו צריך ליקח לו דרך,</strong> שכיון שהוסיף בדבריו במפורש שהוא משייר את אלה, אף שממילא נשארו שלו — בוודאי התכוון גם לדרך אליהם. במקרה אחר, ש<strong>מכרן</strong> את הבור ואת הגת, <strong>לאחר</strong> והשדה שייר לעצמו — <strong>ר' עקיבא אומר:</strong> הקונה <strong>אינו צריך ליקח לו דרך,</strong> שהרי לשיטתו מוכר בעין יפה מוכר, ומכר לו גם דרך לאותם דברים. <strong>וחכמים אומרים: צריך ליקח לו דרך.</strong>
 ומעירים: <strong>במה דברים אמורים</strong> — <strong>במוכר, אבל בנותן מתנה</strong> — ודאי <strong>נותן את כולה</strong> וכל המצוי בה. וכן <strong>האחין</strong> היורשים <strong>שחלקו</strong> בנכסי אביהם, <strong>זכו בשדה,</strong> כלומר, כל אחד כשזכה בשדה — <strong>זכו בכולה</strong> בכל מה שמצוי בה. וכן <strong>המחזיק</strong> העושה חזקה <strong>בנכסי הגר,</strong> אם <strong>החזיק בשדה</strong> — <strong>החזיק בכולה.</strong>
 <strong>המקדיש את השדה</strong> — <strong>הקדיש את כולה; ר' שמעון אומר: המקדיש את השדה</strong> — <strong>לא הקדיש</strong> את כל הדברים המצויים בשדה, <strong>אלא את החרוב המורכב ואת סדן השקמה,</strong> אבל לא בור או גת וכיוצא בהם.
 <big>ב גמרא</big> על ההבחנה האמורה במשנה בין מתנה למכר לענין שיור, שואלים: <strong>מאי שנא</strong> <small>[</small>ב<small>מה שונה]</small> <strong>מכר ומאי שנא</strong> <small>[ו</small>ב<small>מה שונה]</small> <strong>מתנה? פירש יהודה בן נקוסא לפני רבי:</strong> ההבדל הוא ש<strong>זה פירש וזה לא פירש.</strong>
 ותוהים על כך: <strong>האי</strong> <small>[זה]</small> <strong>זה פירש וזה לא פירש,</strong> הלוא <strong>זה לא פירש וזה לא פירש הוא,</strong> שהרי בשני המקרים לא פירש המוכר מה הוא משייר! <strong>אלא</strong> הכוונה היא כך: במכר, <strong>זה</strong> הקונה <strong>היה לו לפרש</strong> ולדרוש כל מה שאינו חלק בלתי נפרד מן השדה, ומשלא עשה כן — הפסיד. <strong>ו</strong>אילו במתנה <strong>זה</strong> מקבל המתנה <strong>לא היה לו לפרש,</strong> שאין זו דרך מקבלי מתנה.
  מסופר, <strong>ההוא</strong> <small>[אחד]</small> ש<strong>אמר להו</strong> <small>[להם]:</small> <strong>הבו ליה לפלניא ביתא</strong> <small>[תנו לו</small> במתנה <small>לפלוני בית</small> שלי<small>]</small> ש<strong>מחזיק</strong> (מכיל) <strong>מאה גולפי</strong> <small>[חביות],</small> <strong>אשתכח דהוה</strong> <small>[נמצא שהיה]</small> ברשותו בית ש<strong>מחזיק מאה ועשרין</strong> <small>[ועשרים]</small> חביות, <strong>אמר מר זוטרא:</strong> אין לו בבית אלא שטח שפירש, ולא את כל הבית, כי <strong>מאה אמר ליה</strong> <small>[לו],</small> <strong>מאה ועשרין לא אמר ליה</strong> <small>[לו].</small>
 <strong>רב אשי אמר: מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> <strong>במה דברים אמורים</strong> — <strong>במוכר, אבל בנותן מתנה</strong> — <strong>נותן את כולן? אלמא</strong> <small>[מכאן</small> אנו אומרים<small>]</small> כי <strong>מאן דיהיב</strong> <small>[מי שנותן]</small> <strong>מתנה</strong> — <strong>בעין יפה יהיב</strong> <small>[נותן],</small> <strong>הכא נמי</strong> <small>[כאן גם כן]</small> <strong>מאן דיהיב</strong> <small>[מי שנותן]</small> <strong>מתנה</strong> — <strong>בעין יפה יהיב</strong> <small>[נותן],</small> ולא דקדק בשיעורים, והתכוון לבית זה שמחזיק יותר ממאה חביות.
 <big>ג</big> שנינו במשנה: <strong>המקדיש את השדה</strong> — <strong>הקדיש</strong> את כולה. <strong>אמר רב הונא, אף על גב דאמור רבנן</strong> <small>[אף על פי שאמרו חכמים]:</small> <strong>הקונה שני אילנות בתוך</strong> שדהו <strong>של חבירו</strong> — <strong>הרי זה לא קנה קרקע</strong> אלא את האילנות בלבד, אם <strong>מכר קרקע</strong> לחבירו <strong>ושייר שני אילנות לפניו</strong> (לעצמו) — <strong>יש לו קרקע</strong> לאילנות הללו. ומסבירים הלכה זו: <strong>ואפילו ל</strong>שיטת <strong>ר' עקיבא</strong> ש<strong>אמר</strong> ש<strong>מוכר בעין יפה מוכר</strong> ולא משייר לעצמו, <strong>הני מילי</strong> <small>[דברים אלה</small> אמורים<small>]</small> <strong>גבי</strong> <small>[אצל]</small> <strong>בור ודות, דלא קא מכחשי בארעא</strong> <small>[שאינם מכחישים את הקרקע],</small> ולכן אינו רואה צורך להבטיח עצמו מפני טענות של קונה הקרקע. <strong>אבל אילנות דקא מכחשי בארעא</strong> <small>[שמכחישים את הקרקע]</small> ביניקתם ממנה,
## דף עא:
 <strong>אם איתא</strong> <small>[אכן]</small> נאמר ש<strong>לא שייר</strong> המוכר קרקע לעצמו, <strong>לימא ליה</strong> <small>[שיאמר לו]</small> הקונה: <strong>"עקור אילנך</strong> <small>[אילנותיך],</small> <strong>שקול וזיל</strong> <small>[קח ולך]</small>
 <strong>",</strong> שהרי הם יונקים מהקרקע שלי ומכחישים אותה בכך! ומאחר שהמוכר שייר לעצמו את האילנות, בוודאי התכוון להשאיר לעצמו גם את הקרקע השייכת לאילנות אלה. ומנסים להביא ראיה, <strong>תנן</strong> <small>[שנינו</small> במשנה<small>],</small> <strong>ר' שמעון אומר: המקדיש את השדה</strong> — <strong>לא הקדיש</strong> בכלל השדה <strong>אלא חרוב המורכב וסדן השקמה,</strong> אבל לא שאר דברים המצויים בו ואינם חלק ממנו. <strong>ותני עלה</strong> <small>[ושנויה</small> ברייתא <small>עליה],</small> <strong>אמר ר' שמעון: מה טעם</strong> הוקדשו דווקא החרוב והשקמה? <strong>הואיל ויונקין משדה הקדש,</strong> ואם לא הקדישם נמצא שהאילנות שלו יונקים מן ההקדש. אלא בוודאי בהכרח הם כלולים בתוך ההקדש כשהקדיש את השדה.
 <strong>ואי סלקא דעתך</strong> <small>[ואם עולה על דעתך]</small> כדברי רב הונא, שכאשר משאיר לעצמו אילנות <strong>שיורי שייר</strong> <small>[משייר]</small> את הקרקע שסביבם כדי שיוכלו לינוק מקרקע שלו, מה טעמו של ר' שמעון? הלא <strong>כי קא ינקי</strong> <small>[כאשר הם יונקים]</small> <strong>—</strong> <strong>מדנפשיה קא ינקי</strong> <small>[משלו הם יונקים]</small> מן הקרקע ששייר, ולא מן ההקדש!
  ומשיבים: צריכים אנו לחזור מן ההנחה שרב הונא אמר דבריו לדעת הכל, אלא  <strong>ר' שמעון</strong> ש<strong>אמר</strong> — <strong>כר' עקיבא</strong> רבו הוא שאמר, שמוכר בעין יפה מוכר, ואינו משייר לעצמו יותר ממה שפירש, ואף לא קרקע לצורך החרוב, והוא הדין למקדיש. ולכן בהקדש — ודאי התכוון להקדיש גם את החרוב, כדי שלא יינק מקרקע של הקדש. <strong>ורב הונא</strong> ש<strong>אמר</strong> — <strong>כרבנן</strong> <small>[כ</small>שיטת
 <small>חכמים]</small> הוא שאמר, שהמוכר בעין רעה מוכר, וכשמשייר דבר־מה בשדהו — משייר גם קרקע הנצרכת לו. ותוהים: <strong>כרבנן, פשיטא</strong> <small>[</small>אם <small>כ</small>דעת <small>חכמים פשוט</small> שכך הוא<small>]</small> ומה צורך להשמיענו זאת! ומשיבים: יש חידוש בדבר, שכן <strong>נפקא מינה</strong> <small>[יוצא מכאן]</small> מדברי רב הונא, <strong>דאי נפלי הדר שתיל להו</strong> <small>[שאם</small> האילנות <small>נופלים</small> או מתים יכול <small>לחזור ולשתול אותם]</small> ואין אנו אומרים ששייר קרקע לצורך אילנות אלה שנפלו בלבד, אלא הקרקע שייכת לו לכל דבר.
## דף עב.
 ושואלים: <strong>ומי מצית מוקמת לה</strong> <small>[והאם יכול אתה להעמיד אותה</small> את שיטת<small>]</small> <strong>ר' שמעון כ</strong>דעת <strong>ר' עקיבא</strong> שמוכר ומקדיש בעין יפה? <strong>והא תניא</strong> <small>[והרי שנינו</small> בברייתא<small>]:</small> <strong>הקדיש שלשה אילנות</strong> הנטועים בצפיפות של <strong>מטע עשרה</strong> אילנות <strong>לבית סאה</strong> — <strong>הרי הקדיש</strong> גם <strong>את הקרקע ואת האילנות</strong> הקטנים <strong>שביניהם, לפיכך כשהוא פודה</strong> אותם — אם הוא שדה אחוזה, <strong>פודה</strong> את הקרקע ומה שיש בה לפי השיעור הכתוב בתורה — <strong>בית זרע חומר שעורים,</strong> כלומר, מקום שבו זורעים כור של שעורים, <strong>בחמשים שקל כסף.</strong>
 היה השטח היחסי של הקרקע <strong>פחות מכאן,</strong> כלומר, שהם נטועים בצפיפות יתירה, <strong>או יותר על כן,</strong> שהשטח בין האילנות גדול יותר, <strong>או שהקדישן בזה אחר זה</strong> כל אחד מהם בנפרד — <strong>הרי זה לא הקדיש לא</strong> את <strong>הקרקע ולא את האילנות שביניהם, לפיכך כשהוא פודה</strong> — <strong>פודה את האילנות בשוויהן. ולא עוד, אלא אפילו הקדיש את האילנות</strong> כשהם צפופים מדי, או מרווחים מדי, או בזה אחר זה, <strong>וחזר והקדיש</strong> אחר כך <strong>את הקרקע,</strong> ונמצא שעתה הכל ביד ההקדש, <strong>כשהוא פודה</strong> — <strong>פודה</strong> בנפרד <strong>את האילנות בשוויהן, וחוזר ופודה</strong> את הקרקע לפי החשבון של <strong>בית זרע חומר שעורים בחמשים שקל כסף.</strong>
 ונברר: <strong>מני</strong> <small>[</small>כשיטת <small>מי היא]</small> הלכה זו? <strong>אי</strong> <small>[אם]</small> תאמר שהיא כדעת <strong>ר' עקיבא, הא</strong> <small>[הרי]</small> <strong>אמר: מוכר בעין יפה מוכר, וכל שכן מקדיש</strong> בעין יפה מקדיש! <strong>אי רבנן</strong> <small>[אם</small> כשיטת <small>חכמים],</small> <strong>הא אמרי</strong> <small>[הרי</small> הם <small>אומרים</small> במשנה<small>]:</small> <strong>מוכר הוא</strong> זה ש<strong>בעין רעה מוכר, אבל מקדיש בעין יפה מקדיש,</strong> שהמקדיש שדה — אף הבור והגת בכלל, ואם כן אף לשיטתם לא כך צריכה להיות ההלכה! <strong>אלא פשיטא</strong> <small>[פשוט,</small> מובן מאליו<small>]</small> שהלכה זו דעת <strong>ר' שמעון</strong> במשנתנו <strong>היא,</strong> שאף המקדיש את השדה, אינו מקדיש עמו את הבור ואת הגת וכו';
 <strong>ו</strong>אולם שיטת <strong>ר' שמעון אליבא דמאן</strong> <small>[לפי</small> שיטת <small>מי</small> היא<small>]?</small> <strong>אי אליבא</strong> <small>[אם לשיטת]</small> <strong>ר' עקיבא, הא</strong> <small>[הרי]</small> <strong>אמר: מוכר בעין יפה מוכר, וכל שכן מקדיש! אלא פשיטא</strong> <small>[פשוט]</small> ש<strong>אליבא דרבנן</strong> <small>[לפי</small> שיטת <small>חכמים],</small> לפי ההנחה שלהם שהמוכר בעין רעה מוכר, <strong>וקא סבר</strong> <small>[ו</small>אולם <small>סבור]</small> <strong>ר' שמעון</strong> שלא כשיטת חכמים, אלא: <strong>כי היכי</strong> <small>[כמו]</small> ש<strong>מוכר בעין רעה מוכר, מקדיש נמי</strong> <small>[גם כן]</small> <strong>בעין רעה מקדיש, ומשייר ארעא</strong> <small>[</small>את <small>הקרקע]</small> לעצמו;
## דף עב:
 <strong>ואלא קשיא</strong> <small>[קשה]</small> ממה שאמר ר' שמעון בחרוב ושקמה שהקדיש אותם בכלל השדה <strong>הואיל ויונקין משדה הקדש,</strong> ומשמע מדבריו שהמקדיש בעין יפה מקדיש ואינו משייר לעצמו קרקע!
 <strong>אלא</strong> יש לומר כי <strong>ר' שמעון</strong> שאמר במשנה שהקדיש חרוב ושקמה בכלל השדה, <strong>לדבריהם</strong> ולפי שיטתם <strong>דרבנן</strong> <small>[של חכמים]</small> <strong>קאמר להו</strong> <small>[אמר להם],</small> ולא לפי שיטתו, וכך אמר: <strong>לדידי, כי היכי</strong> <small>[לשיטתי שלי כמו]</small> ש<strong>מוכר בעין רעה מוכר, מקדיש נמי</strong> <small>[גם כן]</small> <strong>בעין רעה מקדיש, ושיורי משייר</strong> <small>[ומשייר</small> לעצמו<small>]</small> קרקע כדי יניקת האילנות, ולכן כשהקדיש את השדה אף חרוב ושקמה אינם בכלל ההקדש. <strong>לדידכו</strong> <small>[לשיטתכם]</small> שהמקדיש בעין יפה מקדיש, <strong>אודו לי מיהא</strong> <small>[הודו לי על כל פנים]</small> ש<strong>לא הקדיש אלא חרוב המורכב וסדן השקמה</strong> משום שהם יונקים מקרקע הקדש, אבל לא דברים אחרים שאינם חלק מן השדה. <strong>ואמרי ליה רבנן</strong> <small>[ואמרו לו חכמים]:</small> <strong>לא שנא</strong> <small>[אינו שונה]</small> וכיון שמקדיש בעין יפה — מקדיש את כל הנמצא בשדה.
 ושבים לדון בברייתא ממנה למדנו את שיטת ר' שמעון, ומקשים: <strong>במאי אוקימתא לה</strong> <small>[במה העמדת אותה]?</small> את הברייתא בענין הקדש — <strong>כר' שמעון,</strong> ואולם <strong>אימא סיפא</strong> <small>[אמור</small> את <small>הסוף</small> של אותה ברייתא<small>]:</small> <strong>ולא עוד, אלא אפילו הקדיש את האילנות וחזר והקדיש את הקרקע, כשהוא פודה</strong> — <strong>פודה את האילנות בשוייהן, וחוזר ופודה</strong> את הקרקע לפי חשבון <strong>בית זרע חומר שעורים בחמשים שקל כסף;</strong>
 <strong>ואי</strong> <small>[ואם]</small> כשיטת <strong>ר' שמעון, ליזיל בתר</strong> <small>[שילך אחר]</small> מצב השדה בזמן ה<strong>פדיון וניפרקו אגב ארעייהו</strong> <small>[וייפדו אגב הקרקע שלהם],</small> שהרי בשעת פדיון גם הקרקע וגם העצים הם הקדש, <strong>דהא שמעינן ליה</strong> <small>[שהרי שמענו אותו]</small> את <strong>ר' שמעון דאזיל בתר</strong> <small>[ש</small>הוא <small>הולך אחר]</small> זמן ה<strong>פדיון!</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מנין ללוקח</strong> (קונה) <strong>שדה מאביו והקדישה, ואחר כך מת אביו</strong> ונמצא שהגיעה לו השדה כירושה, <strong>מנין שתהא לפניו</strong> לענין פדיון <strong>כשדה אחוזה</strong> ולא כשדה מקנה? <strong>תלמוד לומר</strong> בענין שדה מקנה: <strong>"ואם את שדה מקנתו אשר לא משדה אחזתו</strong> יקדיש<strong>"</strong> (ויקרא כז, כב), לומר: אין הכתוב מדבר אלא באותה <strong>שדה שאין ראויה</strong> בזמן שמקדיש אותה <strong>להיות שדה אחוזה, יצתה</strong> (יצאה) <strong>זו שראויה</strong> היתה <strong>להיות שדה אחוזה,</strong> שהרי גם אם לא היה קונה אותה מאביו — זו היא אחוזת נחלתו. אלו <strong>דברי ר' יהודה ור' שמעון,</strong> ואילו
 <strong>ר' מאיר</strong> לומד מפסוק זה הלכה שונה, וכך הוא <strong>אומר: מנין ללוקח שדה מאביו ומת אביו ואחר כך הקדיש, מנין שתהא לפניו כשדה אחוזה? תלמוד לומר: "ואם את שדה מקנתו אשר לא משדה אחזתו"</strong> (ויקרא כז, כב), לומר: שדה מקנה היא <strong>שדה שאינה שדה אחוזה</strong> בשעה שמקדיש אותה, <strong>יצתה זו שהיא</strong> עכשיו, לאחר מות אביו, <strong>שדה אחוזה;</strong> 
 <strong>ואילו</strong> לדעת <strong>ר' יהודה ור' שמעון, היכא</strong> <small>[במקום]</small> ש<strong>מת אביו ואחר כך הקדישה לא צריכי קרא</strong> <small>[אינם צריכים כתוב]</small> ללמד ששדה כזה הוא שדה אחוזה, <strong>כי אצטריך קרא</strong> <small>[כאשר הוצרך הכתוב]</small> — הרי זה <strong>היכא</strong> <small>[במקום]</small> ש<strong>הקדישה</strong> כאשר היתה בידיו כשדה מקנה, <strong>ואחר כך מת אביו,</strong> ויש לשאול:
 <strong>מנא להו</strong> <small>[מניין להם]</small> זו? <strong>אי מהאי קרא</strong> <small>[אם מכתוב זה</small> בלבד<small>],</small> <strong>אימא</strong> <small>[אמור]</small> כי כתוב זה לכמו שפירש <strong>ר' מאיר הוא דאתא</strong> <small>[שבא],</small> ולא כדבריהם, שהרי מן הפסוק עצמו אין הוכחה ברורה להסברם של החכמים. <strong>אלא לאו</strong> <small>[האם לא]</small> <strong>משום דאזלי בתר</strong> <small>[ש</small>הם <small>הולכים אחר]</small> זמן ה<strong>פדיון,</strong> ובזמן הפדיון, לאחר שהאב מת, הרי זה שדה אחוזה שלו שנמצא ביד ההקדש?
 <strong>אמר רב נחמן בר יצחק: לעולם בעלמא</strong> <small>[בכלל]</small> <strong>ר' יהודה ור' שמעון לא אזלי בתר</strong> <small>[הולכים אחר]</small> זמן ה<strong>פדיון,</strong> ולא על בסיס סברה זו סמכו את פסקם. <strong>והכא קרא אשכחו ודרוש</strong> <small>[וכאן מקרא מצאו ודרשו]:</small> ש<strong>אם כן</strong> כדברי ר' מאיר, <strong>לכתוב קרא</strong> <small>[שיאמר הכתוב]:</small> <strong>"ואם את שדה מקנתו אשר לא אחזתו", אי נמי</strong> <small>[או גם כן]</small> שיכתוב <strong>"</strong>אשר לא <strong>שדה אחזתו", מאי</strong> <small>[מה</small> פירוש<small>]</small> המילים <strong>"אשר לא משדה אחזתו"?</strong> ומדייקים ממה שנאמר "משדה", מקצת השדה, לומר: <strong>את שאינה ראויה</strong> כלל <strong>להיות שדה אחוזה</strong> דינה כשדה מקנה, <strong>יצתה זו שראויה להיות שדה אחוזה.</strong> ונמצא שניתן לפרש שהברייתא לענין מקדיש אילנות — לדעת ר' שמעון היא.
 <big>א</big> <strong>אמר רב הונא: חרוב המורכב וסדן השקמה</strong> — <strong>תורת אילן עליו ותורת קרקע עליו;</strong> כיצד? <strong>תורת אילן עליו, דהיכא דאקדיש</strong> <small>[שבמקום שהקדיש]</small> <strong>או זבין</strong> <small>[קנה]</small> <strong>שני אילנות והאי</strong> <small>[ו</small>את <small>זה]</small> החרוב או השקמה — <strong>יש לו קרקע,</strong> שהוא מצטרף לשני האילנות האחרים, והריהם שלושה אילנות, שיש עמם קרקע. ומצד שני <strong>תורת קרקע עליו, דלא מזדבן</strong> <small>[שאינו נמכר]</small> <strong>אגב ארעא</strong> <small>[הקרקע]</small> כבמשנתנו, שהמוכר שדה לא מכר את החרוב המורכב וסדן השקמה שבו.
 <strong>ואמר רב הונא</strong> בסגנון דומה: <strong>עומר</strong> גדול של תבואה <strong>שיש בו סאתים</strong> (שתי סאים) — <strong>תורת עומר עליו ותורת גדיש עליו</strong> לענין דיני שכחה; <strong>תורת עומר עליו,</strong> שכלל הוא ש<strong>שני עומרים</strong> ששכח אדם בשדה הריהם בדין <strong>שכחה</strong> שאינו רשאי לחזור וללוקטם, ושלושה אינם שכחה. ולענין זה, אם שכח <strong>שנים</strong> שני עומרים רגילים <strong>והוא</strong> העומר בן הסאתים — <strong>אינן שכחה,</strong> שהוא נחשב לעומר לענין זה שהוא מצטרף לעשות אותם כשלושה.
  ומצד שני, <strong>תורת גדיש עליו, דתנן</strong> <small>[ש</small>כן <small>שנינו</small> במשנה<small>]:</small> <strong>עומר שיש בו סאתים</strong> ו<strong>שכחו</strong> — <strong>אין שכחה</strong> שמפני גודלו וחשיבותו אין בו דין שכחה, שהוא כגדיש.
 <big>ב</big> ולעיקר ההלכה <strong>אמר רבה בר בר חנה אמר ריש לקיש:</strong> בענין <strong>חרוב המורכב וסדן השקמה</strong> האם מוקדשים הם בכלל שדה שהקדיש — <strong>באנו למחלוקת,</strong> כלומר, נחלקו בדבר <strong>ר' מנחם בר' יוסי ורבנן</strong> <small>[וחכמים],</small> שר' מנחם סבור שאינם מוקדשים, וחכמים סבורים שכן<small>.</small>
## דף עג.
 ושואלים: <strong>ולימא</strong> <small>[ושיאמר]</small> שהיא <strong>מחלוקת ר' שמעון ורבנן</strong> <small>[וחכמים],</small> שהרי כך הגענו למסקנה לעיל, שלדעת ר' שמעון עצמו אף אלו אינם מוקדשים! ומשיבים: <strong>הא קא משמע לן</strong> <small>[</small>דבר <small>זה השמיע לנו],</small> ש<strong>ר' מנחם בר' יוסי כר' שמעון סבירא ליה</strong> <small>[סבור הוא],</small> וזה היה החידוש שבדבריו, שיש חכם נוסף הסבור כר' שמעון.
 
 <big>א משנה</big> <strong>המוכר את הספינה</strong> — <strong>מכר</strong> יחד עמה <strong>את התורן ואת הנס ואת העוגין, ואת כל</strong> כלי הספינה <strong>המנהיגין אותה. אבל לא מכר לא את העבדים</strong> שמשיטים את הספינה, <strong>ולא את המרצופין</strong> שהם עשויים להכניס בהם סחורה, <strong>ולא את האנתיקי</strong> שהוא המקום שבו מכניסים אותם. <strong>ובזמן שאמר לו: "היא וכל מה שבתוכה</strong> מכורים לך <strong>"</strong>— <strong>הרי כולן מכורין.</strong>
 <big>ב גמרא</big> ותחילה מפרשים את האמור במשנה. <strong>"תורן"</strong> פירושו בלשון ארמית <strong>איסקריא,</strong> מוט הקבוע בספינה שעליו פרוש המפרש. <strong>וכן הוא אומר: "ארז מלבנון לקחו לעשות תרן עליך"</strong> (יחזקאל כז, ה). <strong>"נס"</strong> — <strong>אדרא,</strong> כלומר, מפרש. <strong>וכן הוא אומר: "שש ברקמה ממצרים היה מפרשך להיות לך לנס"</strong> (יחזקאל כז ז). <strong>"עוגין"</strong> — <strong>תני</strong> <small>[שנה]</small> <strong>ר' חייא: אלו עוגינין שלה,</strong> העוגן שמחזיק אותה במקום אחד. <strong>וכן הוא אומר: "הלהן תשברנה עד אשר יגדלו הלהן תעגנה לבלתי היות לאיש"</strong> (רות א, יג), ומכאן שלשון "עיגון" משמעה — קביעה ועיכוב במקום אחד.
 <strong>"מנהיגין"</strong> — <strong>אמר ר' אבא: אלו המשוטין שלה. וכן הוא אומר: "אלונים מבשן עשו משוטיך"</strong> (יחזקאל כז, ו). <strong>ואי בעית אימא</strong> <small>[ואם תרצה אמור]</small> ראיה <strong>מהכא</strong> <small>[מכאן],</small> שנאמר: <strong>"וירדו מאניותיהם כל תפשי משוט"</strong> (יחזקאל כז, כט).
 <big>ג</big> ועוד בענין מכירת ספינה והכלול בה, <strong>תנו רבנן</strong> <small>[שנו חכמים]:</small> <strong>המוכר את הספינה</strong> — <strong>מכר את האיסכלה</strong> (סולם), הכבש שעולים בו לספינה, <strong>ואת בור המים שבתוכה. ר' נתן אומר: המוכר את הספינה</strong> — <strong>מכר את הביצית,</strong> סירה קטנה שיש באוניה לצורך הצלה, או על מנת לדוג במקומות רדודים. <strong>סומכוס אומר: המוכר את הספינה</strong> — <strong>מכר את הדוגית.</strong>
 <strong>אמר רבא: ביצית היינו דוגית,</strong> שבעצם לא נחלקו ואמרו שניהם דבר אחד, אלא <strong>ר' נתן בבלאה הוה</strong> <small>[בבלי היה],</small> ולכן <strong>קארי</strong> <small>[קורא</small> היה<small>]</small> <strong>לה</strong> <strong>"בוצית", כדאמרי אינשי</strong> <small>[כמו שאומרים אנשים</small> בבבל<small>]:</small> <strong>בוציאתא דמיאשן</strong> <small>[הבוציות,</small> הסירות הקטנות <small>של מישן];</small> ואילו <strong>סומכוס, דבר</strong> <small>[שבן]</small> <strong>ארץ ישראל</strong> הוא, <strong>קארי</strong> <small>[קורא</small> היה<small>]</small> <strong>לה "דוגית", כדכתיב</strong> <small>[כפי שנאמר]:</small> <strong>"ואחריתכן בסירות דוגה"</strong> (עמוס ד, ב).
 <big>ד</big> כיון שהוזכרו הלכות הנוגעות לספינה, מביאים כאן כמה סיפורים הנוגעים בספינות ובשיחות יורדי הים. <strong>אמר רבה, אשתעו</strong> <small>[סיפרו]</small> <strong>לי נחותי ימא</strong> <small>[יורדי הים]:</small> <strong>האי גלא</strong> <small>[הגל הזה]</small> ש<strong>מטבע לספינה,</strong> <strong>מיתחזי כי צוציתא דנורא חיוורתא ברישא</strong> <small>[נראה כמו זוהר של אש לבנה בראשו],</small> <strong>ו</strong>כדי להינצל ממנו <strong>מחינן ליה באלוותא דחקיק עליה</strong> <small>[מכים אנו אותו באלות שחקוק עליהן]</small> שמות קדושים: <strong>"אהיה אשר אהיה יה ה' צבאות אמן אמן סלה", ונייח</strong> <small>[ו</small>אז <small>נח</small> הגל<small>].</small>
 <big>ה</big> ועוד <strong>אמר רבה, אשתעו</strong> <small>[סיפרו]</small> <strong>לי נחותי ימא</strong> <small>[יורדי הים]:</small> <strong>בין גלא לגלא תלת מאה פרסי</strong> <small>[בין גל לגל שלוש מאות פרסות],</small> <strong>ורומא דגלא תלת מאה פרסי</strong> <small>[וגובה הגל שלוש מאות פרסות].</small> <strong>זימנא חדא הוה אזלינן באורחא</strong> <small>[פעם אחת היינו הולכים בדרך],</small> <strong>ודלינן גלא</strong> <small>[והגביה אותנו הגל]</small> <strong>עד דחזינן בי מרבעתיה דכוכבא זוטא</strong> <small>[שראינו</small> את <small>בית מרבצו,</small> מושבו <small>של כוכב קטן],</small> <strong>והויא לי כמבזר ארבעין גריוי בזרא דחרדלא</strong> <small>[והיה</small> גודלו <small>כמו</small> מקום <small>שזורעים בו ארבעים סאים של זרע חרדל],</small> <strong>ואי דלינן טפי</strong> <small>[ואם היה מגביה אותנו יותר]</small> — <strong>הוה מקלינן מהבליה</strong> <small>[היינו נשרפים מחומו</small> של הכוכב<small>].</small>
 <strong>ורמי לה גלא קלא לחברתה</strong> <small>[וזרק לו הגל קול,</small> צעק <small>לחבירו]:</small> <strong>"חבירתי,</strong> האם <strong>שבקת מידי בעלמא</strong> <small>[הנחת דבר בעולם]</small> ש<strong>לא שטפתיה</strong> <small>[שטפת אותו],</small> <strong>דניתי אנא ונאבדיה</strong> <small>[שאבוא אני ואאבד אותו]</small> <strong>"?</strong> <strong>אמר ליה</strong> <small>[לו]</small> הגל האחר: <strong>"פוק חזי גבורתא דמריך</strong> <small>[צא וראה גבורת אדוניך,</small> הקדוש ברוך הוא<small>],</small> <strong>מלא חוטא חלא ולא עברי</strong> <small>[מלוא חוט חול</small> ביבשה <small>ואיני עובר],</small> <strong>שנאמר: "האותי לא תיראו נאם ה' אם מפני לא תחילו אשר שמתי חול גבול לים חק עולם ולא יעברנהו"</strong> (ירמיה ה, כב).
 <big>ו</big> ועוד <strong>אמר רבה: לדידי חזי לי</strong> <small>[אני עצמי ראיתי]</small> אותו שקוראים לו <strong>"הורמין בר לילית", כי קא רהיט אקופיא דשורא</strong> <small>[כאשר היה רץ על שיני חומת]</small> העיר <strong>מחוזא,</strong> <strong>ורהיט פרשא כי רכיב חיותא מתתאיה</strong> <small>[והיה רץ פרש כאשר</small> הוא <small>רוכב</small> על <small>בהמות מתחתיו]</small> <strong>ולא יכיל ליה</strong> <small>[היה יכול לו</small> להשיגו<small>].</small> <strong>זמנא חדא הוה מסרגאן ליה תרתי כודנייתי</strong> <small>[פעם אחת היו חבושות לו שתי פרדות]</small> <strong>וקיימן</strong>
## דף עג:
 <strong>אתרי גישרי</strong> <small>[על שני הגשרים]</small> של הנהר <strong>רוגנג,</strong> <strong>ושואר מהאי להאי ומהאי להאי</strong> <small>[וקפץ מזה לזה ומזה לזה],</small> <strong>ונקיט תרי מזגי דחמרא בידיה</strong> <small>[והיה מחזיק שתי כוסות יין בידו],</small> <strong>ומוריק מהאי להאי ומהאי להאי</strong> <small>[ושופך מזו לזו ומזו לזו]</small> <strong>ולא נטפא ניטופתא לארעא</strong> <small>[נטפו נטפים לארץ],</small> <strong>ואותו היום</strong> שאירע בו הדבר, יום סערה, כגון שנאמר ביורדי הים ביום שכזה: <strong>"יעלו שמים ירדו תהומות"</strong> (תהלים קז, כו) <strong>הוה</strong> <small>[היה],</small> <strong>עד</strong> ש<strong>שמעו בי מלכותא וקטלוהו</strong> <small>[</small>ב<small>בית המלוכה והרגו אותו].</small>
 <big>א</big> <strong>אמר רבה: לדידי חזי לי אורזילא בר יומיה</strong> <small>[אני ראיתי ראם בן יומו]</small> <strong>דהוה</strong> <small>[שהיה]</small> גדול <strong>כהר תבור, והר תבור כמה הוי</strong> <small>[הוא]?</small> <strong>ארבע פרסי</strong> <small>[פרסות].</small> <strong>ומשאכא דצואריה תלתא פרסי</strong> <small>[ואורך צווארו שלוש פרסות],</small> <strong>ובי מרבעתא דרישיה פרסא ופלגא</strong> <small>[ומקום הנחת ראשו פרסה ומחצה].</small> <strong>רמא כופתא וסכר ליה לירדנא</strong> <small>[הטיל גלל וסכר על ידו את הירדן].</small>
 <big>ב</big> <strong>ואמר רבה בר בר חנה: לדידי חזיא לי ההיא אקרוקתא דהויא כי אקרא</strong> <small>[אני ראיתי צפרדע אחת שהיתה</small> גדולה <small>כמו מבצר]</small> <strong>הגרוניא,</strong> <strong>ואקרא</strong> <small>[המבצר]</small> של <strong>הגרוניא כמה הויא</strong> <small>[הוא]?</small> <strong>שתין בתי</strong> <small>[</small>כ<small>שישים בתים].</small> <strong>אתא תנינא</strong> <small>[בא תנין]</small> <strong>בלעה</strong> את הצפרדע, <strong>אתא פושקנצא ובלעה לתנינא</strong> <small>[בא עורב ובלע את התנין]</small> <strong>וסליק יתיב באילנא</strong> <small>[ועלה וישב באילן].</small> <strong>תא חזי</strong> <small>[בוא וראה]</small> <strong>כמה נפיש חיליה דאילנא</strong> <small>[גדול כוחו של האילן]</small> שיכול לשאת אותו. <strong>אמר רב פפא בר שמואל: אי</strong> <small>[אם]</small> <strong>לא הואי התם</strong> <small>[הייתי שם]</small> ורואה זאת, <strong>לא הימני</strong> <small>[</small><small>הייתי מאמין].</small>
 <big>ג</big> <strong>ואמר רבה בר בר חנה: זימנא חדא הוה קא אזלינן בספינתא</strong> <small>[פעם אחת היינו הולכים בספינה],</small> <strong>וחזינן ההוא כוורא דיתבא ליה אכלה טינא באוסייה</strong> <small>[וראינו דג אחד שישבה לו אוכלת טיט,</small> מין שרץ <small>בנחיריו</small> והרגתו<small>],</small> <strong>ואדחוהו מיא ושדיוהו לגודא</strong> <small>[ודחו אותו המים</small> את הדג, <small>וזרקוהו לחוף].</small> <strong>וחרוב מיניה שתין מחוזי</strong> <small>[ונחרבו ממנו,</small> מאותו דג שהושלך, <small>ששים מחוזות],</small> <strong>ואכול מיניה שתין מחוזי</strong> <small>[ואכלו ממנו,</small> מבשרו, <small>ששים מחוזות],</small> <strong>ומלחו מיניה</strong> <small>[ממנו]</small> כדי לשמר את בשרו עוד <strong>שתין מחוזי</strong> <small>[ששים מחוזות],</small> <strong>ומלאו מחד גלגלא דעיניה תלת מאה גרבי משחא</strong> <small>[ומילאו מגלגל אחד של עינו שלוש מאות נאדות שמן].</small> <strong>וכי הדרן לבתר תריסר ירחי שתא</strong> <small>[וכאשר חזרנו</small> לשם <small>לאחר שנים עשר חודשי שנה],</small> <strong>חזינן דהוה קא מנסרי מגרמי מטללתא</strong> <small>[ראינו שהיו מנסרים מעצמותיו קורות],</small> <strong>ויתבי למבנינהו הנך מחוזי</strong> <small>[ויושבים לבנות אותם המחוזות</small> שנחרבו<small>].</small>
 <big>ד</big> <strong>ואמר רבה בר בר חנה: זימנא חדא הוה קא אזלינן בספינתא</strong> <small>[פעם אחת היינו הולכים בספינה],</small> <strong>וחזינן ההוא כוורא דיתבא ליה חלתא אגביה וקדח אגמא עילויה</strong> <small>[וראינו דג אחד שישב לו חול על גבו וצמח עשב עליו],</small> <strong>סברינן יבשתא</strong> <small>[חשבנו</small> ש<small>יבשה]</small> <strong>היא, וסלקינן ואפינן ובשלינן אגביה</strong> <small>[ועלינו ואפינו ובישלנו על גבו],</small> <strong>וכד חם גביה אתהפיך</strong> <small>[וכאשר התחמם גבו התהפך],</small> <strong>ואי לאו דהוה מקרבא ספינתא, הוה טבעינן</strong> <small>[ואם לא שהיתה קרובה הספינה</small> אלינו, <small>היינו טובעים].</small>
 <big>ה</big> <strong>ואמר רבה בר בר חנה: זימנא חדא הוה אזלינן בספינתא</strong> <small>[פעם אחת היינו הולכים בספינה],</small> <strong>וסגאי ספינתא בין שיצא לשיצא דכוארא תלתא יומי ותלתא לילוותא</strong> <small>[והלכה הספינה בין סנפיר לסנפיר,</small> כלומר, לאורכו <small>של דג</small> אחד בין ראשו לזנבו <small>שלושה ימים ושלושה לילות],</small> והוא היה שט בכיוון הנגדי לספינה, כאשר <strong>איהו בזקיפא ואנן בשיפולא</strong> <small>[הוא במעלה</small> הים, כלומר, כנגד כיוון הרוח והגלים <small>ואנו בירידה].</small> <strong>וכי תימא</strong> <small>[ואם תאמר]:</small> <strong>לא מסגיא ספינתא טובא</strong> <small>[הלכה הספינה הרבה,</small> מהר<small>],</small> ולכן הלכה הספינה שלושה ימים עד שחלפה על פני הדג, הרי <strong>כי אתא</strong> <small>[כאשר בא]</small> <strong>רב דימי אמר:</strong> ספינה זו, <strong>כמיחם קומקומא דמיא מסגיא שתין פרסי</strong> <small>[כ</small>זמן הנדרש ל<small>חימום קומקום של מים,</small> שהוא זמן קצר ביותר, <small>הולכת</small> הספינה <small>ששים פרסות],</small> <strong>ושאדי פרשא גירא וקדמה ליה</strong> <small>[ויורה פרש חץ ו</small>היא <small>קודמת לו</small> לחץ<small>]</small> מרוב מהירותה. <strong>ואמר רב אשי: ההוא גילדנא דימא הואי, דאית ליה תרי שייצי</strong> <small>[אותו</small> דג <small>גילדן הים היה, שיש לו שני סנפירים].</small>
 <big>ו</big> <strong>ואמר רבה בר בר חנה: זימנא חדא הוה אזלינן בספינתא</strong> <small>[פעם אחת היינו הולכים בספינה],</small> <strong>וחזינן ההוא ציפרא דקאים</strong> <small>[וראינו ציפור אחת שעומדת]</small> <strong>עד קרצוליה במיא</strong> <small>[קרסוליה במים]</small> <strong>ורישיה</strong> <small>[וראשה]</small> <strong>ברקיע,</strong> <strong>ואמרינן ליכא מיא, ובעינן לחות לאקורי נפשין</strong> <small>[ואמרנו</small> לעצמנו <small>אין כאן מים</small> עמוקים, <small>ורצינו לרדת לקרר עצמנו],</small> <strong>ונפק בת קלא ואמר לן</strong> <small>[ויצאה בת קול ואמרה לנו]:</small> <strong>לא תיחותו הכא</strong> <small>[אל תרדו כאן],</small> <strong>דנפלת ליה חציצא לבר נגרא הא שב שני</strong> <small>[שנפל לו</small> כאן <small>גרזן לנגר זה שבע שנים]</small> <strong>ו</strong>עדיין <strong>לא קא מטיא אארעא</strong> <small>[הגיע לקרקעית],</small> <strong>ולאו</strong> <small>[ולא]</small> <strong>משום דנפישי מיא</strong> <small>[שמרובים,</small> עמוקים<small>, המים]</small> <strong>אלא משום דרדפי מיא</strong> <small>[שסוערים המים].</small> <strong>אמר רב אשי: וההוא</strong> <small>[אותו]</small> עוף <strong>זיז שדי הוא, דכתיב</strong> <small>[שנאמר]:</small> <strong>"</strong>ידעתי כל עוף הרים <strong>וזיז שדי עמדי"</strong> (תהלים נ, יא).
 <big>ז</big> <strong>ואמר רבה בר בר חנה: זימנא חדא הוה קא אזלינן במדברא</strong> <small>[פעם אחת היינו הולכים במדבר],</small> <strong>וחזינן הנהו אווזי דשמטי גדפייהו משמנייהו</strong> <small>[וראינו אווזים ששמוטות כנפיהם מ</small>רוב <small>שומנם]</small> <strong>וקא נגדי נחלי דמשחא מתותייהו</strong> <small>[ויורדים נחלי שמן מתחתם].</small> <strong>אמינא להו</strong> <small>[אמרתי להם]:</small> <strong>אית לן בגוייכו חלקא לעלמא דאתי</strong> <small>[יש לנו בכם חלק לעולם הבא]?</small> <strong>חדא דלי גדפא, וחדא דלי אטמא</strong> <small>[אחד הרים</small> לי <small>כנף, ואחד הרים</small> לי <small>רגל]</small> כאומרים "כן". <strong>כי אתאי לקמיה</strong> <small>[כאשר באתי לפני]</small> <strong>ר' אלעזר, אמר לי: עתידין ישראל ליתן עליהן את הדין</strong> שאינם עושים תשובה, ואווזים אלה, העומדים וממתינים לינתן להם בשכרם, סובלים, משום שהם משמינים והולכים.
 <big>ח</big> <strong>(סימן</strong> לדברים שהראה ערבי אחד לרבה בר בר חנה: <strong>כעפרא דתכילתא טרקתיה עקרבא לסלתיה</strong> <small>[כעפר של תכלת עקצו עקרב לסלו]</small>
 <strong>). ואמר רבה בר בר חנה: זימנא חדא הוה קא אזלינן במדברא</strong> <small>[פעם אחת היינו הולכים במדבר],</small> <strong>ואיתלוי בהדן ההוא טייעא</strong> <small>[ונתלווה עמנו ערבי אחד]</small> <strong>דהוה שקיל עפרא ומורח ליה ואמר</strong> <small>[ושהיה לוקח עפר ומריח אותו ואומר]:</small> <strong>הא אורחא לדוכתא פלן, והא אורחא לדוכתא פלן</strong> <small>[זו הדרך למקום פלוני, וזו הדרך למקום פלוני]</small> לפי ריח העפר, <strong>אמרינן ליה</strong> <small>[אמרנו לו]:</small> <strong>כמה מרחקינן ממיא</strong> <small>[רחוקים אנו ממים]?</small> <strong>ואמר לן</strong> <small>[לנו]:</small> <strong>הבו</strong> <small>[תנו]</small> <strong>לי עפרא</strong> <small>[עפר]</small> להריח, <strong>יהבינן ליה</strong> <small>[נתנו לו],</small> <strong>ואמר לן</strong> <small>[לנו]:</small> <strong>תמני פרסי</strong> <small>[שמונה פרסות].</small> <strong>תנינן ויהבינן ליה</strong> <small>[שנינו</small> פעם שניה <small>ונתנו לו</small> שוב<small>],</small> ו<strong>אמר לן</strong> <small>[לנו]</small> <strong>דמרחקינן תלתא פרסי</strong> <small>[שאנו רחוקים שלוש פרסות].</small> <strong>אפכית ליה</strong> <small>[הפכתי לו]</small> את מיני העפר לנסותו, <strong>ולא יכילית ליה</strong> <small>[יכולתי לו]</small> שבאמת היה בקיא.
 <strong>אמר לי</strong> אותו ערבי: <strong>תא אחוי</strong> <small>[בוא</small> ו<small>אראה]</small> <strong>לך</strong> את <strong>מתי מדבר,</strong> בני ישראל יוצאי מצרים, שמתו בשעתם במדבר. <strong>אזלי, חזיתינהו</strong> <small>[הלכתי, ראיתי אותם]</small> <strong>ודמו כמאן דמיבסמי</strong> <small>[ונראים</small> היו <small>כמו שמשתכרים]</small>
## דף עד.
 <strong>וגנו אפרקיד</strong> <small>[ושוכבים פרקדן</small> על גבם<small>],</small> <strong>והוה זקיפא ברכיה דחד מינייהו</strong> <small>[והיתה זקופה ברכו של אחד מהם],</small> <strong>ועיל טייעא תותי ברכיה כי רכיב גמלא וזקיפא רומחיה</strong> <small>[ונכנס ערבי תחת ברכו כאשר</small> הוא <small>רוכב על גמלו ורומחו זקוף</small> בידו<small>]</small> <strong>ולא נגע ביה</strong> <small>[בו]</small> מרוב גודלו. <strong>פסקי חדא קרנא דתכלתא דחד מינייהו</strong> <small>[חתכתי קרן,</small> פינה, <small>אחת של תכלת,</small> קצה טלית ובו ציצית, <small>של אחד מהם],</small> <strong>ולא הוה מסתגי לן</strong> <small>[היינו יכולים ללכת].</small> <strong>אמר לי</strong> הערבי: <strong>דלמא שקלת מידי מינייהו</strong> <small>[שמא לקחת דבר מהם]?</small> <strong>אהדריה</strong> <small>[החזר אותו],</small> <strong>דגמירי דמאן דשקיל מידי מינייהו לא מסתגי ליה</strong> <small>[שאנו יודעים במסורת שמי שלוקח דבר מהם אינו יכול ללכת].</small> <strong>אזלי אהדרתיה, והדר מסתגי לן</strong> <small>[הלכתי החזרתי אותו,</small> את קצה הטלית <small>ואחר כך יכולים היינו ללכת].</small>
 ומוסיף רבה בר בר חנה: <strong>כי אתאי לקמיה</strong> <strong>דרבנן</strong> <small>[כאשר באתי לפני החכמים]</small> וסיפרתי להם זאת, <strong>אמרו לי</strong> בנזיפה: <strong>כל "אבא"</strong> — <strong>חמרא</strong> <small>[חמור</small> הוא<small>],</small> <strong>וכל "בר בר חנה"</strong> — <strong>סיכסא</strong> <small>[שוטה]!</small> <strong>למאי הלכתא עבדת הכי</strong> <small>[למה,</small> לצורך איזו <small>הלכה עשית כך]</small> לחתוך את הציצית? <strong>למידע</strong> <strong>אי</strong> <small>[לדעת אם]</small> הלכה <strong>כבית שמאי אי</strong> <small>[אם]</small> <strong>כבית הלל</strong> בענין זה? <strong>איבעי</strong> <small>[היה]</small> <strong>לך למימני</strong> <small>[למנות]</small> <strong>חוטין ולמימני</strong> <small>[ולמנות]</small> <strong>חוליות</strong> ולא היית צריך לקחת.
 ועוד <strong>אמר לי</strong> אותו ערבי: <strong>תא אחוי</strong> <small>[בוא</small> ו<small>אראה]</small> <strong>לך</strong> את <strong>הר סיני. אזלי, חזאי דהדרא ליה עקרבא וקיימא כי חמרי חוורתי</strong> <small>[הלכתי,</small> באתי ו<small>ראיתי שמקיפים אותו עקרבים ו</small>הם <small>עומדים</small> וקומתם <small>כמו חמורים לבנים].</small> <strong>שמעתי בת קול שאומרת: "אוי לי שנשבעתי</strong> להגלות את ישראל, <strong>ועכשיו שנשבעתי מי מפר לי"?</strong>
 <strong>כי אתאי לקמיה</strong> <strong>דרבנן</strong> <small>[כאשר באתי לפני חכמים]</small> וסיפרתי להם זאת, <strong>אמרו לי</strong> בנזיפה: <strong>כל "אבא"</strong> — <strong>חמרא</strong> <small>[חמור</small> הוא<small>],</small> <strong>כל "בר בר חנה"</strong> — <strong>סיכסא</strong> <small>[שוטה]!</small> <strong>היה לך לומר "מופר לך".</strong> ומסבירים: <strong>והוא</strong> רבה בר בר חנה שלא היפר, משום ש<strong>סבר:</strong> <strong>דלמא שבועתא</strong> <small>[שמא שבועת]</small> ה<strong>מבול הוא</strong> <small>[היא],</small> שנשבע הקדוש ברוך הוא שלא יביא מבול לעולם, ולכן לא רצה להפר. <strong>ורבנן</strong> <small>[וחכמים]</small> מה סבורים? <strong>אם כן,</strong> אם היתה זו שבועת המבול <strong>"אוי לי" למה?</strong> אלא ודאי היתה זו שבועה על גלות ישראל.
 ומוסיף רבה בר בר חנה, ועוד <strong>אמר לי</strong> אותו ערבי: <strong>תא אחוי</strong> <small>[בוא</small> ו<small>אראה]</small> <strong>לך</strong> את <strong>בלועי</strong> <small>[הנבלעים]</small> באדמה בחטא <strong>קרח.</strong> <strong>חזאי תרי ביזעי והוו קא מפקי קוטרא</strong> <small>[ראיתי שני בקעים</small> באדמה <small>שהיו מוציאים עשן].</small> <strong>שקל גבבא דעמרא ואמשינה במיא</strong> <small>[לקח</small> אותו ערבי <small>גיזת צמר וטבל אותה במים]</small> <strong>ודעציתה בראשה דרומחא ועייליה התם</strong> <small>[ונעץ אותה בראשו של רומח והכניס אותו לשם],</small> <strong>וכי אפיק, הוה איחרך איחרוכי</strong> <small>[וכאשר הוציא</small> אותו <small>היה</small> הצמר <small>חרוך].</small> <strong>אמר לי: אצית מאי שמעת</strong> <small>[הקשב מה אתה שומע],</small> <strong>ושמעית דהוו אמרין</strong> <small>[ושמעתי שהיו אומרים]:</small> <strong>"משה ותורתו אמת והן</strong> עצמם <strong>בדאין</strong> (שקרנים) <strong>".</strong> <strong>אמר לי: כל תלתין יומי</strong> <small>[שלושים יום]</small> <strong>מהדר להו</strong> <small>[מחזיר אותם]</small> ה<strong>גיהנם להכא</strong> <small>[לכאן]</small> <strong>כבשר</strong> המתבשל <strong>בקלחת</strong> (סיר) שהמים שבתוכה רותחים ומטלטלים את הבשר ממקום למקום, <strong>ואמרי הכי</strong> <small>[ואומרים כך]:</small> <strong>"משה ותורתו אמת והן בדאין".</strong>
 ועוד <strong>אמר לי</strong> אותו ערבי: <strong>תא אחוי</strong> <small>[בוא</small> ו<small>אראה]</small> <strong>לך היכא דנשקי ארעא ורקיעא אהדדי</strong> <small>[היכן שנוגעים הארץ והרקיע זה בזה].</small> <strong>שקלתא לסילתאי אתנחתא בכוותא דרקיעא</strong> <small>[לקחתי את הסל שלי, הנחתי אותו בחלון שברקיע].</small> <strong>אדמצלינא, בעיתיה</strong> <small>[עד שהתפללתי, חיפשתי אותו]</small> <strong>ולא אשכחיתה</strong> <small>[מצאתי אותו].</small> <strong>אמינא ליה</strong> <small>[אמרתי לו]:</small> <strong>איכא גנבי הכא</strong> <small>[יש גנבים כאן]?</small> <strong>אמר לי: האי גלגלא דרקיעא הוה דהדר</strong> <small>[זהו גלגל הרקיע שמסתובב]</small> ובו קבוע החלון ובו הסל, <strong>נטר</strong> <small>[המתן]</small> <strong>עד למחר הכא ומשכחת לה</strong> <small>[כאן ותמצא אותו].</small>
 <big>א</big> <strong>ר' יוחנן משתעי</strong> <small>[</small>היה <small>מספר]:</small> <strong>זימנא חדא הוה קא אזלינן בספינתא</strong> <small>[פעם אחת היינו הולכים בספינה],</small> <strong>וחזינן ההוא כוורא דאפקיה לרישיה מימא</strong> <small>[וראינו דג אחד שהוציא את ראשו מן הים],</small> <strong>ודמיין עייניה כתרי סיהרי</strong> <small>[והיו עיניו דומות כשני ירחים],</small> <strong>ונפוץ מיא מתרתי זימיה כתרי מברי</strong> <small>[ויצאו מים משני הזימים שלו כשני הנהרות]</small> שב<strong>סורא.</strong> <strong>רב ספרא משתעי</strong> <small>[</small>היה <small>מספר]:</small> <strong>זימנא חדא הוה קא אזלינן בספינתא</strong> <small>[פעם אחת היינו הולכים בספינה],</small> <strong>וחזינן ההוא כוורא דאפקיה לרישיה מימא</strong> <small>[וראינו דג אחד שהוציא את ראשו מן הים],</small> <strong>והוה ליה קרני וחקיק עליה</strong> <small>[והיו לו קרנים והיה חקוק עליו]:</small> <strong>"אנא</strong> <small>[אני]</small> <strong>בריה קלה שבים",</strong> כלומר, מהדברים הקטנים שבים, <strong>"והוינא תלת מאה פרסי</strong> <small>[והייתי,</small> גודלי היה <small>שלוש מאות פרסות],</small> <strong>ואזילנא לפומא</strong> <small>[ואני הולך לפיו]</small> של ה<strong>לויתן</strong> למזונו<strong>".</strong> <strong>אמר רב אשי: ההוא עיזא דימא</strong> <small>[זה עז הים]</small> <strong>הוא, דבחישא</strong> <small>[ש</small>היא <small>בוחשת]</small> וחופרת בים <strong>ואית</strong> <small>[ויש]</small> <strong>לה קרני</strong> <small>[קרנים].</small>
 <big>ב</big> <strong>ר' יוחנן משתעי</strong> <small>[</small>היה <small>מספר]:</small> <strong>זימנא חדא הוה קא אזלינן בספינתא</strong> <small>[פעם אחת היינו הולכים בספינה],</small> <strong>וחזינן ההיא קרטליתא דהוו קא מקבעי בה</strong> <small>[וראינו ארגז אחד שהיו קבועות בו]</small> <strong>אבנים טובות ומרגליות, והדרי לה מיני דכוורי דמקרי כרשא</strong> <small>[וסובבהו מיני דגים שנקראים כרישים].</small> <strong>נחית</strong>
## דף עד:
 <strong>בר אמוראי לאתויה</strong> <small>[ירד אמודאי להביא אותו]</small> את הארגז הזה, <strong>ורגש</strong> <small>[ורגז]</small> הדג <strong>ובעי לשמטיה לאטמיה</strong> <small>[ורצה לשמוט,</small> לקטוע <small>את ירכו],</small> <strong>ושדא זיקא דחלא ונחת</strong> <small>[וזרק</small> אותו אמודאי לעברו <small>נאד חומץ וירד</small> הדג וברח<small>].</small> <strong>נפק בת קלא אמר לן</strong> <small>[יצתה בת קול</small> ו<small>אמרה לנו]:</small> <strong>מאי אית לכו בהדי קרטליתא דדביתהו</strong> <small>[מה יש לכם עם אותו ארגז של אשתו]</small> של <strong>ר' חנינא בן דוסא,</strong> שהיא <strong>עתידה דשדיא תכלתא</strong> <small>[לשים תכלת]</small> <strong>בה לצדיקי לעלמא דאתי</strong> <small>[לצדיקים לעולם הבא]!</small>
 <big>א</big> ובענין אבנים טובות <strong>רב יהודה הינדוא</strong> <small>[מהודו]</small> <strong>משתעי</strong> <small>[</small>היה <small>מספר]:</small> <strong>זימנא חדא הוה אזלינן בספינתא</strong> <small>[פעם אחת היינו הולכים בספינה]</small> <strong>וחזינן ההוא אבן טבא דהוה הדיר לה תנינא</strong> <small>[וראינו אבן טובה שהיה מסובב אותה תנין],</small> <strong>נחית בר אמוראי לאתויה</strong> <small>[ירד אמודאי להביא אותה].</small> <strong>אתא תנינא קא בעי למבלע לה לספינתא</strong> <small>[בא התנין ורצה לבלוע את הספינה],</small> <strong>אתא פישקנצא פסקיה לרישיה</strong> <small>[בא עורב</small> ו<small>חתך את ראשו</small> של התנין<small>],</small> <strong>אתהפיכו מיא והוו דמא</strong> <small>[הפכו המים ונעשו דם]</small> מרוב גודלו של התנין, <strong>אתא תנינא חבריה שקליה ותליה ליה וחיה</strong> <small>[בא תנין</small> אחר <small>חבירו לקחו</small> את האבן <small>ותלה בו</small> בתנין ההרוג <small>וחיה].</small> <strong>הדר אתא קא בעי בלעא לספינתא</strong> <small>[חזר</small> ו<small>בא</small> ו<small>רצה לבלוע את הספינה],</small> <strong>הדר אתא ציפרא פסקיה לרישיה</strong> <small>[חזרה</small> ו<small>באה הציפור</small> ו<small>חתכה את ראשו],</small> <strong>שקלוה לההיא אבן טבא שדיוה לספינתא</strong> <small>[לקחו את האבן הטובה הזו</small> ו<small>זרקו אותה לספינה],</small> <strong>הוה הני ציפרי מליחי בהדן</strong> <small>[היו לנו ציפורים מלוחות איתנו],</small> <strong>אותבינהו עלייהו</strong> <small>[שמנו אותה</small> את האבן <small>עליהם],</small> <strong>שקלוה ופרחו להו בהדה</strong> <small>[לקחו</small> את האבן <small>ועפו להם יחד איתה].</small>
 <big>ב</big> ובענין יצורים גדולים שבים, עוסקים באלו שנזכרו במקרא. <strong>תנו רבנן</strong> <small>[שנו חכמים]:</small> <strong>מעשה בר' אליעזר ור' יהושע שהיו באין בספינה, והיה ר' אליעזר ישן ור' יהושע נעור. נזדעזע ר' יהושע וננער ר' אליעזר. אמר לו</strong> ר' אליעזר לר' יהושע: <strong>מה זה יהושע, מפני מה נזדעזעת? אמר לו: מאור גדול ראיתי ב</strong>תוך ה<strong>ים. אמר לו: שמא עיניו של לויתן ראית, דכתיב</strong> <small>[שנאמר]</small> בו: <strong>"</strong>ו<strong>עיניו כעפעפי שחר"</strong> (איוב מא, י).
 <big>ג</big> <strong>אמר רב אשי, אמר לי הונא בר נתן: זימנא חדא הוה קא אזלינן במדברא</strong> <small>[פעם אחת היינו מהלכים במדבר],</small> <strong>והואי אטמא דבשרא בהדן</strong> <small>[והיה ירך של בשר איתנו],</small> <strong>פתחנא ונקירנא ואנחנא אעשבי</strong> <small>[פתחנו</small> את הירך <small>וניקרנו</small> את גיד הנשה והחלב, <small>והנחנו עשבים</small> עליה<small>],</small> <strong>אדמייתינן ציבי חלם אטמא</strong> <small>[עד שהבאנו עצים נתרפאה הירך],</small> <strong>וטוינן</strong> <small>[וצלינו</small> אותה<small>].</small> <strong>כי הדרן לבתר תריסר ירחי שתא</strong> <small>[כאשר חזרנו</small> לאותו מקום <small>לאחר שנים עשר חודשי שנה],</small> <strong>חזינהו להנהו גומרי דהוו קא מלחשי</strong> <small>[ראינו את הגחלים הללו ש</small>עדיין <small>הם לוחשות].</small> <strong>כי אתאי לקמיה</strong> <small>[כאשר באתי לפני]</small> <strong>אמימר, אמר לי: ההוא עישבא</strong> <small>[אותו עשב</small> ששמתם<small>]</small> <strong>סמתרי הוה</strong> <small>[סם חיים היה],</small> <strong>הנהו גומרי דריתמא הוו</strong> <small>[אותם גחלים של רותם היו].</small>
 <big>ד</big> ועוד בענין הלויתן נאמר: <strong>"ויברא אלהים את התנינם הגדלים"</strong> (בראשית א, כא), <strong>הכא תרגימו</strong> <small>[כאן</small> בבבל <small>תרגמו]:</small> <strong>ארזילי דימא</strong> <small>[ראמי הים].</small> <strong>ר' יוחנן אמר: זה לויתן נחש בריח ולויתן נחש עקלתון, שנאמר: "ביום ההוא יפקד ה' בחרבו הקשה</strong> והגדולה והחזקה על לויתן נחש בריח ועל לויתן נחש עקלתון והרג את התנין אשר בים<strong>"</strong> (ישעיהו כז, א). 
 <big>ה</big> <strong>(סימן</strong> למימרות הבאות של רבי יהודה בשם רב: <strong>כל</strong> מה שברא, ב<strong>שעה</strong> שביקש, <strong>ירדן</strong> יוצא<strong>). אמר רב יהודה אמר רב: כל מה שברא הקדוש ברוך הוא בעולמו</strong> — <strong>זכר ונקבה בראם. אף לויתן נחש בריח ולויתן נחש עקלתון</strong> — <strong>זכר ונקבה בראם. ואלמלי</strong> (ואם היו) <strong>נזקקין זה לזה</strong> ומתרבים — היו <strong>מחריבין</strong> את <strong>כל העולם כולו</strong> מחמת ריבוי הוולדות; <strong>מה עשה הקדוש ברוך הוא? סירס את הזכר, והרג הנקבה ומלחה</strong> לסעודה <strong>לצדיקים</strong> <strong>לעתיד לבא, שנאמר: "והרג את התנין אשר בים"</strong> (ישעיהו כז, א).
 <strong>ואף בהמות בהררי אלף</strong> (ראה תהלים נ, י) — <strong>זכר ונקבה בראם, ואלמלי נזקקין זה לזה</strong> ומעמידים וולדות — <strong>מחריבין</strong> היו את <strong>כל העולם כולו</strong> מרוב גודלם. <strong>מה עשה הקדוש ברוך הוא? סירס</strong> את <strong>הזכר, וצינן</strong> את <strong>הנקבה ושמרה לצדיקים לעתיד לבא, שנאמר</strong> על הבהמות: <strong>"הנה נא כחו במתניו"</strong> (איוב מ, טז) — <strong>זה זכר, "ואונו בשרירי בטנו"</strong> (איוב מ, טז) — <strong>זו נקבה,</strong> שלא השתמשו באבריהם לשם רביה.
 ושואלים: <strong>התם נמי ליסרסיה</strong> <small>[שם גם כן,</small> בלויתנים, <small>שיסרס את]</small> ה<strong>זכר וליצננה</strong> <small>[ויצנן את]</small> ה<strong>נקבה!</strong> ומדוע הרג את הנקבה? ומשיבים: ה<strong>דגים פריצי</strong> <small>[פרוצים]</small> ואין צינון מועיל להם, ויתרבו בכל זאת. ושואלים: <strong>וליעביד איפכא</strong> <small>[ושיעשה להיפך]</small> שיהרוג את הזכר וימלחנו! ומשיבים: <strong>איבעית אימא</strong> <small>[אם תרצה אמור]:</small> <strong>נקבה מליחא מעלי</strong> <small>[מלוחה מעולה</small> יותר<small>];</small> <strong>איבעית אימא</strong> <small>[אם תרצה אמור],</small> <strong>כיון דכתיב</strong> <small>[שנאמר]:</small> <strong>"לויתן זה יצרת לשחק בו"</strong> (תהלים קד, כו), <strong>בהדי</strong> <small>[עם]</small> ה<strong>נקבה לאו אורח ארעא</strong> <small>[אין זה דרך ארץ</small> לשחק<small>].</small> ושואלים: <strong>הכא נמי לימלחה</strong> <small>[כאן גם כן,</small> בבהמות, <small>שימלח</small> את<small>]</small> ה<strong>נקבה,</strong> ומדוע צינן אותה? ומשיבים: <strong>כוורא מליחא מעלי</strong> <small>[דג מלוח טוב</small> הוא<small>],</small> <strong>בשרא מליחא לא מעלי</strong> <small>[בשר מלוח אינו טוב].</small>
 <strong>ואמר רב יהודה אמר רב: בשעה שביקש הקדוש ברוך הוא לבראות את העולם, אמר לו לשר של ים: פתח פיך ובלע כל מימות שבעולם</strong> ותיראה היבשה. <strong>אמר לפניו</strong> השר: <strong>רבונו של עולם, די שאעמוד בשלי</strong> במים שיש לי בים. <strong>מיד בעט בו</strong> הקדוש ברוך הוא <strong>והרגו, שנאמר: "בכחו רגע הים ובתבונתו מחץ רהב"</strong> (איוב כו, יב).
 <strong>אמר ר' יצחק, שמע מינה</strong> <small>[למד מכאן]</small> ש<strong>שרו של ים "רהב" שמו, ואלמלא מים</strong> שבים <strong>מכסין אותו</strong> את השר של הים — <strong>אין כל בריה יכולה לעמוד בריחו,</strong> שהרי מת הוא ומסריח. <strong>שנאמר: "לא ירעו ולא ישחיתו בכל הר קדשי</strong> כי מלאה הארץ דעה את ה' <strong>כמים לים מכסים"</strong> (ישעיהו יא, ט), <strong>אל תקרי</strong> (תהא קורא) <strong>"לים מכסים", אלא: "לשרה של ים</strong> (שהוא הקרוי "ים") <strong>מכסים".</strong>
 <strong>ואמר רב יהודה אמר רב:</strong> נהר ה<strong>ירדן יוצא ממערת פמייס. תניא נמי הכי</strong> <small>[שנויה</small> ברייתא <small>גם כן]:</small> <strong>ירדן יוצא ממערת פמייס, ומהלך בימה של סיבכי</strong> (אגם החולה) <strong>ובימה של טבריא</strong> (ים כנרת), <strong>ומתגלגל ויורד לים הגדול, ומתגלגל ויורד</strong> משם <strong>עד ש</strong>הוא <strong>מגיע לפיו של לויתן, שנאמר: "יבטח כי יגיח ירדן אל פיהו"</strong> (איוב מ, כג). <strong>מתקיף לה</strong> <small>[מקשה על כך]</small> <strong>רבא בר עולא: האי</strong> <small>[</small>פסוק <small>זה]</small> <strong>בבהמות בהררי אלף כתיב</strong> <small>[נאמר]</small> ולא בלויתן! <strong>אלא אמר רבא בר עולא: אימתי בהמות בהררי אלף בטוחות? בזמן שמגיח ירדן בפיו של לויתן.</strong>
 <big>ו</big> <strong>(סימן</strong> למימרות הבאות של רב דימי: <strong>ימים</strong> שמקיפים, עתיד <strong>גבריאל,</strong> בשעה שלויתן <strong>רעב). כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן, מאי דכתיב</strong> <small>[מהו שנאמר]:</small> <strong>"כי הוא על ימים יסדה ועל נהרות יכוננה"</strong> (תהלים כד, ב)? — <strong>אלו שבעה ימים וארבעה נהרות שמקיפין את ארץ ישראל, ואלו הן שבעה ימים: ימה של טבריא</strong> (ים כנרת), <strong>וימה של סדום</strong> (ים המלח), <strong>וימה של חילת, וימה של חילתא, וימה של סיבכי, וים אספמיא, וים הגדול; ואלו הן ארבעה נהרות: ירדן, וירמוך, וקירומיון ופיגה</strong> שהם נהרות דמשק.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יונתן: עתיד</strong> המלאך <strong>גבריאל לעשות</strong>
## דף עה.
 <strong>קניגיא</strong> (ציד) <strong>עם לויתן, שנאמר: "התמשך לויתן בחכה ובחבל תשקיע לשנו"</strong> (איוב מ, כה), <strong>ואלמלא הקדוש ברוך הוא עוזרו</strong> לגבריאל <strong>אין יכול לו, שנאמר: "העשו יגש חרבו"</strong> (איוב מ, יט), כלומר, רק בוראו ("עושו") יוכל לסייעו בכך.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: בשעה שלויתן רעב</strong> הריהו <strong>מוציא הבל מפיו ומרתיח</strong> כמים המתבשלים בקדירה <strong>כל מימות שבמצולה</strong> שבתהום הים, <strong>שנאמר: "ירתיח כסיר מצולה"</strong> (איוב מא, כג). <strong>ואלמלא</strong> היה <strong>מכניס ראשו לגן עדן</strong> — <strong>אין כל בריה יכולה לעמוד בריחו</strong> הרע, <strong>שנאמר: "ים ישים כמרקחה"</strong> (איוב מא, כג), ומפרש "מרקחה" מלשון מרקחת = בשמים.
 <strong>ובשעה שצמא</strong> — הריהו <strong>עושה תלמים תלמים בים</strong> כששותה, <strong>שנאמר: "אחריו יאיר נתיב"</strong> (איוב מא, כד). <strong>אמר רב אחא בר יעקב: אין תהום חוזר לאיתנו</strong> להיות מלא כשהיה לאחר שהלויתן שותה ממנו, <strong>עד</strong> לאחר <strong>שבעים שנה, שנאמר: "יחשב תהום לשיבה"</strong> (איוב מא, כד), <strong>ואין "שיבה" פחותה משבעים</strong> שנה.
 <big>א</big> <strong>אמר רבה אמר ר' יוחנן: עתיד הקדוש ברוך הוא לעשות סעודה לצדיקים מבשרו של לויתן, שנאמר: "יכרו עליו חברים"</strong> (איוב מ, ל), <strong>ואין</strong> משמעות לשון <strong>"כרה" אלא סעודה, שנאמר: "ויכרה להם כרה גדולה ויאכלו וישתו"</strong> (מלכים ב ו, כג), <strong>ואין "חברים" אלא תלמידי חכמים, שנאמר: "היושבת בגנים חברים מקשיבים לקולך השמיעני"</strong> (שיר השירים ח, יג), שחברים הם תלמידי חכמים המקשיבים לקול ה'.
 <strong>והשאר מחלקין אותו ועושין בו סחורה בשוקי ירושלים, שנאמר: "יחצוהו בין כנענים"</strong> (איוב מ, ל), <strong>ואין "כנענים" אלא תגרים</strong> (סוחרים) <strong>שנאמר: "כנען בידו מאזני מרמה לעשק אהב"</strong> (הושע יב, ח). <strong>ואי בעית אימא</strong> <small>[ואם תרצה אמור]</small> ראיה <strong>מהכא</strong> <small>[מכאן]</small> שכנענים הם סוחרים, שנאמר בהקבלה: <strong>"אשר סחריה שרים, כנעניה נכבדי ארץ"</strong> (ישעיהו כג, ח).
 <strong>ואמר רבה אמר ר' יוחנן: עתיד הקדוש ברוך הוא לעשות סוכה לצדיקים מעורו של לויתן, שנאמר: "התמלא בשכות עורו"</strong> (איוב מ, לא). אם <strong>זכה</strong> אדם להגיע לדרגה זו של צדיקים — <strong>עושין לו</strong> מעור הלויתן <strong>סוכה</strong> שלימה, <strong>לא זכה</strong> להגיע לדרגה זו — <strong>עושין לו צלצל,</strong> כיסוי, צל לראשו, <strong>שנאמר: "ובצלצל דגים ראשו"</strong> (איוב מ, לא).
  אם <strong>זכה</strong> אדם לכך — <strong>עושין לו צלצל, לא זכה</strong> אף לכך — <strong>עושין לו ענק</strong> שרשרת (תכשיט לצווארו), <strong>שנאמר: "וענקים לגרגרתיך"</strong> (משלי א, ט). אם <strong>זכה</strong> לכך — <strong>עושין לו ענק, לא זכה</strong> אף לזאת — <strong>עושין לו</strong> מעור הלויתן <strong>קמיע</strong> בלבד, <strong>שנאמר: "ותקשרנו לנערותיך"</strong> (איוב מ, כט), שעושים לו קשר קטן הקשור על צווארו, כקמיע שתולים לילדים ("לנערותיך").
 <strong>והשאר</strong> מעורו של לויתן <strong>פורסו הקדוש ברוך הוא על חומות ירושלים, וזיוו מבהיק מסוף העולם ועד סופו, שנאמר: "והלכו גוים לאורך ומלכים לנגה זרחך"</strong> (ישעיה ס, ג).
 אגב הדברים האלה על כבוד ירושלים בעתיד מפרשים את הכתוב: <strong>"ושמתי כדכד שמשתיך"</strong> (ישעיה נד, יב). <strong>אמר ר' שמואל בר נחמני: פליגי</strong> <small>[נחלקו]</small> בדבר, ממה תיעשנה חומות ירושלים, <strong>תרי מלאכי ברקיעא</strong> <small>[שני מלאכים ברקיע]</small> והם <strong>גבריאל ומיכאל, ואמרי לה</strong> <small>[ויש אומרים]</small> שנחלקו בדבר <strong>תרי אמוראי במערבא</strong> <small>[שני אמוראים בארץ ישראל],</small> <strong>ומאן אינון</strong> <small>[ומי הם]?</small> — <strong>יהודה וחזקיה בני ר' חייא, חד</strong> <small>[אחד</small> מהם<small>]</small> <strong>אמר:</strong> מהאבן היקרה הקרויה <strong>שוהם, וחד</strong> <small>[ואחד</small> מהם<small>]</small> <strong>אמר:</strong> מהאבן היקרה הקרויה <strong>ישפה. אמר להו</strong> <small>[להם]</small> <strong>הקדוש ברוך הוא: להוי כדין וכדין</strong> <small>[שיהא כמו זה וכמו זה]</small> גם יחד, וזאת משמעות המלה "כדכד" ("כדין וכדין").
  ומהו פירוש המשך הפסוק <strong>"ושעריך לאבני אקדח"</strong> (ישעיה נד, יב)? <strong>כי הא דיתיב</strong> <small>[כמו</small> מעשה <small>זה שישב]</small> <strong>ר' יוחנן וקא דריש</strong> <small>[והיה דורש]</small> כך: <strong>עתיד הקדוש ברוך הוא להביא אבנים טובות ומרגליות שהם</strong> בגודל <strong>שלשים על שלשים</strong> אמה, <strong>וחוקק</strong> (קודח) <strong>בהן</strong> חור של <strong>עשר על עשרים</strong> אמה, <strong>ומעמידן בשערי ירושלים. לגלג עליו אותו תלמיד</strong> שלא נתפרש שמו: <strong>השתא כביעתא דציצלא לא משכחינן</strong> <small>[עכשיו</small> אבן יקרה <small>כ</small>גודל <small>ביצת התור אין אנו מוצאים],</small> <strong>כולי האי משכחינן</strong> <small>[כל זה אנו מוצאים]?!</small>
 <strong>לימים</strong> לאחר זמן <strong>הפליגה ספינתו</strong> של התלמיד <strong>בים, חזא</strong> <small>[ראה]</small> <strong>מלאכי השרת דיתבי וקא מינסרי</strong> <small>[שיושבים ומנסרים]</small> <strong>אבנים טובות ומרגליות שהם</strong> בגודל <strong>שלשים על שלשים</strong> אמה <strong>וחקוק בהן עשר ברום עשרים, אמר להו</strong> <small>[להם]</small> למלאכים: <strong>הני למאן</strong> <small>[אלה למי]?</small> <strong>אמרו ליה</strong> <small>[לו]:</small> <strong>שעתיד הקדוש ברוך הוא להעמידן בשערי ירושלים. אתא לקמיה</strong> <small>[בא לפני]</small> <strong>ר' יוחנן</strong> לאחר מעשה, <strong>אמר ליה</strong> <small>[לו]:</small> <strong>דרוש, רבי, לך נאה לדרוש, כאשר אמרת כן ראיתי. אמר לו</strong> ר' יוחנן: <strong>ריקא! אלמלא לא ראית לא האמנת,</strong> אם כן <strong>מלגלג על דברי חכמים אתה, נתן עיניו בו ונעשה גל של עצמות,</strong> שמת מיד.
 <strong>מיתיבי</strong> <small>[מקשים]</small> על דברי ר' יוחנן: נאמר <strong>"ואולך אתכם קוממיות"</strong> (ויקרא כו, יג) — <strong>ר' מאיר אומר:</strong> עתידים ישראל להיות בגודל של <strong>מאתים אמה,</strong> שהם <strong>כשתי קומות</strong> ("קוממיות") <strong>של אדם הראשון</strong> שהיה גובהו מאה אמה.
 <strong>ר' יהודה אומר:</strong> יגיעו לגובה <strong>מאה אמה, כנגד היכל וכתליו, שנאמר: "אשר בנינו כנטעים מגדלים בנעוריהם, בנותינו כזוית מחטבות תבנית היכל"</strong> (תהלים קמד, יב), שאף בנות ישראל יגיעו להיות גבוהות כתבנית היכל, שבבית שני היה גובהו מאה אמה. ואם גודל הפתח שבשערי ירושלים יהיה עשר על עשרים אמה, כדברי ר' יוחנן, כיצד עתידים בני ישראל להיכנס בשערים אלה שיהיו קטנים עבורם? ומשיבים: <strong>כי קאמר</strong> <small>[כאשר אמר]</small> <strong>ר' יוחנן</strong> לא לשערים עצמם התכוון אלא <strong>לכווי דבי זיקא</strong> <small>[לחלונות</small> שישמשו לכניסת <small>הרוח].</small>
 <strong>ואמר רבה אמר ר' יוחנן: עתיד הקדוש ברוך הוא לעשות שבע חופות לכל צדיק וצדיק, שנאמר: "וברא ה' על כל מכון הר ציון ועל מקראה ענן יומם ועשן ונגה אש להבה לילה כי על כל כבוד חפה"</strong> (ישעיה ד, ה), וכאשר מונים את הדברים שנאמרו בפסוק זה: ענן, עשן, נוגה וכו' הרי שבע. <strong>מלמד שכל אחד ואחד עושה לו הקדוש ברוך הוא חופה</strong> כפולת שבע <strong>לפי כבודו,</strong> שלפי מעלתו מייפים ומגדילים את חופתו.
 ושואלים: <strong>עשן בחופה למה? אמר ר' חנינא: שכל מי שעיניו צרות בתלמידי חכמים בעולם הזה, מתמלאות עיניו עשן לעולם הבא</strong> מחופה זו. ושואלים: <strong>ואש בחופה למה? אמר ר' חנינא: מלמד שכל אחד ואחד נכוה מחופתו של חבירו,</strong> שהוא מסתכל בה ומתבייש מגודל החופה של חבירו, ואומר: <strong>אוי לה לאותה בושה, אוי לה לאותה כלימה</strong> שלא זכיתי לכך.
 <strong>כיוצא בדבר אתה אומר:</strong> נאמר למשה על יהושע <strong>"ונתתה מהודך עליו"</strong> (במדבר כז, כ) ומדייקים "מהודך" <strong>ולא כל הודך, זקנים שבאותו הדור אמרו: פני משה</strong> היו מאירים <strong>כפני חמה, פני יהושע כפני לבנה, אוי לה לאותה בושה, אוי לה לאותה כלימה</strong> שלא זכינו שיהיה מנהיגנו באותה מדרגה.
 <strong>אמר ר' חמא בר חנינא: עשר חופות עשה הקדוש ברוך הוא לאדם הראשון בגן עדן, שנאמר</strong> לחירם מלך צור: <strong>"בעדן גן אלהים היית כל אבן יקרה</strong> מסכת <strong>ך</strong> אודם פטדה ויהלום תרשיש שוהם וישפה ספיר נופך וברקת וזהב, מלאכת תופיך ונקביך בך ביום הבראך כוננו<strong>"</strong> (יחזקאל כח, יג), הרי עשרה דברים, מאודם עד זהב. <strong>מר זוטרא אמר: אחת עשרה</strong> חופות היו, <strong>שנאמר: "כל אבן יקרה"</strong> (יחזקאל כח, יג) והיא נמנית לעצמה. <strong>אמר ר' יוחנן: וגרוע שבכולן זהב, דקא חשיב ליה</strong> <small>[שמונה אותו]</small> <strong>לבסוף,</strong> משמע ששאר הדברים היו יקרים יותר.
  אגב הזכרת כתוב זה שואלים: <strong>מאי</strong> <small>[מה</small> פירוש<small>]</small> <strong>"מלאכת תפיך ונקביך בך"</strong> (יחזקאל כח, יג)? <strong>אמר רב יהודה אמר רב: אמר לו הקדוש ברוך הוא לחירם מלך צור</strong> שנאמר בו שעשה לעצמו כל אלה: וכי בגן עדן היית שעשית לך כל אלו? <strong>בך נסתכלתי</strong> שאתה עשית את עצמך לאלוה, <strong>ובראתי נקבים נקבים באדם</strong> של צואה ומי רגלים, שתדע שאתה בשר ודם, ולא אל. <strong>ואיכא דאמרי</strong> <small>[ויש שאומרים],</small> <strong>הכי קאמר</strong> <small>[כך אמר]</small> לו: <strong>בך נסתכלתי,</strong>
## דף עה:
 <strong>וקנסתי מיתה על אדם הראשון</strong> שכיון שמת יודעים שאדם הוא ולא אל.
  ושבים לפסוק שנזכר קודם "וברא ה' על כל מכון הר ציון ועל מקראיה ענן יומם" וכו' (ישעיה ד, ה), ומבררים: <strong>מאי</strong> <small>[מה</small> פירוש<small>]</small> <strong>"ועל מקראה"?</strong> <strong>אמר רבה אמר ר' יוחנן: לא כירושלים של עולם הזה ירושלים של עולם הבא; ירושלים של עולם הזה</strong> — <strong>כל הרוצה לעלות</strong> אליה <strong>עולה, של עולם הבא</strong> — <strong>אין עולין אלא המזומנין</strong> (=קרואים) <strong>לה.</strong>
 <strong>ואמר רבה אמר ר' יוחנן: עתידין צדיקים שנקראין על שמו של הקדוש ברוך הוא, שנאמר: "כל הנקרא בשמי ולכבודי בראתיו יצרתיו אף עשיתיו"</strong> (ישעיה מג, ז), הרי שמי שנברא וגורם לכבודו של הקדוש ברוך הוא נקרא בשמו. <strong>ואמר ר' שמואל בר נחמני אמר ר' יוחנן: שלשה נקראו על שמו של הקדוש ברוך הוא, ואלו הן: צדיקים, ומשיח, וירושלים.</strong>
 ומפרט: <strong>צדיקים</strong> — <strong>הא דאמרן</strong> <small>[זו שאמרנו]</small> קודם. <strong>משיח</strong> — <strong>דכתיב</strong> <small>[שנאמר]</small> במשיח: <strong>"וזה שמו אשר יקראו ה' צדקנו"</strong> (ירמיהו כג, ו), הרי שהוא נקרא על שמו של ה'. <strong>ירושלים</strong> — <strong>דכתיב</strong> <small>[שנאמר]</small> בה בסוף ספר יחזקאל: <strong>"סביב שמנה עשר אלף ושם העיר מיום ה' שמה"</strong> (מח, לה), <strong>אל תקרי</strong> <small>[תקרא]</small> <strong>"שמה" אלא "שמה"</strong> שהעיר תיקרא בשמו של ה'. ובענין זה <strong>אמר ר' אלעזר: עתידין צדיקים שאומרים לפניהן "קדוש", כדרך שאומרים לפני הקדוש ברוך הוא, שנאמר: "והיה הנשאר בציון והנותר בירושל  ם קדוש יאמר לו"</strong> (ישעיהו ד, ג).
 <strong>ואמר רבה אמר ר' יוחנן: עתיד הקדוש ברוך הוא להגביה את ירושלים שלש פרסאות למעלה, שנאמר: "וראמה וישבה תחתיה"</strong> (זכריה יד, י), <strong>מאי</strong> <small>[מה</small> פירוש<small>]</small> <strong>"תחתיה"?</strong> — <strong>כתחתיה,</strong> שרומה יהא כתחתיה. ושואלים לבירור הענין: <strong>וממאי דהאי</strong> <small>[שזה]</small> <strong>"תחתיה"</strong> של ירושלים <strong>תלתא פרסי הויא</strong> <small>[שלוש פרסות הן]?</small> <strong>אמר רבה, אמר לי ההוא סבא</strong> <small>[זקן אחד]:</small> <strong>לדידי חזי לי</strong> <small>[אני ראיתי]</small> את <strong>ירושלים קמייתא</strong> <small>[הראשונה]</small> כשהיתה בבניינה, <strong>ותלתא פרסי הויא</strong> <small>[ושלוש פרסות היתה].</small>
 וממשיכים בדברי ר' יוחנן, <strong>ושמא תאמר: יש צער לעלות</strong> למקום גבוה כל כך? — <strong>תלמוד לומר</strong> בנבואה המתארת חזרתם של ישראל לירושלים: <strong>"מי אלה כעב תעופינה וכיונים אל ארבתיהם"</strong> (ישעיהו ס, ח), כלומר, שיוכלו להגיע לשם בקלות, כמו היו עננים או יונים. <strong>אמר רב פפא: שמע מינה</strong> <small>[למד מכאן]</small> בדרך אגב ש<strong>האי עיבא</strong> <small>[ענן זה]</small> — <strong>תלתא פרסי מידלי</strong> <small>[שלוש פרסות</small> הוא <small>גבוה],</small> שהרי גובהה של ירושלים אליה מגיע הענן הוא שלוש פרסאות.
 <strong>אמר ר' חנינא בר פפא: בקש הקדוש ברוך הוא לתת את ירושלים במדה</strong> קבועה, <strong>שנאמר</strong> בחזונו של זכריה: <strong>"</strong>ואשא עיני וארא והנה איש ובידו חבל מידה. <strong>ואמר אנה אתה הלך ויאמר אלי למד את ירושל  ם לראות כמה רחבה וכמה ארכה"</strong> (זכריה ב, ה–ו), באותה שעה
 <strong>אמרו מלאכי השרת לפני הקדוש ברוך הוא: רבונו של עולם, הרבה כרכים בראת בעולמך של אומות העולם</strong> — <strong>ולא נתת מדת ארכן ומדת רחבן</strong> להגבילן, והן גדלות לפי התפתחותן, ואילו <strong>ירושלים ששמך בתוכה ומקדשך בתוכה וצדיקים בתוכה</strong> — <strong>אתה נותן בה מדה? מיד: "ויאמר אלו רץ דבר אל הנער הלז לאמר פרזות תשב ירושל  ם מרב אדם ובהמה בתוכה"</strong> (זכריה ב, ח).
  ובענין זה <strong>אמר ריש לקיש: עתיד הקדוש ברוך הוא להוסיף על ירושל  ם אלף טפף גינואות</strong> (גינות), <strong>אלף קפל מגדלים, אלף ליצוי בירניות</strong> (ביצורים ), <strong>אלף ושני שילה טוטפראות</strong> (בתים קטנים), <strong>וכל אחת ואחת</strong> מהתוספות הללו <strong>הויא</strong> <small>[תהיה]</small> <strong>כ</strong>מו העיר הגדולה <strong>צפורי</strong> בתקופתה הטובה, בהיותה <strong>בשלוותה.</strong>
 ומספרים כמה גדולה היתה אז העיר ציפורי: <strong>תניא</strong> <small>[שנויה</small> ברייתא<small>],</small> <strong>אמר ר' יוסי: אני ראיתי</strong> את העיר <strong>צפורי</strong> בהיותה <strong>בשלוותה, והיו בה מאה ושמונים אלף שווקים של מוכרי ציקי קדירה</strong> (רטבים לתבשיל), ומכאן אפשר לשער מה יהיה גודלה של ירושלים לעתיד לבוא.
  וכיוצא בזה דרשו את הפסוק <strong>"והצלעות צלע אל צלע שלוש ושלשים פעמים"</strong> (יחזקאל מא, ו) — <strong>מאי</strong> <small>[מה</small> פירוש<small>]</small> <strong>"שלוש ושלשים פעמים"? אמר ר' לוי, אמר רב פפי משום</strong> (בשם) <strong>ר' יהושע דסכני: אם שלש ירושלים הן,</strong> אם תגדל העיר פי שלוש בשטחה מזה שהיה בעבר בזמן בניינה — <strong>כל אחת ואחת יש בה שלשים מדורין</strong> (קומות) <strong>למעלה</strong> בכל בית, <strong>אם שלשים ירושלים הן</strong> — <strong>כל אחת ואחת יש בה שלשה מדורין למעלה.</strong>
 <big>א</big> לאחר שעסקנו בענייני אגדה חוזרים לצד ההלכה של משנתנו, לדון עוד בקניית ספינה. <strong>איתמר</strong> <small>[נאמר]</small> שנחלקו אמוראים ביחס לאופן קניית <strong>ספינה</strong> — <strong>רב אמר: כיון שמשך כל שהוא</strong> והזיז אותה ממקומה אפילו במשהו — <strong>קנה</strong> אותה בכך. <strong>ושמואל אמר: לא קנה עד שימשוך את כולה,</strong> שיזיזנה עד שתהלך כדי כל אורכה ותצא לגמרי מהמקום בו היתה קודם.
  ומציעים:  <strong>לימא כתנאי</strong> <small>[האם לומר</small> שמחלוקת זו היא <small>כ</small>מחלוקת <small>תנאים],</small> ששנינו בברייתא: <strong>כיצד</strong> בהמה נקנית <strong>במסירה?</strong> אם <strong>אחזה בטלפה</strong> (פרסתה), או <strong>בשערה,</strong> או <strong>באוכף שעליה,</strong> או <strong>בשליף</strong> (משא) <strong>שעליה,</strong> או <strong>בפרומביא</strong> (רסן) <strong>שבפיה,</strong> או <strong>בזוג</strong> (בפעמון) <strong>שבצוארה</strong> — <strong>קנאה. כיצד</strong> בהמה נקנית <strong>במשיכה? קורא לה והיא באה</strong> אליו, <strong>או שהכישה</strong> (היכה אותה) <strong>במקל ורצתה</strong> (ורצה) <strong>לפניו, כיון שעקרה יד ורגל</strong> ממקומה — <strong>קנאה. ר' אחי, ואמרי לה</strong> <small>[ויש אומרים]</small> <strong>ר' אחא אומר:</strong> לא די שתעקור יד או רגל, אלא <strong>עד שתהלך מלא קומתה.</strong>
 ואם כן <strong>לימא</strong> <small>[האם נאמר]</small> ש<strong>רב</strong> שאמר באופן קניית ספינה שדי שימשוך כלשהו, <strong>אמר כ</strong>שיטת <strong>ה</strong><strong>תנא קמא</strong> <small>[הראשון]</small> שדי בעקירת יד או רגל, <strong>ושמואל</strong> שאמר בספינה שאינה נקנית אלא במשיכת כולה <strong>אמר כ</strong>שיטת <strong>ר' אחא</strong> שצריך שתיעקר הבהמה כולה ממקומה! ודוחים: <strong>אמר</strong> <small>[</small>יכול היה <small>לומר]</small> <strong>לך רב: אנא דאמרי</strong> <small>[אני שאמרתי]</small> <strong>אפילו ל</strong>דעת <strong>ר' אחא</strong> אמרתי, ש<strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אחא</strong> הלכה זו — <strong>אלא בבעלי חיים, דאף על גב</strong> <small>[שאף על פי]</small> <strong>דעקרה</strong> <small>[שעוקרת]</small> <strong>יד ורגל</strong> — <strong>בדוכתה קיימא</strong> <small>[במקומה</small> היא <small>עומדת],</small> <strong>אבל ספינה, כיון דנדה</strong> <small>[שנעה]</small> <strong>בה פורתא</strong> <small>[מקצת]</small> <strong>נדה</strong> <small>[נעה]</small> <strong>לה כולה</strong> וקונה בכך.
 <strong>ושמואל אמר: אנא דאמרי</strong> <small>[אני שאמרתי]</small> <strong>אפילו כ</strong>שיטת ה<strong>תנא קמא</strong> <small>[הראשון],</small> שכן <strong>עד כאן לא</strong> שמענו כי <strong>קאמר</strong> <small>[אמר]</small> ה<strong>תנא קמא</strong> <small>[הראשון]</small> — <strong>אלא בבעלי חיים,</strong> ש<strong>כיון דמיעקרא</strong> <small>[שנעקרת]</small> <strong>יד ורגל</strong> — <strong>אידך למיעקר קיימא</strong> <small>[שאר</small> הגוף גם כן <small>להיעקר</small> ממקומו הוא <small>עומד],</small> <strong>אבל ספינה, אי משיך לה</strong> <small>[אם מושך אותה]</small> <strong>כולה —</strong> <strong>אין</strong> <small>[כן]</small> נקנית, <strong>אי</strong> <small>[אם]</small> <strong>לא</strong> — <strong>לא.</strong>
 ומציעים עוד: <strong>לימא כהני תנאי</strong> <small>[האם לומר</small> שמחלוקת רב ושמואל בספינה <small>כ</small>מחלוקת <small>תנאים אלה]</small> היא<small>,</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ספינה נקנית במשיכה, ר' נתן אומר: ספינה ואותיות</strong> כגון שטר חוב שקונה מחבירו וקונה את החוב שבו, <strong>נקנות במשיכה</strong>
## דף עו.
 <strong>ובשטר.</strong>
 ותחילה מבררים את הברייתא: <strong>אותיות מאן דכר שמייהו</strong> <small>[מי הזכיר</small> כלל את <small>שמן]?</small> מדוע בא ר' נתן לדבר על אותיות כשלא דובר בהן קודם, בדברי התנא הראשון? ומשיבים: <strong>חסורי מחסרא והכי קתני</strong> <small>[חסרה</small> הברייתא <small>וכך היא שנויה]:</small> <strong>ספינה נקנית במשיכה, ואותיות במסירה</strong> בלבד, בלא למשוך את השטר. <strong>ר' נתן אומר: ספינה ואותיות נקנות במשיכה ובשטר.</strong>
 ושואלים: <strong>שטר לספינה למה לי?</strong> הלא <strong>מטלטלי</strong> <small>[מיטלטלים]</small> <strong>היא,</strong> ומיטלטלים אינם נקנים בשטר אלא באופנים אחרים! <strong>אלא לאו הכי קתני</strong> <small>[האם לא כך</small> היא <small>שנויה]:</small> <strong>ספינה נקנית במשיכה, ואותיות במסירה. ר' נתן אומר: ספינה במשיכה, ואותיות</strong> גם במסירה וגם <strong>בשטר.</strong>
 ויש לשאול: אם כך ר' נתן האומר ש<strong>ספינה במשיכה היינו</strong> <small>[זה]</small> כדעת ה<strong>תנא קמא</strong> <small>[הראשון],</small> <strong>אלא</strong> האם לא מחלוקת זו של <strong>רב ושמואל איכא בינייהו</strong> <small>[יש ביניהם],</small> שאחד מהם סבור שצריכים משיכה משהו בספינה, והאחר סבור כי צריך משיכה של כולה? ודוחים: <strong>לא, דכולי עלמא</strong> <small>[לדעת הכל,</small> תנא קמא ור' נתן<small>]</small> אפשר לומר שהם סבורים <strong>אי</strong> <small>[או]</small> <strong>כרב אי</strong> <small>[או]</small> <strong>כשמואל, ובספינה</strong> — <strong>כולי עלמא לא פליגי</strong> <small>[הכל אינם חולקים]</small> שנקנית במשיכה, 
 <strong>כי פליגי</strong> <small>[כאשר נחלקו]</small> הרי זה <strong>ב</strong>מכירת <strong>אותיות</strong> (שטרות), <strong>והכי קאמר ליה</strong> <small>[וכך אמר לו]</small> <strong>ר' נתן לתנא קמא</strong> <small>[הראשון]:</small> <strong>בספינה ודאי מודינא</strong> <small>[מודה אני]</small> <strong>לך</strong> שנקנית במשיכה. <strong>באותיות,</strong> שאתה סבור שדי במסירה, לדעתי <strong>אי איכא</strong> <small>[אם יש]</small> גם <strong>שטר</strong> מכירה — <strong>אין</strong> <small>[כן],</small> <strong>אי</strong> <small>[אם]</small> <strong>לא</strong> — <strong>לא. ו</strong>לפי זה חולקים תנא קמא ור' נתן
 <strong>בפלוגתא דהני תנאי</strong> <small>[במחלוקת של תנאים אלה];</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אותיות נקנות במסירה,</strong> אלו <strong>דברי רבי. וחכמים אומרים: בין כתב</strong> שטר מכירה על השטר <strong>ולא מסר, בין מסר ולא כתב</strong> — <strong>לא קנה עד שיכתוב וימסור.</strong>
 שואלים: לדרך זו <strong>במאי אוקימתא</strong> <small>[במה העמדת</small> אותה<small>]</small> את שיטת תנא קמא בברייתא הקודמת, <strong>כ</strong>שיטת <strong>רבי?</strong> הרי לשיטתו <strong>ספינה נמי תיקני</strong> <small>[גם כן תיקנה]</small> <strong>במסירה,</strong> ולאו דווקא במשיכה (כפי שנאמר באותה ברייתא). ומנין שכן דעת רבי? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ספינה נקנית במסירה,</strong> אלו <strong>דברי רבי. וחכמים אומרים: לא קנה</strong>
## דף עו:
 <strong>עד שימשכנה או עד שישכור את מקומה,</strong> ואם כן, איך אפשר לייחס את דעת תנא קמא לרבי?
  ודוחים:  <strong>לא קשיא</strong> <small>[אין</small> זה <small>קשה]:</small> <strong>כאן</strong> שאמר רבי שספינה נקנית במסירה, מדובר כשהיתה הספינה עומדת <strong>ברשות הרבים</strong> שאינה נקנית שם במשיכה, ולכן היא נקנית במסירה, <strong>כאן</strong> מדובר <strong>בסימטא,</strong> מבוי קטן, שאינו רשות הרבים, ושניהם רשאים להניח חפציהם בו, ובמקום כזה צריך לקנות במשיכה.
  ושואלים:  <strong>במאי אוקימתא להא בתרייתא</strong> <small>[במה העמדת את זו</small> הברייתא <small>האחרונה]?</small> — <strong>ברשות הרבים; אימא סיפא</strong> <small>[אמור</small> את <small>סופה],</small> <strong>וחכמים אומרים: לא קנה עד שימשכנה</strong> או עד שישכור את מקומה. <strong>ואי</strong> <small>[ואם]</small> מדובר <strong>ברשות הרבים, ממאן אוגיר</strong> <small>[ממי ישכור]</small> את המקום? <strong>ותו</strong> <small>[ועוד],</small> <strong>משיכה ברשות הרבים מי קניא</strong> <small>[האם</small> היא <small>קונה]?</small> <strong>והא</strong> <small>[והרי]</small> <strong>אביי ורבא דאמרי תרוייהו</strong> <small>[שאומרים שניהם]</small> באופני הקניינים השונים: <strong>מסירה קונה ברשות הרבים ובחצר שאינה של שניהם, משיכה קונה בסימטא ובחצר שהיא של שניהם</strong> יחד, <strong>והגבהה קונה בכל מקום,</strong> וגם ברשות המוכר. ולענייננו — משיכה אינה קונה ברשות הרבים!
  ומתרצים:  <strong>מאי</strong> <small>[מה</small> פירוש<small>]</small> <strong>"עד שימשכנה" נמי דקאמר</strong> <small>[גם כן שהוא אומר],</small> <strong>ו</strong>כן <strong>מאי</strong> <small>[מה</small> פירוש<small>]</small> <strong>"עד שישכור את מקומה" דקאמר</strong> <small>[שהוא אומר]?</small> <strong>הכי קאמר</strong> <small>[הוא אומר]</small> כך היתה הכוונה: <strong>עד שימשכנה מרשות הרבים לסימטא, ואם רשות</strong> ה<strong>בעלים היא</strong> שהיתה הספינה עומדת במקום שיש לו בעלים — <strong>לא קנה עד שישכור את מקומה</strong> מן הבעלים.
 ושואלים: האם <strong>לימא</strong> <small>[לומר]</small> ש<strong>אביי ורבא דאמרי</strong> <small>[שאומרים]</small> <strong>כ</strong>דעת <strong>רבי</strong> ולא כדעת חכמים? שהרי מן הברייתא עולה שרק לדעת רבי ניתן לקנות במסירה ברשות הרבים!
 <strong>אמר רב אשי:</strong> באמת אף חכמים מודים שברשות הרבים קונה במסירה, ולכן <strong>אי דאמר ליה</strong> <small>[אם שאומר לו]</small> <strong>"לך חזק וקני</strong> <small>[החזק וקנה]</small> <strong>"</strong>— <strong>הכי נמי</strong> <small>[כך גם כן]</small> שדי לו בקנין מסירה, ואינו צריך למשוך. <strong>הכא</strong> <small>[כאן]</small> שחכמים חלקו על רבי <strong>במאי עסקינן</strong> <small>[במה אנו עוסקים]</small> — במקרה מיוחד, <strong>דאמר ליה</strong> <small>[שאומר לו]</small> <strong>"לך משוך וקני"</strong> <small>[וקנה],</small>
 <strong>מר סבר</strong> <small>[חכם זה,</small> חכמים, <small>סבור]:</small> <strong>קפידא</strong> <small>[הקפדה]</small> יש בכך שהמוכר עומד על כך שיקננה רק בדרך זו, <strong>ומר סבר</strong> <small>[וחכם זה,</small> רבי <small>סבור]:</small> <strong>מראה מקום הוא לו,</strong> שאינו מקפיד שיהא הקנין במשיכה דווקא, אלא הזכיר דרך זו, אבל בכל דרך חוקית של קנין יכול לקנות.
 <big>א</big> ושבים לדון בענין קנין אותיות. <strong>אמר רב פפא: האי מאן דמזבין ליה שטרא לחבריה</strong> <small>[מי שמוכר לו שטר לחבירו],</small> <strong>צריך למיכתב ליה</strong> <small>[לכתוב לו]:</small> <strong>"קני הוא וכל שעבודא דביה"</strong> <small>[קנה אותו וכל שיעבוד שבתוכו].</small> <strong>אמר רב אשי: אמריתה לשמעתא קמיה</strong> <small>[אמרתי את ההלכה</small> הזו <small>לפני]</small> <strong>רב כהנא, ואמרית ליה</strong> <small>[ואמרתי לו]</small> והקשיתי עליה כך: מתוך הדברים יש לדייק, כי <strong>טעמא דכתב ליה הכי</strong> <small>[</small><small>הטעם,</small> דווקא <small>שכותב לו כך]</small> הוא שקונה הלה את השטר והשיעבוד שבו, <strong>הא לא כתב ליה הכי</strong> <small>[הרי</small> אם <small>אינו כותב לו כך]</small> — <strong>לא קני</strong> <small>[אינו קונה]</small> את השיעבוד שבשטר, ואולם אם כן הוא — לשם מה קנה את השטר?
 <strong>וכי לצור על פי צלוחיתו הוא צריך?</strong> האם תאמר שקנה אותו בשביל הנייר בלבד, להשתמש בו לכיסוי צלוחית?! <strong>אמר לי: אין</strong> <small>[כן],</small> <strong>לצור ולצור,</strong> ואם לא הקנה במפורש את השיעבוד לא חל הקנין אלא על הנייר של השטר.
## דף עז.
 <strong>אמר אמימר, הלכתא</strong> <small>[</small>פסק <small>הלכה</small> הוא<small>]:</small> <strong>אותיות</strong> השטר, ההתחייבות הכתובה בו — <strong>נקנות במסירה</strong> של השטר לידי הקונה, <strong>כ</strong>דברי <strong>רבי. אמר ליה</strong> <small>[לו]</small> <strong>רב אשי לאמימר:</strong> האם מן ה<strong>גמרא</strong> <small>[מסורת]</small> אתה פוסק כך, <strong>או</strong> שמא מן ה<strong>סברא?</strong> <strong>אמר ליה</strong> <small>[לו]:</small> <strong>גמרא</strong> <small>[מסורת</small> היא<small>].</small> <strong>אמר רב אשי: סברא נמי הוא</strong> <small>[גם כן היא]</small> שהשטרות נקנים במסירה, ש<strong>אותיות,</strong> כלומר, השטרות, הרי <strong>מילי נינהו</strong> <small>[דברים הם],</small> שהרי אינו קונה דבר של ממש, אלא התחייבות, <strong>ומילי במילי לא מיקנין</strong> <small>[ודברים בדברים אינם נקנים].</small>
 ותוהים: <strong>ולא</strong> (האם אין זה כך) שקונים שטר בדברים? <strong>והאמר</strong> <small>[והרי אמר]</small> <strong>רבה בר יצחק אמר רב, שני</strong> סוגי <strong>שטרות הם:</strong> האחד — אם אומר לעדים <strong>"זכו בשדה לפלוני וכתבו לו את השטר</strong> על כך <strong>"</strong>— <strong>חוזר בשטר,</strong> שיכול לומר לעדים שאינו רוצה שייכתב שטר, <strong>ואינו חוזר ב</strong>נתינת ה<strong>שדה,</strong> שהרי כבר זכו בו למקבל.
  השטר השני — אם אמר <strong>"</strong>זכו בשדה לפלוני <strong>על מנת שתכתבו לו את השטר"</strong> כל עוד לא כתבו את השטר — <strong>חוזר בין בשטר בין בשדה,</strong> שהרי הזכייה בשדה הותנתה מראש בכתיבת השטר, ואם חזר בו מן השטר, חזר בו מן הכל.
 <strong>ורב חייא בר אבין אמר</strong> בשם <strong>רב הונא, שלשה שטרות הן: תרי</strong> <small>[שנים]</small> — <strong>הא דאמרן</strong> <small>[אלה שאמרנו];</small> <strong>אידך</strong> <small>[האחר]:</small> <strong>אם קדם מוכר וכתב את השטר</strong> לפני שהקונה שילם.
## דף עז:
 <strong>כאותה ששנינו: כותבין שטר למוכר אף על פי שאין</strong> ה<strong>לוקח עמו,</strong> שאנו מניחים שכיון שהשטר ביד המוכר הוא ישתדל שלא תבוא לו מכאן תקלה. ובאופן כזה של שטר, <strong>כיון שהחזיק זה</strong> הקונה <strong>בקרקע</strong> — <strong>נקנה</strong> לו <strong>שטר</strong> זה <strong>בכל מקום שהוא, ו</strong>אפשרות <strong>זו היא ששנינו</strong> במשנה אחרת: <strong>נכסים שאין להן אחריות</strong> (כגון מיטלטלים מכל סוג) <strong>נקנין</strong> יחד <strong>עם נכסים שיש להן אחריות</strong> (מקרקעין), כאשר אלה נקנים <strong>בכסף ושטר וחזקה.</strong> ואנו רואים איפוא, כי אף שקניין אגב אינו אלא מילים, מכל מקום קונה על ידו שטר, ושלא כדברי רב אשי, הסבור שאין שטר נקנה בדברים בלבד!
  ואומרים: מכאן אין ראיה, כי קנין  <strong>אגב שאני</strong> <small>[שונה],</small> והוא נחשב כדין קנין של ממש, שלא כדברים בלבד. וראיה לתוקפו של קנין זה <strong>דהא</strong> <small>[שהרי]</small> <strong>מטבע</strong> ש<strong>לא ניקני</strong> <small>[נקנה]</small> <strong>בחליפין, ואגב ארעא ניקני</strong> <small>[ועל גב קרקע</small> הוא <small>נקנה].</small>
 <strong>כי הא</strong> <small>[כמו</small> מעשה <small>זה]</small> ש<strong>רב פפא הוו ליה תריסר אלפי זוזי בי</strong> <small>[היו לו שנים עשר אלף זוזים בבית]</small> <strong>חוזאי, אקנינהו ניהליה</strong> <small>[הקנה אותם לו]</small> <strong>לרב שמואל בר אחא אגב אסיפא דביתיה</strong> <small>[על גב סף ביתו],</small> שהקנה לו את סף ביתו, ואגב כך הקנה לו את הכסף, שהיה בבית חוזאי. ומספרים <strong>כי אתא</strong> <small>[כאשר בא]</small> רב שמואל בר אחא משם עם הכסף <strong>נפק</strong> <small>[יצא]</small> רב פפא <strong>לאפיה</strong> <small>[לקראתו]</small> <strong>עד</strong> המקום <strong>תווך,</strong> ששמח כל כך שהכסף הגיע אליו.
 <big>א</big> שנינו במשנה שהמוכר את הספינה מכר דברים שונים שבה <strong>אבל לא מכר לא את העבדים ולא את המרצופין ולא את האנתיקי וכו'.</strong> ושואלים: <strong>מאי</strong> <small>[מה</small> פירוש<small>]</small> <strong>"אנתיקי"? אמר רב פפא: עיסקא דבגווה</strong> <small>[העסק,</small> הסחורה, <small>ש</small>נמצאת <small>בתוכה]</small> שאינה נמכרת עם הספינה.
 <big>ב משנה</big> <strong>מכר את הקרון</strong> — <strong>לא מכר</strong> עמו <strong>את הפרדות</strong> המושכות אותו. וכן מן הצד האחר אם <strong>מכר את הפרדות</strong> — <strong>לא מכר</strong> עימן <strong>את הקרון. מכר את הצמד,</strong> עול הקושר ומצמיד שתי בהמות זו לזו לצורך חרישה או משא — <strong>לא מכר את הבקר.</strong> וכן אם <strong>מכר את הבקר</strong> — <strong>לא מכר את הצמד. ר' יהודה אומר: הדמים מודיעין</strong> (מלמדים) מה מכר, <strong>כיצד?</strong> אם <strong>אמר לו: מכור לי צימדך במאתים זוז, הדבר ידוע שאין הצמד,</strong> כלומר, גוף העול עצמו, נמכר ב<strong>מאתים זוז,</strong> אלא ודאי התכוון לקנות את הבקר עם העול שעליו, <strong>וחכמים אומרים: אין הדמים ראיה.</strong>
 <big>ג גמרא</big> בהלכה זו של מכירת קרון <strong>תני</strong> <small>[שנה]</small> <strong>רב תחליפא בר מערבא</strong> <small>[בן ארץ ישראל]</small> <strong>קמיה</strong> <small>[לפני]</small> <strong>ר' אבהו</strong> ברייתא זו: <strong>מכר את הקרון</strong> — <strong>מכר את הפרדות.</strong> והתקשה ר' אבהו: <strong>והא אנן</strong> <small>[והרי אנו]</small> <strong>"לא מכר" תנן</strong> <small>[שנינו]!</small> <strong>אמר ליה</strong> <small>[לו]</small> רב תחליפא לר' אבהו: אם כן, <strong>איסמייה</strong> <small>[אמחוק אותה]</small> את הברייתא הזו, שאינה נכונה? <strong>אמר ליה</strong> <small>[לו]:</small> <strong>לא,</strong> אל תמחק, <strong>תיתרגם מתניתיך</strong> <small>[תרגם,</small> הסבר <small>את</small> <small>הברייתא שלך]</small> <strong>ב</strong>מקרה שהיו הפרדות <strong>אדוקין</strong> (קשורים) <strong>בו</strong> בקרון, ואז ההנחה היא שכשקונה את הקרון הפרדות נמכרות יחד איתו.
 <big>ד</big> שנינו במשנה: <strong>מכר את הצמד</strong> — <strong>לא מכר את הבקר וכו',</strong> שנחלקו חכמים ור' יהודה האם הדמים מודיעים. ומבררים את מחלוקתם: <strong>היכי דמי</strong> <small>[כיצד בדיוק היה הדבר]?</small> <strong>אילימא דקרו לצימדא "צימדא"</strong> <small>[אם תאמר</small> במקום <small>שקוראים לצמד "צמד"],</small> <strong>ולבקר "בקר",</strong> אם כן <strong>פשיטא</strong> <small>[פשוט]</small> הדבר, כי <strong>צימדא זבין ליה</strong> <small>[צמד מכר לו],</small> <strong>בקר לא זבין ליה</strong> <small>[מכר לו]!</small> <strong>ואלא</strong> תאמר שמדובר במקום <strong>דקרו ליה נמי</strong> <small>[שקוראים לו גם כן]</small> <strong>לבקר "צימדא"</strong> <small>[צמד],</small> אם כן <strong>כוליה זבין ליה</strong> <small>[</small>את <small>הכל,</small> גם את הבקר, <small>מכר לו]</small> שהרי הסכום שנקבע מורה למה הכוונה!
  ומשיבים:  <strong>לא צריכא</strong> <small>[נצרכה],</small> אלא <strong>באתרא דקרו ליה לצימדא "צימדא"</strong> <small>[במקום שקוראים לו לצמד "צמד"],</small> <strong>ולבקר "בקר", ואיכא נמי דקרו</strong> <small>[ויש גם כן</small> כאלה <small>שקוראים]</small> <strong>לבקר</strong> <strong>"צימדא"</strong> <small>["צמד"],</small> <strong>ר' יהודה סבר</strong> <small>[סבור]</small> שבמקרה כזה, שאין בהירות בלשון, <strong>הדמים מודיעין</strong> אם קנה צמד או בקר. <strong>ורבנן סברי</strong> <small>[וחכמים סבורים]</small> ש<strong>אין הדמים ראיה.</strong> ושואלים: <strong>ואי</strong> <small>[ואם]</small> <strong>אין הדמים ראיה,</strong> והוא נותן מאתיים זוז ומקבל רק צמד של עץ או ברזל, <strong>ליהוי</strong> <small>[יהא זה]</small> <strong>ביטול מקח,</strong> שהרי ודאי אין הצמד שווה סכום זה, אלא פי כמה וכמה מהמחיר שלו, ובמקרה של הונאה יותר משישית — מתבטל המיקח לגמרי!
## דף עח.
 <strong>וכי תימא</strong> <small>[ואם תאמר],</small> <strong>ביטול מקח לרבנן לית להו</strong> <small>[לחכמים אין להם]</small> במקרה זה, שאין לדעתם בכגון זה לא אונאה ולא ביטול מיקח, <strong>ו</strong>האם <strong>לא? והתנן</strong> <small>[והרי שנינו</small> במשנה<small>],</small> <strong>ר' יהודה אומר: המוכר ספר תורה, בהמה ומרגלית</strong> — <strong>אין להן אונאה. אמרו לו</strong> חכמים: <strong>לא אמרו אלא את אלו</strong> שהוזכרו קודם לכן באותה משנה, קרקעות, עבדים ושטרות. אבל בכל דבר אחר (ובכלל זה מכירת צמד ובקר) יש דין אונאה ודין ביטול מיקח!
  ומתרצים: יש להסביר, כי  <strong>מאי</strong> <small>[מה</small> פירוש<small>]</small> <strong>"אין דמים ראיה" נמי דקתני</strong> <small>[גם כן ששנו]</small> חכמים במשנתנו? <strong>דהוי</strong> <small>[שהריהו]</small> <strong>ביטול מקח. ואיבעית אימא</strong> <small>[ואם תרצה אמור]</small> תירוץ אחר, מדוע לדעת חכמים אין במקרה זה של צמד ובקר ביטול מקח, משום ש<strong>כי אמור רבנן</strong> <small>[כאשר אמרו חכמים]</small> שיש דין <strong>אונאה וביטול מקח</strong> — הרי זה דווקא כאשר ההבדל במחיר הוא <strong>ב</strong>שיעור <strong>כדי שהדעת טועה,</strong> ורק כשאפשר שהיתה זו טעות או רמיה יש בכך דין אונאה. <strong>אבל</strong> כשההבדל גדול כל כך <strong>בכדי שאין הדעת טועה</strong> — <strong>לא</strong> דנים כלל בדין אונאה, ומדוע? — <strong>אימור</strong> <small>[אמור]</small> ש<strong>מתנה יהב ליה</strong> <small>[נתן לו]</small> שנותן לו סכום גדול עבור דבר שערכו קטן.
 <big>א משנה</big> <strong>המוכר את החמור</strong> — <strong>לא מכר</strong> עימו את <strong>כליו,</strong> כלומר, את כלי הריתמה ושאר חפצים שרגילים להניח עליו. <strong>נחום המדי אומר: מכר</strong> את <strong>כליו. ר' יהודה אומר: פעמים</strong> שכליו <strong>מכורין, פעמים</strong> ש<strong>אינן מכורין. כיצד?</strong> — <strong>היה חמור לפניו וכליו עליו, ואמר לו: "מכור לי חמורך זה"</strong> — <strong>הרי כליו מכורין</strong> עימו. אם אומר לו: "האם <strong>חמורך הוא?</strong> אני רוצה לקנותו" — <strong>אין כליו מכורין,</strong> שהרי הוא כקונה חמור סתם, בלי להתייחס לכליו.
 <big>ב גמרא</big> ובהסבר המחלוקת במשנתנו, אם כליו של חמור מכורים יחד עמו, <strong>אמר עולא: מחלוקת</strong> זו היא דווקא <strong>ב</strong>יחס ל<strong>שק</strong> שעליו, <strong>ודיסקיא</strong> זוג שקים שמשני צידיו, <strong>וכומני</strong> שהוא אוכף העשוי לישיבת נשים, שה<strong>תנא קמא סבר</strong> <small>[הראשון סבור]</small> ש<strong>סתם חמור לרכוב קאי</strong> <small>[</small>הוא <small>עומד],</small> ולכן כלים אלה שאינם לרכיבה אלא למשא, אינם נמכרים עם החמור. <strong>ונחום המדי סבר: סתם חמור למשאוי</strong> (למשא) <strong>קאי</strong> <small>[</small>הוא <small>עומד],</small> ולכן כלים אלה של משא נמכרים עמו. <strong>אבל אוכף ומרדעת</strong> (מעין שטיח שתחת האוכף), <strong>קילקלי</strong> (ריתמה) <strong>וחבק</strong> (רצועה שקושרים בה את האוכף) — <strong>דברי הכל מכורין,</strong> שאלו משמשים גם למשא וגם לרכיבה.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא, אמר: <strong>"חמור וכליו אני מוכר לך"</strong> — <strong>הרי זה מכר את האוכף ואת המרדעת ואת הקילקלי ואת החבק, אבל לא מכר שק ודיסקיא וכומני. ובזמן שאמר לו: "היא וכל מה שעליה</strong> מכורים לך <strong>"</strong>— <strong>הרי כולן מכורין.</strong> ונדייק מכאן: <strong>טעמא</strong> <small>[הטעם,</small> דווקא<small>]</small> <strong>דאמר ליה</strong> <small>[שאומר לו]</small> <strong>"חמור וכליו",</strong> שהזכיר את הכלים במפורש, <strong>הוא דקני</strong> <small>[שקונה]</small> <strong>אוכף ומרדעת, הא</strong> <small>[אבל]</small> אם <strong>לא אמר ליה הכי</strong> <small>[לו כך]</small> — <strong>לא!</strong>
 ומשיבים: <strong>הוא הדין דאף על גב</strong> <small>[שאף על פי]</small> ש<strong>לא אמר ליה</strong> <small>[לו]</small> <strong>"חמור וכליו"</strong> — <strong>נמי</strong> <small>[גם כן]</small> <strong>אוכף ומרדעת מכורין, והא קא משמע לן</strong> <small>[</small><small>ו</small>דבר <small>זה השמיע לנו],</small> <strong>דאף על גב דאמר ליה</strong> <small>[שאף על פי שאמר לו]</small> <strong>"חמור וכליו",</strong> מכל מקום <strong>שק ודיסקיא וכומני לא קני</strong> <small>[קנה].</small>
 כיון שהוזכר כמה פעמים כומני, שואלים: <strong>מאי</strong> <small>[מה</small> פירוש<small>]</small> <strong>"כומני"</strong> זה? <strong>אמר רב פפא בר שמואל: מרכבתא דנשי</strong> <small>[</small>אוכף שעשוי <small>לרכיבת נשים]</small> שיושבות לרוחב הבהמה, ולא כדרך רכיבה רגילה.
 ועוד לענין המחלוקת במשנתנו, האם המוכר את החמור מכר גם את כליו, <strong>איבעיא להו</strong> <small>[נשאלה להם</small> לחכמים<small>]</small> שאלה זו: האם דווקא <strong>ב</strong>מקרה שהכלים <strong>עודן עליו,</strong> על החמור, היא <strong>מחלוקת, אבל בשאינן עליו</strong> — <strong>מודה להו</strong> <small>[להם]</small> <strong>נחום המדי</strong> לחכמים שהכלים אינם מכורים, <strong>או דלמא</strong> <small>[שמא]</small> דווקא <strong>בשאינן עליו</strong> היא <strong>מחלוקת, אבל בעודן עליו</strong> — <strong>מודו ליה רבנן</strong> <small>[מודים לו חכמים]</small> <strong>לנחום</strong> המדי שהכלים מכורים? <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: <strong>ובזמן שאמר לו "הוא וכל מה שעליו"</strong> — <strong>הרי כולן מכורין,</strong> ומשמע שהכלים מצויים עליו.
  ומעתה, <strong>אי אמרת בשלמא</strong> <small>[נניח אם אתה אומר]</small> כי <strong>בעודן עליו מחלוקת, הא מני</strong> <small>[</small>ברייתא <small>זו</small> כשיטת <small>מי היא]?</small> — כשיטת <strong>רבנן</strong> <small>[חכמים]</small> <strong>היא,</strong> שלמרות שבסתם אינו קונה את הכלים, אם אמר במפורש "הוא וכל מה שעליו" — קונה. <strong>אלא אי אמרת</strong> <small>[אם אתה אומר]</small> כי <strong>בשאין עודן עליו מחלוקת, אבל בעודן עליו דברי הכל מכורין, הא מני</strong> <small>[זו</small> כשיטת <small>מי היא]?</small> הרי אף לדעת חכמים, גם אם לא אמר במפורש — קנה את הכלים שעליו!
  ומשיבים:  <strong>לעולם בשאין עודן עליו מחלוקת, ו</strong>הברייתא שיטת <strong>רבנן</strong> <small>[חכמים]</small> <strong>היא,</strong> אלא שמדובר בה במקרה שאין הכלים מצויים על החמור, ולפי זה יש לשנות מעט את נוסח הדברים <strong>ואימא</strong> <small>[ואמור</small> כך<small>]:</small> <strong>ובזמן שאמר לו "הוא וכל מה שראוי להיות עליו",</strong> כלומר, מה שהוא נושא עליו כרגיל — כולם מכורים.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו במשנתנו, <strong>ר' יהודה אומר: פעמים מכורין, פעמים שאינן מכורין,</strong> והוא מפרט: כיצד? היה חמור לפניו וכליו עליו וכו', <strong>מאי לאו אמאי דקאמר</strong> <small>[האם לא על מה שאמר]</small> ה<strong>תנא קמא קאי</strong> <small>[הראשון עומד,</small> מתייחס<small>]</small> <strong>ר' יהודה?</strong> ומכאן שהמחלוקת בין התנא הראשון ונחום המדי היא במקרה שהכלים על החמור! ודוחים: <strong>לא, ר' יהודה</strong>
## דף עח:
 <strong>מלתא אחריתי קאמר</strong> <small>[דבר אחר אמר],</small> ואינו מתייחס בהכרח למקרה עליו דובר קודם במשנה.
 <strong>אמר ליה</strong> <small>[לו]</small> <strong>רבינא לרב אשי, תא שמע</strong> <small>[בוא</small> ו<small>שמע]</small> פתרון לשאלה זו ממקום אחר, ששנינו במשנה הקודמת: <strong>מכר את הקרון</strong> — <strong>לא מכר את הפרדות. ו</strong>מסופר כי <strong>תני</strong> <small>[שנה]</small> <strong>רב תחליפא בר מערבא</strong> <small>[בן ארץ ישראל]</small> <strong>קמיה</strong> <small>[לפני]</small> <strong>ר' אבהו</strong> ברייתא זו: <strong>מכר את הקרון</strong> — <strong>מכר את הפרדות, ואמר ליה</strong> <small>[לו]</small> ר' אבהו: <strong>והא אנן</strong> <small>[והרי אנו]</small> <strong>"לא מכר" תנן</strong> <small>[שנינו]!</small> <strong>ואמר ליה</strong> <small>[לו]</small> רב תחליפא: <strong>איסמייה</strong> <small>[</small>האם <small>אמחוק אותה]</small> את הברייתא הזו, מפני שהיא משובשת? <strong>ואמר ליה</strong> <small>[לו]</small> ר' אבהו: <strong>לא, תתרגם מתניתך</strong> <small>[תרגם,</small> הסבר <small>את משנתך]</small> <strong>ב</strong>מקרה שהפרדות <strong>אדוקים</strong> (קשורים) <strong>בו</strong> בקרון;
 <strong>מכלל</strong> דברי ר' אבהו נלמד <strong>דמתניתין</strong> <small>[שמשנתנו]</small> האומרת שלא מכר את הפרדות, מדברת <strong>בשאין אדוקים בו, ומדרישא</strong> <small>[ומתוך שראשה],</small> כלומר, המשנה הקודמת, מדברת <strong>בשאין עודן עליו</strong> ואינם קשורים בו, <strong>סיפא נמי</strong> <small>[סופה גם כן],</small> כלומר, משנתנו, בענין חמור וכליו, מדברת <strong>בשאין עודן עליו!</strong>
 ודוחים: <strong>אדרבה</strong> <small>[להיפך],</small> <strong>אימא רישא</strong> <small>[אמור</small> את <small>ראשה],</small> כלומר, את המשנה הקודמת לזו: המוכר ספינה מכר את התורן וכו' <strong>אבל לא מכר לא את העבדים ולא את האנתיקי. ואמרינן</strong> <small>[ואמרנו],</small> <strong>מאי</strong> <small>[מה</small> פירוש<small>]</small> <strong>"אנתיקי"? אמר רב פפא: עיסקא דבגוה</strong> <small>[הסחורה</small> שנמצאת <small>בתוכה],</small> <strong>ו</strong>אם כן <strong>מדרישא</strong> <small>[מכיון שראשה],</small> כלומר, אותה משנה שבתחילת הפרק, מדברת <strong>בעודן עליו,</strong> שהרי מדובר בעסק הנמצא עליה. <strong>סיפא נמי</strong> <small>[סופה גם כן]</small> משנתנו בענין חמור, מדברת <strong>בעודן עליו! אלא</strong> על כרחנו צריך לומר שה<strong>תנא מילי מילי קתני</strong> <small>[דברים דברים,</small> כל אחד לחוד, <small>שנה],</small> ואין ללמוד מדין אחד על חבירו.
 <strong>אמר אביי: ר' אליעזר ורבן שמעון בן גמליאל ור' מאיר ור' נתן וסומכוס ונחום המדי, כולהו סבירא להו</strong> <small>[כולם סבורים הם]:</small> <strong>כי מזבין איניש מידי</strong> <small>[כאשר מוכר אדם דבר],</small> <strong>איהו</strong> <small>[אותו]</small> <strong>ו</strong>את <strong>כל תשמישתיה מזבין</strong> <small>[תשמישיו</small> הוא <small>מוכר</small> איתו<small>].</small>
 ופירוט השיטות: <strong>ר' אליעזר</strong> — <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' אליעזר אומר: המוכר את בית הבד</strong> — <strong>מכר את הקורה</strong> שבה כובשים את הזיתים, למרות שהיא מיטלטלת. <strong>רבן שמעון בן גמליאל</strong> — <strong>דתנן</strong> <small>[ש</small>כן <small>שנינו</small> במשנה<small>],</small> <strong>רבן שמעון בן גמליאל אומר: המוכר את העיר</strong> — <strong>מכר את הסנטר</strong> (שומר העיר). <strong>ר' מאיר</strong> — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' מאיר אומר: מכר את הכרם</strong> — <strong>מכר תשמישי הכרם. ר' נתן וסומכוס</strong> — <strong>ביצית ודוגית,</strong> שלדעת שניהם סירות קטנות הנמכרות יחד עם הספינה. <strong>נחום המדי</strong> — <strong>הא דאמרן</strong> <small>[זה שאמרנו]</small> במשנתנו. 
 <big>א</big> שנינו במשנה ש<strong>ר' יהודה אומר</strong> בענין כלי החמור כשמכר את החמור עצמו: <strong>פעמים</strong> שהם <strong>מכורין</strong> פעמים שאינם מכורים. כיצד? היה חמור לפניו וכליו עליו ואמר לו: "מכור לי חמורך זה" — הרי כליו מכורין. "חמורך הוא" — אין כליו מכורין. ושואלים: <strong>מאי שנא</strong> <small>[</small>ב<small>מה שונה]</small> כשאומר <strong>"</strong>מכור לי <strong>חמורך זו", ומאי שנא</strong> <small>[ומה שונה]</small> אם אומר <strong>"חמורך הוא"?</strong>
 <strong>אמר רבא:</strong> כשאומר <strong>"חמורך זו"</strong> — <strong>ידע דחמרא דידיה</strong> <small>[יודע</small> הוא <small>שהחמור שלו]</small> <strong>הוא, והאי דקא אמר ליה</strong> <small>[וזה שאומר לו]</small> <strong>"זו", משום כליו קאמר ליה</strong> <small>[אומר לו],</small> אבל אם אומר <strong>"חמורך הוא"</strong> — שהוא <strong>לא ידע דחמרא דידיה</strong> <small>[יודע שהחמור שלו]</small> <strong>הוא, והכי קאמר ליה</strong> <small>[וכך אמר לו]:</small> האם <strong>חמורך הוא</strong> זה, <strong>ש</strong>אם כן <strong>תמכרנה לי?</strong> ואם כן התכוון לחמור סתם, ולאו דוקא על כליו.
 <big>ב משנה</big> <strong>המוכר את החמור</strong> הנקיבה — <strong>מכר</strong> עמה <strong>את הסיח,</strong> בנה, המצוי איתה. אבל אם <strong>מכר את הפרה</strong> — <strong>לא מכר את בנה</strong> עימה. אם <strong>מכר</strong> חפירה או מיכל העשוים ל<strong>אשפה</strong> — <strong>מכר</strong> גם את <strong>זבלה</strong> שבתוכה. <strong>מכר בור</strong> — <strong>מכר מימיה. מכר כוורת</strong> — <strong>מכר דבורים</strong> שבה. <strong>מכר שובך</strong> — <strong>מכר יונים</strong> שבו.
 <big>ג גמרא</big> שנינו כי הסייח נמכר עם אמו האתון, אבל העגל אינו נמכר עם אמו הפרה. ושואלים: <strong>היכי דמי</strong> <small>[כיצד בדיוק מדובר]?</small> <strong>אי דאמר ליה</strong> <small>[אם שאומר לו]</small> <strong>"היא ובנה</strong> מכורים לך <strong>", אפילו פרה ובנה נמי</strong> <small>[גם כן]</small> יימכרו, <strong>אי</strong> <small>[אם]</small> במקרה ש<strong>לא אמר ליה</strong> <small>[לו]</small> <strong>"היא ובנה", אפילו</strong> כשמוכר לו <strong>חמור נמי</strong> <small>[גם כן]</small> <strong>לא</strong> יימכר הסייח!
 <strong>אמר רב פפא:</strong> מדובר במקרה <strong>דאמר ליה</strong> <small>[שאומר לו]</small> המוכר: <strong>"חמור מניקה" ו</strong>כיוצא בזה <strong>"פרה מניקה" אני מוכר לך.</strong> ומעתה, <strong>בשלמא</strong> <small>[נניח]</small> <strong>פרה, איכא למימר</strong> <small>[יש לומר]</small> כי <strong>לחלבה בעי לה</strong> <small>[צריך</small> הקונה <small>אותה]</small> ולכן מדגיש לו שהוא מוכר לו פרה שיש לה חלב, <strong>אלא חמור מאי קאמר ליה</strong> <small>[לשם מה אומר לו]</small> שהיא מניקה? והרי אין אדם צריך לחלב של חמור! <strong>שמע מינה</strong> <small>[למד מכאן]</small> כי <strong>היא ובנה קאמר ליה</strong> <small>[אומר לו].</small> אגב מעירים: <strong>ואמאי קרי ליה</strong> <small>[ומדוע</small> במשנתנו <small>קורא לו]</small> לבן החמור <strong>"סיח"? שמהלך אחר סיחה נאה,</strong> כלומר, שאינו צריך שיכריחו אותו כחמור זקן, אלא בא בקלות אל מי שקורא לו.
 אגב כך מביאים ענין מוסרי שמוזכר בו נושא זה, <strong>אמר ר' שמואל בר נחמן אמר ר' יוחנן, מאי דכתיב</strong> <small>[מהו שנאמר]:</small> <strong>"על כן יאמרו המושלים</strong> בואו חשבון תבנה ותכונן עיר סיחון.
  כי אש יצאה מחשבון להבה מקרית סיחון אכלה ער מואב בעלי במות ארנון<strong>"</strong> (במדבר כא, כז– כח)? <strong>"המשלים"</strong> — <strong>אלו המושלים ביצרם,</strong> הם יאמרו: <strong>"באו חשבון"</strong> — וכוונתו: <strong>בואו ונחשב חשבונו של עולם,</strong> ומהו? — <strong>הפסד</strong> שנגרם לו מעשיית <strong>מצוה כנגד שכרה, ו</strong>כן <strong>שכר עבירה</strong> הנאה ורווח שיש לו ממנה <strong>כנגד הפסדה.</strong>
 <strong>"תבנה ותכונן"</strong> — כוונתו <strong>אם אתה עושה כן, תבנה בעולם הזה ותכונן</strong> (יושלם בניינך) <strong>לעולם הבא. "עיר סיחון"</strong> — כוונתו: <strong>אם משים אדם עצמו כעיר</strong> (בן חמור) <strong>זה שמהלך אחר סיחה נאה,</strong> ואותו אדם מתפתה כך בקלות והולך אחרי יצרו, <strong>מה כתיב</strong> <small>[נאמר]</small> <strong>אחריו? "כי אש יצאה מחשבון" וגו'</strong> — <strong>תצא אש מ</strong>אותם ה<strong>מחשבין</strong> את חשבון עולמם, <strong>ותאכל את שאינן מחשבין</strong> אלא נוהגים הפקר בעצמם.
 <strong>ו</strong>כן תצא <strong>"להבה מקרית סיחן"</strong> — <strong>מקרית צדיקים שנקראו שיחין</strong> (אילנות). <strong>"אכלה ער מואב"</strong> — <strong>זה המהלך אחר יצרו כעיר זה</strong> ("ער") <strong>שמהלך אחר סיחה נאה.</strong> ואת <strong>"בעלי במות ארנן"</strong> — <strong>אלו גסי הרוח</strong> שהם מגביהים עצמם. ומעירים: ודבר זה הוא כמו ש<strong>אמר מר</strong> <small>[החכם]:</small> <strong>כל אדם שיש בו גסות הרוח נופל בגיהנם.</strong>
 וממשיך הכתוב: "ונירם אבד חשבון עד דיבון ונשים עד נופח אשר עד מידבא" (במדבר כא, ל), וכך דורשים אותו: <strong>"ונירם"</strong> — <strong>אמר רשע: אין רם,</strong> כלומר, אין כוח עליון בעולם; <strong>"אבד חשבון"</strong> — <strong>אבד חשבונו של עולם</strong> ואין חשבון והשגחה. <strong>"עד</strong> <strong>דיבן"</strong> — <strong>אמר הקדוש ברוך הוא: המתן עד שיבא דין; "ונשים</strong>
## דף עט.
 <strong>עד נפח"</strong> — <strong>עד שתבא אש שאינה צריכה ניפוח</strong> כדי לבעור, שהיא אש הגיהנם, והיא תאכלנו. <strong>"עד מידבא"</strong> — <strong>עד שתדאיב</strong> (תכאיב) <strong>נשמתן. ואמרי לה</strong> <small>[ו</small>יש <small>אומרים אותה</small> שמועה באופן אחר<small>]:</small> <strong>עד דעביד מאי דבעי</strong> <small>[שיעשה</small> הקדוש ברוך הוא <small>מה ש</small>הוא <small>רוצה]</small> ויענישם כראוי להם.
 <strong>אמר רב יהודה אמר רב: כל הפורש מדברי תורה</strong> — <strong>אש אוכלתו, שנאמר: "ונתתי את פני בהם מהאש יצאו והאש תאכלם"</strong> (יחזקאל טו, ז). כי התורה נמשלה לאש ("הלא כה דברי כאש". ירמיה כג, כט) והפורש ממנה ("מהאש יצאו") נענש שאש של גיהנם אוכלתו.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יונתן: כל הפורש עצמו מדברי תורה</strong> — <strong>נופל בגיהנם, שנאמר: "אדם תועה מדרך השכל בקהל רפאים ינוח"</strong> (משלי כא, טז), שהיוצא מ"דרך השכל", דרך התורה, מגיע למקום הרפאים. <strong>ואין</strong> מקום <strong>רפאים אלא גיהנם, שנאמר: "ולא ידע כי רפאים שם בעמקי שאול קראיה"</strong> (משלי ט, יח).
 <big>א</big> שנינו במשנה שאם <strong>מכר אשפה</strong> — <strong>מכר זבלה וכו'. תנן התם</strong> <small>[שנינו</small> במשנה <small>שם</small> במסכת מעילה<small>]:</small> <strong>כל</strong> דבר <strong>הראוי</strong> לשמש קרבן <strong>למזבח ולא</strong> ראוי <strong>לבדק הבית,</strong> לצרכי בית המקדש עצמו, או ראוי <strong>לבדק הבית ולא למזבח,</strong> כגון זהב או אבנים, וכן כל דבר שאינו ראוי כמו שהוא <strong>לא למזבח ולא לבדק הבית,</strong> ודינו שימכר ויפלו דמיו להקדש, כל אלה, אם הקדיש אותם — <strong>מועלין בהן ובמה שבתוכן,</strong> שאם משתמש בהם לצורך הדיוט לאחר שהוקדשו — עובר על איסור מעילה, וחייב להביא קרבן כפרה.
 <strong>כיצד?</strong> אם <strong>הקדיש בור מלאה מים, אשפות מלאות זבל, שובך מלא יונים, שדה מלאה עשבים, אילן נשוי</strong> (נושא, מלא) <strong>פירות</strong> — <strong>מועלין בהן ובמה שבתוכן;</strong>
 <strong>אבל</strong> אם <strong>הקדיש בור</strong> <strong>ואחר כך נתמלא</strong> הבור <strong>מים,</strong> או שהקדיש <strong>אשפה ואחר כך נתמלאה זבל, שובך ואחר כך נתמלא יונים, אילן ואחר כך נשא פירות, שדה ואחר כך נתמלאה עשבים</strong> — <strong>מועלין בהן ואין מועלין במה שבתוכן,</strong> אלו <strong>דברי ר' יהודה; ר' יוסי אומר: הקדיש את השדה ואת האילן</strong> — <strong>מועלין בהן ובגידוליהם, מפני שהן גידולי הקדש</strong> שהם צומחים מתוך דבר מוקדש.
 <strong>תניא</strong> <small>[שנויה</small> ברייתא<small>],</small> <strong>אמר רבי: נראין דברי ר' יהודה</strong> <strong>בבור ושובך,</strong> שאם הקדיש אותם כשהם ריקים — לא הוקדש מה שנוסף בתוכם לאחר מכן, <strong>ו</strong>נראים <strong>דברי ר' יוסי</strong> — <strong>בשדה ואילן.</strong> ותוהים על דברי רבי: <strong>האי מאי</strong> <small>[זה מהו]?</small> <strong>בשלמא</strong> <small>[נניח]</small> זה שהוא אומר <strong>נראין דברי ר' יהודה בבור ושובך</strong> — <strong>מכלל</strong> הדברים עולה <strong>דפליג</strong> <small>[שחולק]</small> ר' יהודה על ר' יוסי לענין <strong>שדה ואילן,</strong> ואכן ר' יהודה אומר כך במפורש, שאין מועלים בפירות שנוספו להם לאחר שהקדישם.
 <strong>אלא</strong> כשהוא אומר <strong>נראין דברי ר' יוסי בשדה ואילן</strong> — <strong>מכלל</strong> דבריו עולה <strong>דפליג</strong> <small>[שחולק]</small> ר' יוסי על ר' יהודה גם <strong>בבור ושובך?</strong> וכי אפשר לפרש כן? <strong>והא</strong> <small>[והרי]</small> <strong>ר' יוסי שדה ואילן קאמר</strong> <small>[אומר]</small> שגידוליהם צומחים מתוכם, ואין נימוק זה שייך בבור ושובך, שאין המים והיונים באים מתוכם!
 <strong>וכי תימא</strong> <small>[ואם תאמר]</small> שר' יוסי <strong>לדבריו</strong> של <strong>ר' יהודה קאמר</strong> <small>[אומר הוא],</small> שאף לשיטת ר' יהודה ראוי לאסור בשדה ואילן משום שהם גידולי הקדש, אף שר' יוסי עצמו סבור שגם בור ושובך מכניסים לרשות ההקדש מה שבא לתוכם, <strong>והתניא</strong> <small>[והרי שנינו</small> בברייתא<small>],</small> <strong>אמר ר' יוסי: אין אני רואה</strong> (מקבל) <strong>דבריו של ר' יהודה בשדה ואילן, מפני שהן גידולי הקדש,</strong> ונלמד מכאן: <strong>בשדה ואילן הוא</strong> ש<strong>אינו רואה, הא</strong> <small>[הרי]</small> <strong>בבור ושובך רואה!</strong>
 ומסבירים: <strong>הכי קאמר</strong> <small>[כך אומר]</small> רבי: <strong>נראין דברי ר' יהודה לר' יוסי</strong> <strong>בבור ושובך</strong> שאין מעילה במה שנוסף בתוכם לאחר זמן, <strong>שאף ר' יוסי לא נחלק עליו אלא בשדה ואילן, אבל בבור ושובך מודי ליה</strong> <small>[מודה לו].</small>
 <strong>תנו רבנן</strong> <small>[שנו חכמים]:</small> אם <strong>הקדישן</strong> כשהם <strong>ריקנין ואחר כך נתמלאו</strong> — <strong>מועלין בהן ואין מועלין במה שבתוכן. ר' אלעזר בר' שמעון אומר: אף מועלין במה שבתוכן.</strong>
 <strong>אמר רבה: מחלוקת</strong> זו היא <strong>בשדה ואילן,</strong> שה<strong>תנא קמא סבר לה</strong> <small>[הראשון סבור]</small> <strong>כ</strong>דעת <strong>ר' יהודה</strong> שהזכרנו, <strong>ור' אלעזר בר' שמעון סבר לה</strong> <small>[סבור]</small> <strong>כר' יוסי, אבל בבור ושובך</strong> — <strong>דברי הכל מועלין בהן ואין מועלין במה שבתוכן.</strong>
 <strong>אמר ליה</strong> <small>[לו]</small> <strong>אביי, ואלא</strong> והרי <strong>הא דתניא</strong> <small>[זו ששנינו</small> בברייתא<small>]:</small> <strong>הקדישן מלאין</strong> — <strong>מועלין בהן ובמה שבתוכן, ור' אלעזר בר' שמעון מחליף,</strong> כלומר, הופך את הדברים וסבור שאם הקדישם מלאים — אין מועלים במה שבתוכם.
## דף עט:
 <strong>ואי</strong> <small>[ואם]</small> מדובר <strong>בשדה ואילן, אמאי</strong> <small>[מדוע]</small> <strong>מחליף?</strong> והרי אם יש דין מעילה בפירות שאינם עליהם עדיין, כל שכן שיהא דין מעילה במה שכבר נמצא עליהם בזמן ההקדש! <strong>אלא</strong> יש להפוך את הגרסה, וכך לומר, <strong>אמר רבה: מחלוקת</strong> זו, בין ר' אלעזר בר' שמעון ותנא קמא, היא <strong>בבור ושובך, אבל בשדה ואילן</strong> — <strong>דברי הכל מועלין בהן ובמה שבתוכן.</strong>
 ושואלים: <strong>ובבור ושובך</strong> — <strong>בריקנין במאי פליגי</strong> <small>[במה</small> הם <small>חולקים]</small> <strong>ובמלאין במאי פליגי</strong> <small>[במה</small> הם <small>חולקים]?</small> ומסבירים: <strong>בריקנין פליגי</strong> <small>[חולקים</small> הם<small>]</small> <strong>בפלוגתא</strong> <small>[במחלוקת]</small> של <strong>ר' מאיר ורבנן</strong> <small>[וחכמים],</small> שה
 <strong>תנא קמא</strong> <small>[הראשון]</small> <strong>סבר לה כרבנן</strong> <strong>דאמרי</strong> <small>[סבור כ</small>דעת <small>חכמים שאומרים]:</small> <strong>אין אדם מקנה דבר שלא בא לעולם,</strong> ומשום כך אין אדם יכול להקדיש מים או יונים שיבואו לשם בעתיד, כאשר אינם מצויים כעת, <strong>ור' אלעזר בר' שמעון סבר</strong> <small>[סבור]</small> <strong>כר' מאיר,</strong> ש<strong>אמר: אדם מקנה דבר שלא בא לעולם.</strong>
 ותוהים על כך: <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את <strong>ר' מאיר</strong> שאומר שיכול להקנות דבר שלא בא לעולם <strong>כגון</strong> ב<strong>פירות דקל דעבידי דאתו</strong> <small>[שעשויים שיבואו],</small> שדרך העולם שיצמחו, וסבור ר' מאיר שיכול להקנותם אף שעדיין אינם בעולם, ואולם <strong>הני מי יימר דאתו</strong> <small>[אלה,</small> מים ויונים, <small>מי יאמר</small> כלל <small>שיבואו]?</small> <strong>אמר רבא, משכחת לה</strong> <small>[מוצא אתה</small> דוגמא<small>]</small> שאלה דרכם לבוא, כגון <strong>במים הבאין דרך חצרו לבור,</strong> שהמים יורדים לבור זה מחצרו עם ירידת הגשמים, ואינו צריך למלא את הבור מים, <strong>ו</strong>כן ב<strong>יונים הבאין דרך שובכו</strong> המלא יונים <strong>לשובך</strong> ריק זה.
  ושואלים עוד לדרך זו, <strong>וב</strong>בור ושובך <strong>מלאים במאי פליגי</strong> <small>[במה</small> הם <small>חלוקים]?</small> <strong>אמר רבא: כגון שהקדיש בור סתם, ור' אלעזר בר' שמעון סבר לה כאבוה</strong> <small>[סבור כאביו],</small> ש<strong>אמר</strong> ר' שמעון: <strong>דנין דין גבוה מדין הדיוט,</strong> שדין המקדיש לה' (לגבוה) הריהו כדין אדם המוכר לחבירו (הדיוט),
 <strong>מה דין הדיוט</strong> — <strong>מצי אמר</strong> <small>[יכול לומר]</small> המוכר: <strong>בירא זביני</strong> <small>[בור מכרתי]</small> <strong>לך, מיא</strong> <small>[</small>את <small>המים]</small> שבתוכו <strong>לא זביני</strong> <small>[מכרתי]</small> <strong>לך,</strong> <strong>אף דין גבוה</strong> — <strong>בירא אקדיש</strong> <small>[בור הקדיש],</small> <strong>מיא</strong> <small>[מים]</small> שבתוכו <strong>לא אקדיש</strong> <small>[הקדיש],</small> <strong>ו</strong>ה<strong>תנא קמא סבר</strong> <small>[הראשון סבור]:</small> <strong>אין דנין דין גבוה מדין הדיוט,</strong> והמקדיש מקדיש בעין יפה, את הבור ומה שבתוכו, גם כשאינו מפרש.
  ושואלים:  <strong>ודין הדיוט לא?</strong> וכי המוכר בור לא מכר גם את המים שבתוכו? <strong>והתנן</strong> <small>[והרי שנינו</small> במשנה<small>]:</small> <strong>מכר בור</strong> — <strong>מכר מימיו! אמר רבא: מתניתין יחידאה</strong> <small>[משנתנו</small> כדעת <small>יחיד]</small> <strong>היא</strong> וחכמים חלוקים עליה. <strong>דתניא</strong> <small>[ש</small>כן <small>שנינו</small> בברייתא<small>]</small> <strong>מכר בור</strong> — <strong>לא מכר מימיו. ר' נתן אומר: מכר בור</strong> — <strong>מכר מימיו,</strong> ואם כן משנתנו זו היא בעצם דעת יחיד של ר' נתן ולא דעת הרבים. אבל המחלוקת בין ר' אלעזר בר' שמעון וחביריו היא לפי שיטת חכמים, הסבורים שהמים אינם מכורים עם בור.
## דף פ.
 <big>א משנה</big> <strong>הלוקח</strong> (קונה) <strong>פירות שובך מחבירו,</strong> שקונה ממנו כל היונים שיוולדו בשובכו בשנה מסויימת — <strong>מפריח,</strong> משאיר למוכר, <strong>בריכה ראשונה,</strong> הזוג הראשון של גוזלים שנולדו בשובך באותה שנה, שאם יטול אותם לעצמו ולא ישאיר אותם בשובך — יפרחו גם היונים שהיו שם כבר, והרי אותן לא מכר. אם קונה <strong>פירות כוורת,</strong> כלומר, דבורים היוצאות מכוורתו במשך השנה — <strong>נוטל</strong> הקונה <strong>שלשה נחילים</strong> מחזורים של ולדות, <strong>ו</strong>לאחר מכן <strong>מסרס</strong> המוכר את הדבורים, כדי שלא יעמידו עוד וולדות, אלא שיעשו עבורו דבש. הקונה <strong>חלות דבש</strong> — <strong>מניח</strong> הקונה למוכר <strong>שתי חלות</strong> לקיום הדבורים שנשארות בכוורת. אם מכר לו <strong>זיתים</strong> עצי זית, כדי <strong>לקוץ</strong> (לקצוץ) אותם — <strong>מניח</strong> הקונה למוכר <strong>שתי גרופיות</strong> (יחורים, ענפים שנוטעים אותם), ואת הגזע ושאר הענפים יקח הקונה.
 <big>ב גמרא</big> במשנה שנינו שהקונה פירות שובך משאיר למוכר בריכה ראשונה, ומתקשים: <strong>והתניא</strong> <small>[והרי שנינו</small> בברייתא<small>]:</small> <strong>בריכה ראשונה ושניה</strong> משאיר למוכר! <strong>אמר רב כהנא, לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> ששנינו במשנה, כוונתו — <strong>לה,</strong> כלומר, לבריכה הראשונה של גוזלים שמשאיר בשובך, שכדי שתישאר זו בשובך צריך לשייר גם לה בריכה ראשונה שלה. <strong>הא</strong> <small>[זו]</small> ששנינו בברייתא — <strong>לאמה,</strong> לזוג היונים הראשון שנשאר בשובך. שמשאיר בריכה ראשונה עבורה ובריכה שניה עבור "בתה".
  ושואלים:  <strong>מאי שנא</strong> <small>[מה שונה]</small> <strong>אמה?</strong> — <strong>דמיצטוותא אברתא ואזוגא דשבקינן</strong> <small>[ש</small>היא <small>מתחברת עם בתה ועם בן הזוג שמניחים]</small> <strong>לה,</strong> ומשום כך לא תברח מהשובך, <strong>איהי נמי תיצטוותא</strong> <small>[היא</small> הבת <small>גם כן תצטרף]</small> עם <strong>אמה, ואזוגא דשבקינן</strong> <small>[ועם בן הזוג שמניחים]</small> <strong>לה!</strong> ומשיבים: <strong>אמה אברתא מיצטוותא</strong> <small>[האם עם הבת מצטרפת],</small> <strong>ברתא</strong> <small>[הבת]</small> עם <strong>אמה לא מיצטוותא</strong> <small>[מצטרפת].</small> וצריכה משום כך שאף ולדותיה שלה יהיו עמה כדי שתישאר. 
 <big>ג</big> שנינו במשנה: הלוקח <strong>פירות כוורת</strong> — <strong>נוטל שלשה נחילין ו</strong>לאחר מכן המוכר <strong>מסרס.</strong> ושואלים: <strong>במה,</strong> כיצד, <strong>מסרסן? אמר רב יהודה אמר שמואל: בחרדל</strong> שמאכילן. <strong>אמרי במערבא</strong> <small>[אמרו בארץ ישראל]</small> <strong>משמיה</strong> <small>[משמו]</small> של <strong>ר' יוסי בר חנינא: לא</strong> ה<strong>חרדל</strong> עצמו <strong>מסרסן, אלא מתוך שפיהן חד</strong> (צורב) מפני חריפות החרדל, הריהן <strong>חוזרות ואוכלות את דובשנן</strong> וכך מפסיקות ליצור עוד נחילים נוספים, ומייצרות דבש עבור המוכר.
 <strong>ר' יוחנן אמר</strong> ש"מסרס", יש להבינו במובן אחר: <strong>נוטל שלשה נחילין בסירוס</strong> = בדילוג, שהקונה מקבל נחיל ראשון, שלישי וחמישי, והאחרים נשארים בידי המוכר. <strong>במתניתא תנא</strong> <small>[בברייתא שנה]:</small> <strong>נוטל</strong> הקונה <strong>שלשה נחילין</strong> ראשונים <strong>בזה אחר זה,</strong> ונחילים היוצאים <strong>מכאן ואילך</strong> — <strong>נוטל אחת ומניח אחת.</strong>
 <big>ד</big> שנינו במשנה שהלוקח <strong>חלות דבש</strong> — <strong>מניח שתי חלות וכו'. אמר רב כהנא: דבש</strong> כל זמן שהוא <strong>בכוורת אינו יוצא מידי מאכל לעולם,</strong> שתמיד נחשב הוא כמאכל אדם, לענין דיני טומאה. ומעירים: <strong>אלמא קסבר</strong> <small>[מכאן</small> ש<small>הוא סבור]</small> כי דבש <strong>לא בעי</strong> <small>[צריך]</small> <strong>מחשבה</strong> לאוכלו, כדי שיקבל טומאה, אלא מעצמו הוא נחשב כמוכשר לטומאה.
 <strong>מיתיבי</strong> <small>[מקשים</small> על כך<small>]:</small> <strong>דבש</strong> ש<strong>בכוורת</strong> — <strong>אינו</strong> נחשב לענין טומאה <strong>לא אוכל ולא משקה! אמר אביי: לא צריכא</strong> <small>[צריכה]</small> הלכה זו שאינו אוכל ולא משקה, <strong>אלא לאותן שתי חלות</strong> האמורות במשנתנו, שאינן מיועדות לאכילה, אלא רק לצורך הדבורים. <strong>רבא אמר:</strong> משנה זו כדעת <strong>ר' אליעזר היא,</strong>
## דף פ:
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כוורת דבורים</strong> — <strong>ר' אליעזר אומר: הרי היא כקרקע</strong> לענין דרכי קנין ועוד, <strong>ו</strong>לכן <strong>כותבין עליה פרוזבול,</strong> שהוא שטר שתיקנו חכמים שמוסר מלווה לבית הדין על חובות שחייבים לו, כדי שלא תשמטם שנת השמיטה, ואין כותבים אותו אלא אם יש ללווה קרקע כלשהי.
 <strong>ואינה מקבלת טומאה במקומה,</strong> שכל זמן שהיא צמודה לקרקע הריהי כקרקע שאינה נטמאת, <strong>והרודה</strong> (מוציא דבש) <strong>ממנה בשבת</strong> — <strong>חייב חטאת</strong> כמי שעוקר דבר מן הקרקע. ולשיטה זו אין הדבש נחשב כאוכל לקבל טומאה, שהרי מחובר הוא.
 <strong>וחכמים אומרים:</strong> כוורת היא כשאר מיטלטלים, ולכן <strong>אין כותבין עליה פרוזבול, ואינה כקרקע</strong> לענין מכר, אלא נמכרת כמיטלטלים, <strong>ומקבלת טומאה</strong> אף <strong>במקומה, והרודה ממנה בשבת</strong> — <strong>פטור.</strong> ולפיכך אף הדבש שבתוכה תלוש הוא, ומקבל טומאה, וכדברי רב כהנא לעיל.
  אגב ענין זה מביאים את מה ש<strong>אמר ר' אלעזר: מאי טעמא</strong> <small>[מה הטעם]</small> של <strong>ר' אליעזר?</strong> — <strong>דכתיב</strong> <small>[שנאמר]:</small> <strong>"ויטבל אותה ביערת הדבש"</strong> (שמואל א יד, כז), שטבל יונתן את מטהו בחלת דבש, <strong>וכי מה ענין יער אצל דבש,</strong> ומדוע קוראים לחלה "יערת דבש"? <strong>אלא לומר לך</strong> שהדבש שבכוורת הריהו כיער, <strong>מה יער</strong> — <strong>התולש ממנו בשבת חייב חטאת, אף</strong> כוורת <strong>דבש</strong> — <strong>הרודה ממנו בשבת חייב חטאת.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>דבש הזב מכוורתו</strong> — <strong>אינו לא אוכל ולא משקה; בשלמא</strong> <small>[נניח]</small> <strong>ל</strong>שיטת <strong>אביי ניחא</strong> <small>[נוח</small> הדבר<small>],</small> שהרי הוא אומר שמדובר בשתי החלות שבכוורת שהן מיוחדות לדבורים,
 <strong>אלא ל</strong>שיטת <strong>רבא קשיא</strong> <small>[קשה],</small> שהרי אף לדברי ר' אליעזר, מאחר שיצא הדבש מן הכוורת שוב אין דינו כמחובר! <strong>אמר רב זביד: כגון שזב</strong> הדבש מן הכוורת <strong>על גבי כלי מאוס</strong> ואינו ראוי לאכילת אדם. <strong>רב אחא בר יעקב אמר: כגון שזב על גבי קשקשין</strong> עשבים וקש, שאינו ניתן למאכל.
 <strong>מיתיבי</strong> <small>[מקשים]</small> עוד ממה ששנינו: <strong>דבש</strong> ש<strong>בכוורתו</strong> — <strong>אינו לא אוכל ולא משקה,</strong> אם <strong>חישב עליו לאכילה</strong> — <strong>מטמא טומאת אוכלין.</strong> חישב עליו <strong>למשקין</strong> — <strong>מטמא טומאת משקין; בשלמא</strong> <small>[נניח]</small> <strong>ל</strong>שיטת <strong>אביי ניחא</strong> <small>[נוח</small> הדבר<small>],</small> שאף כאן מדובר באותן שתי חלות, שאם חזר וחשב על הדבש שרצונו לאוכלו — הריהו חוזר להיחשב כמאכל אדם.
 <strong>אלא לרבא</strong> שהסביר כי הברייתא לפיה הדבש נחשב מאכל ולא משקה דעת ר' אליעזר היא — <strong>קשיא</strong> <small>[קשה]</small>  מברייתא זו, שהיא בוודאי כדברי חכמים, ובניגוד לדברי רב כהנא!
  ומשיבים:  <strong>אמר</strong> <small>[</small>יכול היה <small>לומר]</small> <strong>לך</strong> <strong>רבא, תריץ הכי</strong> <small>[תרץ,</small> הסבר, <small>כך]</small> את הברייתא גם כן לשיטת ר' אליעזר: אם <strong>חישב עליו לאכילה</strong> — <strong>אינו מטמא טומאת אוכלין,</strong> אם חישב עליו <strong>למשקין</strong> — <strong>אינו מטמא טומאת משקין.</strong> ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב כהנא: דבש בכוורתו</strong> — <strong>מטמא טומאת אוכלין שלא במחשבה,</strong> שאינו צריך לחשוב עליו שיהא כמאכל אדם, אלא הוא נחשב כאוכל מעצמו.
 <big>א</big> שנינו במשנה שהקונה מחבירו <strong>זיתים לקוץ</strong> — <strong>מניח</strong> מן הזית למוכר <strong>שתי גרופיות. תנו רבנן</strong> <small>[שנו חכמים]:</small> <strong>הלוקח אילן מחבירו לקוץ</strong> — <strong>מגביה מן הקרקע טפח וקוצץ</strong> למעלה ממנו, והאילן יחזור ויצמח מאותו טפח. אם קנה ממנו <strong>בתולת השקמה</strong> שעדיין לא נקצצה — מגביה <strong>שלשה טפחים.</strong> קנה ממנו <strong>סדן השקמה</strong> שכבר נקצץ פעם ושורשיו חזקים — מגביה <strong>שני טפחים.</strong> <strong>בקנים ובגפנים</strong> — חותך <strong>מן הפקק</strong> (הקשר) שיש בהם <strong>ולמעלה,</strong> והם יחזרו ויצמחו מן הקשר. <strong>בדקלים ובארזים</strong> — <strong>חופר ומשרש</strong> (עוקר את השורש), <strong>לפי שאין גזען מחליף</strong> (חוזר וצומח) לאחר קציצה, וכיון שלא יצמחו עוד —  אינו צריך להשאיר דבר.
  ושואלים:  <strong>ו</strong>ב<strong>בתולת השקמה</strong> האם <strong>שלשה טפחים בעינן</strong> <small>[צריכים אנו]?</small> <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>אין קוצצין בתולת השקמה בשביעית, מפני שהיא עבודה,</strong> שהרי על ידי כך צומחת השקמה יותר.
 <strong>ר' יהודה אומר: כדרכו אסור</strong> לקצוץ, <strong>אלא מגביה עשרה טפחים וקוצץ, או גומם</strong> (חותך) <strong>מעם הארץ</strong> בגובה הקרקע, ואינו משאיר דבר מלמעלה, שבאופנים אלו אין מעודדים את הגידול, ואף מזיקים לו. ומעתה נדייק מכאן: <strong>מעם הארץ הוא דקשי</strong> <small>[שקשה]</small> לאילן ואינו מצמיח, <strong>הא אידך מעלי לה</strong> <small>[הרי</small> אופן <small>אחר מעולה לו]</small> אפילו בפחות משלושה טפחים!
 <strong>אמר אביי,</strong> כך צריך לפרש: <strong>שלשה טפחים מעלי</strong> <small>[מועיל]</small> <strong>לה,</strong> <strong>מעם הארץ ודאי קשי</strong> <small>[קשה]</small> <strong>לה</strong> ומותר אף בשביעית. <strong>מכאן ואילך,</strong> כלומר, גבוה יותר מן הארץ עד שלושה טפחים — הרי זה <strong>לא מקשי קשי</strong> <small>[קשה]</small> <strong>לה ולאו עלויי מעלי</strong> <small>[ולא מועיל]</small> <strong>לה,</strong> <strong>גבי</strong> <small>[אצל]</small> איסור <strong>שביעית עבדינן מידי</strong> <small>[אנו</small> <strong>עושים דבר]</strong> ש<strong>ודאי קשי</strong> <small>[קשה]</small> <strong>לה</strong> כדי שוודאי לא תצמח יותר על ידי כך, <strong>גבי</strong> <small>[אצל]</small> <strong>מקח וממכר עבדינן מידי</strong> <small>[אנו</small> <strong>עושים דבר]</strong> ש<strong>ודאי מעלי</strong> <small>[מועיל]</small> <strong>לה,</strong> שכך היא דעת המוכר, כדי שתחזור ותצמח.
  ועוד שנינו בברייתא: <strong>בדקלים ובארזים חופר ומשרש, לפי שאין גזען מחליף.</strong> ותוהים: <strong>ו</strong>כי <strong>ארז אין גזעו מחליף? והא דריש</strong> <small>[והרי דרש]</small> <strong>ר' חייא בר לולייני, מאי דכתיב</strong> <small>[מהו שנאמר]:</small> <strong>"צדיק כתמר יפרח כארז בלבנון ישגה"</strong> (תהלים צב, יג)? <strong>אם נאמר תמר למה נאמר ארז, ואם נאמר ארז, למה נאמר תמר?</strong>
 ומסביר: <strong>אילו נאמר ארז ולא נאמר תמר, הייתי אומר: מה ארז אין עושה פירות, אף צדיק אין עושה פירות</strong> ואין למעשיו שכר בעולם הבא, <strong>לכך נאמר תמר</strong> שהוא עושה פירות.
 <strong>ואם נאמר תמר ולא נאמר ארז, הייתי אומר: מה תמר אין גזעו מחליף, אף צדיק אין גזעו מחליף,</strong> שאם מת <strong>לא יהיה בנו אחריו כמותו,</strong> <strong>לכך נאמר ארז!</strong>
 ומשיבים: <strong>אלא הכא במאי עסקינן</strong> <small>[כאן במה אנו עוסקים]?</small> <strong>בשאר מיני ארזים,</strong> כלומר, לא במין מסויים זה שאין גזעו מחליף, אלא במינים אחרים. <strong>כ</strong>דברי <strong>רבה בר רב הונא:</strong> ש<strong>אמר רבה בר רב הונא, אמרי בי</strong> <small>[אומרים בבית</small> מדרשו<small>]</small> של <strong>רב: עשרה מיני ארזים הן, שנאמר: "אתן במדבר ארז שטה והדס ועץ שמן אשים</strong> בערבה ברוש תדהר ותאשור יחדיו<strong>"</strong> (ישעיה מא, יט), <strong>"ארז"</strong> הוא הקרוי בארמית <strong>ארזא, "שיטה"</strong> קרויה בארמית <strong>תורניתא, "הדס"</strong> — <strong>אסא, "עץ שמן"</strong> הוא <strong>אפרסמא</strong> <small>[אפרסמון],</small> <strong>"ברוש"</strong> — <strong>ברתי, "תדהר"</strong> הוא הקרוי בארמית <strong>שאגא, "ותאשור"</strong> — <strong>שורבינא.</strong>
 ושואלים: <strong>הני</strong> <small>[אלה]</small> <strong>שבעה הוי</strong> <small>[הם]</small> ולא עשרה! <strong>כי אתא</strong> <small>[כאשר בא]</small> <strong>רב דימי אמר, הוסיפו עליהן</strong> כמיני ארזים: <strong>אלונים, אלמונים, אלמוגים.</strong> ומסבירים: <strong>אלונים</strong> הם הקרויים בארמית <strong>בוטני, אלמונים</strong> הם הקרויים <strong>בלוטי, אלמוגים</strong> — 
## דף פא.
 <strong>כסיתא</strong> <small>[אלמוגים].</small> <strong>איכא דאמרי</strong> <small>[יש שאומרים]</small> שהאילנות הנוספים הם: <strong>ערונים, ערמונים, אלמוגים.</strong> ומפרשים: <strong>ערונים</strong> הם הקרויים <strong>ערי</strong> (דפנה), <strong>ערמונים</strong> הם הקרויים <strong>דולבי, אלמוגים</strong> הם <strong>כסיתא.</strong>
 <big>א משנה</big> <strong>הקונה שני אילנות בתוך שדה חבירו</strong> — <strong>הרי זה לא קנה קרקע</strong> שעמהן, אלא את האילנות בלבד. <strong>ר' מאיר אומר: קנה קרקע.</strong> וחוזרים לדברי התנא הראשון. אם <strong>הגדילו</strong> האילנות <strong>לא ישפה</strong> בעל הקרקע, לא יקצוץ מהם ענפים אף על פי שצילם מזיק לשדהו. <strong>ו</strong>באשר לזכות בענפים היוצאים מן העץ, הרי <strong>העולה מן הגזע</strong> — <strong>שלו,</strong> של בעל האילן, אבל מה שיוצא <strong>מן השרשים</strong> הוא <strong>של בעל הקרקע, ואם מתו</strong> שני אילנות אלה — <strong>אין לו</strong> לבעל האילנות <strong>קרקע</strong> שעמדו עליה.
  אם <strong>קנה שלשה</strong> אילנות — <strong>קנה</strong> גם <strong>קרקע.</strong> במקרה זה, אם <strong>הגדילו</strong> האילנות הללו <strong>ישפה</strong> בעל הקרקע, משום שמכר לו קרקע מוגדרת יחד עימם ולא את כל שדהו. <strong>והעולה מן הגזע ו</strong>גם <strong>מן השרשין שלו</strong> של הקונה, <strong>ואם מתו</strong> האילנות <strong>יש לו קרקע</strong> שנמכרה עימם.
 <big>ב גמרא</big> <strong>תנן התם</strong> <small>[שנינו שם]:</small> <strong>הקונה שני אילנות בתוך</strong> שדה <strong>של חבירו</strong> — <strong>מביא</strong> ביכורים מהם <strong>ואינו קורא,</strong> משום שמאחר שאין הקרקע שלו אינו יכול לקרוא בכך את לשון וידוי הביכורים "הבאתי את ראשית פרי האדמה אשר נתת לי" (דברים כו, י). ואילו <strong>ר' מאיר אומר: מביא ו</strong>גם <strong>קורא.</strong>
 <strong>אמר רב יהודה אמר שמואל: מחייב היה ר' מאיר</strong> בביכורים <strong>אף בלוקח פירות מן השוק,</strong> ולאו דווקא במי שגדלו הפירות על אילנות שלו. <strong>ממאי</strong> <small>[ממה]</small> הוא מסיק דבר זה? <strong>מדקתני</strong> <small>[ממה</small> <strong>ששנה]</strong> <strong>משנה יתירא</strong> שאינה נחוצה; <strong>מכדי תנא ליה</strong> <small>[הרי כבר שנוי לו,</small> לר' מאיר<small>]</small> במשנתנו, ש<strong>יש לו קרקע</strong> בין שתי האילנות, אם כן <strong>פשיטא</strong> <small>[פשוט,</small> מובן <small>מאליו</small><small>]</small> ש<strong>מביא וקורא.</strong>
 <strong>אלא שמע מינה</strong> <small>[למד מכאן]</small> ש<strong>מחייב היה ר' מאיר אף בלוקח פירות מן השוק,</strong> שאף אם לענין קניינים היה הדין כדברי חכמים, שאין לו קרקע, מכל מקום הוא צריך להביא ביכורים.
  ומקשים על אפשרות כזאת: <strong>והא כתיב</strong> <small>[והרי נאמר]:</small> <strong>"אשר תביא מארצך"</strong> (דברים כו, ב), משמע: מקרקע שלך ולא של אחר! ומשיבים: <strong>ההוא</strong> <small>[אותו</small> כתוב<small>]</small> <strong>למעוטי</strong> <small>[למעט]</small> <strong>חוצה לארץ</strong> הוא בא, שאיננה ארצך, ואין הכוונה למעט קרקע שאינה קניינו הפרטי.
  ומקשים:  <strong>והא כתיב</strong> <small>[והרי נאמר]:</small> "ראשית ביכורי <strong>אדמתך</strong> תביא" (שמות כג יט)! ומשיבים: דבר זה בא <strong>למעוטי</strong> <small>[למעט]</small> <strong>אדמת גוי</strong> בארץ ישראל, שאם קנה פירות קרקע זו אינו מביא ביכורים. ומקשים: <strong>והכתיב</strong> <small>[והרי נאמר</small> כתוב נוסף<small>]:</small> <strong>"</strong>ועתה הנה הבאתי את ראשית פרי האדמה <strong>אשר נתתה לי"</strong> (דברים כו, י), ואם קונה מן השוק אין זה, לכאורה, מה שנתן לו ה'! ומשיבים: אף לשון "אשר נתת לי" ניתן לפרש כך: <strong>דיהבת</strong> <small>[שנתת]</small> <strong>לי זוזי וזבני בהו</strong> <small>[כספים וקניתי בהם]</small> פרי זה.
 <strong>מתיב</strong> <small>[מקשה]</small> <strong>רבה</strong> ממה ששנינו בברייתא: <strong>הקונה אילן אחד בתוך של חבירו</strong> — <strong>מביא ואינו קורא, לפי שלא קנה קרקע,</strong> אלו <strong>דברי ר' מאיר.</strong> אם כן <strong>תיובתא</strong> <small>[קושיה</small> חמורה<small>]</small> לשמואל, שאמר שלדעת ר' מאיר חייב בביכורים אף שקונה פירות בלבד.
 ובענין זה של חובת ביכורים במי שקונה אילן בשדה חבירו <strong>אמר לו ר' שמעון בן אליקים לר' אלעזר:</strong>
## דף פא:
 <strong>מאי טעמא</strong> <small>[מה הטעם]</small> של <strong>ר' מאיר באילן אחד</strong> שמביא ביכורים ואינו קורא, <strong>ומאי טעמא דרבנן</strong> <small>[ומה הטעם של חכמים]</small> <strong>בשני אילנות</strong> שמביא ואינו קורא? אם אין לו קרקע ואינו חייב משום כך בקריאה — משום מה מביא? ואם יש לו חיוב להביא — מפני מה אינו קורא? <strong>אמר לו</strong> ר' אלעזר: <strong>דבר שהראשונים לא אמרו בו טעם, תשאלני בבית המדרש</strong> בפומבי <strong>כדי לביישני?</strong> כלומר, איני יודע, ודבר זה אף ראשונים לא נתנו בו טעם.
 <strong>אמר רבה: מאי קושיא</strong> <small>[מה הקושי</small> בדבר<small>]?</small> <strong>דלמא</strong> <small>[שמא]</small> <strong>ר' מאיר באילן אחד ספוקי מספקא ליה</strong> <small>[מסתפק הוא]</small> אם יש לו קרקע, <strong>ורבנן</strong> <small>[וחכמים]</small> <strong>בשני אילנות ספוקי מספקא להו</strong> <small>[מסופק להם],</small> ומשום הספק הם אומרים שאינו יכול להפקיע את עצמו מן החיוב להביא, אבל אינו קורא כאשר אין ברור שהוא חייב בכך!
  ומקשים:  <strong>ומי מספקא ליה</strong> <small>[והאם מסופק לו]</small> דבר זה לר' מאיר? <strong>והא קתני</strong> <small>[והרי שנה]:</small> <strong>לפי שלא קנה קרקע,</strong> אלו <strong>דברי ר' מאיר,</strong> משמע שברור לו שלא קנה קרקע! ומשיבים: <strong>אימא</strong> <small>[אמור]</small> ותקן: <strong>שמא לא קנה קרקע.</strong>
 ומקשים: אם כן, שמשום ספק הוא שמביא ביכורים, <strong>וליחוש דדלמא לאו</strong> <small>[ונחשוש שמא לא]</small> <strong>ביכורים נינהו</strong> <small>[הם],</small> <strong>וקא מעייל</strong> <small>[והוא מכניס]</small> <strong>חולין לעזרה</strong> ואסור לעשות כן! ומשיבים: מדובר כאן באופן ש<strong>מקדיש להו</strong> <small>[אותם]</small> ואם כן שוב אינם חולין. ומקשים: <strong>והא בעי מיכלינהו</strong> <small>[והרי צריך</small> הכהן <small>לאכול אותם]</small> כי הם ביכורים, ואם מוקדשים הם אינו יכול לאוכלם! ומשיבים: <strong>דפריק להו</strong> <small>[שפודה אותם].</small> ומקשים עוד: <strong>ודלמא לאו</strong> <small>[ושמא לא]</small> <strong>בכורים נינהו</strong> <small>[הם],</small> <strong>וקא מפקע להו</strong> <small>[והוא מפקיע אותם]</small> על ידי כך <strong>מתרומה ומעשר,</strong> שהרי אין מפרישים תרומה ומעשר מפירות הביכורים! ומשיבים: מדובר כאן באופן ש<strong>מפריש להו</strong> <small>[להם,</small> מהם<small>]</small> תרומה ומעשר מפני הספק.
  ושואלים: <strong>בשלמא</strong> <small>[נניח]</small> <strong>תרומה גדולה</strong> שמפריש מהם <strong>יהיב לה</strong> <small>[נותן אותה]</small> <strong>לכהן,</strong> וממה נפשך יכול הוא לתת, שאם תרומה היא — הרי היא לכהן, ואם ביכורים הם הפירות — גם הם לכהן. <strong>מעשר שני נמי יהיב ליה</strong> <small>[גם כן נותן לו]</small> <strong>לכהן,</strong> והכהן אוכל בירושלים, אם מדין מעשר ואם מדין ביכורים. וכיוצא בזה אם היה זה בשנה שלישית או שישית לשנות השמיטה, שצריך לתת <strong>מעשר עני</strong> במקום מעשר שני — <strong>נמי יהיב ליה</strong> <small>[גם כן נותן אותו]</small> <strong>לכהן עני,</strong> שאוכל את הפירות אם בתורת עני ואם בתורת ביכורים, <strong>אלא מעשר ראשון</strong> הלא של <strong>לוי הוא, למאן יהיב ליה</strong> <small>[למי נותן אותו]?</small>
 ומשיבים: <strong>דיהיב ליה</strong> <small>[שנותן אותו]</small> <strong>לכהן,</strong> <strong>כ</strong>דעת <strong>ר' אלעזר בן עזריה. דתניא</strong> <small>[ש</small>כן <small>שנינו</small> בברייתא<small>]:</small> <strong>תרומה גדולה</strong> ניתנת <strong>לכהן, מעשר ראשון</strong> ניתן <strong>ללוי,</strong> ודווקא לאלו, אלו <strong>דברי ר' עקיבא. ר' אלעזר בן עזריה אומר: מעשר ראשון</strong> ניתן <strong>אף לכהן.</strong> ועוד שואלים: <strong>ודלמא</strong> <small>[ושמא]</small> <strong>בכורים נינהו</strong> <small>[הם]</small> <strong>ובעו קרייה</strong> <small>[ו</small>הם <small>צריכים קריאה]</small> והוא לא קרא! ומשיבים: <strong>קרייה לא מעכבת</strong> את מצוות הבאת הביכורים.
  ומקשים:  <strong>ו</strong>האם <strong>לא? והאמר</strong> <small>[והרי אמר]</small> <strong>ר' זירא</strong> לענין אחר: <strong>כל הראוי לבילה</strong> (בלילה), אם הקדיש מנחה שכמות הסולת שבתוכה היא כזו שאפשר לבלול אותה בכמות השמן המיועדת למנחה אחת — <strong>אין בילה מעכבת בו,</strong> שאף על פי שמצוה לכתחילה לבלול את כולה בשמן, אם לא בלל — אינו מעכב. <strong>ו</strong>אולם כל <strong>שאינו ראוי לבילה</strong> שאם הסולת שבמנחה מרובה כל כך, עד שאי אפשר לבלול אותה — <strong>בילה מעכבת בו.</strong> ואם כן, אף ביכורים אלה שאינם ראויים לקריאה — קריאה תהא מעכבת בהם, ולא יביאם כלל!
  ומשיבים:  <strong>דעביד להו</strong> <small>[שעושה בהם]</small> שייפטרו לגמרי מחובת הקריאה, <strong>כ</strong>דברי <strong>ר' יוסי בר חנינא,</strong> ש<strong>אמר:</strong> אם <strong>בצרן</strong> את הביכורים <strong>ושגרן</strong> (שלח אותן) <strong>ביד שליח, ומת</strong> ה<strong>שליח בדרך</strong> — <strong>מביא</strong> הבעלים או אדם אחר את הביכורים <strong>ו</strong>אולם <strong>אינו קורא</strong> עליהם, <strong>מאי טעמא</strong> <small>[מה טעם]</small> הדבר? — <strong>דכתיב</strong> <small>[שנאמר]:</small> <strong>"ולקחת... והבאת"</strong> (ראה דברים כו, ב–ג),
## דף פב.
 <strong>עד שתהא לקיחה והבאה כאחד, והא ליכא</strong> <small>[והרי אין כאן].</small> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי:</strong> מדוע צריך להגיע לפתרון כזה? <strong>מכדי פסוקי נינהו</strong> <small>[הלא פסוקים</small> הם <small>אלה]</small> שהוא אומר בוידוי הביכורים, <strong>ליקרי</strong> <small>[שיקרא</small> אותם<small>]</small> ומה הבעיה בקריאת פסוקים מן התורה?
 <strong>אמר ליה</strong> <small>[לו]</small> רב אשי: <strong>משום דמחזי כשיקרא</strong> <small>[שנראה</small> הדבר <small>כשקר]</small> שאומר לפני ה' דברים שאינם אמת, שמא אין זו אדמתו. <strong>רב משרשיא בריה</strong> <small>[בנו]</small> של <strong>רב חייא אמר:</strong> יש כאן חשש אחר, <strong>דלמא אתי לאפקועינהו</strong> <small>[שמא יבוא להפקיעם]</small> <strong>מתרומה ומעשר</strong> אם נוהג בהם ממש כמו בביכורים ודאיים, ומשום כך עושים בהם הבדל זה, שלא יקרא.
 <big>א</big> שנינו במשנה שהקונה שני אילנות בשדה חבירו, אם <strong>הגדילו</strong> — <strong>לא ישפה.</strong> ועוד נאמר שם שכל היוצא מן הגזע הרי הוא של בעל האילנות, והיוצא מן השורשים של בעל הקרקע. ושואלים: <strong>היכי דמי</strong> <small>[כיצד הוא בדיוק]</small> <strong>מן הגזע, והיכי דמי</strong> <small>[וכיצד הוא בדיוק]</small> <strong>מן השרשין?</strong>
 <strong>אמר ר' יוחנן: כל</strong> אותו החלק <strong>שרואה פני חמה,</strong> שנראה בגלוי מעל הקרקע — <strong>זהו</strong> נקרא <strong>"מן הגזע", ושאינו רואה פני חמה</strong> אלא טמון בקרקע — <strong>זהו "מן השרשין".</strong>
 ושואלים: אם כל היוצא מן הגזע, ואפילו גבוה במעט מן הקרקע, של בעל האילנות הוא, <strong>וליחוש</strong> <small>[ושנחשוש]</small> <strong>דלמא מסקא ארעא</strong> <small>[שמא תעלה הארץ]</small> <strong>שירטון,</strong> ששטף מים יביא לשם אדמה ותכסה מעט מן הגזע, ואותם ענפים היוצאים מן הגזע ייראו כאילו הם אילנות הצומחים לעצמם, <strong>ואמר ליה</strong> <small>[ויאמר לו]</small> בעל האילנות לבעל השדה: <strong>תלתא זבינת</strong> <small>[שלושה</small> אילנות <small>מכרת]</small> <strong>לי ואית</strong> <small>[ויש]</small> <strong>לי ארעא</strong> <small>[קרקע]!</small> <strong>אלא אמר רב נחמן:</strong> אמנם מה שיוצא מן הגזע שייך לבעל האילנות, ואולם בכל זאת <strong>יקוץ</strong> (יקצוץ) אותו. <strong>וכן אמר ר' יוחנן</strong> עצמו: <strong>יקוץ.</strong>
 <strong>אמר רב נחמן, נקיטינן</strong> <small>[מוחזקים אנו]</small> מרבותינו הלכה זו: <strong>דקל</strong> שקנה אדם מחבירו <strong>אין לו גזע. סבר</strong> <small>[סבור</small> היה<small>]</small> <strong>רב זביד למימר</strong> <small>[לומר]</small> שהכוונה היא: <strong>אין לו גזע,</strong> כלומר, מה שעולה מן הגזע <strong>לבעל דקל,</strong> ומדוע? ש<strong>כיון דלמחפר</strong> <small>[שלחפור]</small> <strong>ולשרש קאי</strong> <small>[</small>הוא <small>עומד]</small> שאם ימות או ייקצץ הדקל שוב אין לו זכות ליטוע אילן במקומו — <strong>אסוחי מסח דעתיה</strong> <small>[מסיח</small> את <small>דעתו</small> ממנו<small>].</small>
 <strong>מתקיף לה</strong> <small>[מקשה על כך]</small> <strong>רב פפא: והא</strong> <small>[והרי]</small> <strong>קונה שני אילנות</strong> בשדה חבירו, <strong>דלמחפר ולמשרש קיימי</strong> <small>[שלחפור ולשרש עומדים]</small> שהרי אם ימותו אינו רשאי לנטוע אחרים במקומם, <strong>וקתני</strong> <small>[ושנינו]</small> במשנתנו ש<strong>יש לו</strong> מה שעולה מן ה<strong>גזע! אלא אמר רב פפא:</strong> הכוונה היא ש<strong>אין לו גזע לבעל דקל,</strong> ודווקא לבעל דקל, ולא לבעל אילן אחר — <strong>לפי שאין</strong> דקל <strong>מוציא גזע,</strong> כלומר, אינו מצמיח כלל ענפים מן הגזע.
  ושואלים:  <strong>ולרב זביד</strong> שהבין כי רב נחמן מדבר על כל אילן, <strong>קשיא מתניתין</strong> <small>[קשה משנתנו]!</small> ומשיבים: רב זביד מפרש שהמשנה מדברת במקרה <strong>דזבין</strong> <small>[שקנה]</small> את המקום <strong>לחמש שנין</strong> <small>[שנים]</small> והתנה שיש לו בשנים אלה זכות אף לנטוע אחר במקומו.
 <big>ב</big> שנינו במשנה שאם <strong>קנה שלשה</strong> אילנות — <strong>קנה קרקע.</strong> ושואלים: <strong>וכמה</strong> קרקע קנה? <strong>אמר ר' חייא בר אבא אמר ר' יוחנן: הרי זה קנה</strong> את הקרקע ש<strong>תחתיהן,</strong> תחת האילנות ממש, <strong>ו</strong>את השטח ש<strong>ביניהן,</strong> בין האילנות, <strong>ו</strong>גם את השטח ש<strong>חוצה להן</strong> מחוץ לאילנות וענפיהם, 
## דף פב:
 <strong>כמלוא אורה</strong> (לוקט תאנים) שעומד סמוך לעץ <strong>וסלו</strong> בידו. <strong>מתקיף לה</strong> <small>[מקשה על כך]</small> <strong>ר' אלעזר: השתא</strong> <small>[עכשיו,</small> הרי<small>]</small> יודעים אנו ש<strong>דרך אין לו,</strong> והוא צריך לקנות לעצמו דרך לאילנות שקנה, שטח כדי <strong>אורה וסלו יש לו?</strong> ומסבירים דבריו: <strong>דרך אין לו,</strong> למרות שאין לו אפשרות אחרת להגיע אליהם, משום <strong>דארעא אחריתי</strong> <small>[שקרקע אחרת]</small> <strong>היא</strong> הקרקע שקנה עם האילנות, ואינה חלק מן השדה, מקום <strong>אורה וסלו יש לו?!</strong>
 <strong>אמר ר' זירא, מדברי רבינו,</strong> ר' אלעזר, ומקושייתו <strong>נלמד</strong> כי הקונה <strong>שלשה</strong> אילנות — <strong>הוא</strong> ש<strong>אין לו דרך,</strong> משום שבגלל האילנות קנה לו גם קרקע משל עצמו, <strong>הא</strong> <small>[הרי]</small> הקונה <strong>שנים</strong> — <strong>יש לו,</strong> <strong>דאמר ליה</strong> <small>[שאומר לו]</small> קונה האילנות: <strong>בארעא דידך קיימי</strong> <small>[באדמה שלך</small> הם <small>עומדים],</small> וכיון שיש לי רשות להשתמש בקרקע לצורך האילנות, רשאי אני גם כן לעבור בקרקע שלך.
 <strong>אמר ליה</strong> <small>[לו]</small> <strong>רב נחמן בר יצחק לרבא: לימא</strong> <small>[</small>האם <small>לומר]</small> ש<strong>ר' אלעזר לית ליה</strong> <small>[אין לו,</small> אינו מקבל<small>]</small> את שיטת <strong>שמואל רביה</strong> <small>[רבו],</small> שהיה רבו של ר' אלעזר בבבל, ש<strong>אמר שמואל: הלכה כ</strong>שיטת <strong>ר' עקיבא,</strong> ש<strong>אמר: מוכר בעין יפה מוכר?</strong> שהרי לשיטת ר' עקיבא, המוכר לחבירו דבר שברשותו מקנה לו גם זכות מעבר לאותו דבר!
 <strong>אמר ליה</strong> <small>[לו]:</small> אף אם ר' אלעזר עצמו סבור כדעת ר' עקיבא <strong>לא מתוקמא מתניתין</strong> <small>[אין משנתנו</small> יכולה להיות <small>מועמדת,</small> מוסברת<small>]</small> <strong>כ</strong>דעת <strong>ר' עקיבא,</strong> אלא כדברי חכמים הסבורים שהמוכר בעין רעה מוכר, ולשיטתם הקשה ר' אלעזר על דברי ר' יוחנן.
 <strong>ממאי</strong> <small>[ממה]</small> הוא לומד זאת? <strong>מדקתני</strong> <small>[ממה ששנה]</small> במשנה: אם <strong>הגדילו</strong> שלושת האילנות שמכר — <strong>ישפה</strong> יקצוץ בעל השדה את הענפים שגדלו מעבר לתחום, <strong>ואי סלקא דעתך</strong> <small>[ואם עולה על דעתך]</small> שלשיטת <strong>ר' עקיבא היא, אמאי</strong> <small>[מדוע]</small> <strong>ישפה? האמר</strong> <small>[הרי אמר]:</small> <strong>מוכר בעין יפה מוכר!</strong>
 <strong>אמר ליה</strong> <small>[לו]</small> רבא: מכאן אין ראיה, שכן <strong>אימור</strong> <small>[אמור]</small> ש<strong>אמר ר' עקיבא</strong> — <strong>גבי</strong> <small>[אצל]</small> הקונה <strong>בור ודות</strong> בשדה חבירו, שיש לו זכות מעבר אליהם <strong>דלא מכחשי ארעא</strong> <small>[שאינם מכחישים,</small> מפסידים, <small>את הקרקע],</small> ואין הפסד נמשך מכאן למוכר, ואולם <strong>גבי</strong> <small>[אצל]</small> <strong>אילן</strong> שגורם הפסד לשדה <strong>מי</strong> <small>[האם]</small> <strong>שמעת ליה</strong> <small>[אותו]</small> אומר שהמוכר מקבל על עצמו דבר שכזה?
 <strong>מי</strong> <small>[האם]</small> <strong>לא מודי</strong> <small>[מודה]</small> <strong>ר' עקיבא באילן הנוטה לתוך שדה חבירו, שקוצץ</strong> חבירו בעל השדה את ענפי האילן <strong>מלא</strong> גובה הנפה של <strong>מרדע מעל גבי מחרישה?</strong> שכיון שענפים בעץ של חבירו מפריעים לו לחרוש בשדהו —  רשאי לקצוץ. משמע שאף לדעת ר' עקיבא אינו נותן משלו במקום שנגרם לו נזק. ולפיכך אפשר לפרש את משנתנו כדברי ר' עקיבא, וצריך לומר שר' אלעזר אינו סבור כמותו.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' חייא בר אבא</strong> בשם ר' יוחנן: הקונה שלושה אילנות בתוך של חבירו <strong>הרי זה קנה תחתיהן, וביניהן, וחוצה להן כמלוא אורה וסלו.</strong>
 <strong>אמר ליה</strong> <small>[לו]</small> <strong>אביי לרב יוסף: אותן</strong> אמות שהן כדי <strong>אורה וסלו</strong> מסביב לאילנות, שמשתמשים בהן רק בזמנים מסויימים, <strong>מי זורען</strong> בשאר ימות השנה, בעל השדה או בעל האילנות? <strong>אמר ליה</strong> <small>[לו]:</small> <strong>תניתוה</strong> <small>[שניתם אותה]</small> במשנה: מי שהיתה לו גינה לפנים מגינתו של חבירו, יש לו זכות לדרך לעבור אל גינתו, ואף על פי כן <strong>החיצון זורע את הדרך.</strong>
 <strong>אמר ליה</strong> <small>[לו]</small> אביי: <strong>מי דמי</strong> <small>[האם דומים</small> הדברים<small>]?</small> <strong>התם לית ליה פסידא</strong> <small>[שם אין לו הפסד]</small> <strong>ללוקח</strong> כשהחיצון זורע את הדרך, שהרי הוא יכול לעבור בה, <strong>אבל הכא</strong> <small>[כאן]</small> <strong>אית ליה פסידא</strong> <small>[יש לו הפסד]</small> <strong>ללוקח, דאמר ליה</strong> <small>[שאומר לו]</small> לוקח האילנות: <strong>קמיטנפי פירי</strong> <small>[מתלכלכים הפירות]</small> הנופלים מן האילנות מחמת הזרעים.
 <strong>הא לא דמיא</strong> <small>[אין זה דומה]</small> <strong>אלא לסיפא</strong> <small>[לסופה]</small> של אותה משנה, ששנינו בה: אם הדרך לגינה הפנימית עוברת לא ישירות, אלא מן הצד, כך שיש בכך הפסד מסויים גם לפנימי, שאינו מגיע בדרך הקצרה לגינתו, <strong>ו</strong>על כך נאמר ש<strong>זה וזה,</strong> החיצון והפנימי, <strong>אינן רשאין לזורעה.</strong> ואף כאן, לא בעל השדה ולא בעל האילנות רשאים לזרוע במקום אורה וסלו.
  ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>אביי: הרי זה קנה תחתיהן וביניהן וחוצה להן כמלוא אורה וסלו, וזה וזה אינן רשאין לזורעה.</strong>
 <big>א</big> הלכה למעשה שואלים: <strong>וכמה יהא ביניהן</strong> בין העצים, שייחשבו שלושה אילנות כיחידה אחת שזוכה הקונה בקרקע שביניהם? <strong>רב יוסף אמר</strong> בשם <strong>רב יהודה</strong> ש<strong>אמר</strong> בשם <strong>שמואל:</strong> אם היו מרוחקים זה מזה <strong>מארבע אמות ועד שמונה. רבא אמר</strong> בשם <strong>רב נחמן</strong> ש<strong>אמר</strong> בשם <strong>שמואל: משמונה</strong> אמות <strong>ועד שש עשרה. אמר ליה</strong> <small>[לו]</small> <strong>אביי לרב יוסף: לא תפלוג עליה</strong> <small>[תחלוק עליו]</small> על <strong>רב נחמן, דתנן מתניתין כוותיה</strong> <small>[ששנינו במשנתנו כשיטתו],</small>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הנוטע את כרמו שש עשרה אמה על שש עשרה אמה,</strong> שיש שש עשרה אמה בין שורת גפנים לחבירתה — <strong>מותר להביא זרע לשם</strong> למקום הפנוי בין השורות, ואין זה נחשב כזורע בכרם שעובר על איסור כלאים.
 <strong>אמר ר' יהודה: מעשה</strong> היה <strong>ב</strong>עיר <strong>צלמון, באחד שנטע את כרמו שש עשרה על שש עשרה אמה, והיה הופך שער</strong> (ענפי) <strong>שתי שורות</strong> שזו מול זו <strong>לצד אחד,</strong> כלומר, זו לעבר זו, <strong>וזורע את הניר</strong> את השטח שנתפנה בצידן האחר של השורות, <strong>לשנה אחרת היה הופך את השער למקום הזרע</strong> של השנה שעברה <strong>וזרע את הבור,</strong> כלומר, מה שהיה בשנה שעברה שטח לא זרוע, ששם היו הגפנים, <strong>ובא מעשה לפני חכמים והתירוהו.</strong> משמע שאם אילנות מרוחקים זה מזה יותר משש עשרה אמות אינם נחשבים עוד כיחידה אחת.
 <strong>אמר ליה</strong> <small>[לו]:</small> רב יוסף: <strong>אנא לא ידענא</strong> <small>[אני איני יודע],</small> <strong>אלא עובדא הוה</strong> <small>[מעשה היה]</small> של מכירת אילנות
## דף פג.
 <strong>בדורא דרעותא</strong> <small>[בכפר של רועים]</small> במעשה כגון זה, <strong>ואתו לקמיה</strong> <small>[ובאו לפני]</small> <strong>רב יהודה, ואמר ליה</strong> <small>[לו]</small> למוכר: <strong>"זיל הב ליה</strong> <small>[לך תן לו]</small> קרקע לקונה האילנות, <strong>כמלא בקר וכליו", ולא הוה ידענא</strong> <small>[הייתי יודע]</small> <strong>"כמלא בקר וכליו" כמה</strong> הוא, <strong>כיון דשמעתה להא דתנן</strong> <small>[ששמעתי את זו ששנינו</small> במשנה<small>]:</small> <strong>לא יטע אדם אילן סמוך לשדה חבירו אלא אם כן הרחיק ממנה ארבע אמות,</strong>
 <strong>ותני עלה</strong> <small>[ושנו עליה]</small> בברייתא: <strong>ארבע אמות שאמרו</strong> — <strong>כדי עבודת הכרם, אמינא</strong> <small>[אמרתי]:</small> <strong>שמע מינה</strong> <small>[למד מכאן]</small> ש<strong>"כמלא בקר וכליו"</strong> הוא <strong>ארבע אמות.</strong> ועד כאן שמענו כי לרב נחמן יש משנה המסייעתו, ואילו לרב יוסף — מעשה של רב יהודה.
  ושואלים:  <strong>וכרב יוסף מי</strong> <small>[האם]</small> <strong>לא תנן</strong> <small>[האם לא שנינו</small> במשנה<small>]?</small> שהרי באותה משנה נאמר ש<strong>ר' מאיר ור' שמעון אומרים: הנוטע את כרמו שמונה אמות על שמונה</strong> — <strong>מותר להביא זרע לשם,</strong> משמע שיש מי שאומר שרווח של שמונה אמות גורם לכך שאין האילנות נחשבים ככרם או כשדה אילן!
  ואומרים:  <strong>אפילו הכי</strong> <small>[כך]</small> <strong>מעשה עדיף,</strong> שהרי לשיטת רב נחמן יש ראיה ממעשה שהיה בצלמון, שנהגו בפועל כשיטתו.
  ושואלים:  <strong>בשלמא</strong> <small>[נניח]</small> <strong>לרב יוסף</strong> שהולך <strong>אליבא</strong> <small>[לפי שיטתו]</small> של <strong>ר' שמעון, שמעינן ליה</strong> <small>[שומעים אנו אותו]</small> את ר' שמעון שאומר דין ב<strong>מפוזרין</strong> מהו המרחק הגדול מדי, <strong>ושמעינן ליה</strong> <small>[ושומעים אנו אותו]</small> במה שאמר ב<strong>רצופין,</strong> כלומר, מהו נחשב צפוף מדי; <strong>מפוזרין</strong> — <strong>הא דאמרן</strong> <small>[זה שאמרנו],</small> <strong>רצופין</strong> — מה הם? <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כרם הנטוע על פחות מארבע אמות</strong> — <strong>אינו כרם,</strong> מפני שהאילנות צפופים יותר מדי, אלו <strong>דברי ר' שמעון, וחכמים אומרים:</strong> גם זה <strong>כרם</strong> הוא, אבל <strong>רואין את האמצעיים כאילו אינן</strong> מפני שעתיד לעוקרם לאחר זמן מה.
 <strong>אלא לרב נחמן אליבא דרבנן</strong> <small>[לפי שיטת חכמים],</small> <strong>מפוזרין שמעינן ליה</strong> <small>[שמענו אותו],</small> ממעשה של צלמון, דהיינו משש עשרה אמות ומעלה. אבל לגבי <strong>רצופין מי שמעינן ליה</strong> <small>[האם שמענו אותו]?</small> ואומרים: <strong>סברא הוא</strong> שיש בדבר: <strong>מ</strong>כיון ש<strong>ל</strong>דעת <strong>ר' שמעון</strong> שיעור הצפיפות הוא <strong>פלגא</strong> <small>[מחצית]</small> משיעור הפיזור, <strong>לרבנן נמי פלגא</strong> <small>[לחכמים גם כן</small> השיעור הוא <small>מחצית],</small> ואם מפוזרים עד ששה עשר, צפופים הם בשמונה.
 <strong>אמר רבא, הלכתא</strong> <small>[הלכה</small> היא<small>]</small> בענין קונה שלושה אילנות, שיש לו קרקע אם הרווח ביניהם הוא <strong>מארבע אמות ועד שש עשרה</strong> שמצרפים את שתי השיטות לטובת הקונה. <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא: כמה יהו מקורבין?</strong> <strong>ארבע אמות, וכמה יהו מרוחקין? שש עשרה,</strong> אם קנה שלושה אילנות — 
 <strong>הרי זה קנה קרקע ואת האילנות</strong> הקטנים <strong>שביניהן, לפיכך</strong> אם <strong>יבש האילן או נקצץ</strong> — <strong>יש לו קרקע.</strong> היו האילנות שקנה <strong>פחות מכאן,</strong> שהם צפופים יותר, <strong>או יתר על כאן, או שלקחן בזה אחר זה</strong> ולא קנה שלושה כאחד — <strong>הרי זה לא קנה לא את הקרקע ולא את האילנות שביניהן, לפיכך</strong> אם <strong>יבש האילן או נקצץ</strong> — <strong>אין לו קרקע.</strong>
 <big>א</big> <strong>בעי</strong> <small>[שאל]</small> <strong>ר' ירמיה: כשהוא מודד</strong> את המרחק בין האילנות, האם <strong>ממקום קצר</strong> (צר) שבגזע האילן <strong>הוא מודד, או ממקום רחב הוא מודד? אמר ליה</strong> <small>[לו]</small> <strong>רב גביהה מבי כתיל לרב אשי: תא שמע</strong> <small>[בוא</small> ו<small>שמע]</small> ראיה לדבר, ממה <strong>דתנן</strong> <small>[ששנינו</small> במשנה<small>]:</small> <strong>הרכובה</strong> (הענף הכפוף) <strong>שבגפן</strong> — שבא למדוד ממנו לגפן שניה <strong>אינו מודד אלא מעיקר השני,</strong> מהפקק השני שבגפנים, שהוא לא הרחב ביותר אלא ממוצע.
 <strong>בעי</strong> <small>[שאל]</small> <strong>ר' ירמיה:</strong> אם <strong>מכר לו שלשה בדי אילן,</strong> כלומר, שלושה ענפים שצמחו מאילן אחד, וכיסתה הקרקע את הגזע המשותף והריהם נראים כשלושה, <strong>מהו?</strong> האם נחשבים הם כשלושה אילנות לקנות קרקע שביניהם?
 <strong>אמר ליה</strong> <small>[לו]</small> <strong>רב גביהה מבי כתיל לרב אשי: תא שמע</strong> <small>[בוא</small> ו<small>שמע]</small> פתרון לדבר ממה <strong>דתנן</strong> <small>[ששנינו</small> במשנה<small>]:</small> <strong>המבריך שלש גפנים</strong> שמכסה זמורות של הגפנים באדמה על מנת שתשתרשנה שם ותצמחנה מהן גפנים חדשות, <strong>ועקריהן,</strong> כלומר, החלק העולה מן האדמה <strong>נראין</strong> — <strong>ר' אלעזר בר' צדוק אומר: אם יש ביניהן,</strong> בין העיקרים והגפנים המוברכות <strong>מארבע אמות ועד שמונה</strong> — <strong>מצטרפין</strong> כולן להיחשב כרם של שש גפנים, <strong>ואם לאו</strong> — <strong>אין מצטרפין.</strong> משמע שבדים אף שהם מחוברים זה לזה, אם הם מכוסים נחשבים כל אחד לעצמו, ובלבד שיהו במרחק הראוי זה מזה.
 <strong>בעי</strong> <small>[שאל]</small> <strong>רב פפא: מכר לו שנים בתוך שדהו ואחד</strong> עומד <strong>על המצר</strong> (הגבול בין השדות), <strong>מהו?</strong> וכן קנה <strong>שנים בתוך שלו ו</strong>עוד <strong>אחד בתוך של חבירו, מאי</strong> <small>[מה</small> הדין<small>]?</small> האם מצטרפים אלה לשלושה, או לא? שאלה זו לא נפתרה ולכן <strong>תיקו</strong> <small>[תעמוד]</small> במקומה. 
## דף פג:
 <strong>בעי</strong> <small>[שאל]</small> <strong>רב אשי: בור</strong> מים שבין האילנות <strong>מהו שתפסיק</strong> לענין זה של קניית הקרקע שביניהם? וכן <strong>אמת המים מהו שתפסיק? רשות הרבים מהו? ריכבא דדיקלי</strong> <small>[שורה של דקלים]</small> <strong>מהו?</strong> לכל אחת מן השאלות הללו לא נמצאה תשובה ולכן <strong>תיקו</strong> <small>[תעמוד]</small> במקומה.
 <strong>בעא מיניה</strong> <small>[שאל אותו]</small> <strong>הלל מרבי:</strong> אם <strong>עלה ארז ביניהן</strong> בין שלושת האילנות שקנה, <strong>מהו?</strong> ותוהים: אם <strong>עלה</strong> הלא <strong>ברשותא דידיה נפק</strong> <small>[ברשותו שלו יצא],</small> שהרי הקרקע שבין האילנות שלו היא, והארז שלו הוא! <strong>אלא</strong> כך צריך לשאול: אם כשקנה שלושה אילנות <strong>היה ארז ביניהן, מהו?</strong> האם עושה הוא הפסק בין האילנות? <strong>אמר ליה</strong> <small>[לו]:</small> <strong>קנה וקנה,</strong> כלומר, כיון שקנה את האילנות, קנה אף את מה  שביניהם.
 ועוד בענין זה נשאלה השאלה: <strong>כיצד הן עומדים</strong> שלושה אילנות אלה כדי שתיקנה הקרקע שביניהם? <strong>רב אמר:</strong> שעומדים <strong>כשורה</strong> אחת, זה אחר זה, <strong>ושמואל אמר: כחצובא,</strong> כמשולש. ומעירים: <strong>מאן דאמר</strong> <small>[מי שאומר]</small> <strong>כשורה, כל שכן</strong> כשעומדים <strong>כחצובא</strong> שקונה קרקע, <strong>ומאן דאמר</strong> <small>[ו</small>אולם <small>מי שאומר]</small> <strong>כחצובא, אבל כשורה</strong> — <strong>לא,</strong> אין הקרקע שביניהם מכורה לקונה, <strong>מאי טעמא</strong> <small>[מה טעם]</small> הדבר? <strong>משום דמיזדרע בינתייהו</strong> <small>[שנזרע,</small> שניתן לזרוע, <small>ביניהם]</small> והמוכר אינו מוותר על שטח זה.
 <strong>מתקיף לה</strong> <small>[מקשה על כך]</small> <strong>רב המנונא: ולמאן דאמר</strong> <small>[ול</small>דעת <small>מי שאומר]</small> <strong>כחצובא, מאי טעמא</strong> <small>[מה טעם]</small> הדבר? שהקרקע נקנית? רק משום <strong>דלא מיזדרע בינתייהו</strong> <small>[שאין</small> אפשרות <small>לזרוע ביניהם]?</small> <strong>אלא מעתה,</strong> אם <strong>זבין ליה תלת היגי רומייתא</strong> <small>[מכר לו שלושה שיחים קוצניים רומיים]</small> <strong>דלא מיזדרע בינתייהו</strong> <small>[ש</small>גם כן <small>אין נזרע ביניהם],</small> <strong>הכי נמי</strong> <small>[כך גם כן]</small> תאמר ש<strong>יש לו קרקע?! אמר ליה</strong> <small>[לו]:</small> <strong>הנך</strong> <small>[אלה]</small> <strong>לא חשיבי</strong> <small>[נחשבים],</small> שהם שיחים פחותים ואינם נחשבים לאילנות, ומשום כך אין הקרקע נקנית עימהם. אבל <strong>הנך חשיבי</strong> <small>[אלה</small> אילנות פרי <small>חשובים</small> הם<small>].</small>
 <big>א משנה</big> <strong>המוכר ראש בהמה גסה</strong> — <strong>לא מכר את הרגלים</strong> הקדמיות עימו, שכל אחד מהם חשוב לעצמו. וכל שכן אם <strong>מכר את הרגלים</strong> — <strong>לא מכר את הראש.</strong> וכן אם <strong>מכר את הקנה</strong> — <strong>לא מכר את הכבד,</strong> אף על פי שפעמים שהם מחוברים זה בזה, וכן <strong>מכר את הכבד</strong> — <strong>לא מכר את הקנה. אבל ב</strong>בהמה <strong>דקה</strong> שהיא קטנה, ואין כל חלק ממנה חשוב כל כך, אם <strong>מכר את הראש</strong> — <strong>מכר את הרגלים</strong> הקדמיות עימה, אבל אם <strong>מכר את הרגלים</strong> — <strong>לא מכר את הראש, מכר את הקנה</strong> — <strong>מכר את הכבד.</strong> אבל אם <strong>מכר את הכבד</strong> — <strong>לא מכר את הקנה</strong> עימו.
 ענין אחר, <strong>ארבע מדות במוכרין,</strong> כלומר, במכירה: אם <strong>מכר לו חטין</strong> ואמר שהן <strong>יפות ונמצאו</strong> החיטים <strong>רעות</strong> — <strong>הלוקח יכול לחזור בו</strong> ולא המוכר; מכר לו <strong>רעות ונמצאו יפות</strong> — ה<strong>מוכר יכול לחזור בו</strong> ולא הלוקח; <strong>רעות ונמצאו רעות, יפות ונמצאו יפות</strong> — <strong>אין אחד מהם יכול לחזור בו,</strong> שהרי התקיים תנאי המכירה.
  אם מכר לו <strong>שחמתית</strong> (חומה, אדמדמה) <strong>ונמצאת לבנה,</strong> או <strong>לבנה ונמצאת שחמתית,</strong> וכן אם מכר לו <strong>עצים של זית ונמצאו של שקמה,</strong> או מכר לו עצים <strong>של שקמה ונמצאו של זית,</strong> או שמכר לו <strong>יין ונמצא חומץ,</strong> וכן אם מכר לו <strong>חומץ ונמצא יין,</strong> בכל אלה שלא מכר לו מה שהתנה, אף על פי שאין בכך טעות במחיר, מכל מקום כיון שלא על זה היה המכר — <strong>שניהם יכולין לחזור בהן.</strong>
 <big>ב גמרא</big> <strong>אמר רב חסדא: מכר לו</strong> אדם לחבירו, דבר שערכו היה <strong>שוה חמש בשש, והוקר</strong> (התייקר) החפץ <strong>ועמד</strong> עכשיו מחירו <strong>על שמנה,</strong> והמוכר רוצה להחזיר את הכסף ולבטל את המיקח, משום שעכשיו עלה המחיר, <strong>מי נתאנה</strong> (רומה) במיקח? — <strong>לוקח</strong> (הקונה), שהרי המוכר מכר לו בתחילה ביותר מן המחיר הראוי. ולכן ה<strong>לוקח יכול לחזור בו,</strong> אבל <strong>לא</strong> ה<strong>מוכר,</strong> ואף על פי שבסופו של דבר הוא מפסיד יותר. וטעמו של דבר — <strong>משום</strong>
## דף פד.
 <strong>דאמר ליה</strong> <small>[שיכול לומר לו]</small> הלוקח למוכר: <strong>אילו לא אוניתן</strong> <small>[היית מרמה אותי]</small> <strong>לא הוה מצית הדרת</strong> <small>[היית יכול לחזור]</small> <strong>בך</strong> והיה המיקח מתקיים, וכל הרווח שלי הוא, <strong>השתא דאוניתן מצית הדרת</strong> <small>[עכשיו שרימית אותי יכול אתה לחזור]</small> <strong>בך</strong> ולהרויח? <strong>ותנא תונא</strong> <small>[</small><small>ו</small>כן <small>שנה התנא שלנו]</small> שאם התנה עמו למכור לו חיטים <strong>יפות ונמצאו רעות</strong> — <strong>לוקח יכול לחזור בו ולא מוכר,</strong> וממה שנאמרו הדברים בדרך פסוקה, משמע שאף אם ירצה המוכר לחזור (כגון כשעלה המחיר הרבה) — אינו יכול לחזור בו כלל.
 <strong>ו</strong>כיוצא בזה <strong>אמר רב חסדא: מכר לו שוה שש בחמש, והוזלו ו</strong>בסוף <strong>עמדו על שלש, מי נתאנה</strong> <small>[רומה]</small> במקרה זה? — <strong>מוכר,</strong> ולכן במקרה זה <strong>מוכר יכול לחזור בו ולא לוקח, דאמר ליה</strong> <small>[ש</small>יכול <small>לומר לו</small> המוכר<small>]:</small> <strong>אילו לא אוניתן</strong> <small>[היית מרמה אותי]</small> <strong>לא הוה מצית הדרת</strong> <small>[היית יכול לחזור]</small> <strong>בך,</strong> <strong>השתא מצית הדרת</strong> <small>[עכשיו יכול אתה לחזור]</small> <strong>בך?</strong> <strong>ותנא תונא</strong> <small>[ו</small>כן <small>שנה התנא שלנו]</small> שאם התנה עמו למכור לו חיטים <strong>רעות ונמצאו יפות</strong> — <strong>מוכר יכול לחזור בו ולא לוקח.</strong>
 ותוהים: <strong>מאי קא משמע לן</strong> <small>[מה השמיע לנו בכך]</small> רב חסדא? הלא <strong>מתניתין היא</strong> <small>[משנתנו היא]</small> שבדברי המשנה הכלליים נכללים גם דברי רב חסדא! ומשיבים: <strong>אי ממתניתין</strong> <strong>הוה אמינא</strong> <small>[אם ממשנתנו הייתי אומר]:</small> <strong>דלמא</strong> <small>[שמא]</small> במקרה שאמר <strong>רב חסדא</strong> — <strong>תרוייהו מצו הדרי בהו</strong> <small>[שניהם יכולים לחזור בהם],</small> משום שהיתה שם אונאה בוודאי, שהחפץ נמכר ביותר מערכו, וכל עוד יכול הלוקח לחזור בו — לא נגמרה לגמרי העסקה, ומאחר שהמוכר גם הוא נתאנה — יכול אף הוא לחזור בו. <strong>ומתניתין הא אתא לאשמועינן</strong> <small>[ומשנתנו,</small> דבר <small>זה באה להשמיע לנו]</small> שגם במקרה כזה, של שינוי מחיטים יפות לרעות — הרי זו אונאה וה<strong>לוקח יכול לחזור בו.</strong>
 והוצרך לומר זאת <strong>דסלקא דעתך אמינא</strong> <small>[ש</small>כן <small>יעלה על דעתך לומר]</small> שאין זו בכלל אונאה, <strong>משום דכתיב</strong> <small>[שנאמר]:</small> <strong>"רע רע יאמר</strong> <strong>הקונה</strong> ואוזל לו אז יתהלל<strong>"</strong> (משלי כ, יד), שדרך הקונים והמוכרים לגנות ולשבח את סחורתם, ועל כן השמיע לנו שיכול הלוקח לחזור בו אם נמצאו רעות (וכן המוכר אם נמצאו יפות). 
 <big>א</big> שנינו במשנה שאם התנה למכור לו חיטה <strong>שחמתית ונמצאת לבנה</strong> — שניהם יכולים לחזור. ומניחים ש"שחמתית" משמעו — שיש לה צבע כצבע החמה. ולפיכך <strong>אמר רב פפא: מדקתני</strong> <small>[ממה ששנה]</small> <strong>לבנה,</strong> והמין השני של חיטים הידוע לנו הוא אדום, <strong>שמע מינה</strong> <small>[למד מכאן]</small> ש<strong>האי שמשא סומקתי</strong> <small>[שזו השמש אדומה]</small> <strong>היא</strong> ולא לבנה. <strong>תדע</strong> שכך הוא, <strong>דקא סמקא צפרא ופניא</strong> <small>[שהריהי מאדימה בבוקר ובערב].</small> <strong>והאי</strong> <small>[וזה]</small> ש<strong>לא קא חזינן כוליה יומא</strong> <small>[רואים</small> את הצבע האדום <small>כל היום]</small> — <strong>נהורין</strong> <small>[מאור</small> עינינו<small>]</small> <strong>הוא</strong> ש<strong>לא ברי</strong> <small>[ברור],</small> ובגלל ריבוי האור איננו מבחינים בצבע האדום.
 <strong>מיתיבי</strong> <small>[מקשים</small> על כך<small>]:</small> והרי על הכתוב בדיני נגע הצרעת <strong>"ומראהו עמק מן העור"</strong> (ויקרא יג, ל) אמרו חכמים שהכוונה היא: <strong>כמראה חמה</strong> שהיא נראית <strong>עמוקה מן הצל, והתם</strong> <small>[ו</small>הרי <small>שם]</small> הנגע <strong>לבן הוא!</strong> ומשיבים: הכוונה שם היא <strong>כמראה חמה, ו</strong>אולם <strong>לא כמראה חמה</strong> בדיוק; <strong>כמראה חמה</strong> — ש<strong>עמוקה מן הצל, ולא כמראה חמה</strong> — ש<strong>אילו התם</strong> <small>[שם</small> בנגע<small>]</small> צבעו <strong>לבן, והכא</strong> <small>[וכאן</small> בשמש<small>]</small> צבעה <strong>אדום.</strong>
 ושואלים: <strong>ולמאי דסליק דעתין מעיקרא</strong> <small>[ולמה שעלה</small> על <small>דעתנו מתחילה]</small> שהשמש לבנה היא, <strong>הא קא סמקא צפרא ופניא</strong> <small>[הרי היא מאדימה בבוקר ובערב]!</small> ומשיבים: <strong>בצפרא</strong> <small>[בבוקר]</small> היא מאדימה משום <strong>דחלפא אבי וורדי</strong> <small>[שהיא עוברת על פני חלקת הוורדים]</small> של <strong>גן עדן</strong> ומהשתקפותם נעשה האור אדום, <strong>בפניא</strong> <small>[בערב]</small> היא מאדימה משום <strong>דחלפא אפתחא</strong> <small>[ש</small>היא <small>חולפת על פתחו]</small> של <strong>גיהנם</strong> ומכוח האש היא נראית אדומה. <strong>ואיכא דאמרי איפכא</strong> <small>[ויש שאומרים להיפך]</small> לגבי סיבת האדמימות בבוקר ובערב.
 <big>ב</big> שנינו במשנה שאם שאם התנה עמו למכור לו <strong>יין ונמצא חומץ</strong> — <strong>שניהן,</strong> המוכר והקונה, <strong>יכולין לחזור בהן.</strong> ומציעים: <strong>לימא, מתניתין</strong> <small>[האם</small> <strong>לומר</strong> ש<strong>משנתנו]</strong> כשיטת <strong>רבי היא ולא</strong> כשיטת <strong>רבנן</strong> <small>[חכמים]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small>
## דף פד:
 <strong>יין וחומץ מין אחד הוא,</strong> כגון שאם תרם מזה על זה — תרומתו תרומה. <strong>רבי אומר: שני מינין</strong> הם, ולכאורה משנתנו היא שלא כדעת חכמים! ודוחים: <strong>אפילו תימא</strong> <small>[תאמר]</small> שהיא כשיטת <strong>רבנן</strong> <small>[חכמים],</small> משום ש<strong>עד כאן לא פליגי רבנן עליה</strong> <small>[נחלקו חכמים עליו]</small> על <strong>רבי אלא לענין מעשר ותרומה</strong> אם מפרישים מזה על זה. <strong>וכ</strong>דברי <strong>ר' אלעא,</strong> ש
 <strong>אמר ר' אלעא: מנין לתורם</strong> באותו מין עצמו <strong>מן הרעה,</strong> דבר שאינו משובח, או מקולקל קצת, <strong>על היפה, שתרומתו תרומה</strong> למרות שלא עשה כדין? <strong>שנאמר: "ולא תשאו עליו חטא בהרימכם את חלבו ממנו</strong> ואת קדשי בני ישראל לא תחללו ולא תמותו
 <strong>"</strong>(במדבר יח, לב), ופסוק זה מתפרש: לא תחטאו אם תפרישו כתרומה ("תרימו") את החלק המובחר ("חלבו"). ומכאן שאם מפריש דבר שאינו מובחר — חוטא בכך. אבל מכתוב זה אפשר גם ללמוד שהתרומה אפילו מן הרע על היפה נתקדשה, כי <strong>אם אינו קדוש</strong> על ידי תרומה שכזו <strong>נשיאות חטא למה?</strong> הרי לא נעשה מעשה כלל! <strong>מכאן לתורם מן הרעה על היפה שתרומתו תרומה;</strong> וכלפי דבר זה אמרו חכמים שהמפריש חומץ על יין — מכל מקום יצא, משום שבאמת מין אחד הוא.
 <strong>אבל לענין מקח וממכר, דכולי עלמא</strong> <small>[לדעת הכל]</small> ואף לדעת חכמים שני מינים הם, כיון ש<strong>איכא דניחא ליה בחמרא</strong> <small>[יש</small> אדם <small>שנוח לו ביין]</small> <strong>ולא ניחא ליה בחלא</strong> <small>[נוח לו בחומץ],</small> <strong>ואיכא דניחא ליה בחלא</strong> <small>[ויש</small> אדם <small>שנוח לו</small> <strong>בחומץ]</strong> <strong>ולא ניחא ליה בחמרא</strong> <small>[נוח לו ביין],</small> שהרי יש להם שימושים שונים.
 <big>א משנה</big> במשנה זו מבוארים כמה מדרכי הקנין של מיטלטלים. <strong>המוכר פירות לחבירו,</strong> אם <strong>משך</strong> הקונה את הפירות <strong>ולא מדד</strong> עדיין — הרי זה <strong>קנה</strong> במשיכה, אבל אם <strong>מדד ולא משך</strong> — <strong>לא קנה</strong> בכך ויכולים המוכר והקונה עדיין לחזור בהם. ו<strong>אם היה</strong> הקונה <strong>פיקח</strong> ורוצה לגמור את המיקח קודם שיתחרט המוכר — <strong>שוכר את מקומן</strong> של הפירות הללו, והריהם עתה ברשותו ונקנו לו בכך מאותה שעה כאילו היו בחצירו.
 <strong>הלוקח</strong> (קונה) <strong>פשתן</strong> שדרך לטלטלו ביד <strong>מחבירו</strong> — <strong>הרי זה לא קנה</strong> במשיכה סתם על גבי הקרקע, <strong>עד שיטלטלנו ממקום למקום</strong> ויקנהו בדרך הגבהה. <strong>ואם היה מחובר לקרקע ותלש כל שהוא</strong> — <strong>קנה.</strong> ובגמרא יבואר משפט סתום זה.
 <big>ב גמרא</big> במשנה נזכרו כמה דרכי קנין, אך לא נתפרשו בה פרטים רבים — באיזו רשות אירעו הדברים (כגון אם במקום ציבורי או ברשות המוכר), וכן לא נתפרש מי הוא העושה פעולות אלה. ומבררים פרטים אלה. <strong>אמר ר' אסי אמר ר' יוחנן: מדד</strong> המוכר <strong>והניח על גבי סימטא</strong> (שאינה רשות הרבים, אלא מקום שבו רשאים אנשים שונים להניח את חפציהם), למרות שהקונה לא משך — <strong>קנה.</strong>
 <strong>אמר ליה</strong> <small>[לו]</small> <strong>ר' זירא לר' אסי</strong> בשאלה על שמועתו זו: <strong>שמא לא שמע רבי</strong> הלכה זו מר' יוחנן <strong>אלא במודד לתוך קופתו</strong> של הקונה, שאז קונים כליו בסימטא, ולא על גבי קרקע הסימטא? <strong>אמר ליה</strong> <small>[לו]:</small> <strong>דמי האי מרבנן כדלא גמרי אינשי שמעתא</strong> <small>[דומה זה מן החכמים,</small> אתה, <small>כאנשים שלא למדו הלכה],</small> וכי <strong>מדד לתוך קופתו מימרא בעי</strong> <small>[צריך לומר]</small> שקונה בסימטא? והרי מה שנכנס לתוך קופתו של הקונה נקנה לו בכל מקום! ואם כן, דברי ר' יוחנן בסימטא נאמרו במקרה שמניח על גבי קרקע הסימטא.
  ושואלים: האם  <strong>קיבלה</strong> ר' זירא הלכה זו <strong>מיניה</strong> <small>[ממנו</small> מר' אסי<small>]</small> והסכים לה, <strong>או לא קיבלה מיניה</strong> <small>[ממנו]?</small> ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה מה ש<strong>אמר ר' ינאי אמר רבי: חצר השותפין</strong> (שדינה דומה לסימטא) — <strong>קונין</strong> בה השותפים <strong>זה מזה; מאי לאו</strong> <small>[האם לא]</small> מדובר פה שקונים אפילו כשמניחים <strong>על גבי קרקע,</strong> וכדברי ר' אסי? שהרי לא חילקו בדבר. ודוחים: <strong>לא,</strong> הכוונה היא דווקא כשמודד <strong>לתוך קופתו</strong> של הקונה.
  ומעירים:  <strong>הכי נמי מסתברא</strong> <small>[כך גם כן מסתבר],</small> לומר כדברי ר' זירא, ש<strong>אמר ר' יעקב אמר ר' יוחנן: מדד והניח על גבי סימטא</strong> — <strong>לא קנה,</strong> ולכאורה <strong>קשיין אהדדי</strong> <small>[קשות</small> שתי ההלכות הללו שבשמו של ר' יוחנן <small>זו על זו],</small> שהרי קודם אמרנו בשם ר' יוחנן שקנה! <strong>אלא לאו שמע מינה</strong> <small>[האם לא תלמד מכאן]</small> ש<strong>כאן</strong> בדברי ר' אסי מדובר <strong>במודד לתוך קופתו</strong> ולכן קנה, <strong>כאן</strong> בדברי ר' יעקב מדובר <strong>במודד על גבי קרקע</strong> ולכן לא קנה? ומסכמים: אכן <strong>שמע מינה</strong> <small>[למד מכאן]</small> שכן הוא.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר זה ממה ששנינו במשנתנו: <strong>מדד ולא משך</strong> — <strong>לא קנה; מאי לאו</strong> <small>[האם לא]</small> מדובר <strong>בסימטא?</strong> משמע שהנחה על גבי קרקע הסימטא בלבד אינה קונה, וכדברי ר' זירא! ודוחים: <strong>לא,</strong> כאן מדובר <strong>ברשות הרבים.</strong> ושואלים: <strong>אי הכי, אימא רישא</strong> <small>[אם כך, אמור את ראשה</small> של המשנה<small>]:</small> <strong>משך ולא מדד</strong> — <strong>קנה;</strong> וכי <strong>משיכה ברשות הרבים מי קניא</strong> <small>[האם</small> היא <small>קונה]?</small>
 <strong>והא</strong> <small>[והרי]</small> <strong>אביי ורבא דאמרי תרוייהו</strong> <small>[שאמרו שניהם]:</small> <strong>מסירה קונה ברשות הרבים ו</strong>כן <strong>בחצר שאינה של שניהן, משיכה קונה</strong> רק <strong>בסימטא ובחצר שהיא של שניהן</strong> ולא ברשות הרבים, <strong>והגבהה קונה בכל מקום,</strong> אפילו ברשות המוכר!
  ומשיבים:  <strong>מאי</strong> <small>[מה</small> פירוש<small>]</small> <strong>"משך" נמי דקתני</strong> <small>[גם כן ששנינו</small> במשנה<small>]?</small> — כוונתו שמשך <strong>מרשות הרבים לסימטא.</strong> ומקשים: <strong>אי הכי, אימא סיפא</strong> <small>[אם כך, אמור</small> את <small>סופה</small> של המשנה<small>]:</small> <strong>אם היה פיקח</strong> — <strong>שוכר את מקומן; ואי</strong> <small>[ואם]</small> מדובר <strong>ברשות הרבים, ממאן אגר</strong> <small>[ממי</small> הוא <small>שוכר]</small> את מקומם של הפירות? ומשיבים: כאן מדובר בהלכה נפרדת, ו<strong>הכי קאמר</strong> <small>[כך הוא אומר]:</small> <strong>ואם ברשות בעלים היא,</strong> שיש למקום זה בעלים, <strong>אם היה פיקח</strong> — <strong>שוכר את מקומן.</strong>
 <big>ג</big> ועוד בענייני קנין. <strong>רב ושמואל דאמרי תרוייהו</strong> <small>[שאמרו שניהם]:</small>
## דף פה.
 <strong>כליו של אדם קונה</strong> (קונים) <strong>לו</strong> מה שבא לתוכם <strong>בכל מקום</strong> בו הם נמצאים, <strong>חוץ מרשות הרבים</strong> ששם אינו יכול לקנות אפילו בתוך כליו, <strong>ור' יוחנן ור' שמעון בן לקיש דאמרי תרוייהו</strong> <small>[שאמרו שניהם]:</small> <strong>אפילו ברשות הרבים.</strong>
 <strong>אמר רב פפא, לא פליגי</strong> <small>[אין</small> הם <small>חלוקים]:</small> <strong>כאן</strong> בדברי רב ושמואל, שאין כליו של הקונה קונים לו, מדובר <strong>ברשות הרבים</strong> ממש, <strong>כאן</strong> בדברי ר' יוחנן וריש לקיש, שקונה הלוקח בכליו, מדובר <strong>בסימטא. ואמאי קרו</strong> <small>[ומדוע קוראים]</small> <strong>לה</strong> לסימטא <strong>רשות הרבים?</strong> הרי זה לומר: רשות <strong>שאין</strong> היא <strong>רשות היחיד.</strong>
 ומעירים: <strong>הכי נמי מסתברא</strong> <small>[כך גם כן מסתבר]</small> לומר ולהבין את דברי ר' יוחנן, שהרי כך <strong>אמר ר' אבהו אמר ר' יוחנן: כליו של אדם קונה לו בכל מקום שיש לו רשות להניחו.</strong> ונדייק מכאן: <strong>יש לו רשות</strong> — <strong>אין</strong> <small>[כן],</small> <strong>אין לו רשות</strong> — <strong>לא</strong> קונה לו, וברשות הרבים ממש הרי אין לו רשות להניח, אלא בסימטא. ומסכמים: אכן <strong>שמע מינה</strong> <small>[למד מכאן]</small> שזהו מובנה של רשות הרבים האמורה בדברי ר' יוחנן.
  ומקשים:  <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>ארבע מדות במוכרין,</strong> כלומר, ארבעה אופנים בהם נקנה המכר: מדד המוכר לקונה, <strong>עד שלא</strong> (טרם) <strong>נתמלאה</strong> כלי ה<strong>מדה</strong> — הרי מה שבתוכה שייך עדיין <strong>למוכר,</strong> שיכול לחזור בו אם ירצה, <strong>משנתמלאה</strong> כלי ה<strong>מדה</strong> — הרי זה שייך <strong>ללוקח. במה דברים אמורים</strong> — כאשר מודד <strong>במדה ש</strong>היא עצמה <strong>אינה של שניהן, אבל אם היתה מדה של אחד מהן</strong> — <strong>ראשון ראשון</strong> שנכנס למידה — <strong>קנה.</strong>
 <strong>במה דברים אמורים</strong> — כאשר מודד <strong>ברשות הרבים ובחצר שאינה של שניהן, אבל ברשות מוכר</strong> — <strong>לא קנה</strong> הלוקח אף בכליו <strong>עד שיגביהנה</strong> (את המידה) <strong>או עד שיוציאנה מרשותו.</strong> ואם היה הדבר <strong>ברשות לוקח, כיון שקבל עליו</strong> ה<strong>מוכר</strong> למכור — <strong>קנה</strong> ה<strong>לוקח.</strong> ואם היה הדבר <strong>ברשות הלה</strong> <strong>המופקדים אצלו,</strong> שהיו הדברים המכורים מונחים אצל אדם אחר כפקדון — <strong>לא קנה</strong> הקונה <strong>עד שיקבל עליו</strong> השומר לייחד ללוקח את מקום הפירות, <strong>או עד שישכור את מקומן</strong> מן השומר.
 <strong>קתני מיהא</strong> <small>[שנה על כל פנים]</small> דרך קנין בכלי הלוקח <strong>ברשות הרבים ובחצר שאינה של שניהן;</strong>
## דף פה:
 <strong>מאי לאו</strong> <small>[האם לא]</small> מדובר פה <strong>ברשות הרבים ממש?</strong> ומשמע מכאן שאף ברשות הרבים קונים כליו של לוקח, שלא כפי שתירץ רב פפא לעיל! ודוחים: <strong>לא,</strong> הכוונה כאן אינה לרשות הרבים ממש, אלא ל<strong>סימטא.</strong> ומקשים: כיצד יכול אתה לפרש כן? <strong>והא דומיא</strong> <small>[והרי בדומה]</small> ל<strong>חצר שאינה של שניהם קתני</strong> <small>[שנה]</small> שאין למוכר ולקונה כלל רשות בה, ואילו סימטא — יש בה רשות לשניהם!
  ומשיבים:  <strong>מאי</strong> <small>[מה</small> פירוש<small>]</small> <strong>"חצר שאינה של שניהם" נמי</strong> <small>[גם כן]?</small> חצר השותפים, ש<strong>לא דהאי</strong> <small>[של זה]</small> <strong>כולה ולא דהאי</strong> <small>[של זה]</small> <strong>כולה, אלא דתרוייהו</strong> <small>[של שניהם]</small> והריהי איפוא בדומה לסימטא.
 <big>א</big> <strong>בעא מיניה</strong> <small>[שאל אותו]</small> <strong>רב ששת מרב הונא: כליו של לוקח</strong> המונחים <strong>ברשות מוכר,</strong> האם <strong>קנה לוקח</strong> משהוכנסו הדברים הנקנים לתוכם, <strong>או לא? אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה],</small> שיש פתרון לשאלה זו ממה ששנינו לגבי גט, שהגירושים חלים כאשר מוסרו הבעל ליד אשתו, או לדבר הנחשב כידה, כגון חצרה. ואמרו: <strong>זרקו לה</strong> הבעל לאשתו את הגט <strong>לתוך חיקה או לתוך קלתה</strong> (הסל שלה) — <strong>הרי זו מגורשת,</strong> כיון שהיא קונה את הגט המצוי בתוך הסל שלה, אף על פי שהוא ברשות הבעל. ונמצא שכליו של לוקח ברשות מוכר — קנה.
 <strong>אמר ליה</strong> <small>[לו]</small> <strong>רב נחמן</strong> לרב הונא: <strong>מאי טעמא פשטת ליה</strong> <small>[מה טעם פתרת לו]</small> לרב ששת את שאלתו <strong>מ</strong>מה ששנינו במשנה <strong>ההיא, דמחו לה</strong> <small>[ש</small>כבר <small>היכו</small> <strong>אותה]</strong> <strong>מאה עוכלי בעוכלא</strong> <small>[מכות במשקולת]?</small> שכבר דנו עליה חכמים, וסייגו אותה בכל כך הרבה סייגים, עד שאינה מתפרשת עוד כמשמעה.
  ומביאים מה שנאמר עליה, <strong>אמר רב יהודה אמר שמואל: ו</strong>דין זה <strong>הוא</strong> רק כ<strong>שהיתה קלתה תלויה בה,</strong> ולכן היא נחשבת כמונחת עליה או בידה, <strong>וריש לקיש אמר:</strong> די בכך שהיתה <strong>קשורה ואף על פי שאינה תלויה בה</strong> אלא נגררת על הארץ. ו<strong>רב אדא בר אהבה אמר: כגון שהיתה קלתה מונחת לה בין ירכותיה,</strong> שאף שאינה תלויה עליה, כיון שהיא מונחת על גופה, בוודאי נקנה לה בה. <strong>רב משרשיא בריה</strong> <small>[בנו]</small> של <strong>ר' אמי אמר: כגון שהיה בעלה מוכר קלתות,</strong> ולכן אינו מקפיד על קלתות שנמצאות בחצירו, והרי זה כאילו נתן לה את מקום הקלת שיהא שלה.
 <strong>ר' יוחנן אמר:</strong> בכלל, <strong>מקום חיקה,</strong> כלומר, מקום שבו היא עומדת או יושבת, <strong>קנוי לה</strong> לאשה, וכן <strong>מקום קלתה קנוי לה</strong> לאשה. ועל כך <strong>אמר רבא: מאי טעמא</strong> <small>[מה הטעם]</small> של <strong>ר' יוחנן? לפי שאין אדם מקפיד לא על מקום חיקה ולא על מקום קלתה,</strong> כיון שהיא זקוקה להם ואינם תופסים מקום מרובה. ומכל מקום ברור שאין ללמוד מהלכה זו הלכה כללית לגבי כליו של קונה ברשות מוכר. ואם כן אין מקום להביא הוכחה מהלכה זו.
 <strong>אלא פשוט לה מהא</strong> <small>[פתור א</small> <small>ותה</small> שאלה ששאל רב ששת <small>מזו],</small> ששנינו בברייתא שהבאנו: <strong>ברשות מוכר</strong> — <strong>לא קנה עד שיגביהנה או עד שיוציאנה מרשותו; מאי לאו</strong> <small>[האם לא]</small> מדובר פה <strong>בכליו</strong> של <strong>לוקח?</strong> ומכאן משמע שכליו של לוקח ברשות מוכר אינם קונים! ודוחים: <strong>לא,</strong> מכאן אין פתרון משום שמדובר פה <strong>בכליו</strong> של <strong>מוכר,</strong> ולכן צריך הקונה להגביהם או למושכם.
  ומקשים:  <strong>ומדרישא</strong> <small>[ו</small>מתוך <small>שראשה,</small> תחילתה<small>]</small> של המשנה מתפרש שמדובר בו <strong>בכליו</strong> של <strong>מוכר,</strong> <strong>סיפא נמי</strong> <small>[בסופה גם כן]</small> מדובר <strong>בכליו</strong> של <strong>מוכר,</strong> ואולם <strong>אימא סיפא</strong> <small>[אמור</small> את <small>סופה</small> של הברייתא<small>],</small> ששנינו בה: אם היה זה <strong>ברשות לוקח, כיון שקיבל עליו</strong> ה<strong>מוכר</strong> למכור — <strong>קנה</strong> ה<strong>לוקח; ואי</strong> <small>[ואם]</small> מדובר, כמו בדין הראשון, <strong>בכליו</strong> של ה<strong>מוכר, אמאי</strong> <small>[מדוע]</small> <strong>קנה</strong> ה<strong>לוקח?</strong> ומתרצים: <strong>סיפא אתאן</strong> <small>[בסוף</small> המשנה <small>באים אנו]</small> למקרה אחר, בו הכלים הם <strong>כליו</strong> של <strong>לוקח.</strong>
 ותוהים: <strong>ומאי פסקא</strong> <small>[ומה הפסק]?</small> כלומר, מהיכן באה פסיקה וחיתוך זה? ומשיבים: יש טעם בדבר, שכן <strong>סתמא דמילתא</strong> <small>[סתמו של דבר],</small> <strong>בי</strong> <small>[</small>ב<small>בית]</small> ה<strong>מוכר מאני</strong> <small>[הכלים]</small> של ה<strong>מוכר שכיחי</strong> <small>[מצויים],</small> <strong>בי</strong> <small>[</small>ב<small>בית]</small> ה<strong>לוקח מאני</strong> <small>[הכלים]</small> של ה<strong>לוקח שכיחי</strong> <small>[מצויים].</small> ובסיכום — אין להביא מכאן ראיה לצד זה או אחר.
 <strong>אמר רבא, תא שמע</strong> <small>[בוא</small> ו<small>שמע]</small> פתרון לבעיה, ממה ששנינו: <strong>משך</strong> הקונה <strong>חמריו</strong> (מוליכי חמוריו) של המוכר וחמורים עמוסים אחריהם, <strong>ו</strong>כן אם משך <strong>פועליו</strong> שהיו עמוסים בדברים שרצונו לקנות, <strong>והכניסן לתוך ביתו, בין</strong> אם <strong>פסק</strong> (קצב מחיר) <strong>עד שלא</strong> (טרם) <strong>מדד</strong> את הסחורה, <strong>ובין</strong> אם <strong>מדד עד שלא פסק</strong> — כל עוד המיטלטלים על גבי הפועלים או החמורים, הרי <strong>שניהן,</strong> בין הקונה ובין המוכר, <strong>יכולין לחזור בהן.</strong>
## דף פו.
 ואולם אם <strong>פירקן</strong> את המשאות מעל החמורים והפועלים <strong>והכניסן לתוך ביתו,</strong> במקרה זה, אם <strong>פסק</strong> דמים <strong>עד שלא מדד</strong> — <strong>אין שניהן יכולין</strong> עוד <strong>לחזור בהן,</strong> אבל אם <strong>מדד עד שלא פסק</strong> — <strong>שניהן יכולין לחזור בהן. ו</strong>נלמד מכאן שכשם ש<strong>כליו</strong> של <strong>מוכר ברשות לוקח לא קנה</strong> המוכר, שהרי משעה שפירקם והכניסם לביתו זכה הלוקח בפירות, אפילו בכליו של המוכר, ומכאן שהרשות היא הקובעת ולא הכלי, לכן גם <strong>כליו</strong> של <strong>לוקח נמי</strong> <small>[גם כן]</small> <strong>ברשות מוכר לא קנה!</strong>
 <strong>אמר רב נחמן בר יצחק:</strong> אפשר לומר כאן שאין מדובר שהניח את הפירות ברשות הלוקח כשהם עדיין בכלי המוכר, אלא <strong>בששפכן</strong> על הקרקע, אבל בכלים — לא היה הלוקח קונה. <strong>איקפד</strong> <small>[הקפיד]</small> <strong>רבא</strong> על דחיה זו של רב נחמן בר יצחק: <strong>מידי</strong> <small>[כלום]</small> <strong>"שפכן" קתני</strong> <small>[שנינו]?</small> הלא <strong>"פירקן" קתני</strong> <small>[שנינו]!</small> משמע שפירק את הדברים שהיו על החמרים, והם השקים של המוכר, בתוך רשותו של הלוקח! <strong>אלא אמר מר בר רב אשי:</strong> אפשר לדחות באופן אחר, שכאן מדובר לא בדברים שהיו נתונים בשקים, אלא <strong>במתאכלי דתומי</strong> <small>[בצרורות של שום]</small> שהיו קשורים זה בזה ולא בשק.
  לגופו של דבר <strong>אמר ליה</strong> <small>[לו]</small> <strong>הונא בריה</strong> <small>[בנו]</small> של <strong>מר זוטרא לרבינא: מכדי</strong> <small>[הואיל]</small> ו<strong>"פירקן" קתני</strong> <small>[שנינו],</small> שהקנין נעשה על ידי פריקת החפצים, ואם כן הוא <strong>מה לי</strong> אם <strong>פסק</strong> וקבע מחיר <strong>ומה לי לא פסק? אמר ליה</strong> <small>[לו]:</small> ההבדל הוא כך, אם <strong>פסק</strong> וקבע מחיר — <strong>סמכא דעתיה</strong> <small>[סומכת דעתו]</small> והסכמת הלב היא שעושה את הקנין, <strong>לא פסק</strong> — <strong>לא סמכא דעתיה</strong> <small>[סומכת דעתו]</small> ועדיין לא נגמר הקנין. ומכל מקום שוב לא מצאנו ראיה גמורה לבעיית כלי לוקח ברשות מוכר.
 <strong>אמר ליה</strong> <small>[לו]</small> <strong>רבינא לרב אשי: תא שמע</strong> <small>[בוא</small> ו<small>שמע],</small> פתרון לדבר ממה ש<strong>רב ושמואל דאמרי תרוייהו</strong> <small>[שאמרו שניהם]</small> פסק הלכה: <strong>כליו של אדם קונה לו בכל מקום.</strong> ונברר: הלשון "בכל מקום" <strong>לאתויי מאי</strong> <small>[להביא</small> את <small>מה]?</small> <strong>לאו לאתויי</strong> <small>[האם לא להביא]</small> <strong>רשות מוכר?</strong> ענה לו רב אשי: <strong>התם</strong> <small>[שם]</small> מדובר במקרה מיוחד, <strong>דאמר ליה</strong> <small>[שאמור לו</small> המוכר<small>]:</small> <strong>זיל קני</strong> <small>[לך</small> ו<small>קנה],</small> ובמקרה כזה בוודאי יש קנין. אבל אנו מדברים בסתם, ולא נפתרה איפוא הראיה.
 <big>א</big> <strong>תנן התם</strong> <small>[שנינו שם</small> במשנה במסכת קידושין<small>]:</small> <strong>נכסים שיש להן אחריות</strong> (מקרקעין) — <strong>נקנין בכסף ובשטר ובחזקה. ושאין להן אחריות</strong> — <strong>אין נקנין אלא במשיכה.</strong> ועל כך הוסיפו הלכה, ש<strong>בסורא מתנו לה להא שמעתא משמיה</strong> <small>[היו שונים אותה ההלכה משמו]</small> של <strong>רב חסדא, בפומבדיתא מתנו לה משמיה</strong> <small>[היו שונים אותה משמו]</small> של <strong>רב כהנא, ואמרי לה משמיה</strong> <small>[ויש אומרים אותה משמו]</small> של <strong>רבא</strong> וכך לשונה: <strong>לא שנו</strong> שמיטלטלין נקנים במשיכה, <strong>אלא</strong> ב<strong>דברים שאין דרכן להגביה,</strong> כלומר, שאין דרך להגביה אותם, מחמת כובדם וכדומה, <strong>אבל דברים שדרכן להגביה</strong> — <strong>בהגבהה אין</strong> <small>[כן]</small> קונה אותם, <strong>במשיכה לא.</strong>
 <strong>יתיב</strong> <small>[יושב</small> היה<small>]</small> <strong>אביי וקאמר להא שמעתא</strong> <small>[ואומר את ההלכה הזו],</small> <strong>איתיביה</strong> <small>[הקשה לו]</small> <strong>רב אדא בר מתנה לאביי</strong> ממה ששנינו: <strong>הגונב כיס</strong> (שק קטן) <strong>בשבת</strong> — <strong>חייב</strong> בתשלום עבור הכיס, למרות שהיה חילול שבת בדבר והגנב חייב מיתה על עבירה זו, ואף שכרגיל במקום מיתה פטור מן התשלומים. ומדוע? — <strong>שכבר נתחייב בגניבה קודם שיבא לידי איסור שבת,</strong> שהרי קודם הגביה את החפץ לגונבו ורק אחר כך הוציאו לרשות הרבים, אבל אם
 <strong>היה מגרר</strong> (גורר, מושך) <strong>ויוצא, מגרר ויוצא</strong> — <strong>פטור, שהרי איסור שבת</strong> של הוצאה לרשות הרבים, <strong>ו</strong>איסור <strong>גניבה</strong> שקנה את החפץ כשהוציאו מרשות בעליו <strong>באין כאחד,</strong> ובמקרה זה חל עליו רק החיוב החמור יותר, שהוא חיוב המיתה על חילול השבת.
  ויש להקשות: <strong>והרי כיס דבר</strong> <small>[שבן]</small> <strong>הגבהה הוא, ואפילו הכי</strong> <small>[כך]</small> רואים ש<strong>קני</strong> <small>[קונה]</small> אותו <strong>במשיכה</strong> ("מגרר ויוצא")! <strong>אמר ליה</strong> <small>[לו]</small> אביי: כאן מדובר <strong>במיתנא</strong> <small>[בחבל],</small> שמשכו בחבל. אמר לו רב אדא בר מתנה: <strong>אנא נמי במיתנא קא אמינא</strong> <small>[אני גם כן בחבל אני אומר]!</small> שאף אם משכו בחבל, מכל מקום רואים שיש בו קנין במשיכה בלא הגבהה. <strong>אמר ליה</strong> <small>[לו]</small> אביי: אני התכוונתי לומר שמדובר במשנה זו <strong>במידי דבעי מיתנא</strong> <small>[בדבר שצריך חבל],</small> כלומר, בכיס גדול כזה, שאי אפשר להגביה אותו אלא למושכו בחבל.
  ומציעים עוד, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>ברשות מוכר</strong> — <strong>לא קנה עד שיגביהנה, או עד שיוציאנה מרשותו; אלמא</strong> <small>[מכאן יוצא]</small> כי <strong>מידי דבר</strong> <small>[דבר ש</small>הוא <small>בן]</small> <strong>הגבהה, אי בעי</strong> <small>[אם רוצה]</small> <strong>בהגבהה קני ליה</strong> <small>[קונה אותו],</small> <strong>ואי בעי</strong> <small>[ואם רוצה]</small> <strong>במשיכה קני ליה</strong> <small>[קונה אותו]!</small> <strong>אמר רב נחמן בר יצחק:</strong> אין להוכיח מכאן, שאפשר לומר כי <strong>לצדדין קתני</strong> <small>[שנה],</small> שאין כאן מתן שתי אפשרויות באותו דבר עצמו, אלא בשני מקרים שונים: <strong>מידי דבר</strong> <small>[דבר ש</small>הוא <small>בן]</small> <strong>הגבהה</strong> — קונה אותו <strong>בהגבהה, מידי דבר</strong> <small>[דבר ש</small>הוא <small>בן]</small> <strong>משיכה</strong> — קונה אותו <strong>במשיכה.</strong>
## דף פו:
 ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנתנו: <strong>המוכר פירות לחבירו, משך ולא מדד</strong> — <strong>קני</strong> <small>[קונה];</small> <strong>והא</strong> <small>[והרי]</small> <strong>פירות</strong> ש<strong>בני הגבהה נינהו</strong> <small>[הם],</small> <strong>וקתני דקני</strong> <small>[ושנה שקונה]</small> <strong>במשיכה!</strong>
 ודוחים: <strong>הכא במאי עסקינן</strong> <small>[כאן במה אנו עוסקים]</small> — <strong>בשליפי רברבי</strong> <small>[בחבילות גדולות]</small> שמפני גודלן אין נהוג להגביהן, אלא מושכים אותן ממקום למקום. ומקשים: <strong>אי הכי</strong> <small>[אם כך],</small> שמדובר בחבילות גדולות דווקא, ודווקא משום כך הפירות נקנים במשיכה, <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>הלוקח</strong> (קונה) <strong>פשתן מחבירו</strong> — <strong>לא קנה עד שיטלטלנו ממקום זה למקום אחר,</strong> שאינו נקנה במשיכה אלא בהגבהה בלבד, <strong>אטו</strong> <small>[וכי]</small> <strong>פשתן בשליפי רברבי מי</strong> <small>[בחבילות גדולות האם]</small> <strong>לא עבדי</strong> <small>[עושים]?</small> ומשיבים: כן, <strong>שאני</strong> <small>[שונה]</small> <strong>פשתן</strong> מפירות, שאין נהוג לאורזו בחבילות גדולות, משום <strong>דמשתמיט</strong> <small>[ש</small>הוא <small>נשמט]</small> ממקומו אם אורזים אותו כך, אלא בחבילות קטנות, ולכן דרכו בהגבהה דווקא.
 <strong>אמר ליה</strong> <small>[לו]</small> <strong>רבינא לרב אשי, תא שמע</strong> <small>[בוא</small> ו<small>שמע]</small> ראיה אחרת לדבר, ממה ששנינו: <strong>בהמה גסה נקנית במסירה,</strong> שכאשר המוכר מוסר את רצועתה לקונה — הריהי נקנית בכך. <strong>והדקה</strong> — <strong>בהגבהה,</strong> אלו <strong>דברי ר' מאיר ור' שמעון בן אלעזר. וחכמים אומרים: בהמה דקה</strong> — <strong>במשיכה. והא</strong> <small>[והרי]</small> <strong>בהמה דקה דבר</strong> <small>[שבת]</small> <strong>הגבהה היא, וקתני דקני</strong> <small>[ושנה שקונה]</small> <strong>במשיכה!</strong> ודחה רב אשי: <strong>שאני</strong> <small>[שונה]</small> <strong>בהמה, דסרכא</strong> <small>[ש</small>היא <small>נאחזת</small> בקרקע<small>]</small> ולכן קשה להגביה אותה, והדרך הרגילה היא למושכה אליו.
 <big>א</big> ובנושא אחר של מכירה, <strong>רב ושמואל דאמרי תרוייהו</strong> <small>[שאמרו שניהם]</small> שאם אמר המוכר לקונה <strong>"כור</strong> (מידת נפח, שלושים סאים) של תבואה <strong>ב</strong>מחיר <strong>שלשים</strong> סלעים כסף <strong>אני מוכר לך"</strong> — <strong>יכול</strong> המוכר <strong>לחזור בו</strong> כל זמן שלא נתמלאה המידה, <strong>אפילו בסאה האחרונה,</strong> שלא מכר אלא כור שלם במדוייק; אבל אם אמר: <strong>"כור בשלשים,</strong> כל <strong>סאה בסלע</strong> <strong>אני מוכר לך"</strong> אף שנתחרט באמצע — <strong>ראשון ראשון,</strong> כלומר, כל סאה וסאה שמדד — <strong>קנה,</strong> שהרי מכר כל סאה לעצמה.
  על כך מקשים: <strong>תא שמע</strong> <small>[בוא</small> ו<small>שמע]</small> מן המשנה ששנינו בה: <strong>אם היתה מדה של אחד מהן</strong> — <strong>ראשון ראשון קנה,</strong> ומלשון כללית זו משמע: <strong>ואף על גב</strong> <small>[ואף על פי]</small> ש<strong>לא נתמלאה המדה!</strong>
 ודוחים: במשנה מדובר <strong>כגון</strong> ש<strong>אמר ליה</strong> <small>[לו]</small> המוכר: <strong>"הין</strong> (מידת לח, שנים עשר לוג) <strong>בשנים עשר סלעים,</strong> כל <strong>לוג בסלע אני מוכר לך", וכ</strong>מו ש<strong>אמר רב כהנא: שנתות</strong> (סימנים למדידה) <strong>היו ב</strong>מידת ה<strong>הין</strong> שבמקדש, לצורך הנסכים השונים שהוקרבו, <strong>הכא נמי</strong> <small>[כאן גם כן]</small> <strong>שנתות היו במדות,</strong> ולכן ראשון ראשון שהגיע למידת לוג אחד או שניים לפי השנתות — קנה, שהרי זה כמוכר סאה סאה לעצמה.
  ומציעים עוד, <strong>תא שמע</strong> <small>[בוא</small> ו<small>שמע]:</small> <strong>השוכר את הפועל</strong> בזמן החורף או באביב <strong>לעשות עמו לגורן היום בדינר,</strong> שבכל יום יהיה שכרו דינר אחד,
## דף פז.
 <strong>ול</strong>מלאכה זו בזמן ה<strong>גורן יפה</strong> (שווה) השכר הוא <strong>סלע</strong> (ארבעה דינרים) ליום — <strong>אסור להנות הימנו,</strong> כלומר, אסור שיעבוד הפועל עמו באופן זה, משום שהוא כעין ריבית, שהפועל משיב לבעלים בעבודה יקרה יותר תמורת הכסף הניתן לו מוקדם יותר. <strong>אבל אם שכרו</strong> כבר <strong>מהיום</strong> לעבוד עבורו <strong>בדינר ליום</strong> למשך זמן ממושך, עד ימות הגורן, אף על פי ש<strong>לגורן</strong> יהא שכרו <strong>יפה סלע</strong> — <strong>מותר.</strong>
 <strong>ואי סלקא דעתך</strong> <small>[ואם עולה על דעתך]</small> כמו שאמרו רב ושמואל, ש<strong>"כור בשלשים, סאה בסלע אני מוכר לך"</strong> — <strong>ראשון ראשון קנה,</strong> שכל סאה נקנית לעצמה, <strong>הכא נמי</strong> <small>[כאן גם כן]</small> כששכרו מהיום, נאמר: <strong>קמא קמא מיפסק פסק</strong> <small>[ראשון ראשון פוסק</small> הוא<small>],</small> כלומר, אין זה תשלום אחד גדול, שהרי קוצב לו שכר לכל יום בנפרד, ונמצא איפוא שהוא כמשלם ריבית עבור הקדמת התשלום, <strong>ואסור להנות הימנו</strong> (ממנו), ולפיכך מה ששנו בברייתא <strong>"מ</strong> היום ב<strong>דינר ליום ולגורן יפה סלע</strong> — <strong>מותר, אמאי</strong> <small>[מדוע]?</small> <strong>והא אגר</strong> <small>[והרי שכר]</small> <strong>"נטר</strong> <small>[המתן]</small> <strong>לי" הוא!</strong>
 <strong>אמר רבא: ותסברא</strong> <small>[ו</small>כי <small>סבור אתה]</small> ש<strong>זלזולי</strong> <small>[לזלזל]</small> <strong>בשכירות מי אסיר</strong> <small>[האם אסור]?</small> האם אדם אינו רשאי לזלזל בשכר עבודתו ולקבל פחות כאשר הוא רוצה להבטיח לעצמו עבודה? ואם כן, אין כאן בעצם איסור ריבית כלל! ושואלים: אם אין בכך איסור ריבית, <strong>מאי שנא רישא ומאי שנא סיפא</strong> <small>[מה שונה בתחילה,</small> כשלא אמר "מהיום", שאסור הדבר, <small>ומה שונה בסוף]?</small>
 ומשיבים: <strong>רישא דלא קא עביד בהדיה מהשתא</strong> <small>[בתחילה,</small> כיון <small>שאינו עובד איתו מעכשיו]</small> <strong>מיחזי כי אגר</strong> <small>[נראה</small> הדבר <small>כמו שכר]</small> <strong>"נטר</strong> <small>[המתן]</small> <strong>לי",</strong> <strong>סיפא דקא עביד בהדיה מהשתא, לא מיחזי כי "אגר נטר</strong> <small>[בסוף,</small> כיון <small>שהוא עובד אצלו מעכשיו, אינו נראה כמו שכר המתן]</small> <strong>לי".</strong> 
 <big>א</big> שנינו במשנה ש<strong>אם היה</strong> הפשתן <strong>מחובר בקרקע ותלש כל שהוא</strong> — <strong>קנה.</strong> ושואלים: <strong>משום</strong> ש<strong>תלש כל שהוא קנה?</strong> הרי לא עשה מעשה קנין בכל הפשתן, וכיצד קונהו? <strong>אמר רב ששת: הכא במאי עסקינן</strong> <small>[כאן במה אנו עוסקים]</small> — <strong>דאמר ליה</strong> <small>[שאמר לו]</small> המוכר: <strong>לך, יפה</strong> (נקה) <strong>לך קרקע כל שהוא, ו</strong>בכך <strong>קני כל מה שעליה,</strong> שעל ידי עבודתו בתלישת הפשתן הוא נחשב כשוכר את הקרקע, ואגב כך קונה כל מה שעליה.
 <big>ב משנה</big> <strong>המוכר</strong> דברי מאכל ומשקה, כגון: <strong>יין ושמן לחבירו</strong> ומחירם ידוע, <strong>והוקרו או שהוזלו</strong> במחירם, ורוצה אחד מהם לחזור בו מן המכירה, <strong>אם</strong> ההתייקרות או ההוזלה היו <strong>עד שלא</strong> (טרם) <strong>נתמלאת המדה</strong> — הרי הסחורה עדיין שייכת <strong>למוכר</strong> ויכול לחזור בו אם הוא רוצה בכך. ואילו <strong>משנתמלאת המדה</strong> — הריהי שייכת כבר <strong>ללוקח</strong> ואין המוכר יכול לחזור בו. <strong>ואם היה סרסור</strong> (מתווך) <strong>ביניהן,</strong> אם <strong>נשברה החבית</strong> באמצע — <strong>נשברה לסרסור</strong> והוא חייב באחריותה, וישלם.
 <strong>ו</strong>הלכה נוספת בענייני מכירה: כל המוכר יין ושמן וכיוצא בהם <strong>חייב להטיף לו</strong> לקונה <strong>שלש טיפין</strong> נוספות מתוך המידה לאחר עירוי השמן. ולאחר שהטיף שלש טיפות אם <strong>הרכינה</strong> את החבית על צידה <strong>ומיצית,</strong> שנתמצה עוד מעט שמן בפנים — <strong>הרי הוא של</strong> ה<strong>מוכר</strong> ואינו צריך לתת זאת לקונה. <strong>והחנווני</strong> שעיסוקו בכך <strong>אינו חייב להטיף שלש טיפין</strong> משום שהוא טרוד ומוכר הרבה ואין לו זמן לעסוק בכך. <strong>ר' יהודה אומר:</strong> <strong>ערב שבת עם חשכה</strong> שאז הכל טרודים וממהרים — <strong>פטור</strong> מלהטיף שלוש טיפות אלה.
 <big>ג גמרא</big> ומבררים את דין המשנה במידה, אם נתמלאת או לא, <strong>הא</strong> <small>[זו]</small> ה<strong>מדה</strong> שמודדים בה, <strong>דמאן</strong> <small>[של מי]</small> היא? <strong>אילימא</strong> <small>[אם תאמר]</small> ש<strong>מדה</strong> של ה<strong>לוקח</strong> היא, מדוע <strong>עד שלא נתמלאת</strong> ה<strong>מדה</strong> — <strong>למוכר?</strong> הלא ה<strong>מדה</strong> של ה<strong>לוקח היא,</strong> וקנה כל מה שנכנס בתוך כליו, גם כאשר לא נתמלאו! <strong>ואלא</strong> תאמר שהיא <strong>מדה</strong> של ה<strong>מוכר,</strong> אם כן <strong>משנתמלאת</strong> ה<strong>מדה</strong> מדוע מה שבתוכה נקנה <strong>ללוקח?</strong> הלא <strong>מדה</strong> של ה<strong>מוכר היא</strong> ועדיין לא נכנס הדבר לרשותו או לכליו של הלוקח!
 <strong>אמר ר' אלעא:</strong> מדובר פה <strong>במדת סרסור,</strong> שהמתווך ביניהם, הוא בעל המידה, ואינה שייכת לא למוכר ולא לקונה. אלא שהוא משאילה למוכר על מנת למדוד בה, ומשעה שנתמלאת — הרי זה לקונה, כדי שיעביר מה שיש בה לכליו שלו. ומקשים: <strong>והא מדקתני סיפא</strong> <small>[והרי מ</small>מה <small>ששנה בסוף</small> בהמשך המשנה<small>]:</small> <strong>ואם היה סרסור ביניהם, נשברה החבית</strong> — <strong>נשברה לסרסור, מכלל</strong> הדבר אתה למד <strong>דרישא לאו</strong> <small>[שבתחילה לא]</small> <strong>בסרסור עסקינן</strong> <small>[עוסקים אנו]!</small> ומשיבים: <strong>רישא</strong> <small>[בתחילה]</small> מדובר ב<strong>מדה</strong> של סרסור <strong>בלא</strong> ה<strong>סרסור</strong> עצמו, <strong>סיפא</strong> <small>[סופה]</small> <strong>בסרסור עצמו</strong> שהיה עימם בשעת המכירה, ולכן האחריות מוטלת עליו.
 <big>ד</big> שנינו במשנה שאם <strong>הרכינה</strong> את החבית על צידה <strong>ומיצית</strong> — <strong>הרי הוא של מוכר.</strong> מסופר: <strong>כי סליק</strong> <small>[כאשר עלה]</small> <strong>ר' אלעזר</strong> מבבל לארץ ישראל <strong>אשכחיה</strong> <small>[מצא אותו]</small> את <strong>זעירי, אמר ליה</strong> <small>[לו]:</small> <strong>מי כאן</strong> ה<strong>תנא</strong> <small>[שונה משניות]</small> <strong>דאתנייה</strong> <small>[ששנה לו]</small> <strong>רב</strong> הלכה זו לענין <strong>מדות?</strong> לפי שרצונו לברר עמו ענין קשה בהלכה זו. <strong>אחוייה</strong> <small>[הראה לו]</small> את <strong>רב יצחק בר אבדימי. אמר ליה</strong> <small>[לו]</small> רב יצחק בר אבדימי: <strong>מאי קא קשיא</strong> <small>[מה קשה]</small> <strong>לך</strong> בהלכה זו? אמר לו: <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הרכינה ומיצית</strong> — <strong>הרי הוא של מוכר,</strong>
## דף פז:
 <strong>והתנן</strong> <small>[והרי שנינו</small> במשנה<small>]</small> שמי שמערה שמן או יין של תרומה מכלי אחד לכלי שני, <strong>הרכינה ומיצה</strong> — <strong>הרי זו תרומה</strong> הניתנת לכהן! משמע שאף הדברים שמתמצים בשולי החבית שייכים למקבל. ומפני מה אין אומרים כן גם במשנתנו, שיהא המיצוי של הקונה?
 <strong>אמר ליה</strong> <small>[לו]:</small> <strong>הא איתמר עלה</strong> <small>[הרי</small> כבר <small>נאמר עליה]</small> על משנתנו מהו טעמה, שכן <strong>אמר ר' אבהו:</strong> זה ששנינו שמה שנתמצה שייך למוכר <strong>משום יאוש בעלים נגעו בה,</strong> שהקונים מתייאשים ומוותרים על כמות קטנה זו. אבל בתרומה, כיון שהיא דבר של איסור אין שייך בזה יאוש בעלים, וכל מה שהערה תרומה הוא.
 שנינו במשנה ש<strong>החנווני אינו חייב להטיף</strong> שלוש טיפין, ור' יהודה אומר: ערב שבת עם חשיכה — פטור. <strong>איבעיא להו</strong> <small>[נשאלה להם</small> ללומדים<small>]:</small> <strong>ר' יהודה ארישא קאי ולקולא</strong> <small>[על ראשה</small> של המשנה הוא <small>עומד,</small> מתייחס, <small>ולהקל</small> בא<small>],</small> שכנגד האמור במשנה שכל אדם חייב להטיף שלוש טיפות, הוא מוסיף שבערב שבת פטור. <strong>או דלמא</strong> <small>[שמא]</small> <strong>אסיפא קאי ולחומרא</strong> <small>[על סופה</small> הוא <small>עומד,</small> מתייחס, <small>ולהחמיר</small> בא<small>],</small> שאמרו שחנווני פטור, ובא ר' יהודה לומר שרק בערב שבת הוא פטור?
  ומשיבים:  <strong>תא שמע</strong> <small>[בוא</small> ו<small>שמע]</small> פתרון לשאלה זו, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: ערב שבת עם חשכה</strong> — <strong>חנווני פטור, מפני שחנווני טרוד,</strong> משמע שהוא מתייחס לסופה של המשנה, והוא פוטר את החנווני רק במקרה זה.
 <big>א משנה</big> <strong>השולח את בנו אצל חנווני ופונדיון</strong> (מטבע ששוויו שני איסרים) <strong>בידו, ומדד לו באיסר</strong> אחד <strong>שמן, ונתן לו את האיסר</strong> השני כעודף, אם <strong>שבר</strong> הילד <strong>את הצלוחית ו</strong>כן אם <strong>אבד את האיסר</strong> — <strong>חנווני חייב,</strong> שהרי נתן אותה למי שאינו בן דעת. <strong>ר' יהודה פוטר,</strong> שהוא אומר <strong>שעל מנת כן שלחו</strong> אביו, וקיבל על עצמו האב את הסיכון של שבירה ואבידה. <strong>ומודים חכמים לר' יהודה, בזמן שהצלוחית ביד התינוק ומדד</strong> ה<strong>חנווני לתוכה</strong> — <strong>שחנווני פטור</strong> אם נשברה הצלוחית ביד התינוק.
 <big>ב גמרא</big> ומבררים את דין משנתנו: <strong>בשלמא</strong> <small>[נניח]</small> <strong>באיסר ושמן</strong> — אפשר לומר כי <strong>בהא פליגי</strong> <small>[ב</small>ענין <small>זה חלוקים</small> הם<small>],</small> <strong>דרבנן סברי</strong> <small>[שהחכמים סבורים]</small> כי כדי <strong>לאודועי שדריה</strong> <small>[להודיע לו</small> לחנווני <small>שלחו]</small> אבי התינוק את בנו, להודיע שהוא זקוק לשמן, אבל הוא לא התכוון בכך שיתן את השמן בידו, ולכן אם נתן לו — נתחייב החנווני באחריות. <strong>ור' יהודה סבר</strong> <small>[סבור]</small> כי כדי <strong>לשדורי ליה שדריה</strong> <small>[לשלוח לו שלחו]</small> שימסור החנווני את השמן לתינוק, ולכן פטור החנווני. <strong>אלא</strong> אם <strong>שבר</strong> התינוק את ה<strong>צלוחית</strong> מדוע יתחייב בה החנווני לדעת חכמים? והלא <strong>אבדה מדעת היא</strong> מצד האב, שהרי הוא זה שמסר בתחילה את הצלוחית ביד התינוק, שאינו יודע לשמור כראוי מה שבידו!
 <strong>אמר רב הושעיא: הכא</strong> <small>[כאן]</small> <strong>בבעל הבית מוכר צלוחיות עסקינן</strong> <small>[עוסקים אנו],</small> ששולח את בנו לחנווני ובידו צלוחית זו, שמא ירצה החנווני לקנותה, <strong>וכגון שנטלה חנווני</strong> את הצלוחית מיד התינוק <strong>על מנת לבקרה</strong> (לבודקה אם טובה היא), <strong>וכ</strong>מו שאמר <strong>שמואל,</strong> ש<strong>אמר</strong> <strong>שמואל: הנוטל כלי מן האומן</strong> (בעל מלאכה) <strong>על מנת לבקרו</strong> (לבודקו), שאם ייראה לו טוב — יקננו מיד, <strong>ונאנס</strong> נשבר הכלי באונס כשהוא <strong>בידו</strong> — <strong>חייב</strong> לשלם לאומן מחיר הכלי, משום שאחריותו עליו, כדין שואל.
  על הסבר זה מקשים: ואם כן, <strong>לימא</strong> <small>[האם לומר],</small> כי הלכה זו של <strong>שמואל תנאי</strong> <small>[</small>מחלוקת <small>תנאים]</small> <strong>היא?</strong> שהרי ר' יהודה פוטר, ומשמע לפיכך שאינו סבור כשמואל! <strong>אלא</strong> יש לחזור מתירוץ זה ולפרש כך: <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>הכא</strong> <small>[כאן]</small> <strong>בחנווני מוכר צלוחיות עסקינן</strong> <small>[עוסקים אנו],</small> שהאב שלח את בנו לקנות מהחנווני צלוחית ובה שמן. <strong>ואזדא</strong> <small>[והולך]</small> <strong>ר' יהודה לטעמיה</strong> <small>[לטעמו]</small> כפי שהוסברו הדברים מתחילה, שלדעתו נשלח התינוק אל החנווני על מנת שישלח בידו, <strong>ו</strong>כן <strong>רבנן</strong> <small>[חכמים]</small> הולכים לפי מה שהוסבר <strong>לטעמייהו</strong> <small>[לטעמם]</small> שהאב שלח את בנו להודיעו, ואינו רשאי ליתן בידו דבר.
 ושואלים: <strong>אי הכי, אימא סיפא</strong> <small>[אם כך, אמור</small> את <small>סופה</small> של המשנה<small>],</small> ששנינו: <strong>מודים חכמים לר' יהודה, בזמן שהצלוחית ביד התינוק ומדד חנווני לתוכה</strong> — <strong>שחנווני פטור;</strong> ומדוע יודו חכמים בכך? <strong>והא</strong> <small>[והרי]</small> <strong>אמרת</strong> כי <strong>לאודועי שדריה</strong> <small>[להודיע לו שלחו],</small> ולא נתכוון שיתן החנווני דבר ביד התינוק! <strong>אלא</strong> יש לחזור אף מתירוץ זה ולפרש כך: <strong>אביי בר אבין ור' חנינא בר אבין דאמרי תרוייהו</strong> <small>[שאמרו שניהם]:</small> <strong>הכא במאי עסקינן</strong> <small>[כאן במה אנו עוסקים]</small> —
## דף פח.
 <strong>כגון שנטלה</strong> החנווני את הצלוחית מיד התינוק על מנת <strong>למוד</strong> (למדוד) <strong>בה</strong> עבור הקונה, וכיון שנטלה בידו פעם אחת — נתחייב באונסין. <strong>וכ</strong>דברי <strong>רבה,</strong> ש<strong>אמר רבה:</strong> המוצא בהמה שאבדה, הלכה היא שאף במקרה שפטור הוא מלטפל בה להשיבה לבעליה (כגון זקן שאינו לפי כבודו), מכל מקום אם <strong>הכישה</strong> (היכה את הבהמה) כדי להטותה לדרך — <strong>נתחייב בה</strong> לטפל בהשבתה, שעצם הדבר שעשה בה מעשה מטיל עליו האחריות להשיבה לבעליה. ולכן אף כאן חייב החנווני, לדעת חכמים, על הצלוחית שנשברה.
  ומקשים:  <strong>אימור</strong> <small>[אמור]</small> ש<strong>אמר רבה</strong> את דבריו רק <strong>בבעלי חיים,</strong> שיש טעם לדבר, <strong>דאנקטינהו ניגרא ברייתא</strong> <small>[שלימד אותם פסיעות חיצוניות],</small> כלומר, גרם שיצאו ויטו עוד יותר מדרכם. ואולם, <strong>כי האי גונא מי אמר</strong> <small>[כגון זה,</small> בצלוחית, <small>האם אמר]?</small> הרי נטילת הצלוחית אינה גורמת יותר לשבירתה מכפי שהיה בתחילה!
 <strong>אלא</strong> יש לחזור אף מתירוץ זה ו<strong>אמר רבא: אני וארי שבחבורה</strong> (כלומר, אדם גדול שהיה עמנו) <strong>תרגימנוה</strong> <small>[הסברנוה],</small> <strong>ומנו</strong> <small>[ומיהו]</small> אדם גדול זה? <strong>ר' זירא,</strong> וכך הסברנו: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שנטלה</strong> החנווני לצלוחית זו מיד התינוק על מנת <strong>למוד בה לאחרים,</strong> ואין בעל הצלוחית, אבי התינוק, יודע על כך.
 <strong>וב</strong>ענין <strong>שואל שלא מדעת קא מיפלגי</strong> <small>[חלוקים</small> הם<small>]</small> ר' יהודה וחכמים במשנתנו, <strong>מר סבר</strong> <small>[חכם זה,</small> ר' יהודה, <small>סבור]</small> שדינו ככל <strong>שואל הוי</strong> <small>[הוא],</small> וכיון שהחזיר לתינוק — שוב אינו אחראי על הצלוחית. <strong>ומר סבר</strong> <small>[וחכם זה,</small> חכמים, <small>סבור]:</small> שואל שלא מדעת <strong>גזלן הוי</strong> <small>[הוא]</small> וחייב בהשבה גמורה לבעלים עצמם, ולכן חייב על הצלוחית שנשברה בידי התינוק קודם שתגיע לידי אביו.
 ודנים <strong>גופא</strong> <small>[לגופה]</small> של ההלכה שהזכרנו קודם, <strong>אמר שמואל: הנוטל כלי מן האומן לבקרו ונאנס בידו</strong> — <strong>חייב.</strong> מסבירים: <strong>והני מילי הוא</strong> — <strong>דקיצי דמיה</strong> <small>[ודברים אלה</small> אמורים רק באופן <small>שקצובים דמיו]</small> של הכלי, שאפשר לומר שכאשר נטל את הכלי ואינו חסר לקנייתו אלא בדיקה, הרי זה כנוטל אותו לקנותו, אלא אם כן יתברר שאין הכלי טוב.
  מסופר:  <strong>ההוא גברא דעל לבי טבחא, אגבה אטמא דבישרא</strong> <small>[אדם אחד שנכנס לבית הקצב</small> כדי לקנות בשר, ו<small>הגביה</small> בידו <small>ירך</small> מן <small>הבשר]</small> כדי לבודקה אם ראויה היא, <strong>בהדי דקא אגבה</strong> <small>[</small>ו<small>בתוך שהיה מגביה אותה]</small> <strong>אתא פרשא מרמא מיניה</strong> <small>[בא פרש</small> ו<small>חטף</small> אותה <small>ממנו],</small> <strong>אתא לקמיה</strong> <small>[בא</small> הקונה <small>לפני]</small> <strong>רב יימר, חייביה לשלומי דמיה</strong> <small>[חייב אותו לשלם</small> את <small>דמיה]</small> למוכר הבשר, לפי שהגביהה ומרשותו נלקחה. ומעירים שוב: <strong>והני מילי הוא</strong> — <strong>דקיצי דמיה</strong> <small>[ודברים אלה</small> אמורים במקום <small>שקצובים דמיה]</small> של ירך כזו, שלקיחתה ביד הרי היא כגמר המיקח.
  ועוד מסופר בענין זה: <strong>ההוא גברא דאייתי קארי</strong> <small>[אדם אחד הביא דלעות]</small> <strong>ל</strong>עיר <strong>פום נהרא,</strong> <strong>אתו כולי עלמא שקול קרא קרא</strong> <small>[באו הכל</small> ו<small>לקחו דלעת דלעת]</small> כדי לקנותן, ועדיין לא שילמו. אותו אדם, כיון שלא ידע ממי לדרוש את כספו, כעס ו<strong>אמר להו</strong> <small>[להם]:</small> <strong>הרי הן מוקדשין לשמים,</strong> שלא יוכלו ליהנות מן הדלעות שלקחו.
 <strong>אתו לקמיה</strong> <small>[באו לפני]</small> <strong>רב כהנא</strong> לשאול מה דינן של הדלעות הללו, <strong>אמר להו</strong> <small>[להם]:</small> אין ממש בדבריו, משום ש<strong>אין אדם מקדיש דבר שאינו שלו,</strong> והדלעות הללו שנטלו בידם כבר אינן שלו. ומעירים שוב: <strong>והני מילי הוא</strong> — <strong>דקיצי דמייהו</strong> <small>[ודברים אלה</small> אמורים <small>שקצובים דמיהם]</small> והלוקח מן הדלעות כקונה הוא, <strong>אבל</strong> אם <strong>לא קיצי דמייהו</strong> <small>[קצובים דמיהם]</small> — <strong>ברשות מרייהו קיימי</strong> <small>[בעליהם,</small> המוכר, הם <small>עומדים]</small> <strong>ושפיר אקדיש</strong> <small>[ויפה הקדיש].</small>
 <strong>תנו רבנן</strong> <small>[שנו חכמים]:</small> <strong>הלוקח</strong> (קונה) <strong>ירק מן השוק,</strong> והמוכר אינו נאמן על מעשרות, ולכן הקונה ממנו צריך לעשר את הירק כאשר יגיעו לידו, <strong>ובירר</strong> בין הירקות הגרועים והטובים, <strong>והניח</strong> בצד טובים שבירקות, <strong>אפילו</strong> עשה זאת <strong>כל היום כולו</strong> ועדיין לא גמר בדעתו לקנותם — <strong>לא קנה ולא נתחייב במעשר.</strong>
 אבל אם <strong>גמר בלבו לקנותו</strong> — <strong>קנה ונתחייב במעשר;</strong> ומעתה, מה יעשה? <strong>להחזירו</strong> למוכר כמות שהוא, <strong>אי אפשר</strong> — <strong>שכבר נתחייב במעשר. ולעשרו</strong> ולתת המעשר למי שזכאי לו, גם כן <strong>אי אפשר</strong> — <strong>שכבר מפחיתן בדמים, הא</strong> <small>[הרי]</small> <strong>כיצד</strong> יעשה? <strong>מעשרו</strong> ונותן המעשר למי שצריך לקבלו, <strong>ונותן לו</strong> למוכר <strong>דמי מעשר</strong> שחיסר ממנו.
 ושואלים: <strong>אטו</strong> <small>[וכי]</small> <strong>משום</strong> ש<strong>גמר בלבו לקנות, קנה ונתחייב במעשר?</strong> הרי לא אמר דבר, ולא עשה מעשה קנין! <strong>אמר רב הושעיא: הכא</strong> <small>[כאן]</small> <strong>ב</strong>קונה שהוא <strong>ירא שמים עסקינן</strong> <small>[עוסקים אנו],</small> <strong>כגון רב ספרא,</strong> ש<strong>קיים בנפשיה</strong> <small>[בעצמו]</small> את הפסוק <strong>"ודבר אמת בלבבו"</strong> (תהלים טו, ב), שהיה מחייב עצמו בענייני מיקח וממכר רק לפי הסכמתו הפנימית, גם כאשר לא אמר ולא עשה דבר, ואדם כזה קונה ומתחייב במעשר משעה שגומר בלבו לקנות.
 <big>א משנה</big> <strong>הסיטון</strong> (מי שקונה כמויות גדולות של דברי מאכל ומשקה ומוכרם לחנוונים) <strong>מקנח</strong> (מנקה) <strong>מדותיו,</strong> את כלי המדידה שהוא מודד בהן משקים, כגון יין ושמן, <strong>אחד ל</strong>כל <strong>שלשים יום,</strong> מפני ששיירי הדברים שהוא מוכר נדבקים בכלי המדידה ומפחיתים את קיבולם. <strong>ובעל הבית,</strong> המוכר רק מזמן לזמן — מקנח מידותיו <strong>אחד לשנים עשר חדש. רבן שמעון בן גמליאל אומר: חילוף הדברים,</strong> שהמוכר תדיר אין השיירים נדבקים במידותיו, ולכן די לסיטון בקינוח פעם בשנים עשר חודש, ואילו המוכר לעתים רחוקות השיירים נדבקים בהן ומפחיתים את קיבולן, ולכן צריך בעל הבית לקנח אחת לשלושים יום.
 <strong>חנווני</strong> המוכר הרבה בכמויות קטנות, <strong>מקנח מדותיו פעמים בשבת</strong> (בשבוע) <strong>וממחה</strong> (מנקה) <strong>משקלותיו פעם אחת בשבת, ומקנח מאזנים על כל משקל ומשקל</strong> שהוא שוקל, שמא דבק במאזניים משהו ממה שמוכר, ומכביד את המאזניים שלא כדין. <strong>אמר רבן שמעון בן גמליאל: במה דברים אמורים</strong> שצריך לקנח — <strong>ב</strong>מוכר דבר <strong>לח</strong> שנדבק במידות ובמשקלות, <strong>אבל ב</strong>מוכר דבר <strong>יבש</strong> שאינו נדבק — <strong>אינו צריך</strong> לקנח.
## דף פח:
 <strong>וחייב</strong> המוכר להוסיף משלו ו<strong>להכריע</strong> (להטות) <strong>לו</strong> את המאזניים <strong>טפח,</strong> שתהא אותה כף שבה מצוי הדבר הנמכר נמוכה טפח מהכף השניה, שבה אבן המשקל. <strong>היה שוקל לו עין בעין,</strong> כלומר, בדיוק ובצמצום בלי הכרעה — <strong>נותן לו גירומין</strong> (תוספת) במקום ההכרעה הזו, ושיעורה הוא: <strong>אחד לעשרה</strong> — <strong>בלח, ואחד לעשרים</strong> — <strong>ביבש,</strong> כאשר יבואר עניינו בגמרא.
  ועוד בענין מדידה, <strong>מקום שנהגו למוד ב</strong>מידה <strong>דקה,</strong> כלומר, במידות קטנות — <strong>לא ימוד ב</strong>מידה <strong>גסה,</strong> כלומר, במידה גדולה, בפעם אחת. וכן להיפך, מקום שנהגו למדוד <strong>ב</strong>מידה <strong>גסה</strong> ובפעם אחת — <strong>לא ימוד ב</strong>מידה <strong>דקה</strong> מספר פעמים. מקום שנהגו <strong>למחוק</strong> את המידה, כלומר, ליישר את הדברים שנמדדים בדיוק לפי גובה שפת הכלי — <strong>לא יגדוש</strong> את הכלי מעל גובה שפתו. במקום שנהגו <strong>לגדוש</strong> — <strong>לא ימחוק.</strong>
 <big>א גמרא</big> ושואלים: <strong>מנהני מילי</strong> <small>[מנין הדברים הללו],</small> מה מקור הלכה זו שיש להכריע? <strong>אמר ריש לקיש,</strong> ש<strong>אמר קרא</strong> <small>[הכתוב]:</small> <strong>"אבן שלמה וצדק"</strong> (דברים כה, טו), לומר: <strong>צדק משלך,</strong> כלומר, הוסף משלך המוכר <strong>ותן לו</strong> לקונה. ומקשים: <strong>אי הכי, אימא סיפא</strong> <small>[אם כך, אמור</small> את <small>סופה,</small> המשכה של המשנה<small>]:</small> <strong>היה שוקל לו עין בעין</strong> — <strong>נותן לו גירומין, ואי</strong> <small>[ואם]</small> <strong>הכרעה</strong> במשקל הוא <strong>דאורייתא</strong> <small>[מן התורה],</small> <strong>היכי יהיב ליה</strong> <small>[כיצד נותן לו]</small> בכלל מתחילה <strong>עין בעין?</strong>
 <strong>אלא</strong> יש לומר שדין זה של הכרעה אינו מן התורה, והלכה זו הנזכרת ב<strong>רישא</strong> <small>[ראשה</small> של המשנה<small>]</small> בענין הכרעה מדברת <strong>במקום שנהגו</strong> להכריע כף מאזניים. <strong>וכי איתמר</strong> <small>[וכאשר נאמרו]</small> דברי <strong>ריש לקיש</strong> — <strong>אסיפא איתמר</strong> <small>[על סופה,</small> המשכה של המשנה <small>נאמר]:</small> <strong>היה שוקל לו עין בעין</strong> — <strong>נותן לו גירומין,</strong> ועל כל הענין נשאלת השאלה: <strong>מנהני מילי</strong> <small>[מנין הדברים הללו]?</small> <strong>אמר ריש לקיש,</strong> ש<strong>אמר קרא</strong> <small>[הכתוב]:</small> <strong>"וצדק",</strong> לומר: <strong>צדק משלך ותן לו.</strong> ושואלים: <strong>וכמה</strong> שיעורם של <strong>גירומין? אמר ר' אבא בר ממל אמר רב: אחד מעשרה בליטרא</strong> (עשירית הליטרא) <strong>ב</strong>דבר <strong>לח ל</strong>כל <strong>עשרה ליטרין,</strong> כלומר, אחד למאה.
 <big>ב</big> שנינו במשנה שהגירומין הם <strong>אחד לעשרה בלח, ואחד לעשרים ביבש וכו'. איבעיא להו</strong> <small>[נשאלה להם</small> ללומדים<small>]:</small> <strong>היכי קאמר</strong> <small>[כיצד</small> הוא <small>אומר]?</small> האם הכוונה היא <strong>אחד מעשרה בלח לעשרה</strong> מידות ה<strong>לח, ו</strong>באותו אופן יש להבין: <strong>אחד מעשרים ביבש לעשרים</strong> מידות של ה<strong>יבש,</strong> שהם אחד לארבע מאות. <strong>או דלמא</strong> <small>[שמא]</small> <strong>אחד מעשרה לעשרה</strong> של מידת <strong>לח, ו</strong>כן אחד מעשרה <strong>לעשרים</strong> מידות של ה<strong>יבש,</strong> שהם אחד ממאתים? שאלה זו לא נפתרה ועל כן ב<strong>תיקו</strong> <small>[תעמוד]</small> במקומה.
 <big>ג</big> <strong>אמר ר' לוי: קשה עונשן של מדות</strong> שמרמים בהן המוכרים, <strong>יותר מעונשן של עריות, שזה</strong> בעריות <strong>נאמר בהן "אל"</strong> ("כל התועבות האל". ויקרא יח, כו), <strong>וזה נאמר בהן "אלה"</strong> ("כי תועבת ה' אלקיך כל עושה אלה". דברים כה, טז). <strong>ומאי</strong> <small>[ומה</small> ומנין<small>]</small> <strong>משמע דהאי</strong> <small>[שזה]</small> הביטוי <strong>"אל"</strong> דבר <strong>קשה הוא?</strong> — <strong>דכתיב</strong> <small>[שנאמר]:</small> <strong>"ואת אילי הארץ לקח"</strong> (יחזקאל יז, יג), כלומר, החזקים והתקיפים.
  ומקשים:  <strong>גבי</strong> <small>[אצל]</small> <strong>עריות נמי</strong> <small>[גם כן]</small> <strong>הכתיב</strong> <small>[הרי נאמר]</small> <strong>"אלה"</strong> ("ולא תעשו מכל התועבות האלה". ויקרא יח, כו. "כי כל אשר יעשה מכל התועבות האלה...". יחזקאל יז, כט)! ומשיבים: "אלה" <strong>ההוא</strong> שנאמר בעריות, לא להדגיש את חומרתן בא, אלא <strong>למעוטי</strong> <small>[למעט]</small> <strong>מדות מ</strong>עונש <strong>כרת,</strong> לומר שרק בעריות יש איסור כרת, ולא במידות.
  ושואלים:  <strong>ואלא</strong> אם כן <strong>מאי עודפייהו</strong> <small>[מה יתרונן,</small> חומרתן<small>],</small> ובמה עונשן של מידות קשה יותר משל עריות? ומשיבים: <strong>דהתם</strong> <small>[ששם]</small> בעריות <strong>אפשר</strong> לחזור <strong>בתשובה, והכא</strong> <small>[וכאן]</small> במרמה במידות — <strong>לא אפשר</strong> לחזור <strong>בתשובה</strong> שהרי אינו יודע ממי לקח וכמה לקח. ולכן אינו יכול להחזיר.
 <strong>ו</strong>עוד <strong>אמר ר' לוי: קשה</strong> (חמור) <strong>גזל</strong> שגוזל <strong>הדיוט,</strong> כלומר, מאדם, <strong>יותר מגזל גבוה</strong> (הקדש), <strong>שזה</strong> בגזלן <strong>הקדים</strong> הכתוב לשון <strong>"חטא" ל</strong>לשון <strong>"מעילה",</strong> כאמור "נפש כי תחטא ומעלה מעל בה' וכיחש בעמיתו" (יחזקאל ה, כא), <strong>ו</strong>אילו ב<strong>זה</strong> המועל בהקדש, <strong>הקדים</strong> הכתוב לשון <strong>"מעילה" ל</strong>לשון <strong>"חטא",</strong> כאמור "נפש כי תמעול מעל וחטאה בשגגה מקדשי ה'" (יחזקאל ה, טו).
 <strong>ו</strong>עוד <strong>אמר ר' לוי: בוא וראה שלא כמדת הקדוש ברוך הוא מדת בשר ודם; הקדוש ברוך הוא ברך</strong> את <strong>ישראל בעשרים ושתים</strong> ברכות <strong>וקללן בשמנה,</strong> כיצד? — <strong>ברכן בעשרים ושתים</strong> — <strong>מ"אם בחקתי</strong> תלכו<strong>"</strong> (יחזקאל כו, ג) המתחיל באות א', <strong>עד</strong> ב<strong>"קוממיות"</strong> (יחזקאל כו, יג) הנגמר באות ת',
 <strong>וקללן בשמונה</strong> — <strong>מ"ואם בחקתי תמאסו"</strong> (יחזקאל כו, טו) <strong>עד "ואת חקתי געלה נפשם"</strong> (יחזקאל כו, מג); הרי שמונה אותיות (מו' של "ואם" עד מ' שב"נפשם"),
 <strong>ואילו משה רבינו</strong> שבשר ודם הוא, <strong>ברכן בשמונה וקללן בעשרים ושתים,</strong> כיצד? <strong>ברכן בשמונה</strong> —
## דף פט.
 <strong>מ"והיה אם שמוע תשמע"</strong> (דברים כח, א) <strong>ועד "לעבדם"</strong> (דברים כח, יד), <strong>וקללן בעשרים ושתים</strong> — <strong>מ"והיה אם לא תשמע</strong> בקול ה'<strong>"</strong> (דברים כח, טו) <strong>עד "ואין קנה"</strong> (דברים כח, סט).
 <big>א</big> שנינו במשנה: <strong>מקום שנהגו למוד</strong> (למדוד) <strong>בגסה</strong> אין מודדים במידה דקה (קטנה), למחוק — לא יגדוש, לגדוש — לא ימחוק. <strong>(סימן</strong> להלכות הבאות: <strong>אין מעיינין ואין גודשין באגרדמין ובליטרא שלשה ועשר נפש משקלות ממחק עבה לא תעשו לא יעשה).</strong>
 <strong>תנו רבנן</strong> <small>[שנו חכמים]:</small> <strong>מנין שאין מוחקין</strong> את המידות <strong>במקום ש</strong>נהגו להיות <strong>גודשין, ו</strong>כן ש<strong>אין גודשין במקום שמוחקין?</strong> — <strong>תלמוד לומר: "איפה שלמה"</strong> (דברים כה, טו), כפי שנחשבת האיפה שלמה באותו מקום, לא פחות ולא יותר, באופן שאין מקום להטעיה ולרמייה.
 <strong>ומנין שאם אמר</strong> המוכר: <strong>הריני מוחק במקום שגודשין, ו</strong>זאת כדי <strong>לפחות לו</strong> לקונה <strong>מן הדמים</strong> כנגד המחק הזה, <strong>ו</strong>כן אם אמר: <strong>הריני גודש במקום שמוחקין, ו</strong>זאת כדי <strong>להוסיף לו על הדמים, שאין שומעין לו?</strong> — <strong>תלמוד לומר: "איפה שלמה וצדק יהיה לך"</strong> (דברים כה, טו), שלנהוג במנהג המקום הוא מידת הצדק.
 <strong>תנו רבנן</strong> <small>[שנו חכמים]:</small> <strong>מנין שאין מעיינין,</strong> שאין מאזנים את המאזניים ושוקלים בדיוק (עין בעין) <strong>במקום</strong> בו המנהג הוא <strong>שמכריעין,</strong> שמטים את כף המאזניים טפח לטובת הקונה, <strong>ו</strong>כן ש<strong>אין מכריעין במקום שמעיינין?</strong> — <strong>תלמוד לומר: "אבן שלמה",</strong> לומר שצריך המשקל ("אבן") להיות שלם כפי הנהוג באותו מקום, לא פחות ולא יותר (דברים כה, טו).
 <strong>ומנין שאם אמר: הריני מעיין במקום שמכריעין, ו</strong>על דעת <strong>לפחות לו מן הדמים</strong> כנגד מה שלא הכרעתי, או שאמר: <strong>הריני מכריע, במקום שמעיינין, ו</strong>על דעת <strong>להוסיף לו על הדמים, שאין שומעין לו?</strong> — <strong>תלמוד לומר: "אבן שלמה וצדק"</strong> (דברים כה, טו), לומר שמידת הצדק היא לנהוג כמנהג המקום.
 <big>ב</big> <strong>אמר רב יהודה מסורא</strong> בדרך הדרש על הפסוק "לא יהיה לך בביתך איפה ואיפה" (דברים כה, יד): <strong>"לא יהיה לך בביתך",</strong> כלומר, שסופך להיות עני שאין לו דבר בביתו, ו<strong>מה טעם</strong> הדבר? — <strong>משום</strong> שעסקת במסחר באופן של <strong>"איפה ואיפה"</strong> שאדם קונה בכלי גדול ומוכר בכלי קטן.
  וכן על הכתוב "לא יהיה לך בכיסך אבן גדולה ואבן קטנה" (דברים כה, יג), <strong>"לא יהיה לך בכיסך",</strong> <strong>מה טעם? —</strong> <strong>משום "אבן ואבן". אבל</strong> אם תנהג בדרך של <strong>"אבן שלמה וצדק"</strong> — הרי אז <strong>"יהיה לך",</strong> וכן <strong>איפה שלמה וצדק</strong> — <strong>"יהיה לך"</strong> (דברים כה, יג).
 <strong>תנו רבנן</strong> <small>[שנו חכמים]:</small> <strong>"(לא) יהיה לך"</strong> — <strong>מלמד שמעמידין</strong> (ממנים) <strong>אגרדמין</strong> (מפקחים על השוק) <strong>למדות,</strong> שבודקים בשליחות בית הדין את דיוק המידות, ומדייקת הגמרא: <strong>ו</strong>אולם <strong>אין מעמידין אגרדמין לשערים,</strong> לפקח על המחירים. מסופר: <strong>דבי נשיאה אוקימו</strong> <small>[בבית הנשיא העמידו]</small> <strong>אגרדמין בין למדות בין לשערים, אמר ליה</strong> <small>[לו]</small> <strong>שמואל ל</strong>חכם <strong>קרנא</strong> תלמידו, <strong>פוק תני להו</strong> <small>[צא ושנה להם]:</small> <strong>מעמידין אגרדמין למדות, ואין מעמידין אגרדמין לשערים.</strong>
 <strong>נפק</strong> <small>[יצא]</small> קרנא ו<strong>דרש להו</strong> <small>[להם]:</small> <strong>מעמידין אגרדמין בין למדות בין לשערים.</strong> נודע הדבר לשמואל, <strong>אמר ליה</strong> <small>[לו]:</small> <strong>מה שמך?</strong> אמר לו: <strong>קרנא,</strong> אמר לו שמואל: <strong>תיפוק ליה קרנא בעיניה</strong> <small>[תצא לו קרן בעיניו].</small> ואכן, <strong>נפקא ליה קרנא בעיניה</strong> <small>[יצאה לו קרן בעיניו],</small> כלומר, צמח לו גידול של בשר על עינו. ושואלים: <strong>ואיהו כמאן סבר</strong> <small>[והוא,</small> קרנא, <small>כמי</small> היה <small>סבור]</small> שכך שינה מדברי רבו? <strong>כי הא</strong> <small>[כמו זו]</small> ש<strong>אמר רמי בר חמא אמר ר' יצחק:</strong> <strong>מעמידין אגרדמין בין למדות בין לשערים, מפני הרמאין</strong> שמא יקטינו את המידות, או יורידו את המחיר ויפחיתו מטיב הסחורה.
 <big>ג</big> ודנים בפרטי דינים הקשורים לדין משנתנו. <strong>תנו רבנן</strong> <small>[שנו חכמים]:</small> <strong>היה</strong> הקונה <strong>מבקש ממנו</strong> מהמוכר משקל <strong>ליטרא</strong> של דבר מסויים — <strong>שוקל לו</strong> במשקל של <strong>ליטרא.</strong> היה מבקש ממנו <strong>חצי ליטרא</strong> — <strong>שוקל לו חצי ליטרא.</strong> מבקש <strong>רביע ליטרא</strong> — <strong>שוקל לו רביע ליטרא.</strong> ותוהים: <strong>מאי קא משמע לן</strong> <small>[מה השמיע לנו</small> בכך<small>]?</small> והרי פשוט הוא שכך יש לנהוג. ומסבירים: <strong>דמתקנינן מתקלי</strong> <small>[שמתקינים משקלות]</small> <strong>עד הכי</strong> <small>[כך],</small> עד מידת רבע ליטרא, ולא פחות מזה. ואם מבקש הקונה לשקול לו במועט מזה — אין שומעים לו.
  ועוד <strong>תנו רבנן</strong> <small>[שנו חכמים]:</small> <strong>היה מבקש ממנו שלשה רבעי ליטרא,</strong> ואין אבן משקל שגודלה שלושה רבעים, <strong>לא יאמר לו: שקול לי שלשה רבעי ליטרא אחת אחת,</strong> רבע רבע לעצמו, ונמצא שמוסיף הכרע על כל רבע לעצמו, <strong>אלא שוקל ליטרא</strong> מניח אבן משקל של ליטרא בכף מאזניים אחת, <strong>ומניח</strong> אבן משקל של <strong>רביע ליטרא</strong> בכף השניה <strong>עם הבשר</strong> הנמכר,
 כך ששוקל את שלושת רבעי הליטרא בבת אחת. <strong>תנו רבנן</strong> <small>[שנו חכמים]:</small> <strong>היה מבקש ממנו</strong> סחורה במשקל <strong>עשר ליטרין, לא יאמר לו</strong> הקונה: <strong>שקול לי אחת אחת והכריע</strong> בכל שקילה, משום שבכל הכרע תמיד נוסף מעט, ויש בכך הפסד למוכר, <strong>אלא שוקל לו כולן בבת אחת, ונותן הכרע אחד לכולן.</strong>
 <big>ד</big> <strong>תנו רבנן</strong> <small>[שנו חכמים]:</small> <strong>נפש מאזנים,</strong> כלומר, החלק העליון שבו תלויים המאזניים <strong>תלויה באויר</strong> רחוק מן התיקרה <strong>שלשה טפחים, ו</strong>כן צריך שתהיה <strong>גבוהה מן הארץ שלשה טפחים, וקנה</strong> (שמשני צידיו תלויות כפות המאזניים) <strong>ומתנא</strong> (החבל שבו תלויה כל כף) <strong>שלה שנים עשר טפחים. ו</strong>מאזניים <strong>של צמרים</strong> (עושי צמר) <strong>ושל זגגין</strong> (עושי זכוכית) — <strong>תלויה באויר שני טפחים, וגבוהה מן הארץ שני טפחים, וקנה ומתנא שלה תשעה טפחים. ו</strong>מאזניים
 <strong>של חנווני ושל בעל הבית</strong> — <strong>תלויה באויר טפח, וגבוהה מן הארץ טפח, וקנה ומתנא שלה ששה טפחים. ושל טורטני</strong> מאזניים קטנות לכסף וזהב — <strong>תלויה באויר שלש אצבעות, וגבוהה מן הארץ שלש אצבעות,</strong> וממשיך התנא: <strong>וקנה ומתנא שלה איני יודע.</strong>
 ושואלים: הרי מנה פה את כל מיני המשקלות השונים לפי שימושיהם <strong>ואלא הך קמייתא דמאי</strong> <small>[זו הראשונה של מה]?</small> לאיזה דבר משמשים מאזניים גדולים אלה?
## דף פט:
 <strong>אמר רב פפא: דיגרומי</strong> <small>[של נפחים]</small> ששוקלים משקלות כבדים של מתכות.
 <strong>אמר ר' מני בר פטיש: כדרך שאמרו לענין איסורן</strong> של מאזניים, שאסור לשקול בהם אם אינם עשוים כפי האמור בברייתא, <strong>כך אמרו לענין טומאתן,</strong> שאם לא עשאם באופן זה — אין אותם חלקים (הקנה, המתנא) מקבלים טומאה כחלק מן המאזניים.
  ושואלים:  <strong>מאי קא משמע לן</strong> <small>[מה השמיע לנו</small> בכך<small>]?</small> הרי כבר <strong>תנינא</strong> <small>[שנינו]</small> דבר זה בהלכות טומאה: <strong>חוט</strong> שבו תולים <strong>מאזנים של חנוני ושל בעלי בתים</strong> — <strong>טפח,</strong> כפי ששנינו אצלנו לענין איסורם! ומשיבים: אמנם לענין חוט שנינו, אבל <strong>קנה ומתנא שלה איצטריכא ליה</strong> <small>[הוצרכה לו</small> לומר<small>],</small> ש<strong>לא תנן</strong> <small>[שנינו</small> במשנה<small>]</small> לענין טומאה. 
 <big>א</big> ועוד בענין התקנת משקלות <strong>תנו רבנן</strong> <small>[שנו חכמים]:</small> <strong>אין עושין משקלות לא של בעץ</strong> (בדיל) <strong>ולא של אבר</strong> (עופרת), <strong>ולא של גיסטרון</strong> (תערובת מתכות), <strong>ולא של שאר מיני מתכות,</strong> משום שכל אלה נשחקים במשך הזמן, ונמצאים הקונים מפסידים כיון שמשלמים עבור משקל גדול יותר ממה שקיבלו בפועל. <strong>אבל עושה הוא של צונמא</strong> (אבן קשה) <strong>ושל זכוכית.</strong>
 <strong>תנו רבנן</strong> <small>[שנו חכמים]:</small> <strong>אין עושין</strong> את <strong>המחק</strong> מעין סרגל שמוחקים בו את העודף שבכלי (כגון של קמח) <strong>של דלעת</strong> — <strong>מפני שהוא קל</strong> מדי ולא ימחוק יפה, ונמצא המוכר מפסיד, <strong>ולא של מתכת</strong> — <strong>מפני שהוא מכביד</strong> ומוחק יותר מן הראוי, ונמצא הקונה מפסיד, <strong>אבל עושהו של</strong> עץ <strong>זית ושל אגוז, של שקמה ושל אשברוע</strong> שכובדם ממוצע.
 <strong>תנו רבנן</strong> <small>[שנו חכמים]:</small> <strong>אין עושין את המחק צדו אחד עב וצדו אחד קצר</strong> (צר), שאין המחיקה שווה בשני הצדדים. ו<strong>לא ימחוק בבת אחת</strong> בפעם אחת ובמהירות, <strong>שהמוחק בבת אחת</strong> — <strong>רע למוכר ויפה ללוקח,</strong> שהוא מוחק פחות, <strong>ו</strong>מצד אחר <strong>לא ימחוק מעט מעט</strong> פעמים רבות, משום <strong>ש</strong>דבר זה הוא <strong>רע ללוקח ויפה למוכר.</strong>
 <strong>על כולן</strong> על כל ההלכות הללו, <strong>אמר רבן יוחנן בן זכאי: אוי לי אם אומר, אוי לי אם לא אומר,</strong> ומדוע? <strong>אם אומר</strong> אותן — <strong>שמא ילמדו הרמאין</strong> מתוך דברי הלכה אלה שיטות של רמאות שלא ידעו אותן קודם, <strong>ואם לא אומר</strong> — <strong>שמא יאמרו הרמאין: אין תלמידי חכמים בקיאין במעשה ידינו. איבעיא להו</strong> <small>[נשאלה להם</small> ללומדים<small>]:</small> האם לבסוף <strong>אמרה</strong> רבן יוחנן להלכה זו ברבים, <strong>או לא אמרה? אמר רב שמואל בר רב יצחק:</strong> <strong>אמרה, ומהאי קרא</strong> <small>[ומתוך,</small> על סמך <small>כתוב זה]</small> <strong>אמרה,</strong> שנאמר: <strong>"כי ישרים דרכי ה' וצדקים ילכו בם ופשעים יכשלו בם"</strong> (הושע יד, י).
 <big>ב</big> ועוד בענייני משקלות <strong>תנו רבנן</strong> <small>[שנו חכמים]:</small> נאמר: <strong>"לא תעשו עול במשפט במדה במשקל ובמשורה"</strong> (ויקרא יט, לה), <strong>"במדה"</strong> — <strong>זו מדידת קרקע,</strong> וכיצד לא יעשה עול במדידת קרקע? <strong>שלא ימדוד לאחד בימות החמה</strong> שאז החבל המשמש למדידה מתייבש ומתקצר, <strong>ולאחד בימות הגשמים</strong> כשהחבל נרטב, ונעשה רפוי יותר ומתארך. <strong>"במשקל"</strong> — <strong>שלא יטמין משקלותיו במלח</strong> שמאכל את המשקלות ונמצא הקונה מפסיד. <strong>"במשורה"</strong> — <strong>שלא ירתיח,</strong> כלומר, שלא ישפוך מהר ויעשה קצף, ועל ידי כך ימכור פחות מן המידה.
  ומעירים, <strong>וקל וחומר</strong> הוא: <strong>ומה משורה שהיא</strong> מידה של <strong>אחד משלשים וששה בלוג</strong> — <strong>הקפידה עליו תורה</strong> שלא ירמה בה, <strong>קל וחומר ל</strong>מידות גדולות כמו <strong>הין וחצי הין ושלישית ההין ורביעית ההין, ולוג וחצי לוג ורביעית</strong> הלוג, <strong>וחצי תומן</strong> (חצי שמינית) הלוג, <strong>ועוכלא</strong> שהיא מידה קטנה יותר.
 <strong>אמר רב יהודה אמר רב: אסור לאדם שישהה מדה חסרה או יתרה בתוך ביתו, ואפילו</strong> אינו משתמש בה למדוד, אלא <strong>היא</strong> משמשת לו רק כ<strong>עביט של מימי רגלים. אמר רב פפא: לא אמרן</strong> <small>[אמרנו]</small> איסור זה <strong>אלא באתרא</strong> <small>[במקום]</small> ש<strong>לא חתימי</strong> <small>[חתומות]</small> המידות, כלומר, שאין חותם המלכות המאשר את תקינותן נמצא על גבי המידות, <strong>אבל באתרא דחתימי</strong> <small>[במקום שחתומות]</small> — <strong>אי לא חזי</strong> <small>[אם אין</small> הקונה <small>רואה]</small> <strong>חתימה לא שקיל</strong> <small>[אינו לוקח]</small> ולכן יכול להשתמש בהן לצרכים אחרים, שהרי לא יטעו בהן הבריות. ומעירים: <strong>ובאתרא דלא חתימי נמי</strong> <small>[ובמקום שאינן חתומות גם כן]</small> <strong>לא אמרן</strong> <small>[אמרנו]</small> שאסור להשהות בבית, <strong>אלא</strong> במקרה <strong>דלא מהנדסי</strong> <small>[שאין בודקים ומודדים</small> באותו מקום<small>]</small> את כשרות המידות, <strong>אבל</strong> אם <strong>מהנדסי</strong> <small>[בודקים ומודדים],</small> <strong>לית לן</strong> <small>[אין לנו]</small> <strong>בה</strong> איסור.
 ומעירים: <strong>ולא היא</strong> (ואין הדבר כן) ואסור להשהות בבית מידות בלתי נכונות בכל אופן, כי <strong>זימנין דמיקרי</strong> <small>[פעמים שמזדמן]</small> <strong>בין השמשות</strong> כאשר הכל טרודים וממהרים, <strong>ומיקרי ושקיל</strong> <small>[ומזדמן</small> שהקונה <small>לוקח]</small> אפילו במידה שאינה ראויה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>לא ישהה אדם מדה חסרה או יתרה בתוך ביתו, ואפילו היא עביט של מימי רגלים, אבל עושה הוא</strong> מידות במתכונת הקבועה להן: מידה של <strong>סאה,</strong> של <strong>תרקב</strong> (חצי סאה, שלושה קבים) או <strong>חצי תרקב</strong> (קב וחצי), <strong>קב, וחצי קב, ורובע</strong> הקב, <strong>ותומן</strong> (שמינית הקב) <strong>וחצי תומן,</strong>
## דף צ.
 <strong>ועוכלא. וכמה היא עוכלא? אחד מחמשה ברביע</strong> הקב. <strong>ובמדת הלח</strong> — <strong>הוא עושה הין</strong> (שנים עשר לוגים), <strong>וחצי הין</strong> (ששה לוגים), <strong>ושלישית ההין</strong> (ארבעה לוגים), <strong>ורביעית ההין</strong> (שלושה לוגים), <strong>ולוג, וחצי לוג, ורביעית</strong> הלוג, <strong>ושמינית</strong> הלוג, <strong>ואחד משמונה בשמינית</strong> הלוג, <strong>וזהו</strong> שיעור <strong>קורטוב.</strong>
 ושואלים: <strong>ולעביד נמי</strong> <small>[ויעשה גם כן]</small> מידה של <strong>קביים</strong> (שני קבים)! ומשיבים: אין עושים כן, שמא <strong>אתי לאיחלופי</strong> <small>[יבוא להתחלף]</small> <strong>בתרקב</strong> שהוא שלושה קבים. ומקשים: <strong>אלמא טעו אינשי תילתא</strong> <small>[מכאן</small> עולה כי <small>טועים אנשים שליש]</small> במידה, <strong>אי הכי</strong> <small>[אם כך]</small> שזהו הטעם, <strong>קב נמי</strong> <small>[גם כן]</small> <strong>לא ליעביד</strong> <small>[יעשה],</small> כיון שחוששים <strong>דאתי לאיחלופי</strong> <small>[שיבוא להתחלף]</small> <strong>בחצי תרקב</strong> ששיעורו קב וחצי! <strong>אלא קביים היינו טעמא דלא עביד</strong> <small>[זהו הטעם שאין עושה]</small> — מחמת החשש <strong>דאתי לאיחלופי</strong> <small>[שיבוא להתחלף]</small> <strong>בחצי תרקב</strong> שהוא קב וחצי.
  ושואלים:  <strong>אלמא טעי איניש ריבעא</strong> <small>[מכאן</small> ש<small>טועים אנשים רבע]</small> במידה, <strong>אי הכי</strong> <small>[אם כך]</small> <strong>חצי תומן ועוכלא לא ליעביד</strong> <small>[יעשה],</small> שהרי חצי תומן הוא אחד משש עשרה בקב, ועוכלא הוא אחד מעשרים, וההבדל ביניהם קטן יותר, חמישית! <strong>אמר רב פפא: מדות קטנות בקיאי בהו אינשי</strong> <small>[בקיאים בהן אנשים]</small> ומבחינים בהבדל.
  ושואלים: אם טועים ברבע, אם כן כיון שעושה מידת  <strong>שלישית ההין</strong> שהיא ארבעה לוגים, מידת <strong>רביעית ההין</strong> שהיא של שלושה לוגים <strong>לא ליעביד</strong> <small>[יעשה]!</small> ומשיבים: <strong>כיון דהוו</strong> <small>[שהיו]</small> מידות אלה <strong>במקדש, לא גזרו בהו רבנן</strong> <small>[בהם חכמים].</small> ומקשים: <strong>במקדש נמי ליגזור</strong> <small>[גם כן שיגזרו]</small> שמא יחליפו גם שם את המידות! ומשיבים: <strong>כהנים זריזין הן</strong> ומשתדלים הרבה בעבודתם, ואינם באים לידי טעות.
 <big>א</big> <strong>אמר שמואל: אין מוסיפין על המדות יותר משתות</strong> (שישית), אם רוצים אנשי המקום לשנות את גודלם של כל המידות הנהוגות במקומם, ולהוסיף עליהן אחוז מסויים, <strong>ולא על המטבע</strong> להעלות את ערכו <strong>יתר משתות, והמשתכר</strong> במסחרו <strong>אל ישתכר יותר משתות.</strong> ודנים בדברים האמורים: זה שאמרנו ש<strong>אין מוסיפין</strong> <strong>על המדות יותר משתות,</strong> <strong>מאי טעמא</strong> <small>[מה טעם</small> הדבר<small>]?</small> <strong>אילימא</strong> <small>[אם נאמר]</small> <strong>משום</strong> שיגרום הדבר ל<strong>אפקועי תרעא</strong> <small>[הפקעת שערים,</small> התייקרות המחירים בשוק<small>]</small> — <strong>שתות נמי</strong> <small>[גם כן]</small> <strong>לא,</strong> שהרי גם שם קיים אותו חשש!
 <strong>אלא</strong> תאמר כי הסיבה היא <strong>משום אונאה,</strong> ש<strong>לא ליהוי</strong> <small>[יהא]</small> <strong>ביטול מקח,</strong> כי עד שישית מחזיר את ההונאה, אבל המיקח קיים, אבל ביותר משישית — המיקח כולו בטל, ואין זה נכון לתקן דבר שמפני טעויות המצויות בזמן שינוי המידות יתבטלו מכירות רבות — <strong>והאמר</strong> <small>[והרי אמר]</small> <strong>רבא: כל דבר שבמדה ושבמשקל ושבמנין</strong> — <strong>אפילו פחות מכדי אונאה חוזר,</strong> וכאן מדובר בטעות במידה, בין המידה הישנה לבין החדשה!
 <strong>אלא</strong> תאמר שטעם האיסור הוא כדי ש<strong>לא ליהוי פסידא לתגרא</strong> <small>[יהא הפסד לתגר,</small> לסוחר<small>]</small> שפעמים לא ישים לב להגדלת המידות וימכור לפי המחיר הישן.
  אלא שהואיל ודרכו להרוויח שישית, הרי אם אין מוסיפים על המידות יותר משישית, נמצא שההפסד במידה ושיעור הרווח מתאזנים, ואינו מפסיד — אף על טעם זה יש לתמוה: <strong>פסידא</strong> <small>[הפסד]</small> <strong>הוא</strong> ש<strong>לא ליהוי ליה</strong> <small>[יהא לו],</small> אבל <strong>רווחא לא בעי</strong> <small>[רווח אינו צריך]?</small> וכי נאמר לו, כפתגם העממי: <strong>"זבן וזבין תגרא איקרי"</strong> <small>["מכור וקנה</small> ו<small>תגר היקרא"]?</small> שאדם אינו מוכר וקונה ואינו מרוויח כלום רק על מנת להיקרא "סוחר", ובוודאי אי אפשר להניח לאדם לשהות בלא להרוויח דבר. ואם תקנה זו לצורך המוכר היא, בוודאי היו חכמים דואגים שירויח דבר מה!
 <strong>אלא אמר רב חסדא:</strong> טעמו של איסור זה, להוסיף שישית על המידות, אינו בגלל סברה, אלא <strong>שמואל קרא אשכח</strong> <small>[פסוק מצא]</small> <strong>ודרש,</strong> שציוה יחזקאל על ערך ומשקל המטבעות השונים שישתמשו בהם: <strong>"והשקל עשרים גרה, עשרים שקלים חמשה ועשרים שקלים עשרה וחמשה שקל המנה יהיה לכם"</strong> (יחזקאל מה, יב), ואם מצרפים את המספרים הללו יחד (עשרים, עשרים וחמישה, עשרה וחמישה) הרי אלו שישים שקלים, שעולים לפי הפסוק לשיעור של מנה.
## דף צ:
 ויש לתהות: וכי שישים שקלים <strong>מנה</strong> הם? והרי <strong>מאתן וארבעין הוו</strong> <small>[מאתים וארבעים</small> דינרים <small>הם]!</small> שבכל שקל של מקרא (הקרוי במשנה "סלע") יש ארבעה דינרים, ואם כן נמצא שבמנה בן שישים שקלים (סלעים) יש מאתים וארבעים דינרים, ואילו אנו יודעים שבמנה יש עשרים וחמישה שקלים, דהיינו מאה דינרים! <strong>אלא שמע מינה תלת</strong> <small>[למד מכאן שלושה</small> דברים<small>];</small> <strong>שמע מינה</strong> <small>[למד מכאן]:</small> <strong>מנה של קדש</strong> שאליו התייחס יחזקאל, <strong>כפול היה</strong> ואף מתחילה לא היה של עשרים וחמישה שקלים אלא של חמישים שקלים (כלומר, מאתים דינרים), <strong>ו</strong>ממה שיחזקאל אמר שהמנה יהא מעתה בן שישים שקלים, ולא בן חמישים, <strong>שמע מינה</strong> <small>[למד מכאן]</small> כי <strong>מוסיפין על המדות</strong> (ובכלל זה המטבעות) <strong>ו</strong>אולם <strong>אין מוסיפין יותר משתות. ושמע מינה</strong> <small>[ולמד מכאן]</small> כי <strong>שתותא מלבר</strong> <small>[שישית</small> מחושבת <small>מבחוץ],</small>
 כלומר, מן הסכום הסופי, הגדול יותר, שהוא חמישית מן הקטן. כגון כאן, שהוסיפו ארבעים על מאתיים, והם שישית ממאתיים וארבעים, וחמישית ממאתיים. מסופר: <strong>רב פפא בר שמואל תקין כיילא בר תלתא קפיזי</strong> <small>[התקין מידה</small> חדשה <small>בת שלושה לוגים].</small> <strong>אמרו ליה</strong> <small>[לו],</small> <strong>והא</strong> <small>[והרי]</small> <strong>אמר שמואל: אין מוסיפין על המדות יותר משתות</strong> ואתה מוסיף שליש על המידה הקיימת של חצי קב (שהיא שני לוגים)! <strong>אמר להו</strong> <small>[להם]:</small> <strong>אנא כיילא חדתא תקיני</strong> <small>[אני מידה חדשה תיקנתי].</small> <strong>שדריה</strong> <small>[שלחה],</small> את המידה הזו, <strong>לפומבדיתא ולא קבלוה, שדריה</strong> <small>[שלחה]</small> <strong>ל</strong>עיר <strong>פאפוניא וקבלוה, וקרו ליה</strong> <small>[וקראו לה]</small> <strong>רוז</strong> (המידה של) <strong>פפא.</strong>
 <big>א</big> <strong>(סימן</strong> להלכות הבאות: <strong>אוצרי פירות אין אוצרין ואין מוציאין ואין משתכרין פעמים בביצים מתריעין ולא מוציאין).</strong>
 <strong>תנו רבנן</strong> <small>[שנו חכמים]:</small> <strong>אוצרי פירות</strong> הצוברים פירות רבים ונמנעים למוכרם, ושומרים אותם ברשותם על מנת שיוכלו למוכרם ביוקר לאחר זמן עקב המחסור בהם ולהגדיל רווחיהם, <strong>ומלוי ברבית, ומקטיני איפה,</strong> שמוכרים במידות קטנות מן השיעור הנכון, <strong>ומפקיעי שערים,</strong> שמוכרים ביותר מן השער הנהוג באותו מקום — <strong>עליהן הכתוב אומר: "לאמר מתי יעבר החדש ונשבירה שבר והשבת ונפתחה בר, להקטין איפה ולהגדיל שקל ולעות מאזני מרמה"</strong> (עמוס ח, ה), <strong>וכתיב</strong> <small>[ונאמר]:</small> <strong>"נשבע ה' בגאון יעקב אם אשכח לנצח כל מעשיהם"</strong> (עמוס ח, ז).
 <strong>אוצרי פירות</strong> — <strong>כגון מאן</strong> <small>[מי]?</small> <strong>אמר ר' יוחנן: כגון שבתי אצר פירות,</strong> שהיה קונה ואוגר פירות רבים ואחר כך היה מוכרם ביוקר.
 <strong>אבוה</strong> <small>[אביו]</small> של <strong>שמואל מזבין להו לפירי בתרעא חרפא כתרעא חרפא</strong> <small>[היה מוכר פירות בשער החריף,</small> בזמן שהפירות בזול, <small>כשער החריף,</small> כמחיר הזול<small>].</small> <strong>שמואל בריה</strong> <small>[בנו]</small> שינה ממנהג אביו, והוא היה <strong>משהי לפירי</strong> <small>[משהה את הפירות</small> אצלו<small>]</small> <strong>ומזבין להו בתרעא אפלא כתרעא חרפא</strong> <small>[ומוכר אותם בשער האפיל,</small> בזמן מאוחר יותר, כאשר המחירים גבוהים יותר, <small>כ</small>מחיר <small>השער החריף,</small> הזול<small>].</small> <strong>שלחו מתם</strong> <small>[משם]</small> מארץ ישראל: <strong>טבא דאבא מדברא</strong> <small>[טוב</small> מעשהו <small>של האב משל בנו].</small> <strong>מאי טעמא</strong> <small>[מה טעם</small> הדבר<small>]?</small> — <strong>תרעא</strong> <small>[השער]</small> ש<strong>רווח</strong> — <strong>רווח,</strong> שאם יש פירות בשוק והשער זול בתחילה, שוב לא יעלה המחיר הרבה במשך השנה, ונמצא זה שמוכר פירות בשעת השער החריף, כאביו של שמואל, מסייע לאנשים לאורך כל השנה. אך אם השער גבוה מתחילה שוב לא ניתן להוריד אותו בקלות.
 <strong>אמר רב: עושה אדם את קבו אוצר,</strong> שרשאי אדם להשהות לזמן מאוחר יותר את מכירת הקב שלו, כלומר, את יבול שדותיו שלו, ואינו חושש משום איסור אצירת פירות. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אין אוצרין פירות דברים שיש בהן חיי נפש, כגון: יינות, שמנין וסלתות, אבל תבלין, כמון ופלפלין</strong> — <strong>מותר. במה דברים אמורים</strong> — <strong>בלוקח</strong> (קונה) <strong>מן השוק, אבל במכניס משלו,</strong> ממה שגידל שדהו — <strong>מותר.</strong>
 <strong>ומותר לאדם לאצור פירות בארץ ישראל</strong> <strong>שלש שנים,</strong> שהן: <strong>ערב שביעית, ושביעית, ומוצאי שביעית,</strong> מפני שאין עבודת אדמה בשביעית, ויש לחשוש שיעלו המחירים הרבה, ויהא מחסור ממשי באוכל.
 <strong>ובשני בצורת</strong> — <strong>אפילו קב חרובין לא יאצור, מפני שמכניס מארה</strong> (קללה) <strong>בשערים,</strong> שהכל חוששים ומפחדים מן המחסור, וכל תנודה בשוק יכולה לגרום לעליית שערים גדולה. וכן הלכה למעשה, וכפי ש<strong>אמר ליה</strong> <small>[לו]</small> <strong>ר' יוסי בר' חנינא</strong> (שהיה בארץ ישראל) <strong>לפוגא שמעיה</strong> <small>[שמשו]:</small> <strong>פוק אצר</strong> <small>[צא, אסוף]</small> <strong>לי פירי</strong> <small>[פירות]</small> עבור שימושי במשך <strong>שלש שנים: ערב שביעית, ושביעית, ומוצאי שביעית.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>אין מוציאין פירות מארץ ישראל דברים שיש בהן חיי נפש, כגון: יינות, שמנים וסלתות</strong> מפני שגורם להתייקרות בארץ. <strong>ר' יהודה בן בתירא מתיר ביין, מפני שממעט</strong> על ידי כך <strong>את התיפלה</strong> (זנות). <strong>וכשם שאין מוציאין</strong> פירות <strong>מארץ לחוץ לארץ, כך אין מוציאין מארץ ישראל לסוריא</strong> שהיא נחשבת לענין זה כחוץ לארץ. <strong>ורבי מתיר</strong>
## דף צא.
 <strong>מהיפרכיא להיפרכיא</strong> <small>[ממחוז למחוז],</small> מהמחוז הצפוני ביותר של ארץ ישראל למחוז הדרומי ביותר של סוריה.
 <strong>תנו רבנן</strong> <small>[שנו חכמים]:</small> <strong>אין משתכרים,</strong> כלומר, אין לעשות מסחר <strong>בארץ ישראל בדברים שיש בהן חיי נפש, כגון: יינות, שמנים וסלתות,</strong> על מנת שלא לייקר את מחיריהם. אלא ימכרו המגדלים עצמם את תוצרתם בשוק.
 <strong>אמרו עליו על ר' אלעזר בן עזריה, שהיה משתכר,</strong> עושה מסחר, קונה מהיצרן ומוכר לאחרים בריווח, <strong>ביין ושמן.</strong> ומסבירים: <strong>ביין</strong> — <strong>סבר לה</strong> <small>[סבור הוא]</small> <strong>כ</strong>דעת <strong>ר' יהודה</strong> בן בתירא שהתיר להוציא יין מארץ ישראל, משום שהוא גורם לחטא, ולדעתו אין צורך למנוע התייקרות של היין, <strong>בשמן</strong> הטעם אחר, משום ש<strong>באתריה</strong> <small>[במקומו]</small> של <strong>ר' אלעזר בן עזריה שכיח מישחא</strong> <small>[מצוי שמן],</small> ולכן גם כשנעשה בו מסחר, אין לחשוש שבכך יעלה מחירו ויקשה על חיי העניים.
 <strong>תנו רבנן</strong> <small>[שנו חכמים]:</small> <strong>אין משתכרין פעמים בביצים. אמר מרי בר מרי: פליגי</strong> <small>[נחלקו]</small> <strong>בה</strong> בפירוש אימרה זו <strong>רב ושמואל, חד</strong> <small>[אחד</small> מהם<small>]</small> <strong>אמר:</strong> הכוונה היא <strong>על חד תרי</strong> <small>[אחד שניים],</small> כלומר, אסור לסוחר להרוויח בהם פי שנים מהמחיר ששילם הוא עבורן. <strong>וחד</strong> <small>[ואחד</small> מהם<small>]</small> <strong>אמר:</strong> אסור למכור מ<strong>תגר לתגרא</strong> <small>[מסוחר לסוחר],</small> אלא הסוחר שקנה מבעל הביצים הוא שימכור לצרכנים. ובהמשך למה שאמרו, שהטילו הגבלות בענין דברים שיש בהם חיי נפש, מביאים ברייתא שיש בה להדגיש ענין זה.
 <strong>תנו רבנן</strong> <small>[שנו חכמים]:</small> <strong>מתריעין,</strong> נאספים וצועקים בתפילה ברבים <strong>על פרקמטיא</strong> (מסחר, סחורה) שהוזל מחירה, <strong>ואפילו בשבת</strong> מותר לצעוק ולהתחנן, למרות שאין אדם רשאי לבקש על צרכיו בשבת, משום שהיא צרת רבים.
 <strong>אמר ר' יוחנן:</strong> הכוונה היא דווקא לסחורות שהן עיקרה של הכלכלה המקומית, <strong>כגון כלי</strong> (בגדי) <strong>פשתן בבבל, ויין ושמן בארץ ישראל. אמר רב יוסף: והוא, דזל וקם</strong> <small>[שהוזל</small> מחיר הסחורה <small>ועמד]</small> על שער כזה, שמה שהיה שווה מקודם <strong>עשרה</strong> נמכר עכשיו <strong>בשיתא</strong> <small>[בשישה],</small> שדווקא על הוזלה כזו יש להתריע בתפילה ואף בשבת.
 <big>א</big> <strong>תנו רבנן</strong> <small>[שנו חכמים]:</small> <strong>אין יוצאין מארץ</strong> ישראל <strong>לחוץ לארץ,</strong> שכן בצאתו לחוץ לארץ הריהו מפקיע את עצמו מן המצוות התלויות בה, <strong>אלא אם כן עמדו</strong> (היה מחירם) של <strong>סאתים</strong> תבואה <strong>בסלע</strong> שהוא כפליים מן המחיר הרגיל, <strong>אמר ר' שמעון: אימתי</strong> אמרו דבר זה? — <strong>בזמן שאינו מוצא ליקח</strong> (לקנות) שאין לו כסף, <strong>אבל בזמן שמוצא ליקח, אפילו עמדה סאה בסלע</strong> — <strong>לא יצא.</strong>
 <strong>וכן היה ר' שמעון בן יוחאי אומר: אלימלך,</strong> ו<strong>מחלון וכליון</strong> בניו, <strong>גדולי הדור היו ופרנסי הדור היו, ומפני מה נענשו</strong> שמתו בגולה? — <strong>מפני שיצאו מ</strong>ה<strong>ארץ לחוצה לארץ,</strong> <strong>שנאמר: "ותהם כל העיר עליהן ותאמרנה הזאת נעמי"</strong> (רות א, יט). ושואלים: <strong>מאי</strong> <small>[מה</small> פירוש<small>]</small> <strong>"הזאת נעמי"?</strong> כיצד נלמד הדבר מכאן? <strong>אמר ר' יצחק, אמרו: חזיתם</strong> <small>[ראיתם]</small> <strong>נעמי שיצאת מארץ לחוץ לארץ מה עלתה לה?</strong> מה אירע בגורלה? שלא זאת בלבד שלא ניצלה שם מצרות, אלא ירדה לגמרי ממעמדה.
 <strong>ו</strong>עוד <strong>אמר ר' יצחק</strong> בענין זה שבמגילת רות: <strong>אותו היום שבאת</strong> (באה) <strong>רות המואביה לארץ ישראל, מתה אשתו של בעז,</strong> שכבר אז נוצרה האפשרות — שהתממשה לאחר מכן — שתינשא רות לבועז. <strong>והיינו דאמרי אינשי</strong> <small>[וזהו שאומרים אנשים]</small> בפתגם מקובל: <strong>עד</strong> ש<strong>לא</strong> (טרם) <strong>שכיב שיכבא</strong> <small>[מת המת]</small> — כבר <strong>קיימא מנו בייתיה</strong> <small>[עומד הממונה על ביתו],</small> ואף כאן האשה החדשה (רות) כבר באה למקומו של בועז עוד לפני שמתה אשתו.
  ועוד בענין זה <strong>אמר רבה בר רב הונא אמר רב: אבצן</strong> מבית לחם, הנמנה בין השופטים (ראה שופטים יב, ח–י), <strong>זה בעז.</strong> ומסבירים: <strong>מאי קא משמע לן</strong> <small>[מה השמיע לנו]</small> ומה למדנו מכך? <strong>כי אידך</strong> <small>[כמו</small> האימרה <small>האחרת]</small> של <strong>רבה בר רב הונא,</strong> ש<strong>אמר רבה בר רב הונא אמר רב: מאה ועשרים משתאות עשה בעז לבניו</strong> בחתונותיהם, <strong>שנאמר: "ויהי לו שלשים בנים, ושלשים בנות שלח החוצה ושלשים בנות הביא לבניו מן החוץ, וישפט את ישראל שבע שנים"</strong> (שופטים יב ט), ששישים ילדים היו לו,
 <strong>ובכל אחת ואחת</strong> מן החתונות שעשה להם, <strong>עשה שני משתאות: אחד בבית אביו</strong> של החתן <strong>ואחד בבית חמיו</strong> אבי אשתו, <strong>ובכולן לא זימן את מנוח</strong> אביו של שמשון, שאשתו היתה עקרה מתחילה (ראה שופטים יג, ב), <strong>אמר: כודנא</strong> <small>[פירדה]</small> <strong>עקרה במאי פרעא</strong> <small>[במה תפרע]</small> <strong>לי?</strong> שהרי למנוח אבי שמשון לא היו ילדים, ולא כדאי לי להזמין אותו, שהרי הוא לא יזמינני אליו.
 <strong>תאנא</strong> <small>[שנה</small> החכם<small>]:</small> <strong>וכולן</strong> כל הילדים של אבצן <strong>מתו בחייו. והיינו דאמרי אינשי</strong> <small>[וזהו שאומרים אנשים]</small> בפתגמם: <strong>"בחייך</strong> ש<strong>ילדת שיתין שיתין</strong> <small>[שישים, שישים</small> ילדים<small>]</small> <strong>למה ליך</strong> <small>[לך]?</small> <strong>איכפל ואוליד חד דמשיתין זריז</strong> <small>[השתדל והולד אחד, שיהיה זריז משישים]</small>
 <strong>",</strong> כבועז, שמתו ששים ילדיו, וילדו האחרון שהוליד מרות, הוא כבודו, שממנו באה מלכות בית דוד. <strong>(סימן</strong> לדברים שאמר רב חנן בר רבא בשם רב: <strong>מלך אברהם עשר שנים שנפטר נתנשא לבדו). אמר רב חנן בר רבא אמר רב: אלימלך, ושלמון</strong> (אביו של בועז), <strong>ופלוני אלמוני</strong> הנזכר (בעילום שמו) בספר רות ("ויאמר סורה שבה פה פלוני אלמוני ויסר וישב". רות ד, א) כגואל קרוב יותר מבועז, <strong>ואבי נעמי</strong> — <strong>כולן בני</strong> (צאצאי) <strong>נחשון בן עמינדב</strong> נשיא שבט יהודה <strong>הן</strong> (ראה רות ד, כ–כא). ושואלים: <strong>מאי קא משמע לן</strong> <small>[מה השמיע לנו</small> בכך<small>]?</small> — <strong>שאפילו מי שיש לו זכות אבות</strong> כאלימלך, <strong>אינה עומדת לו בשעה שיוצא מ</strong>ה<strong>ארץ לחוצה לארץ.</strong> אגב הזכרת דברי רב חנן בר רבא מביאים עוד מדבריו.
 <strong>ואמר רב חנן בר רבא אמר רב: אמיה</strong> <small>[אמו]</small> של <strong>אברהם</strong> — <strong>אמתלאי בת כרנבו</strong> היה שמה, <strong>אמיה</strong> <small>[אמו]</small> של <strong>המן</strong> — <strong>אמתלאי בת עורבתי</strong> שמה, <strong>וסימניך</strong> כדי שלא תבלבל ביניהן: <strong>טמא</strong> — <strong>טמא,</strong> כלומר, עורב שהוא טמא, סימן לזיכרון שם אמו של המן שהוא טמא, <strong>טהור</strong> שהוא כבש ("כר") — סימן ל<strong>טהור,</strong> לאמו של אברהם שהוא טהור.
 <strong>אמיה</strong> <small>[אמו]</small> של <strong>דוד</strong> — <strong>נצבת בת עדאל שמה, אמיה</strong> <small>[אמו]</small> של <strong>שמשון</strong> — <strong>צללפונית, ואחתיה</strong> <small>[ואחותו]</small> היתה נקראת <strong>נשיין.</strong> ושואלים: <strong>למאי נפקא מינה</strong> <small>[מה יוצא מזה],</small> מה אנו למדים מידיעתם של כל השמות הללו? ומשיבים: <strong>לתשובת המינים</strong> ששואלים על שמותיהן של הנשים הללו, שאינם מפורשים במקרא, ואנו אומרים לנו שמסורת בידינו בעל פה מה שמותיהן.
 <strong>ואמר רב חנן בר רבא אמר רב: עשר שנים נחבש אברהם אבינו</strong> בכלא, על שכפר בעבודה זרה שהיתה נהוגה בארצו, והן נחלקות באופן זה: <strong>שלש</strong> שנים <strong>ב</strong>עיר <strong>כותא, ושבע ב</strong>עיר <strong>קרדו. ורב דימי מנהרדעא מתני איפכא</strong> <small>[היה שונה להיפך],</small> שבע בכותא ושלוש בקרדו. <strong>אמר רב חסדא: עיברא זעירא</strong> <small>[המעבר הקטן]</small> של <strong>כותא זהו אור כשדים.</strong>
 <strong>ואמר רב חנן בר רבא אמר רב: אותו היום שנפטר אברהם אבינו מן העולם, עמדו כל גדולי אומות העולם בשורה</strong> כדרך שעושים אבלים, <strong>ואמרו: אוי לו לעולם שאבד</strong>
## דף צא:
 <strong>מנהיגו, ואוי לה לספינה שאבד קברינטא</strong> (רב החובל שלה). ועוד בענין מנהיגים.
  נאמר בשבחיו של מקום: על מה שנאמר <strong>"והמתנשא לכל לראש"</strong> (דברי הימים א כט, יא) <strong>אמר רב חנן בר רבא אמר רב: אפילו ריש גרגותא</strong> (הממונה על חלוקת המים להשקייה) <strong>משמיא מוקמי ליה</strong> <small>[משמים מעמידים אותו],</small> שכל מי שנעשה ראש, אפילו בדבר קטן — משמים הוא מתמנה. ושבים לדון בעניינם של אלימלך ובניו, שלדעת ר' שמעון בר יוחי נענשו על שיצאו מן הארץ שלא כדין.
 <strong>אמר רב חייא בר אבין אמר ר' יהושע בן קרחה: חס ושלום</strong> שזה היה חטאם, <strong>ש</strong>כן <strong>אפילו</strong> אם <strong>מצאו</strong> אבימלך ובניו <strong>סובין</strong> לאכול <strong>לא יצאו</strong> מן הארץ, <strong>ואלא מפני מה נענשו?</strong> מטעם אחר — <strong>שהיה להן לבקש רחמים על דורם ולא בקשו, שנאמר: "בזעקך יצילך קבוציך"</strong> (ישעיה נז, יג).
 <strong>אמר רבה בר בר חנה אמר ר' יוחנן: לא שנו</strong> שאסור לצאת מן הארץ <strong>אלא</strong> בזמן ש<strong>מעות בזול,</strong> כאשר הכסף מצוי, <strong>ופירות ביוקר</strong> וכמו ששנינו: סאתים בסלע. <strong>אבל</strong> בזמן ש<strong>מעות ביוקר</strong> ואין אנשים יכולים להרוויח די כסף כדי לקנות אוכל <strong>אפילו עמדו ארבע סאין בסלע</strong> — <strong>יוצאין</strong> לחוץ לארץ על מנת לחיות.
 <strong>(סימן</strong> לרשימה של דברים שאמר ר' יוחנן שהוא זוכר מן העבר: <strong>סלע פועל חרובא טליא אמרין).</strong> שכך <strong>אמר ר' יוחנן: נהירנא כד הוו קיימין ארבע סאין</strong> <small>[זוכר אני</small> כאשר <small>היו עומדים,</small> נמכרים <small>ארבעה סאים]</small> <strong>בסלע, והוו נפישי נפיחי כפן בטבריא מדלית</strong> <small>[והיו מרובים נפוחי רעב בטבריה מפני שלא]</small> היה להם אפילו מטבע קטנה כ<strong>איסר</strong> לקנות בה. <strong>ו</strong>עוד <strong>אמר ר' יוחנן: נהירנא כד</strong> <small>[זוכר אני כאשר]</small> <strong>לא הוו מיתגרין פועליא למדנח קרתא</strong> <small>[היו נשכרים פועלים למזרח העיר],</small> <strong>מריח פיתא</strong> <small>[הפת]</small> שהיה בא ממערב <strong>מייתין</strong> <small>[היו מתים].</small>
 ואגב כך מספרים עוד דברי זכרונות, <strong>ואמר ר' יוחנן: נהירנא כד הוה בצע ינוקא חרובא, והוה נגיד חוטא דדובשא על תרין דרעוהי</strong> <small>[זוכר אני כאשר היה שובר ילד חרוב, והיה נמשך חוט דבש על שתי זרועותיו].</small> <strong>ואמר ר' אלעזר: נהירנא כד הוה נטיל עורבא בשרא, ונגיד חוטא דמשחא מריש שורא ועד לארעא</strong> <small>[זוכר אני כאשר היה עורב לוקח בשר, והיה נמשך חוט של שומן מראש החומה</small> שעמד עליה <small>ועד לארץ].</small> <strong>ואמר ר' יוחנן: נהירנא כד הוו מטיילין טליא וטלייתא בשוקא כבר שית</strong> <small>[זוכר אני כאשר היו מטיילים נער ונערה בשוק, כבן שש]</small> <strong>עשרה וכבר</strong> <small>[וכבן]</small> <strong>שבע עשרה, ולא הוו חטאן</strong> <small>[היו חוטאים].</small> <strong>ואמר ר' יוחנן: נהירנא כד הוו אמרין בי מדרשא</strong> <small>[זוכר אני כאשר היו אומרים</small> ב<small>בית המדרש]:</small> <strong>דמודי להון</strong> <small>[</small>מי <small>שמודה להם</small> לגויים<small>]</small> — <strong>נפיל בידיהון</strong> <small>[נופל בידיהם].</small> <strong>דמתרחיץ עליהון</strong> <small>[</small>זה <small>שסומך עליהם]</small> — <strong>דיליה דילהון</strong> <small>[שלו</small> נעשה <small>שלהם].</small> ושבים לדון בעניינים שבמגילת רות.
 <strong>כתיב</strong> <small>[נאמר]:</small> <strong>"מחלון וכליון"</strong> (רות א, ב), <strong>וכתיב</strong> <small>[ונאמר]</small> במקום אחר: <strong>"</strong>ו<strong>יואש ושרף</strong> אשר בעלו למואב<strong>"</strong> (דברי הימים א ד, כב), ומשמע שהם אותם אנשים שנשאו נשים ממואב. <strong>רב ושמואל</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: "מחלון" ו"כליון" שמן</strong> האמיתי, <strong>ולמה נקרא שמן "שרף" ו"יואש"? "יואש"</strong> נקרא כך משום <strong>שנתיאשו מן הגאולה</strong> בארץ, שהרי קבעו דירתם במואב וישבו שם שנים רבות. <strong>"שרף"</strong> נקרא כך מפני <strong>שנתחייבו שריפה למקום</strong> משום שעזבו את הארץ.
 <strong>וחד</strong> <small>[ואחד</small> מהם<small>]</small> <strong>אמר: "יואש" ו"שרף" שמן</strong> האמיתי, <strong>ולמה נקרא שמן "מחלון" ו"כליון"? "מחלון"</strong> — <strong>שעשו גופן</strong> (עצמם) <strong>חולין</strong> שהרי יצאו לחוץ לארץ שהיא טמאה, <strong>ו"כליון"</strong> — <strong>שנתחייבו כליה למקום.</strong>
 ומעירים: <strong>תניא כמאן דאמר</strong> <small>[שנויה</small> ברייתא <small>כמי שאומר]:</small> <strong>"מחלון" ו"כליון" שמן; דתניא</strong> <small>[ש</small>כן <small>שנינו</small> בברייתא<small>],</small> <strong>מאי דכתיב</strong> <small>[מהו שנאמר]:</small> <strong>"ויוקים ואנשי כזבא ויואש ושרף אשר בעלו למואב וישבי לחם והדברים עתיקים"</strong> (דברי הימים א ד, כב)? ומסבירים: <strong>"ויוקים"</strong> — <strong>זה יהושע, שהקים</strong> ושמר את ה<strong>שבועה לאנשי גבעון</strong> (ראה יהושע פרק ט), <strong>"ואנשי כזבא"</strong> — <strong>אלו אנשי גבעון,</strong> <strong>שכזבו ביהושע,</strong> שהרי רימוהו באומרם שהם מארץ רחוקה. <strong>"ויואש ושרף"</strong> — <strong>אלו מחלון וכליון, ולמה נקרא שמן "יואש" ו"שרף"? "יואש"</strong> — על שם <strong>שנתיאשו מן הגאולה, "שרף"</strong> — משום <strong>שנתחייבו שריפה למקום.</strong>
 <strong>"אשר בעלו למואב"</strong> — כוונתו <strong>שנשאו נשים מואביות. "וישבי לחם"</strong> — <strong>זו רות המואביה, ששבה ונדבקה בבית לחם יהודה. "והדברים עתיקים"</strong> — <strong>דברים הללו עתיק יומיא</strong> <small>[עתיק ימים,</small> הקדוש ברוך הוא<small>]</small> <strong>אמרן,</strong> שגזירה היתה מלפניו, <strong>דכתיב</strong> <small>[שנאמר]:</small> <strong>"מצאתי דוד עבדי"</strong> (תהלים פט, כא), <strong>וכתיב</strong> <small>[ונאמר]</small> לשון מציאה גם בבנות לוט: <strong>"שתי בנתיך הנמצאת"</strong> (בראשית יט, טו), לומר שנמצא שורש דוד מראשית הדורות וכבר היה נועד דוד לצאת ממואב, בנם של לוט ובתו (ראה בראשית יט, לז).
  אגב הזכרת פסוק זה מביאים את מה שנאמר בהמשך: <strong>"המה היוצרים וישבי נטעים וגדרה עם המלך במלאכתו ישבו שם"</strong> (דברי הימים א ד, כג), ומבארים: <strong>"המה היוצרים"</strong> — <strong>אלו בני יונדב בן רכב שנצרו</strong> (שמרו) את <strong>שבועת אביהם</strong> (ראה ירמיהו ל״ה:ו׳).
 <strong>"ישבי נטעים"</strong> — <strong>זה שלמה, ש</strong>היה <strong>דומה לנטיעה במלכותו. "וגדרה"</strong> — <strong>זו סנהדרין שגדרו פרצותיהן של ישראל</strong> על ידי לימודם ותקנותיהם. <strong>"עם המלך במלאכתו ישבו שם"</strong> — <strong>זו רות המואביה שראתה במלכות שלמה</strong> שהיה <strong>בן בנו של בן בנה, שנאמר</strong> בשלמה: <strong>"וישם כסא לאם המלך"</strong> (מלכים א ב, יט), <strong>ואמר ר' אלעזר:</strong> הכוונה היא <strong>לאמה של</strong> שושלת ה<strong>מלכות,</strong> שהיא רות, שממנה צמחה השושלת כולה. ומתוך שעסקו בזמנים שיש בהם רעב בארץ, מסיימים את הפרק בברכה באותם עניינים עצמם.
 <strong>תנו רבנן</strong> <small>[שנו חכמים]:</small> מה שנאמר בפרשת הברכות <strong>"ואכלתם מן התבואה ישן"</strong> (ויקרא כה, כב) הכוונה היא <strong>בלא סלמנטון.</strong> ושואלים בגמרא: <strong>מאי</strong> <small>[מה</small> פירוש<small>]</small> <strong>"בלא סלמנטון"? רב נחמן אמר: בלא רצינתא</strong> <small>[תולעים]</small> האוכלות את התבואה. <strong>ורב ששת אמר: בלא שדיפא</strong> <small>[שידפון]</small> המקלקל את טעמה של התבואה.
  ומעירים:  <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב ששת,</strong> וכן <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב נחמן.</strong> ומפרטים, <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב נחמן.</strong> מה שנאמר <strong>"ואכלתם</strong> מן התבואה <strong>ישן"</strong> (ויקרא כה, כב), <strong>יכול</strong> אולי מכלל הדברים משמע ש<strong>יהו ישראל מצפין לחדש מפני ישן שכלה?</strong> — <strong>תלמוד לומר</strong> בהמשך הפסוק: <strong>"עד בוא תבואתה",</strong> לומר: <strong>עד שתבא תבואה מאליה</strong> ואין מצפים לה, שנתקיימה הברכה ואין התולעת אוכלת את החיטה מן האוצר.
 <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב ששת: "ואכלתם מן התבואה ישן"</strong> — <strong>יכול</strong> אולי מכלל הדברים משמע ש<strong>יהו ישראל מצפין לחדש מפני ישן שרע</strong> שאינו טוב, מפני השדפון שמקלקל את התבואה? — <strong>תלמוד לומר: "עד בוא תבואתה"</strong> — <strong>עד שתבא תבואה מאליה,</strong> שלא היה שדפון בתבואה שבאוצר.
 <strong>תנו רבנן</strong> <small>[שנו חכמים]:</small> מה שנאמר בפרשת הברכות <strong>"ואכלתם ישן נושן"</strong> (ויקרא כו, י), <strong>מלמד שכל המיושן מחבירו הוי</strong> <small>[הריהו]</small> <strong>יפה מחבירו. ואין לי אלא דברים שדרכן ליישנן,</strong> כלומר, שדרך העולם היא שמשאירים אותם להתיישן כגון יין, <strong>דברים שאין דרכן ליישנן</strong> כגון פירות, <strong>מנין</strong> שיהו טובים ככל שיתיישנו? — <strong>תלמוד לומר: "ישן נושן" מכל מקום,</strong> שהארץ תשמור את פירותיה שלא יתקלקלו כלל ואף יוסיפו וישתבחו.
  ומה שנאמר <strong>"וישן מפני חדש תוציאו"</strong> (ויקרא כו, י) <strong>מלמד שהיו אוצרות מלאין ישן וגרנות מלאין חדש, והיו ישראל אומרים: היאך נוציא זה מפני זה? אמר רב פפא: כל מילי עתיקא מעליא</strong> <small>[דבר ישן מעולה</small> בטיבו<small>]</small> מן החדש, <strong>לבר מתמרי ושיכרא והרסנא</strong>
## דף צב.
 <big>א משנה</big> <strong>המוכר פירות לחברו</strong> כלומר, מכר לו זרעים (כגון חיטים ושעורים או פולים וכיוצא בהם) הנמכרים הן לאכילה והן לזריעה, <strong>וזרען</strong> הקונה <strong>ולא צמחו, ואפילו</strong> קנה ממנו <strong>זרע פשתן</strong> שאינו נמכר כל כך לאכילה, ולא צמח — <strong>אינו חייב</strong> המוכר <strong>באחריותן</strong> מכיון שלא אמר לו הקונה שהוא מתכוון לזריעה, ויכול המוכר לומר שסבר שקנה אותם לאכילה. <strong>רבן שמעון בן גמליאל אומר: זרעוני גינה שאינן נאכלין</strong> כלל, וזרעם הקונה ולא צמחו — <strong>חייב</strong> המוכר <strong>באחריותן</strong> שמובן שקנה אותם לזריעה.
 <big>ב גמרא</big> <strong>איתמר</strong> <small>[נאמר]:</small> <strong>המוכר שור לחבירו, ונמצא</strong> השור <strong>נגחן</strong> ואינו יכול לעבוד בו, <strong>רב אמר: הרי זה מקח טעות, ושמואל אמר: יכול</strong> המוכר <strong>לומר לו: לשחיטה מכרתיו לך.</strong>
 ושואלים על כך: <strong>וליחזי</strong> <small>[ונראה]</small> מה טיבו של הקונה, <strong>אי גברא</strong> <strong>דזבין לנכסתא</strong> <small>[אם</small> הוא <small>אדם שקונה לשחיטה]</small> כגון שהיה הקונה מוכר בשר — ודאי קנה <strong>לנכסתא</strong> <small>[לשחיטה],</small> <strong>אי</strong> <small>[אם]</small> הוא אדם שקונה <strong>לרדיא</strong> <small>[לחרישה]</small> כגון חקלאי העובד בשדה — ודאי קנה אותו <strong>לרדיא</strong> <small>[לחרישה]</small> לעבוד בו! ומשיבים: מדובר <strong>בגברא דזבין להכי ולהכי</strong> <small>[באדם שקונה לכך ולכך].</small>
 ושואלים: <strong>וליחזי דמי היכי נינהו</strong> <small>[ונראה</small> את <small>המחיר</small> ששילם הקונה <small>איך הוא],</small> שמחיר שור לחרישה גדול יותר!
  ומשיבים:  <strong>לא צריכא</strong> <small>[נצרכה],</small> <strong>דאייקר בישרא וקם בדמי רדיא</strong> <small>[שהתייקר הבשר ועמד בדמי</small> שור ל<small>חרישה].</small> ושואלים: <strong>אי הכי</strong> <small>[אם כך]</small> שהמחירים שווים, <strong>למאי נפקא מינה</strong> <small>[מה,</small> איזה הבדל, <small>יוצא מזה]?</small> מה זה משנה לקונה, והרי אין הוא מפסיד דבר! ומשיבים: <strong>נפקא מינה לטרחא</strong> <small>[יוצא מכאן</small> הבדל <small>לטרחה]</small> שצריך לטרוח למכור לשחיטה את השור שקנה, ולקנות שור חדש. ויש בזה משום מיקח טעות לדעת רב, ולפיכך, לדעתו, רשאי הקונה להחזיר את השור ולדרוש את דמיו.
  ושואלים:  <strong>היכי דמי</strong> <small>[כיצד בדיוק היה הדבר]?</small>
## דף צב:
 <strong>אי דליכא לאישתלומי מיניה</strong> <small>[אם אין</small> אפשרות לקונה <small>לקבל</small> <small>תשלום ממנו,</small> מן המוכר<small>]</small> שהוציא כבר את הכסף שקיבל עבור שורו — <strong>ליעכב תורא בזוזיה</strong> <small>[שיעכב</small> את <small>השור בכספו]</small> ויהא שור זה כתשלום לממון שמגיע לו, <strong>דאמרי אינשי</strong> <small>[ש</small>הרי כך <small>אומרים אנשים]</small> בפתגם מקובל: <strong>מן מרי רשותיך פארי אפרע</strong> <small>[מהחייב לך</small> אפילו <small>תבן היפרע],</small> שאם אינו יכול לקבל כסף —
 שיקבל כל דבר אחר השווה כסף! ומשיבים: <strong>לא צריכא</strong> <small>[נצרכה],</small> אלא במקרה <strong>דאיכא לאישתלומי מיניה</strong> <small>[שיש</small> אפשרות <small>לקבל תשלום ממנו]</small> בממון, ובכך נחלקו,
 <strong>רב אמר: הרי זה מקח טעות,</strong> שהרי <strong>בתר רובא אזלינן</strong> <small>[אחר הרוב אנו הולכים],</small> <strong>ורובא לרדיא זבני</strong> <small>[והרוב קונים</small> שוורים <small>לחרישה],</small> ולכן צריך המוכר להחזיר לו את כספו. <strong>ושמואל אמר</strong> <small>[</small>יכול <small>לומר]</small> <strong>לך: כי אזלינן בתר רובא</strong> <small>[כאשר אנו הולכים אחר הרוב]</small> — הרי זה <strong>באיסורא</strong> <small>[ב</small>עניינים של <small>איסור</small> והיתר<small>],</small> <strong>בממונא</strong> <small>[ב</small>ענייני <small>ממונות]</small> — <strong>לא</strong> הולכים אחר הרוב, אלא הכלל הקובע הוא: המוציא מחבירו עליו הראיה.
 <strong>(סימן</strong> לראיות שמביאים בבירור המחלוקת הזו: <strong>אשה ועבד שור שורין ופירות).</strong>
 <strong>מיתיבי</strong> <small>[מקשים]</small> ממה ששנינו: <strong>האשה שנתאלמנה או נתגרשה, והיא אומרת:</strong> <strong>ב</strong><strong>תולה נישאתי</strong> ולכן מגיעה לי כתובה של מאתיים זוז, <strong>והוא</strong> (או יורשיו) <strong>אומר: לא כי, אלא אלמנה נשאתיך</strong> ומגיע לך רק מאה זוז, הרי <strong>אם יש עדים ש</strong>בחופתה <strong>יצאה בהינומא וראשה פרוע</strong> והרי זה כדרך הבתולות הנישאות — <strong>כתובתה מאתים.</strong>
 ונדייק מכאן: <strong>טעמא דאיכא</strong> <small>[הטעם,</small> דווקא <small>שיש]</small> <strong>עדים</strong> על כך, <strong>הא ליכא</strong> <small>[אבל</small> אם <small>אין]</small> <strong>עדים</strong> — <strong>לא, ואמאי</strong> <small>[ומדוע]?</small> לשיטת רב <strong>לימא</strong> <small>[אמור]:</small> <strong>הלך אחר רוב הנשים, ורוב נשים</strong> כשהן <strong>בתולות</strong> הן <strong>נישאות!</strong>
 <strong>אמר רבינא, משום דאיכא למימר</strong> <small>[שיש לומר]</small> כנגד זה: אמנם <strong>רוב נשים בתולות נישאות, ו</strong>אולם יש <strong>מיעוט</strong> — הנישאות <strong>אלמנות. ו</strong>עוד, <strong>כל הנישאת בתולה יש לה קול</strong> (פרסום) שכך נישאה, <strong>וזו</strong> המתדיינת <strong>הואיל ואין לה קול</strong> ואין יודעים אם נישאת בתולה — <strong>איתרע</strong> <small>[הורע]</small> <strong>לה רובא</strong> <small>[הרוב]</small> שרוב הנשים נישאות בתולות, וכיון שכן יש צורך בעדים כדי להוציא ממון מן הבעל.
  ומקשים:  <strong>אי</strong> <small>[אם]</small> אתה אומר ש<strong>כל הנישאות בתולות יש להן קול,</strong> אם כן, גם <strong>כי איכא</strong> <small>[כאשר יש]</small> <strong>עדים מאי הוי</strong> <small>[מה בכך]?</small> והרי <strong>מדלית</strong> <small>[מכיון שאין]</small> <strong>לה קול</strong> — <strong>סהדי שקרי נינהו</strong> <small>[עדי שקר הם]!</small>
 <strong>אלא,</strong> כך צריך לומר: <strong>רוב הנישאות</strong> כשהן <strong>בתולות יש להן קול, וזו הואיל ואין לה קול</strong> — <strong>איתרע</strong> <small>[הורע]</small> <strong>לה רובא</strong> <small>[הרוב],</small> אבל בדרך כלל הולכים אף בממון אחר הרוב.
  ומציעים, <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו בברייתא: <strong>המוכר עבד לחברו ונמצא</strong> העבד <strong>גנב או קוביוסטוס</strong> (שטוף במשחק בקוביה), והרי זה אינו עבד ראוי — <strong>הגיעו,</strong> כלומר, המיקח נגמר, ואין הקונה יכול לטעון שהיה זה מיקח טעות. אם היה העבד <strong>לסטים מזויין</strong> (שודד) <strong>או מוכתב למלכות</strong> (שנידון ליהרג) — <strong>אומר לו</strong> הקונה למוכר: <strong>הרי שלך לפניך</strong> וקח אותו והשב לו את כספי.
  ויש לשאול: <strong>רישא</strong> <small>[בתחילה,</small> במקרה הראשון<small>]</small> שנמצא גנב או קוביוסטוס, 
## דף צג.
 <strong>מאי טעמא</strong> <small>[מה טעם]</small> אין זה מיקח טעות? <strong>לאו</strong> <small>[האם לא]</small> <strong>משום דרובא הכי איתנהו</strong> <small>[שרוב</small> העבדים <small>כך הם]?</small> ונמצא שסומכים על הרוב אף בממונות, שלא כשמואל!
  ודוחים:  <strong>לא, כולהו הכי איתנהו</strong> <small>[כולם,</small> כל העבדים <small>כך הם],</small>
 גנבים או משחקי קוביה, ולכן אין לקונה מקום לטענת מיקח טעות. ומציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>שור שנגח את הפרה</strong> והמיתה <strong>ונמצא עוברה</strong> מת <strong>בצדה, ואינו ידוע אם עד שלא נגחה ילדה</strong> והעובר מת מעצמו ולא כתוצאה מהנגיחה, <strong>או אם משנגחה ילדה</strong> והשור הוא שגרם לנזק זה — בעל השור <strong>משלם חצי נזק לפרה</strong> כדינו של כל שור תם שנגח, <strong>ורביע</strong> (רבע) נזק <strong>לולד</strong> משום הספק אם השור הוא שגרם לנזק.
 <strong>ו</strong>אולם לשיטת רב שהולכים בממון אחר הרוב <strong>אמאי</strong> <small>[מדוע</small> חוששים לספק זה<small>]?</small> <strong>לימא</strong> <small>[אמור]:</small> <strong>לך אחר רוב פרות, ורוב פרות מתעברות ויולדות</strong> וולד חי בזמן הראוי, <strong>והא</strong> <small>[וזו]</small> שלפנינו, שוולדה הוא וולד מת, <strong>ודאי מחמת נגיחה הפילה!</strong>
 ומשיבים: אף אם הולכים בממון אחר הרוב, מכל מקום <strong>התם</strong> <small>[שם]</small> אין לחייב את בעל השור בכל התשלום בגלל רוב זה, <strong>משום דמספקא לן</strong> <small>[שמסופק לנו]</small> אם יש לחייבו, אפילו אם מחמת השור הפילה, <strong>דאיכא למימר</strong> <small>[שיש</small> מקום <small>לומר]:</small> <strong>מקמה אתא ומביעתותא</strong> <small>[מלפניה בא</small> השור, <small>ומפחדו]</small> נבהלה ו<strong>הפילה,</strong> אבל לא מחמת נגיחה, ואין נזק זה נחשב שנעשה על ידי השור, <strong>ואיכא למימר</strong> <small>[ויש</small> מקום <small>לומר]:</small> <strong>מאחורה אתא ומינגח נגחה</strong> <small>[מאחוריה בא ונגחה</small> ממש<small>]</small> <strong>והפילה</strong> בגלל הנגיחה, אם כן, <strong>הוי</strong> <small>[הריהו]</small> <strong>ממון המוטל בספק, וכל ממון המוטל בספק חולקין.</strong>
 ומציעים: <strong>לימא כתנאי</strong> <small>[האם לומר</small> שרב ושמואל נחלקו במחלוקת שנחלקו בה כבר <small>תנאים],</small> ששנינו בברייתא: <strong>שור שהיה רועה, ונמצא שור הרוג בצדו, אף על פי שזה</strong> המת <strong>מנוגח וזה</strong> השני, החי, <strong>מועד ליגח,</strong> או <strong>זה מנושך וזה מועד לישוך</strong> — <strong>אין אומרים: בידוע</strong> (בוודאי) <strong>שזה נגחו וזה נשכו,</strong> ואין מוציאים כסף מבעל השור המועד על סמך הנחה מעין זו. ואילו <strong>ר' אחא אומר</strong> לגבי מקרה דומה: <strong>גמל האוחר</strong> (גמל מיוחם המשתולל) <strong>בין הגמלים, ונמצא גמל הרוג בצדו</strong> — <strong>בידוע שזה הרגו,</strong> שחזקה היא שהוא שהרג.
  ותחילה מסבירים: <strong>סברוה</strong> <small>[סברו</small> חכמים<small>]</small> שמידת תוקף הראיה של <strong>רובא</strong> <small>[רוב]</small> <strong>וחזקה כי הדדי נינהו</strong> <small>[זה כמו זה הם]</small> ותוקפם שווה, ואם כן, <strong>לימא</strong> <small>[נאמר]</small> כי <strong>רב</strong> ש<strong>אמר</strong> שהולכים בממון אחר הרוב, סבור <strong>כר' אחא</strong> שהולכים אחר החזקה. <strong>ושמואל</strong> ש<strong>אמר</strong> שאין הולכים בממון אחר הרוב, סבור <strong>כתנא קמא</strong> <small>[הראשון],</small> שאין הולכים אחר החזקה בממון!
  ודוחים:  <strong>אמר</strong> <small>[</small>יכול היה <small>לומר]</small> <strong>לך רב: אנא דאמרי</strong> <small>[אני שאמרתי]</small> את שיטתי <strong>אפילו ל</strong>שיטת ה<strong>תנא קמא</strong> <small>[הראשון]</small> אמרתי, וכיצד? <strong>עד כאן לא</strong> שמענו כי <strong>קאמר</strong> <small>[אמר]</small> ה<strong>תנא קמא התם</strong> <small>[הראשון שם]</small> בענין שור שנמצא שור הרוג בצידו, <strong>אלא דלא אזלינן בתר</strong> <small>[שאין אנו הולכים</small> בממון <small>אחר]</small> <strong>חזקה, אבל בתר רובא אזלינן</strong> <small>[אחר הרוב הולכים אנו].</small>
 <strong>ושמואל אמר</strong> <small>[</small>יכול היה <small>לומר]</small> <strong>לך</strong> לצד השני: <strong>אנא דאמרי</strong> <small>[אני שאמרתי]</small> את דברי, <strong>אפילו ל</strong>שיטת <strong>ר' אחא</strong> אמרתי, כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אחא התם</strong> <small>[שם]</small> <strong>אלא דאזלינן בתר</strong> <small>[שהולכים</small> אנו בממון <small>אחר]</small> <strong>חזקה,</strong> משום ש<strong>הוא</strong> הגמל <strong>גופיה</strong> <small>[עצמו]</small> הריהו <strong>מוחזק</strong> כמסוכן, <strong>אבל בתר רובא לא אזלינן</strong> <small>[אחר רוב,</small> שאינו מצוי לפנינו, <small>אין אנו הולכים].</small>
 ומציעים, <strong>תא שמע</strong> <small>[בוא</small> ו<small>שמע]</small> ראיה אחרת לאחד מן הצדדים, ממה ששנינו במשנתנו: <strong>המוכר פירות לחברו וזרען ולא צמחו, ואפילו זרע פשתן</strong> — <strong>אינו חייב באחריותן.</strong>
 ויש לשאול: <strong>מאי</strong> <small>[מה</small> פירוש<small>],</small> למה הכוונה במה שאמרו <strong>"אפילו"? לאו</strong> <small>[</small>האם <small>אין]</small> הכוונה <strong>אפילו זרע פשתן, דרובא</strong> <small>[שהרוב]</small> <strong>לזריעה זבני</strong> <small>[קונים</small> אותו<small>],</small> <strong>ואפילו הכי</strong> <small>[כך]</small> <strong>לא אזלינן בתר רובא</strong> <small>[אין אנו הולכים אחר הרוב]?</small>
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> בנושא זה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המוכר פירות לחברו וזרען ולא צמחו,</strong> אם היו אלה <strong>זרעוני גינה שאין נאכלין</strong> — <strong>חייב באחריותן.</strong> אם היה זה <strong>זרע פשתן</strong> — <strong>אינו חייב באחריותן,</strong> שהרי מקצתם נקנים לשם עשיית שמן או לצורך אחר. <strong>ר' יוסי אומר:</strong>
## דף צג:
 <strong>נותן לו דמי זרע,</strong> שרוב זרעי הפשתן שימושם לזריעה. <strong>אמרו לו: הרבה לוקחין</strong> (קונים) <strong>אותו לדברים אחרים</strong> ולא לזריעה.
  ושואלים:  <strong>מאן תנאי</strong> <small>[מי</small> הם אותם <small>התנאים]</small> שאמרנו שחולקים בשאלה האם הולכים אחר הרוב בממונות? <strong>אילימא</strong> <small>[אם תאמר]</small> שהכוונה ל<strong>ר' יוסי ו</strong>אותם <strong>המצויינים כ</strong><strong>"אמרו לו",</strong> והרי <strong>תרוייהו בתר רובא אזלי</strong> <small>[שניהם אחר הרוב הולכים],</small> אלא שנחלקו אחר איזה רוב יש ללכת: <strong>מר אזיל בתר רובא דאינשי</strong> <small>[חכם</small> זה, "אמרו לו", <small>הולך אחר רוב האנשים],</small> שמספר האנשים שקונים לדברים אחרים גדול מהקונים לזריעה, <strong>ומר אזיל בתר רובא</strong> <small>[וחכם</small> זה, ר' יוסי, <small>הולך אחר רוב]</small> ה<strong>זריעה</strong> שרוב הזרעים הנמכרים — נמכרים לזריעה!
 <strong>אלא,</strong> מחלוקת התנאים בענין רוב בממונות היא <strong>אי</strong> <small>[או]</small> מחלוקתם של <strong>ה</strong><strong>תנא קמא</strong> <small>[הראשון]</small> <strong>ור' יוסי, אי</strong> <small>[או]</small> מחלוקתם של ה<strong>תנא קמא</strong> <small>[הראשון]</small> <strong>ו"אמרו לו",</strong> שהתנא הראשון סבור שאין הולכים בממון אחר הרוב.
 <big>א</big> על האמור שזרעוני גינה שלא צמחו חייב באחריותם <strong>תנו רבנן</strong> <small>[שנו חכמים]:</small> <strong>מהו נותן לו</strong> המוכר לקונה? — <strong>דמי זרע,</strong> דמי הזרעים עצמם <strong>ו</strong>אולם <strong>לא הוצאה</strong> שהוציא בזריעתם, כגון שכירת פועלים וכיוצא בזה. <strong>ויש אומרים</strong> ש<strong>אף</strong> את ה<strong>הוצאה</strong> משלם לו.
  ושואלים:  <strong>מאן</strong> <small>[מי הם]</small> <strong>יש אומרים</strong> אלה? <strong>אמר רב חסדא:</strong> שיטת <strong>רבן שמעון בן גמליאל היא.</strong>
 ושואלים: <strong>הי</strong> <small>[לאיזה]</small> דבר מדברי <strong>רבן שמעון בן גמליאל</strong> מתכוון רב חסדא? <strong>אילימא</strong> <small>[אם תאמר]</small> <strong>רבן שמעון בן גמליאל דמתניתין</strong> <small>[של משנתנו],</small> <strong>דתנן</strong> <small>[ששנינו</small> במשנה<small>]:</small> <strong>המוכר פירות לחבירו וזרען ולא צמחו, ואפילו זרע פשתן</strong> — <strong>אינו חייב באחריותן,</strong> ונדייק: <strong>הא</strong> <small>[אבל]</small> אם מכר <strong>זרעוני גינה שאינן נאכלין</strong> כלל — <strong>חייב באחריותן.</strong>
 <strong>אימא סיפא</strong> <small>[אמור</small> את <small>סופה</small> של המשנה<small>],</small> <strong>רבן שמעון בן גמליאל אומר: זרעוני גינה שאינן נאכלין</strong> — <strong>חייב באחריותן;</strong> והרי ה<strong>תנא קמא</strong> <small>[הראשון]</small> <strong>נמי הכי קאמר</strong> <small>[גם כן כך אמר]</small> כפי שדייקנו: <strong>זרע פשתן הוא</strong> ש<strong>אינו חייב באחריותן,</strong> ומכאן: <strong>הא</strong> <small>[אבל]</small> <strong>זרעוני גינה שאינן נאכלין</strong> — <strong>חייב באחריותן!</strong>
 <strong>אלא לאו</strong> <small>[האם לא]</small> נאמר כי בענין <strong>הוצאה איכא בינייהו</strong> <small>[יש ביניהם</small> מחלוקת<small>],</small> <strong>מר סבר</strong> <small>[חכם זה,</small> תנא קמא, <small>סבור]</small> שנותן לו רק <strong>דמי זרע, ומר סבר</strong> <small>[וחכם זה,</small> רבן שמעון בן גמליאל, <small>סבור]</small> שנותן לו <strong>אף הוצאה,</strong> ומכאן סבור רב חסדא שרבן שמעון בן גמליאל הוא "יש אומרים" שבברייתא.
  על כך יש להקשות: <strong>ממאי</strong> <small>[ממה]</small> אתה יודע שרבן שמעון בן גמליאל הוא האומר שמשלם אף דמי הוצאה? הרי במשנה לא מפורש במה נחלקו, <strong>דלמא איפכא</strong> <small>[שמא ההיפך],</small> שתנא קמא הוא זה האומר שמשלם לו גם דמי הוצאה! ומשיבים: <strong>הא לא קשיא</strong> <small>[זה אינו קשה],</small> שכן <strong>כל תנא</strong> שדבריו באו <strong>בתרא</strong> <small>[מאוחר],</small> <strong>לטפויי מילתא קא אתי</strong> <small>[להוסיף דברים</small> על מה שלפניו <small>הוא בא],</small> ולפיכך יש לפרש את דברי רבן שמעון בן גמליאל כהוספה על דברי התנא הראשון.
  ומקשים קושיה אחרת: <strong>ודלמא</strong> <small>[ושמא]</small> <strong>כולה,</strong> כל המשנה, שיטת <strong>רבן שמעון בן גמליאל היא, וחסורי מחסרא והכי קתני</strong> <small>[וחסרה</small> המשנה <small>וכך</small> היא <small>שנויה]:</small> <strong>המוכר פירות לחבירו וזרען ולא צמחו, אפילו זרע פשתן</strong> — <strong>אינו חייב באחריותן, הא</strong> <small>[הרי</small> מכאן<small>]</small> ש<strong>זרעוני גינה שאינן נאכלין</strong> — <strong>חייב באחריותן,</strong> אלו <strong>דברי רבן שמעון בן גמליאל, שרבן שמעון בן גמליאל אומר: זרע פשתן הוא</strong> ש<strong>אינו חייב באחריותן, הא</strong> <small>[הרי</small> מכאן<small>]</small> ש<strong>זרעוני גינה שאינן נאכלין</strong> — <strong>חייב באחריותן,</strong> ואם כן ממשנתנו אין להוכיח שרבן שמעון בן גמליאל חולק בענין הוצאה!
 <strong>אלא</strong> רב חסדא, שאמר שדברי "יש אומרים" דעת רבן שמעון בן גמליאל היא, כוונתו ל<strong>הא</strong> <small>[זו]</small> שאמר <strong>רבן שמעון בן גמליאל, דתניא</strong> <small>[ש</small>כן <small>שנינו</small> בברייתא<small>]:</small> <strong>המוליך חטין</strong> לטוחן <strong>לטחון,</strong> <strong>ולא לתתן</strong> (לא נתנם במים לפני הטחינה כדי לרככן ולהפריד מהן את קליפתן), <strong>ועשאן</strong> בטחינה <strong>סובין</strong> פסולת דקה, <strong>או מורסן</strong> שהוא קמח מעורב בפסולת גסה, של שיירי קליפות החיטים. או שנתן אדם <strong>קמח לנחתום</strong> כדי לאפותו, <strong>ואפאו</strong> הנחתום <strong>פת ניפולין</strong> שמתפוררת לחתיכות. או שנתן אדם <strong>בהמה לטבח</strong> (שוחט) לשוחטה, <strong>וניבלה</strong> עשה אותה נבילה בשחיטתו — על כל אלה <strong>חייב</strong> בעל המלאכה לשלם, <strong>מפני שהוא כ</strong>שומר <strong>נושא שכר</strong> ומשלם מה שהזיק ברשלנות כזו.
 <strong>רבן שמעון בן גמליאל אומר: נותן לו</strong> גם <strong>דמי בושתו ודמי בושת אורחיו,</strong> אם על סמך זה הזמין אורחים לסעודה, ועתה בעל המלאכה לא יכול לתת להם אוכל. <strong>וכן היה רבן שמעון בן גמליאל אומר: מנהג גדול היה בירושלים, המוסר סעודה לחברו</strong> שיכין עבורו <strong>וקלקלה</strong> החבר — <strong>נותן לו דמי בשתו ודמי בושת אורחיו.</strong>
 ודרך אגב מוסיפים: <strong>עוד מנהג גדול היה בירושלים,</strong> כשהיו עושים סעודה או משתה היתה <strong>מפה פרוסה על גבי הפתח, כל זמן שמפה פרוסה</strong> — <strong>אורחין נכנסין,</strong> שיודעים שיש מקום לסעוד שם. <strong>נסתלקה המפה</strong> — <strong>אין האורחין נכנסין</strong> עוד.
 <big>ב משנה</big> <strong>המוכר פירות</strong> (מיני תבואה וכיוצא בהם) <strong>לחבירו</strong> — <strong>הרי זה</strong> הקונה, <strong>מקבל עליו רובע</strong> קב של <strong>טנופת</strong> (מיני לכלוך), <strong>ל</strong>כל <strong>סאה</strong> מהפירות שקנה. הקונה <strong>תאנים</strong> — <strong>מקבל עליו עשר</strong> תאנים <strong>מתולעות ל</strong>כל <strong>מאה.</strong> הקונה <strong>מרתף של יין</strong> — <strong>מקבל עליו עשר</strong> חביות <strong>קוססות</strong> חמוצות מעט, <strong>למאה.</strong> הקונה <strong>קנקנים בשרון</strong> — <strong>מקבל עליו עשר פיטסות</strong> (כדים רעים) <strong>למאה.</strong>
 <big>ג גמרא</big> <strong>תאני</strong> <small>[שנה]</small> <strong>רב קטינא:</strong> "רובע טינופת" שאמרו במשנה, אין הכוונה ללכלוך ממש, עפר וכיוצא בו, אלא ל<strong>רובע קטנית ל</strong>כל <strong>סאה</strong> של פירות. ושואלים: <strong>ו</strong>כי <strong>עפרורית לא</strong> מקבל הקונה על עצמו? <strong>והאמר</strong> <small>[והרי אמר]</small> <strong>רבה בר חייא קטוספאה</strong> (מקטיספון) <strong>משמיה</strong> <small>[משמו]</small> של <strong>רבה:</strong> מי ש<strong>בורר צרור</strong> (אבן או עפר) ומוציא אותו <strong>מגרנו של חברו</strong> —
## דף צד.
 <strong>נותן לו דמי חטין</strong> כנגד הצרור שהוציא, שכן אם לא היה מוציא את הצרור היה חבירו מוכר את החיטים עם הצרור שבתוכן במחיר של חיטים, ועכשיו שהוציא את הצרור, הרי זה כאילו נטל ממנו חיטים באותה כמות. ומכאן שהקונה מקבל על עצמו עפרורית!
  ומשיבים: צריך להבין את דברי רב קטינא כך:  אם היתה <strong>קטנית</strong> מעורבת בחיטים, ושיעורה בתוך החיטים עד <strong>רובע</strong> — מקבל, <strong>עפרורית</strong> — רק <strong>פחות מרובע.</strong>
 ושואלים: <strong>ועפרורית רובע לא? והא תניא</strong> <small>[והרי שנינו</small> בברייתא<small>]:</small> <strong>המוכר פירות לחברו,</strong> אם מכר לו <strong>חטין</strong> — <strong>מקבל עליו</strong> הקונה <strong>רובע קטנית לסאה.</strong> מכר לו <strong>שעורים</strong> — <strong>מקבל עליו רובע נישובת</strong> (מוץ וכיוצא בזה) <strong>לסאה.</strong> מכר לו <strong>עדשים</strong> — <strong>מקבל עליו רובע עפרורית לסאה;</strong>
 <strong>מאי לאו</strong> <small>[האם לא</small> הכוונה<small>]</small> ש<strong>הוא הדין לחטים ולשעורין,</strong> שגם בהן מקבל עליו רובע עפרורית? ודוחים: אינו כן, דין זה הוא רק בעדשים ולא בחיטים ושעורים, וטעם ההבדל, <strong>שאני</strong> <small>[שונים]</small> <strong>עדשים, דמיעקר עקרי להו</strong> <small>[שעוקרים אותן]</small> על שורשיהן מהאדמה, ולא קוצרים, ומשום כך מעורבת בהם אדמה. אבל בחיטים ושעורים, שנקצרות, לא צריכה להיות עפרורית בכמות כזו.
  ומציעים:  <strong>אלא</strong> מעתה, לדבריך ש<strong>טעמא</strong> <small>[הטעם]</small> הוא משום ש<strong>עדשים דמיעקר עקרי להו</strong> <small>[שעוקרים אותן]</small> יש בהן עפר, <strong>אבל חטי ושערי</strong> <small>[חיטים ושעורים]</small> <strong>לא,</strong> אם כן <strong>תפשוט מינה</strong> <small>[תפתור ממנה]</small> את הבעיה לצד אחר, ונאמר לגבי קניית <strong>חטי ושערי</strong> <small>[חיטים ושעורים]</small> ש<strong>עפרורית לא מקבל</strong> עליו הקונה כלל!
 ודוחים: <strong>לעולם</strong> תפרש ש<strong>חטי ושערי</strong> <small>[חיטים ושעורים]</small> גם כן <strong>מקבל</strong> עליו הקונה <strong>עפרורית</strong> בשיעור רובע, אלא <strong>עדשים איצטריכא ליה</strong> <small>[נצרכה לו</small> לומר<small>],</small> משום <strong>דסלקא דעתך אמינא</strong> <small>[שיעלה על דעתך לומר]:</small> <strong>כיון דמיעקר עקרי להו</strong> <small>[שעוקרים אותם]</small> ויש בהם עפר מרובה, אם כן <strong>יותר מרובע</strong> עפרורית <strong>נמי לקבל</strong> <small>[גם כן יקבל]</small> עליו הקונה, על כן <strong>קא משמע לן</strong> <small>[השמיע לנו]</small> שרק רובע מקבל עליו ולא יותר.
 <big>א</big> ובענין זה <strong>אמר רב הונא:</strong> למרות שהקונה מקבל עליו טינופת בשיעור מסויים ואינו יכול להוציאה מן החשבון, <strong>אם בא</strong> הקונה ורוצה <strong>לנפות</strong> את מה שקנה כדי לבדוק כמה פסולת יש שם, ומצא שיש שם יותר מן השיעור המותר — <strong>מנפה את כולו</strong> והמוכר חייב להשלים את כל החסר בחיטים או בכסף, ולא רק מה שייתר על רובע. והלכה זו, <strong>אמרי לה</strong> <small>[יש אומרים]</small> שהיא <strong>דינא</strong> <small>[</small>מצד ה<small>דין],</small> <strong>ואמרי לה</strong> <small>[ויש אומרים]</small> שהיא משום <strong>קנסא</strong> <small>[קנס].</small>
 ומפרטים: <strong>אמרי לה דינא</strong> <small>[יש אומרים</small> שהיא <small>דין],</small> שהם סבורים כי <strong>מאן דיהיב זוזי</strong> <small>[מי שנותן כסף]</small> לקנות — <strong>אפירי שפירי יהיב</strong> <small>[</small><small>על פירות יפים,</small> בלא כל פסולת, הוא <small>נותן],</small> <strong>ו</strong>מדוע בכל זאת הוא מקבל עליו רובע? כי ב<strong>רובע לא טרח איניש</strong> <small>[אין אדם טורח],</small> והוא מעדיף לקבל רובע פסולת מאשר לטרוח ולנפות את כל הפירות עד שיקבל פירות יפים בלבד. ואולם על מנת שלא יהיה <strong>יותר מרובע</strong> פסולת כן <strong>טרח איניש</strong> <small>[טורח אדם],</small> <strong>וכיון דטרח</strong> <small>[שטורח]</small> לנפות — <strong>טרח בכוליה</strong> <small>[טורח בכל]</small> עד שיהיו לו פירות יפים בלא פסולת כלל.
 <strong>ואמרי לה קנסא</strong> <small>[ויש אומרים</small> שמנפה את כולו משום <small>קנס],</small> שהם סבורים כי לגבי פסולת <strong>רובע שכיח</strong> <small>[מצוי],</small> ומתחילה לשם כך אדם נותן את כספו, <strong>יותר</strong> מרובע <strong>לא שכיח</strong> <small>[מצוי],</small> <strong>ואיהו</strong> <small>[והוא]</small> המוכר <strong>הוא דעריב</strong> <small>[ש</small>הוסיף ו<small>עירב]</small> פסולת יותר מרובע, <strong>וכיון דעריב</strong> <small>[שעירב]</small> — <strong>קנסוהו רבנן בכוליה</strong> <small>[חכמים בכל]</small> שישלים ויפצה את הלוקח בכל הפסולת כולה.
 <strong>(סימן</strong> לשש הלכות שתבאנה לענין דברי רב הונא: <strong>כל תרי שטרי דראבין בר רב נחמן אונאה וקבלנותא).</strong>
 <strong>מיתיבי</strong> <small>[מקשים]</small> על דברי רב הונא ממה ששנינו במשנה בדיני כלאיים: <strong>כל סאה</strong> זרעים <strong>שיש בה רובע ממין אחר</strong> ובא לזורעה — <strong>ימעט</strong> בעל השדה אותו מין אחר, כדי שלא יהיה בשדה שזורע בו זרעים אלה שיעור של רובע לסאה, ויעבור בכך על איסור כלאיים. <strong>סברוה</strong> <small>[חשבו,</small> הניחו<small>]</small> הלומדים, כי דינו של <strong>רובע</strong> ממין אחר לענין <strong>כלאים</strong> הריהו <strong>כ</strong>דינו של <strong>יותר מרובע דהכא</strong> <small>[של כאן]</small> לענין מיקח, שהוא אסור, <strong>וקא תני</strong> <small>[ושנה</small> בענין כלאיים<small>]:</small> <strong>ימעט</strong> עד פחות מרובע, שאף שבורר ומוציא מן הזרע המעורב — אינו צריך להוציא את כולו אלא רק מקצתו, עד שיהא פחות מרובע. ומדוע, אם כן, אמר רב הונא שלענין מיקח צריך להוציא כל התערובת כולה?
 ודוחים: <strong>לא, רובע</strong> של <strong>כלאים כי</strong> <small>[כמו]</small> <strong>רובע דהכא דמי</strong> <small>[של כאן נחשב],</small> ואף בכלאיים, אם היה יותר מרובע ממין אחר —
 חייב להוציא הכל. ושואלים: <strong>אי הכי</strong> <small>[אם כך],</small> שאין הדינים נבדלים, <strong>אמאי</strong> <small>[מדוע]</small> <strong>ימעט</strong> כאשר יש רובע בלבד, הרי אינו עובר משום כלאיים על תערובת זו! ומשיבים: <strong>משום חומרא</strong> שבעניינם של <strong>כלאים.</strong>
 ומקשים: <strong>אי הכי</strong> <small>[אם כך],</small>
## דף צד:
 <strong>אימא סיפא</strong> <small>[אמור</small> את <small>סופה,</small> המשכה של משנה זו<small>],</small> <strong>ר' יוסי אומר:</strong> לא די שממעט עד רובע, אלא <strong>יבור</strong> (יברור) את כל המין האחד שהתערב.
  ומעתה יש לשאול: <strong>אי אמרת בשלמא</strong> <small>[נניח אם אתה אומר]</small> שרובע לענין כלאיים <strong>כיותר מרובע טנופת</strong> לענין מכירה <strong>דמי</strong> <small>[נחשב],</small> ניתן לומר כי <strong>בהא קא מיפלגי</strong> <small>[ב</small>נושא <small>זה הם חלוקים],</small> ה<strong>תנא קמא סבר</strong> <small>[הראשון סבור]:</small> <strong>לא קנסינן התירא אטו איסורא</strong> <small>[אין אנו קונסים בהיתר משום האיסור],</small> ולכן רק ימעט לכדי פחות מרובע. <strong>ור' יוסי סבר</strong> <small>[סבור]:</small> <strong>קנסינן</strong> <small>[קונסים אנו]</small> היתר משום האיסור, ולכן צריך לברור הכל, וכדברי רב הונא. <strong>אלא אי אמרת</strong> <small>[אם אתה אומר]</small> שרובע לענין כלאיים <strong>כרובע</strong> לענין מכירה <strong>דמי</strong> <small>[נחשב]</small> ומעיקר הדין אין צורך אפילו למעט, <strong>אמאי</strong> <small>[מדוע]</small> לדעת ר' יוסי <strong>יבור</strong> הכל?
  ומשיבים:  <strong>התם היינו טעמא</strong> <small>[שם</small> בכלאיים <small>זהו הטעם]</small> של <strong>ר' יוסי, משום דמיחזי כי</strong> <small>[שנראה כמו]</small> <strong>מקיים כלאים,</strong> כאשר מתחיל לברור ולמעט, ומניח מרצונו רובע של זרע אחר.
  ומציעים עוד ראיה בענין דינו של רב הונא, <strong>תא שמע</strong> <small>[בוא</small> ו<small>שמע]:</small> <strong>שנים שהפקידו</strong> כסף <strong>אצל אחד, זה</strong> הפקיד <strong>מנה</strong> (מאה דינרים) <strong>וזה מאתים,</strong> והנפקד אינו זוכר מי נתן לו את המאתים ומי נתן לו את המאה, <strong>זה אומר "מאתים שלי", וזה אומר "מאתים שלי"</strong> — <strong>נותן לזה מנה ולזה מנה, והשאר יהא מונח עד שיבא אליהו,</strong> ואין קונסים את הרמאי שלא יקבל כלום. ואם כן, אף בענין מכירה ביותר מרובע אין לנו לקנוס את המוכר על הכל!
  ודוחים:  <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> <strong>ודאי</strong> מגיע <strong>מנה למר</strong> <small>[לזה]</small> <strong>ומנה למר</strong> <small>[לזה],</small> ובזה אין ספק כלל, <strong>הכא, מי יימר דלאו כוליה ערובי עריב</strong> <small>[כאן, מי יאמר שלא</small> את <small>הכל עירב</small> המוכר בידיים<small>]?</small> ואין ודאות שאפילו חלק מן הפסולת הגיע לשם בהיתר.
  ומציעים עוד, <strong>תא שמע מסיפא</strong> <small>[בוא</small> ו<small>שמע</small> כשיטתו של רב הונא <small>מ</small>מה ששנינו ב<small>סופה,</small> המשכה של אותה משנה<small>],</small> <strong>אמר ר' יוסי: אם כן</strong> שכל אחד מהמפקידים מקבל מנה, <strong>מה</strong> אם כן <strong>הפסיד הרמאי? אלא הכל יהא מונח עד שיבא אליהו,</strong> משמע שלדעת ר' יוסי קונסים היתר משום איסור, והרי זה ראיה לדעת רב הונא.
  ודוחים:  <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> במפקידים <strong>ודאי איכא</strong> <small>[יש]</small> <strong>רמאי,</strong> שהרי רק אחד מהם הפקיד מאתיים, ולפיכך יש מקום לקנוס כדי שהעבריין ייענש, <strong>הכא מי יימר דערובי עריב</strong> <small>[כאן,</small> במכירה <small>מי יאמר ש</small>הוא <small>עירב</small> כלל<small>]</small> ולכן אין זה מוכח שצריך לקנוס אותו.
  ומציעים עוד, <strong>תא שמע</strong> <small>[בוא</small> ו<small>שמע]</small> ראיה לדברי רב הונא ממה ששנינו בברייתא: <strong>שטר</strong> הלוואה <strong>שיש בו רבית</strong> — <strong>קונסין אותו</strong> את המלווה בעל השטר, <strong>ואינו גובה</strong> בשטר זה <strong>לא את הקרן ולא את הרבית,</strong> אלו <strong>דברי ר' מאיר,</strong> והרי זו ראיה לדעת רב הונא!
  ודוחים:  <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> בריבית <strong>משעת</strong> ה<strong>כתיבה</strong> של השטר <strong>הוא דעבד ליה שומא</strong> <small>[שעשה לו הערכה]</small> אומדן וקביעה כמה ריבית יהא חייב לו, כלומר, העבירה של ריבית כבר נעשתה בזמן כתיבת השטר, ולכן קונסים את המלווה על עבירה שוודאי עבר, <strong>הכא מי יימר דערובי עריב</strong> <small>[כאן,</small> במכירה <small>מי יאמר ש</small>המוכר עבר ו<small>עירב]</small> את הפסולת, ואין משם הוכחה שיש לקנוס אותו כאן.
  ומציעים עוד ראיה, <strong>תא שמע מסיפא</strong> <small>[בוא</small> ו<small>שמע מ</small>מה ששנינו ב<small>סופה,</small> המשכה של אותה ברייתא<small>],</small> <strong>וחכמים אומרים: גובה את הקרן ואינו גובה את הרבית,</strong> ומכאן משמע שאין קונסים, והרי זה שלא כדעת רב הונא!
  ודוחים:  <strong>הכי השתא</strong> <small>[כך אתה משווה]?!</small> <strong>התם</strong> <small>[שם</small> בשטר ריבית<small>]</small> <strong>ודאי קרנא דהתירא</strong> <small>[הקרן,</small> סכום הכסף שלווה ממנו <small>של היתר]</small> <strong>הוא, הכא מי יימר דכוליה</strong> <small>[כאן, מי יאמר ש</small>את <small>כולו,</small> כל הפסולת<small>]</small> <strong>לא ערובי עריב</strong> <small>[עירב</small> המוכר<small>],</small> ולפיכך יש מקום לומר שיקנסוהו על הכל.
  ומציעים עוד ראיה לשיטת רב הונא, <strong>תא שמע</strong> <small>[בוא</small> ו<small>שמע],</small> <strong>דתני</strong> <small>[ששנה]</small> <strong>רבין בר רב נחמן</strong> ברייתא זו: כאשר אדם מוכר שדה לחבירו, ואומר לו שמוכר שטח גדול, כגון בית כור "הן חסר הן יתר", כלומר, בערך, שנינו במשנה כי כל עוד אין ההפרש גדול יותר מבית רובע לכל בית סאה (אחד לעשרים וארבע) המיקח קיים כפי שהוא. אבל אם נמצא שהיה ההבדל גדול יותר מרובע לסאה, צריך המוכר להחזיר לקונה. ועל כך אמרו באותה ברייתא: <strong>לא את המותר</strong> (יותר מבית רובע לבית סאה) <strong>בלבד הוא מחזיר, אלא מחזיר לו</strong> גם <strong>את כל הרבעין כולן</strong> רבע לבית סאה, שעכשיו צריך להחזיר במידה מדוייקת לגמרי; <strong>אלמא</strong> <small>[מכאן</small> יוצא<small>]</small> ש<strong>היכא דבעי אהדורי</strong> <small>[במקום שצריך להחזיר]</small> — <strong>כולה מהדר</strong> <small>[</small>את <small>הכל</small> הוא <small>מחזיר]</small> והוא ממש כדברי רב הונא!
  ודוחים:  <strong>הכי השתא</strong> <small>[כך אתה משווה]?!</small>
## דף צה.
 <strong>התם</strong> <small>[שם</small> במכירת בית הכור<small>]</small> אמנם <strong>"הן חסר הן יתיר" אמר ליה</strong> <small>[לו]</small> לקונה, <strong>מיהו</strong> <small>[מכל מקום]</small> דווקא עד <strong>רביע ל</strong><strong>א חשיב</strong> <small>[חשוב],</small> ולכן נכלל באותה הסתייגות, אבל <strong>יתר מרביע חשיב</strong> <small>[חשוב],</small> ש
 <strong>כיון דחזי ליה לאיצטרופי</strong> <small>[שראוי לו להצטרף]</small> <strong>בתשעת קבין,</strong> שקצת יותר מרובע הקב לסאה מצטרף בבית כור (שלושים סאים) עד לבית תשעה קבים, וקרקע בת תשעת קבים <strong>הויא לה ארעא חשיבתא באפי נפשא והדרא</strong> <small>[הריהי קרקע חשובה בפני עצמה ו</small>לכן היא <small>חוזרת].</small> אבל אין ללמוד מכאן ליתר מרובע טינופת בסאה, שאין היא חשובה לעצמה.
  ומציעים עוד ראיה לדברי רב הונא, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>האונאה,</strong> שהונה מוכר את הקונה (או להיפך), והיה התשלום לא כפי ערך הדבר הנמכר, אם היה ההבדל בין הסכום שניתן לשוויו האמיתי <strong>פחות משתות</strong> (שישית) — <strong>נקנה</strong> ה<strong>מקח,</strong> ונמחלת האונאה, <strong>יותר משתות</strong> — <strong>בטל</strong> ה<strong>מקח</strong> לגמרי. אם היה ההבדל <strong>שתות</strong> בדיוק — <strong>קנה ומחזיר</strong> זה שהונה את ה<strong>אונאה.</strong>
 ויש לשאול: <strong>אמאי</strong> <small>[מדוע]</small> מחזיר בדיוק בשישית את כל סכום האונאה? <strong>ליהדר</strong> <small>[שיחזיר]</small> רק <strong>עד פחות משתות,</strong> שהרי בפחות משישית נמחלת האונאה! <strong>שמע מינה</strong> <small>[למד מכאן]:</small> <strong>כל היכי דבעי לאהדורי</strong> <small>[מקום שצריך להחזיר]</small> — <strong>כולה מהדר</strong> <small>[את הכל</small> הוא <small>מחזיר]</small> ואיננו משייר, ובדומה לדברי רב הונא!
  ודוחים:  <strong>הכי השתא</strong> <small>[כך אתה משווה]?!</small> <strong>התם מעיקרא</strong> <small>[שם,</small> באונאה, <small>מתחילה]</small> <strong>שוה בשוה אמר ליה</strong> <small>[לו],</small> הכוונה היתה שיימכר המיקח בדיוק בשוויו, <strong>מיהו</strong> <small>[ואולם]</small> אונאה בשיעור <strong>פחות משתות</strong> — <strong>לא ידיעה</strong> <small>[ידועה],</small> אינה ניכרת <strong>במנה, ומחיל איניש</strong> <small>[ומוחל אדם]</small> על הבדל זה. <strong>שתות</strong> — <strong>ידיעה, ולא מחיל איניש</strong> <small>[ידועה,</small> ניכרת, <small>ואין אדם מוחל].</small> <strong>יתר משתות</strong> — <strong>מקח טעות הוא ובטל מקח.</strong> אבל בפסולת שבפירות, הכל יודעים שיש מעט פסולת בפירות, ומראש מקבל על עצמו הקונה פסולת זו.
  ומציעים עוד ראיה, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>המקבל שדה מחברו ליטע</strong> אותה תמורת שכר מסויים — <strong>הרי זה</strong> המזמין את העבודה <strong>מקבל עליו עשר בוריות</strong> (אילנות שאינם עושים פרי) <strong>ל</strong>כל <strong>מאה,</strong> שלא הכל מצמיח פרי. היו הבוריות <strong>יותר מכאן</strong> מעשר למאה — <strong>מגלגלין עליו את הכל</strong> ונוטע מחדש את כל האילנות שלא הצליחו. משמע שאם מחזיר —
 מחזיר הכל, וכדברי רב הונא! <strong>אמר רב הונא בריה</strong> <small>[בנו]</small> של <strong>רב יהושע:</strong> במקרה זה אין ראיה, שכן <strong>כל יתר מכאן</strong> מעשר למאה, הרי זה <strong>כבא ליטע מתחלה דמי</strong> <small>[נחשב],</small> שהרי זה כאילו נותר שדה שלם שלא נטעו עדיין, וכיון שבא לנטוע מתחילה, ודאי שצריך לנטוע את השדה כראוי ולא להשאיר אילנות לא ראויים. אבל בפחות מעשרה — אין זה נחשב כנטיעה של שדה שלם, ואפשר לומר שמוחל. ואולם במכירה, כאשר יש יותר מרובע טינופת לסאה, אינו חשוב לעצמו כל כך. 
 <big>א</big> שנינו במשנה שהקונה <strong>מרתף של יין</strong> מקבל עליו עשר חביות קוססות (חמוצות מעט) למאה. ומתקשים: <strong>היכי דמי</strong> <small>[כיצד בדיוק</small> היה המכר<small>]?</small> <strong>אי</strong> <small>[אם]</small> ש<strong>אמר ליה</strong> <small>[לו]</small> <strong>"מרתף של יין" סתם</strong> — <strong>קשיא</strong> <small>[קשה],</small> <strong>אי</strong> <small>[אם]</small> ש<strong>אמר ליה</strong> <small>[לו]</small> <strong>"מרתף זה של יין"</strong> — <strong>קשיא</strong> <small>[קשה].</small>
 ומפרטים: <strong>אי</strong> <small>[אם]</small> ש<strong>אמר ליה</strong> <small>[לו]</small> <strong>"מרתף זה"</strong> — <strong>קשיא</strong> <small>[קשה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"מרתף של יין אני מוכר לך"</strong> — הרי זה <strong>נותן לו יין שכולו יפה.</strong> אמר לו <strong>"מרתף זה של יין אני מוכר לך"</strong> — <strong>נותן לו יין הנמכר בחנות,</strong> כלומר, שהוא חמוץ קצת (קוסס), ואפילו כולו היה כזה. ואם אמר לו <strong>"מרתף זה אני מוכר לך"</strong> ולא פירש שהוא יין — <strong>אפילו</strong> היה <strong>כולו חומץ הגיעו</strong> (כך מקבל אותו) הקונה, ואינו יכול לחזור בו. ואם כן דין משנתנו אינו מתאים לאף אחד מהמקרים הללו!
  ומסבירים:  <strong>לעולם</strong> מדובר במשנתנו ש<strong>אמר ליה</strong> <small>[לו]</small> המוכר לקונה <strong>"מרתף של יין" סתם, ותני ברישא</strong> <small>[ושנה בראשה ]</small> של ה<strong>ברייתא</strong> ששנינו בה שנותן לו יין שכולו יפה, והוסף: <strong>ומקבל עליו עשר קוססות למאה.</strong>
 ושואלים: <strong>ובסתם מי</strong> <small>[האם]</small> <strong>מקבל</strong> עליו הקונה קוססות? <strong>והא תאני</strong> <small>[והרי שנה]</small> <strong>ר' חייא: המוכר חבית יין לחברו</strong> — <strong>נותן לו יין שכולו יפה!</strong> ומשיבים: <strong>שאני</strong> <small>[שונה]</small> <strong>חבית, דכולא חד חמרא</strong> <small>[שכל</small> היין שבתוכה <small>יין אחד]</small> <strong>הוא</strong> ולכן אינו יכול לתת לו יין שיהא מקצתו חמוץ מעט.
  על העמדה זו של משנתנו מקשים: <strong>והא תני</strong> <small>[והרי שנה]</small> <strong>רב זביד</strong> ברייתא <strong>דבי</strong> <small>[של בית</small> המדרש<small>]</small> של <strong>ר' אושעיא:</strong> אם אמר <strong>"מרתף של יין אני מוכר לך"</strong> — <strong>נותן לו יין שכולו יפה, "מרתף זה של יין אני מוכר לך"</strong> — <strong>נותן לו יין שכולו יפה,</strong> אבל <strong>מקבל עליו עשר קוססות למאה,</strong>
## דף צה:
 <strong>וזהו</strong> דין <strong>אוצר</strong> (מרתף) <strong>ששנו חכמים במשנתינו,</strong> ולא כפי שהעמדנו קודם, במרתף של יין סתם!
 <strong>אלא</strong> יש לחזור מההסבר הקודם וכך יש לומר: <strong>מתניתין נמי</strong> <small>[משנתנו גם כן]</small> מדברת באופן ש<strong>אמר ליה</strong> <small>[לו]</small> <strong>"זה".</strong>
 ומקשים: אם כן, <strong>קשיא</strong> <small>[קשה]</small> מה שאמרנו בברייתא אחת בענין "מרתף <strong>זה"</strong> על <strong>"זה"</strong> שבברייתא האחרת, שבברייתא הראשונה נאמר שנותן לו מן הנמכר בחנות, כלומר אפילו כולו קוסס, ואילו בברייתא שהביא רב זביד — רק עשר מתוך מאה!
 ומשיבים: <strong>לא קשיא</strong> <small>[קשה]:</small> <strong>הא</strong> <small>[זו]</small> ש<strong>אמר ליה</strong> <small>[לו]</small> שהוא צריך יין <strong>למקפה</strong> לצורך תבשיל, ולשם כך צריך יין משובח, <strong>הא</strong> <small>[זו]</small> — ש<strong>לא אמר ליה</strong> <small>[לו]</small> <strong>למקפה.</strong> ומסבירים: אותה ששנה <strong>רב זביד</strong> שמקבל עליו רק עשר קוססות, מדובר במקרה  ש<strong>אמר ליה</strong> <small>[לו]</small> <strong>למקפה,</strong> ואז צריך לתת לו יין שכולו טוב, ב<strong>ברייתא</strong> מדובר באופן ש<strong>לא אמר ליה</strong> <small>[לו]</small> <strong>למקפה,</strong> ומשום שאמר "מרתף זה של יין" — הקונה מקבל עליו כל יין שיהא שם.
 <strong>הלכך</strong> <small>[על כן]</small> סיכום הדברים לשיטת רב זביד: אמר לו <strong>"מרתף של יין" ואמר לו למקפה</strong> — <strong>נותן לו יין שכולו יפה; "מרתף זה של יין" ואמר ליה</strong> שהוא צריך אותו <strong>למקפה</strong> — <strong>נותן לו יין שכולו יפה, ו</strong>אולם משום שאמר גם "זה" — <strong>מקבל עליו עשר קוססות למאה;</strong> אמר לו <strong>"מרתף זה של יין" ולא אמר ליה</strong> <small>[לו]</small> <strong>למקפה</strong> — <strong>נותן לו יין הנמכר בחנות,</strong> כלומר, אף שכולו קוססות.
  בעקבות סיכום זה, בו נוסף עוד מרכיב קובע, והוא: האם יין זה מיועד למקפה או לא, <strong>איבעיא להו</strong> <small>[נשאלה להם</small> לחכמים<small>]:</small> אמר לו <strong>"מרתף של יין"</strong> ולא אמר "זה", <strong>ו</strong>אולם גם <strong>לא אמר ליה</strong> <small>[לו]</small> <strong>למקפה, מאי</strong> <small>[מה]</small> יהא דינו? האם מקבל עליו הקונה עשר קוססות, מאחר שלא פירש למקפה, או מאחר ומדובר היה על מרתף של יין, ולאו דווקא זה — זכותו לדרוש יין שכולו טוב? <strong>פליגי</strong> <small>[נחלקו]</small> <strong>בה רב אחא ורבינא, חד</strong> <small>[אחד]</small> מהם <strong>אמר: מקבל</strong> הלוקח עשר קוססות למאה, <strong>וחד</strong> <small>[ואחד]</small> מהם <strong>אמר: לא מקבל.</strong>
 ומסבירים את טעמיהם: <strong>מאן</strong> <small>[מי]</small> ש<strong>אמר</strong> ש<strong>מקבל</strong> הוא <strong>דייק מ</strong>הברייתא שהביא <strong>רב זביד, דקתני</strong> <small>[ששנה]:</small> <strong>"מרתף של יין אני מוכר לך"</strong> — <strong>נותן לו יין שכולו יפה, ואוקימנא</strong> <small>[והעמדנו,</small> הסברנו את הברייתא במקרה<small>]</small> ש<strong>אמר ליה</strong> <small>[לו]</small> <strong>למקפה,</strong> ונדייק מכאן: <strong>טעמא</strong> <small>[הטעם]</small> דווקא משום ש<strong>אמר ליה</strong> <small>[לו]</small> <strong>למקפה, הא</strong> <small>[אבל]</small> אם <strong>לא אמר ליה</strong> <small>[לו]</small> <strong>למקפה</strong> — <strong>מקבל</strong> עשר קוססות.
 <strong>ומאן</strong> <small>[ומי]</small> ש<strong>אמר</strong> ש<strong>לא מקבל</strong> — הוא <strong>דייק מ</strong>דברי ה<strong>ברייתא</strong> האחרת, <strong>דקתני</strong> <small>[ששנה]:</small> <strong>"מרתף של יין אני מוכר לך"</strong> — <strong>נותן לו יין שכולו יפה, ואוקימנא</strong> <small>[והעמדנו]</small> ש<strong>לא אמר ליה</strong> <small>[לו]</small> <strong>למקפה.</strong>
 ושואלים: <strong>ולמאן</strong> <small>[ולמי]</small> ש<strong>דייק מ</strong>דברי <strong>רב זביד, קשיא</strong> <small>[קשה]</small> איפוא ה<strong>ברייתא!</strong> ומשיבים: לשיטתו <strong>חסורי מחסרא והכי קתני</strong> <small>[חסרה</small> הברייתא <small>וכך שנה</small> אותה<small>]:</small> "מרתף של יין אני מוכר לך" — נותן לו יין שכולו יפה. <strong>במה דברים אמורים</strong> — ש<strong>אמר ליה</strong> <small>[לו]</small> <strong>למקפה, הא</strong> <small>[אבל]</small> אם <strong>לא אמר ליה</strong> <small>[לו]</small> <strong>למקפה</strong> — <strong>מקבל</strong> עשר קוססות. <strong>ו</strong>אם אמר לו <strong>"מרתף זה של יין" ולא אמר ליה</strong> <small>[לו]</small> <strong>למקפה</strong> — <strong>נותן לו יין הנמכר בחנות.</strong>
 ושואלים לצד האחר: <strong>ולמאן</strong> <small>[ולמי]</small> ש<strong>דייק מ</strong>דברי ה<strong>ברייתא קשיא</strong> <small>[קשה]</small> מן הברייתא שהביא <strong>רב זביד, דאוקימנא</strong> <small>[שהעמדנו]</small> ש<strong>אמר ליה</strong> <small>[לו]</small> <strong>למקפה,</strong> ונדייק מכאן: <strong>הא</strong> <small>[הרי</small> אם<small>]</small> <strong>לא אמר ליה למקפה</strong> — <strong>מקבל</strong> עשר קוססות!
  ומשיבים:  <strong>הוא הדין דאף על גב</strong> <small>[שאף על פי]</small> ש<strong>לא אמר ליה</strong> <small>[לו]</small> <strong>למקפה</strong> גם כן <strong>לא מקבל, והאי דאוקימנא</strong> <small>[וזה שהעמדנו]</small> ש<strong>אמר ליה</strong> <small>[לו]</small> <strong>למקפה, משום דקשיא</strong> <small>[שהיה קשה]</small> <strong>"זה"</strong> על <strong>"זה"</strong> מן המקרה האחר, כשאמר "זה", על המקרה שאמר "זה" בברייתא שהביא רב זביד. 
 <big>א</big> אגב שהוזכר בסוגיה יין הנמכר בחנות דנים בעניינו. <strong>אמר רב יהודה: יין הנמכר בחנות</strong> — <strong>מברכין עליו "בורא פרי הגפן",</strong> שאף על פי שאינו יין משובח — עדיין בגדר יין הוא. <strong>ורב חסדא אמר: גבי חמרא דאקרים</strong> <small>[אצל יין שהקרים</small> שהחמיץ, שהתקלקל<small>]</small> <strong>למה לי?</strong> ויברך עליו "שהכל".
 <strong>מיתיבי</strong> <small>[מקשים]</small> על שיטת רב יהודה ממה ששנינו בברייתא העוסקת בברכות: <strong>על</strong> דברי מאכל ומשתה שהתקלקלו, כגון <strong>הפת שעפשה, ועל היין שהקרים, ועל תבשיל שעברה צורתו</strong> — <strong>אומר "שהכל נהיה בדברו",</strong> משמע מכאן שאין מברכים על יין הנמכר בחנות "בורא פרי הגפן"!
 <strong>אמר רב זביד: מודה רב יהודה בפורצמא דמיזדבן אקרנתא</strong> <small>[ביין גרוע שנמכר בקרנות</small> הרחוב<small>]</small> שעליו אין מברכים "בורא פרי הגפן", ולדעתו בו עוסקת הברייתא. אבל היין הנמכר בחנות משובח ממנו, ועדיין הוא בגדר יין.
 <strong>אמר ליה</strong> <small>[לו]</small> <strong>אביי לרב יוסף: הא</strong> <small>[הרי]</small> דעת <strong>רב יהודה, הא</strong> <small>[הרי]</small> דעת <strong>רב חסדא, מר כמאן סבירא ליה</strong> <small>[אדוני כמי הוא סבור]?</small> <strong>אמר ליה</strong> <small>[לו]:</small> <strong>מתניתא ידענא</strong> <small>[ברייתא אני יודע]</small> ועליה אני סומך.
## דף צו.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הבודק את החבית</strong> אם היא מכילה יין טוב, על מנת <strong>להיות מפריש עליה תרומה והולך,</strong> שמחבית זו יפריש תרומה עבור חביות אחרות של יין, כאשר יצטרך להפריש מהן תרומה, <strong>ואחר כך,</strong> לאחר שהפריש כמה פעמים מחבית זו, <strong>נמצאת חומץ,</strong> ואין מפרישים תרומה ומעשרות מן החומץ על היין, ומעתה יש לדון על כל ההפרשות שהיו מאז הבדיקה הראשונה ועד עתה, <strong>כל שלשה יום</strong> — <strong>ודאי, מכאן ואילך</strong> — <strong>ספק.</strong>
 תחילה מבררים מהן האפשרויות השונות בפירוש הברייתא, ושואלים: <strong>מאי קאמר</strong> <small>[מה הוא אומר]</small> לאלו ימים הכוונה ב"כל שלושה ימים"? <strong>אמר ר' יוחנן, הכי קאמר</strong> <small>[כך הוא אומר]:</small> <strong>כל שלשה ימים הראשונים</strong> מאז שבדק בתחילה, החבית נחשבת כ<strong>ודאי יין, מכאן ואילך ספק</strong> יין ספק חומץ;
 <strong>מאי טעמא</strong> <small>[מה טעם</small> הדבר<small>]?</small> <strong>חמרא מעילאי עקר</strong> <small>[היין</small> שבחבית <small>מלמעלה</small> הוא <small>מחמיץ</small> תחילה<small>],</small> <strong>והאי טעימיה</strong> <small>[וזה</small> הבעלים הרי <small>טעם אותו]</small> בתחילה, <strong>ולא עקר</strong> <small>[החמיץ],</small> ואף <strong>אם תמצא</strong> <small>[תרצה]</small> <strong>לומר: בתר דטעימיה עקר</strong> <small>[אחר שטעם אותו</small> אז <small>החמיץ],</small> כלומר, מיד אחר כך, מכל מקום הרי אין היין מחמיץ מיד, ומתחילה כל שלושה ימים הראשונים <strong>הוה ריחא חלא וטעמיה חמרא</strong> <small>[היה ריחו חומץ וטעמו יין],</small> <strong>וכל ריחיה חלא וטעמיה חמרא</strong> <small>[</small>ש<small>ריחו חומץ וטעמו יין]</small> — <strong>חמרא</strong> <small>[יין</small> הוא<small>].</small>
 <strong>ור' יהושע בן לוי אמר</strong> שיש לפרש כך את הברייתא: <strong>כל שלשה ימים האחרונים</strong> לפני שמצא שהוא חומץ — <strong>ודאי חומץ</strong> הוא, שלשיטתו יין שהחל להריח כחומץ, הגם שטעמו עדיין של יין — חומץ הוא, ואם עכשיו הוא חומץ גמור ודאי החל להחמיץ לפני שלושה ימים. <strong>מכאן ולהלן,</strong> כלומר, כל הימים הקודמים לכך מאז הבדיקה הראשונה — <strong>ספק;</strong>
 <strong>מאי טעמא</strong> <small>[מה טעם</small> הדבר<small>]?</small> <strong>חמרא מתתאי עקר</strong> <small>[היין</small> בחבית <small>מלמטה</small> הולך ו<small>מחמיץ],</small> <strong>ואימור עקר ולאו אדעתיה</strong> <small>[ואמור</small> שכשבדק בתחילה כבר <small>החמיץ ולא היה</small> הדבר <small>בדעתו,</small> במודעותו<small>]</small> שהרי טעם רק מלמעלה. <strong>ו</strong>גם <strong>אם תמצא</strong> <small>[תרצה]</small> <strong>לומר</strong> כי <strong>מעילאי עקר והא טעימיה</strong> <small>[שמלמעלה</small> הוא <small>מחמיץ וזה</small> הרי <small>טעם אותו]</small> <strong>ולא עקר</strong> <small>[החמיץ]</small> — <strong>דלמא בתר דטעימיה עקר</strong> <small>[שמא</small> מיד <small>אחר שטעם אותו</small> אז <small>החמיץ],</small> <strong>הוה ריחיה חלא וטעמיה חמרא</strong> <small>[נמצא</small> שמאז <small>ריחו חומץ וטעמו יין],</small> <strong>ו</strong>לשיטתו של ר' יהושע בן לוי, כל יין ש<strong>ריחיה חלא וטעמיה חמרא</strong> <small>[ריחו חומץ וטעמו יין]</small> — <strong>חלא</strong> <small>[חומץ</small> הוא<small>].</small>
 <strong>דרומאי</strong> <small>[חכמי הדרום]</small> <strong>מתנו משמיה</strong> <small>[היו שונים משמו]</small> של <strong>ר' יהושע בן לוי</strong> באופן אחר: שלושה ימים <strong>ראשונים</strong> — <strong>ודאי יין,</strong> שלושה ימים <strong>אחרונים</strong> — <strong>ודאי חומץ,</strong> כל הימים ה<strong>אמצעיים</strong> — <strong>ספק.</strong>
 ותוהים: <strong>הא גופא קשיא</strong> <small>[זו עצמה קשה]</small> מתוך עצמה, <strong>אמרת</strong> <small>[אומר אתה]</small> כי שלושה ימים <strong>ראשונים ודאי יין, אלמא ריחיה חלא וטעמיה חמרא</strong> <small>[מכאן</small> שמה ש<small>ריחו חומץ וטעמו יין]</small> — <strong>חמרא</strong> <small>[יין</small> הוא<small>],</small> <strong>והדר אמרת</strong> <small>[ו</small>אחר כך <small>חוזר ואומר אתה]:</small> שלושה ימים <strong>אחרונים ודאי חומץ, אלמא ריחיה חלא וטעמיה חמרא</strong> <small>[מכאן</small> שמה ש<small>ריחו חומץ וטעמו יין]</small> — <strong>חלא</strong> <small>[חומץ</small> הוא<small>]!</small> ומשיבים: בעיקרו של דבר, ריחו חומץ וטעמו יין — עדיין יין הוא. ומדוע שלושה ימים האחרונים ודאי חומץ הוא?
  מדובר <strong>כגון דאשתכח חלא סיפתקא</strong> <small>[שנמצא</small> בבדיקה האחרונה <small>חומץ חריף],</small> <strong>דאי לאו דעקר תלתא יומי</strong> <small>[שאם לא שהחמיץ</small> אף בטעמו כבר <small>שלושה ימים]</small> — <strong>לא הוה משתכח חלא סיפתקא</strong> <small>[היה נמצא חומץ חריף].</small>
 עד כאן עסקנו בהסברים השונים לברייתא, ומעתה שואלים: רב יוסף, שהסתמך על ברייתא זו, לפתור בעיית הברכה על יין שריחו כחומץ, <strong>כמאן פשט ליה</strong> <small>[כמי פתר לו]</small> לאביי? שהרי רק אמר לו באופן סתמי שיש פתרון לדבר מן הברייתא. <strong>פליגי בה</strong> <small>[נחלקו בכך]</small> <strong>רב מרי ורב זביד, חד</strong> <small>[אחד</small> מהם<small>]</small> <strong>אמר: כר' יוחנן</strong> פתר לו, שעדיין יין הוא ומברך "הגפן". <strong>וחד</strong> <small>[ואחד</small> מהם<small>]</small> <strong>אמר: כר' יהושע בן לוי</strong> פתר לו שחומץ הוא ומברך "שהכל". ואגב כך מובאת מחלוקת אמוראים בענין דומה.
 <strong>איתמר</strong> <small>[נאמר]:</small> <strong>המוכר חבית יין לחברו והחמיצה</strong> — <strong>אמר רב: כל שלשה ימים הראשונים</strong> לאחר המכירה נחשב עדיין <strong>ברשות</strong> ה<strong>מוכר,</strong> כלומר, עליו האחריות, שחזקה שכבר החל להחמיץ קודם למכירה, וחייב לתת לקונה יין אחר תחתיו. <strong>מכאן ואילך</strong> — <strong>ברשות</strong> ה<strong>לוקח</strong> ואין הלוקח יכול לטעון דבר;
## דף צו:
 <strong>ושמואל אמר: חמרא אכתפא דמאריה שוואר</strong> <small>[יין על כתפו של אדוניו קופץ,</small> ממהר להחמיץ<small>],</small> שלאחר שטלטלו הקונה הריהו ממהר להחמיץ בגלל הטלטול, ואין המוכר נושא באחריות גם בימים הראשונים שלאחר המכירה.
  ומסופר:  <strong>עבד</strong> <small>[עשה]</small> <strong>רב יוסף עובדא כוותיה</strong> <small>[</small>פסק הלכה ל<small>מעשה כשיטתו]</small> של <strong>רב בשיכרא</strong> <small>[בשיכר],</small> <strong>וכוותיה</strong> <small>[וכשיטתו]</small> של <strong>שמואל בחמרא</strong> <small>[ביין].</small> ומסכמים: <strong>והלכתא כוותיה</strong> <small>[והלכה כשיטתו]</small> של <strong>שמואל.</strong>
 <big>א</big> ועוד בענין דומה <strong>תנו רבנן</strong> <small>[שנו חכמים]:</small> <strong>אחד שכר תמרים, ואחד שכר שעורים, ואחד שמרי יין</strong> שהוסיף עליהם מים עד שנעשו המים כיין — כולם <strong>מברכין עליהם</strong> <strong>"שהכל נהיה בדברו",</strong> ולא "בורא פרי העץ" (בשכר תמרים), או "בורא פרי האדמה" (בשכר שעורים), או "בורא פרי הגפן" בשמרים. <strong>אחרים אומרים: שמרים שיש בהם טעם יין</strong> — <strong>מברך עליהן "בורא פרי הגפן",</strong> עד כאן דברי הברייתא. ומסופר: <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>אין הלכה כאחרים.</strong>
 <strong>אמר רבא: דכולי עלמא</strong> <small>[לדעת הכל]</small> בברייתא, אם <strong>רמא תלתא</strong> <small>[הטיל,</small> שפך <small>שלוש]</small> מידות של מים על השמרים, <strong>ואתא</strong> <small>[ובא]</small> <strong>ארבעה</strong> שנתמצתה מתוך השמרים עוד מידה אחת כזו — <strong>חמרא</strong> <small>[יין]</small> <strong>הוא,</strong> לפי שהנוסף מן השמרים הוא יין נקי, ומזוג במים שהכניסו בו. ומעירים: <strong>רבא לטעמיה</strong> <small>[לטעמו,</small> לשיטתו<small>],</small> ש<strong>אמר רבא: כל חמרא</strong> <small>[יין]</small> ש<strong>לא דרי על חד תלת מיא</strong> <small>[נושא על</small> חלק <small>אחד</small> של יין <small>שלוש</small> מידות <small>מים]</small> — <strong>לאו חמרא הוא</strong> <small>[אינו יין].</small>
 ומוסיף רבא: אם <strong>רמא תלתא ואתא תלתא</strong> <small>[הטיל שלוש</small> מידות מים <small>ובא,</small> יצאו <small>שלוש],</small> לדעת כולם — <strong>ולא כלום הוא</strong> שבוודאי אין זה יין, אלא המים שנכנסו הם אותם שיצאו. <strong>כי פליגי</strong> <small>[כאשר נחלקו]</small> בברייתא, הרי זה במקרה <strong>דרמא תלתא ואתא תלתא ופלגא</strong> <small>[שהטיל שלוש</small> מידות מים <small>ובא,</small> יצאו, <small>שלוש וחצי</small> מידות<small>],</small> <strong>דרבנן סברי</strong> <small>[שחכמים סבורים]:</small> <strong>תלתא עייל תלתא נפיק</strong> <small>[שלוש נכנסו שלוש יצאו],</small> <strong>פש ליה פלגא</strong> <small>[נוספה לו מחצית]</small> שנתמצתה מן השמרים, <strong>ופלגא בשיתא פלגי מיא</strong> <small>[ומחצית בשישה חצאים</small> של <small>מים]</small> <strong>ולא כלום הוא,</strong> שמזיגה של אחד בשישה אינה נחשבת ליין, ולכן מברך "שהכל".
 <strong>ואחרים סברי</strong> <small>[סבורים]:</small> <strong>תלתא עול</strong> <small>[שלוש</small> מידות של מים <small>נכנסו],</small> <strong>תרין ופלגא נפיק</strong> <small>[שתים וחצי יצאו],</small> וחצי מידה נספגה בשמרים, <strong>פש ליה כוזא</strong> <small>[נשתיירה,</small> נוספה <small>לו</small> לפיכך <small>מידה אחת]</small> שלימה של יין, שהרי כפי שמדובר כאן, יש בידו שלוש וחצי מידות של משקה, <strong>וכוזא בתרי ופלגא</strong> <small>[ומידה אחת</small> יין <small>בשתים וחצי]</small> של מים <strong>חמרא מעליא</strong> <small>[יין מעולה]</small> <strong>הוא.</strong>
 ושואלים: <strong>ו</strong>כאשר הוציא מן השמרים <strong>ביותר מכדי מדתו</strong> של המים שנתן, אפילו פחות משיעור זה, <strong>מי פליגי</strong> <small>[האם נחלקו]</small> בכך? <strong>והא תנן</strong> <small>[והרי שנינו</small> במשנה<small>]:</small>
## דף צז.
 <strong>המתמד</strong> העושה משקה תמד על ידי שמוסיף מים לשמרי יין, <strong>ונתן מים במדה</strong> מסויימת, <strong>ומצא</strong> לבסוף שהמשקה שיצא היה <strong>כדי מדתו</strong> במידה שהכניס — <strong>פטור</strong> מלעשר אותו משקה משום שאין זה יין, <strong>ור' יהודה מחייב.</strong> והרי <strong>עד כאן לא פליגי</strong> <small>[נחלקו]</small> <strong>אלא בכדי מדתו, אבל ביותר מכדי מדתו לא פליגי</strong> <small>[נחלקו],</small> ואף חכמים סבורים שאם המשקה הנמצא הוא מעט יותר ממידת המים שנתן — חייב, שהוא יין!
 ומשיבים: <strong>הוא הדין</strong> ש<strong>אפילו ביותר מכדי מדתו פליגי</strong> <small>[חלוקים</small> הם<small>],</small> <strong>והאי דקא מיפלגי</strong> <small>[וזה שנחלקו]</small> במשנה <strong>בכדי מדתו</strong> ולא ביותר ממידתו, הרי זה <strong>להודיעך כחו</strong> של <strong>ר' יהודה</strong> עד כמה הוא מפליג לחייב במעשר, אפילו כשלא נוסף דבר.
 <strong>בעא מיניה</strong> <small>[שאל אותו]</small> <strong>רב נחמן בר יצחק מרב חייא בר אבין: שמרים</strong> (כלומר, מים שנתן בתוך שמרים) <strong>שיש בהן טעם יין, מהו</strong> דינם? <strong>אמר ליה</strong> <small>[לו]:</small> <strong>מי סברת חמרא</strong> <small>[האם סבור אתה</small> כי <small>יין]</small> <strong>הוא? קיוהא בעלמא</strong> <small>[חמיצות סתם</small> בלבד<small>]</small> <strong>הוא</strong> ולא יותר.
 <big>א</big> עוד בענין דומה, <strong>תנו רבנן</strong> <small>[שנו חכמים]:</small> <strong>שמרים של תרומה</strong> — מחזור <strong>ראשון</strong> שמוסיף להם מים למצות מהם את היין, <strong>ו</strong>כן <strong>שני</strong> שנותן מים פעם שניה באותם שמרים — <strong>אסור</strong> לישראל לשתות ממנו, כדין תרומה, <strong>ושלישי מותר</strong> לפי שאינו אלא מים בלבד. <strong>ר' מאיר אומר: אף שלישי</strong> יכול שיהא אסור, אם הוא <strong>בנותן טעם,</strong> שאם יש בו טעם השמרים (היין) עדיין יש בו קדושה.
 <strong>ו</strong>אם היו אלה שמרים <strong>של מעשר</strong> דינם קל משל תרומה — מחזור <strong>ראשון אסור, שני מותר. ר' מאיר אומר: אף שני</strong> אסור אם יש בו עדיין <strong>בנותן טעם. ו</strong>אם היו אלה שמרים <strong>של הקדש</strong> דינם חמור מתרומה — <strong>שלישי אסור, ורביעי מותר. ר' מאיר אומר: אף רביעי</strong> אסור אם יש בו <strong>בנותן טעם.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא אחרת כי <strong>של הקדש</strong> — <strong>לעולם</strong> ואפילו מרביעי והלאה <strong>אסור, ושל מעשר</strong> — <strong>לעולם</strong> ואפילו ראשון <strong>מותר,</strong> ואם כן <strong>קשיא</strong> <small>[קשה]</small> מ<strong>הקדש</strong> על <strong>הקדש,</strong> וכן <strong>קשיא</strong> <small>[קשה]</small> מ<strong>מעשר</strong> על <strong>מעשר!</strong>
 ומתרצים: <strong>הקדש</strong> על <strong>הקדש לא קשיא</strong> <small>[קשה],</small> שכן יש לחלק ולומר כי <strong>כאן</strong> שהחמירו לאסור לעולם, מדובר ביין שנתקדש <strong>בקדושת הגוף</strong> שהוקדש לצורך נסכים, ואילו <strong>כאן</strong> שרביעי מותר ואין מחמירים כל כך — <strong>בקדושת דמים</strong> שהוקדש היין על מנת למוכרו ולהשתמש בדמיו לצורך בדק הבית. <strong>מעשר</strong> על <strong>מעשר נמי לא קשיא</strong> <small>[גם כן אינו קשה]</small> שכן יש לומר כי <strong>כאן</strong> שהראשון אסור, מדובר <strong>במעשר ודאי, כאן</strong> שמותר, מדובר <strong>במעשר</strong> שמפרישים מ<strong>דמאי,</strong> תבואה הנלקחת מעם הארץ, שהיא ספק מעושרת.
 ובאותו ענין של שמרים שנתן עליהם מים, <strong>אמר ר' יוחנן משום</strong> (בשם) <strong>ר' שמעון בן יהוצדק: כדרך שאמרו</strong> בנתינת מים על שמרים <strong>לענין איסורן</strong> עד מתי אוסרים השמרים את המים, כל אחד לפי דרגת חומרתו, <strong>כך אמרו לענין הכשירן,</strong> שיכשירו אוכלים (שיהיו ראויים) לקבלת טומאה.
  ושואלים:  <strong>הכשירן דמאי</strong> <small>[של מה]?</small> <strong>אי דמיא</strong> <small>[אם של המים]</small> — <strong>אכשורי מכשרי</strong> <small>[</small>הרי <small>מכשירים</small> הם<small>]</small> בכל מקרה, גם בלי שיתנם על השמרים, <strong>אי דחמרא</strong> <small>[אם של היין]</small> — הלא <strong>אכשורי מכשרי</strong> <small>[מכשיר</small> הוא<small>]</small> בתור יין. ואם כן המשקה הזה בכל מקרה מכשיר אוכלים לקבל טומאה, ואין הבדל אם הוא עדיין נחשב ליין או לא! ומשיבים: <strong>לא צריכא</strong> <small>[נצרכה]</small> הלכה זו להיאמר אלא במקרה <strong>שתמדו</strong> את השמרים <strong>במי גשמים,</strong> ומים אלה אינם מכשירים אוכלים מאליהם לקבל טומאה, אלא אם חשבו להשתמש בהם. אבל אם נעשו יין —
 הריהו מכשיר לטומאה בלא שיחשוב עליו. ומקשים: <strong>ו</strong>הרי <strong>כיון דקא שקיל ורמי להו למנא</strong> <small>[ש</small>הוא <small>לוקח אותם,</small> את מי הגשמים הללו, <small>ומטיל אותם לכלי]</small> שבו השמרים — הרי בכך <strong>אחשבינהו</strong> <small>[מחשיב אותם</small> בכך<small>]</small> בשעת נתינתם לכלי, ואם כן מכשירים הם לטומאה! ומשיבים: <strong>לא צריכא</strong> <small>[נצרכה],</small> אלא במקרה <strong>שנתמד מאליו,</strong> שירדו הגשמים לחבית שהיו בה שמרים.
  ומקשים:  <strong>ו</strong>הרי <strong>כיון דקא נגיד</strong> <small>[ש</small>הוא <small>מושך]</small> את המשקה הבא מן השמרים — <strong>קמא קמא אחשבינהו</strong> <small>[ראשון ראשון</small> שמוציא <small>החשיב אותו]</small> ומכשיר לקבל טומאה, בין אם היה זה בפעם הראשונה או הרביעית! <strong>אמר רב פפא:</strong> מדובר פה <strong>בפרה ששותה ראשון ראשון</strong> שלא אדם הוא שהוציא את המיצוי הראשון או השני וכו' מן הכלי, אלא פרה (שאינה גורמת למי גשמים להכשיר אוכלים) היא ששתתה, ומפיה נטף המשקה על אוכלים. ולפיכך, רק אם הוא נחשב ליין — הריהו מכשיר את האוכל לקבל טומאה, ואם לא — מי גשמים הוא ואינו מכשיר.
 <big>ב</big> <strong>אמר רב זוטרא בר טוביה אמר רב: אין אומרים קידוש היום</strong> (של שבת וחג) <strong>אלא על היין הראוי לינסך על גבי המזבח.</strong>
 ושואלים: <strong>למעוטי מאי</strong> <small>[למעט</small> את <small>מה]</small> בא כלל זה? <strong>אילימא למעוטי</strong> <small>[אם תאמר למעט]</small> <strong>יין מגתו,</strong> מיץ ענבים שבא מיד מן הגת, עוד לפני שתסס — <strong>והא תאני</strong> <small>[והרי שנה]</small> <strong>ר' חייא: יין מגתו לא יביא</strong> לנסכים למזבח, <strong>ואם הביא</strong> — <strong>כשר; וכיון</strong> ש<strong>אם הביא כשר</strong> למזבח, <strong>אנן</strong> <small>[אנו]</small> <strong>אפילו לכתחלה נמי</strong> <small>[גם כן]</small> יכולים לעשות עליו קידוש!
## דף צז:
 <strong>אמר רבא: סוחט אדם אשכול של ענבים ואומר עליו</strong> על המיץ היוצא ממנו <strong>קידוש היום,</strong> ואינו צריך להמתין עד שייעשה יין!
 <strong>ואלא</strong> תאמר שבא רב <strong>למעוטי</strong> <small>[למעט]</small> יין הבא <strong>מפיה ומשוליה</strong> (תחתיתה) של החבית, שיש בפיה תערובת יין וקמחים שונים ובשוליה יש שמרים, <strong>ו</strong>אולם גם כאן <strong>הא תני</strong> <small>[הרי שנה]</small> <strong>ר' חייא: מפיה ומשוליה</strong> של חבית <strong>לא יביא</strong> יין לנסכים, <strong>ואם הביא</strong> — <strong>כשר,</strong> ואם כן, הוא כשר אף לכתחילה לקידוש!
 <strong>ואלא</strong> תאמר שבא רב <strong>למעוטי</strong> <small>[למעט]</small> סוגי יין גרועים, כגון: <strong>יין כושי</strong> (שחור), <strong>בורק</strong> (לבן), <strong>היליסטון</strong> (מתוק), יין <strong>של מרתף,</strong> כלומר, יין סתם שלא נבדק ויש חשש שכולו או מקצתו החמיץ, וכן יין <strong>של צמוקים?</strong> <strong>והא תניא</strong> <small>[והרי שנינו</small> בברייתא<small>]:</small> <strong>בכולן,</strong> בכל אלה שנזכרו, <strong>לא יביא</strong> לנסכים, <strong>ואם הביא</strong> — <strong>כשר,</strong> וכל שכן שיהא כשר לקידוש!
 <strong>ואלא</strong> תאמר שבא רב <strong>למעוטי</strong> <small>[למעט]</small> <strong>יין קוסס</strong> (שהחל להחמיץ), או <strong>מזוג</strong> במים, או <strong>מגולה</strong> שנתגלה כיסויו ויש חשש ששתה ממנו נחש, <strong>ושל שמרים</strong> שמיצו מהם יין, <strong>ו</strong>יין <strong>שריחו רע, דתניא</strong> <small>[ש</small>כן <small>שנינו</small> בברייתא<small>]:</small> <strong>בכולן,</strong> בכל אלה שנזכרו <strong>לא יביא</strong> לנסכים, <strong>ואם הביא</strong> — <strong>פסול,</strong> ועדיין יש לשאול: מבין כל אלה הנזכרים
 <strong>למעוטי מאי</strong> <small>[למעט</small> את <small>מה]</small> לענין קידוש אמר רב? <strong>אי למעוטי</strong> <small>[אם למעט]</small> יין <strong>קוסס,</strong> הרי <strong>פלוגתא</strong> <small>[מחלוקת]</small> של <strong>ר' יוחנן ור' יהושע בן לוי היא</strong> (לעיל בבא בתרא צו,א), האם יין כזה בכלל נחשב יין!
 <strong>אי למעוטי</strong> <small>[אם למעט]</small> יין <strong>מזוג,</strong> הלא <strong>עלויי עלייה</strong> <small>[עילה</small> השביח <small>אותו]</small> על ידי המזיגה, ש<strong>אמר ר' יוסי בר' חנינא:</strong> אף שחכמים סבורים שמברכים "הגפן" על יין גם כשאינו מזוג, שלא כדעת ר' אליעזר, מכל מקום <strong>מודים חכמים לר' אליעזר בכוס של ברכה, שאין מברכין עליו עד שיתן לתוכו מים,</strong> משמע שלענין ברכה וקידוש דווקא יין מזוג הוא המובחר!
 <strong>אי</strong> <small>[אם]</small> תאמר <strong>למעוטי</strong> <small>[למעט]</small> <strong>מגולה,</strong> אין צריך לומר שאין אומרים עליו קידוש, כי <strong>סכנה היא</strong> בכלל לשתות ממנו, שמא שתה ממנו נחש והטיל בו ארס!
 <strong>אי למעוטי</strong> <small>[אם למעט]</small> יין <strong>של שמרים, היכי דמי</strong> <small>[כיצד היה בדיוק]?</small> <strong>אי דרמא תלתא ואתא</strong> <small>[אם שהטיל</small> <small>שלוש</small> מידות מים לתוך השמרים <small>ובא,</small> יצא<small>]</small> משם משקה שיש בו <strong>ארבעה</strong> מידות, והלא <strong>חמרא מעליא</strong> <small>[יין מעולה]</small> <strong>הוא! אי דרמא תלתא ואתא תלתא ופלגא</strong> <small>[אם שהטיל שלושה ובא,</small> יצא, משקה שיש בו <small>שלושה ומחצה],</small> <strong>פלוגתא דרבנן</strong> <small>[מחלוקת של חכמים]</small> <strong>ואחרים היא,</strong> והלכה כחכמים, שאין זה קרוי יין כלל!
 <strong>אלא</strong> יש לומר, שרב בא <strong>למעוטי</strong> <small>[למעט]</small> יין <strong>שריחו רע</strong> שאין מקדשים עליו. <strong>ואיבעית אימא</strong> <small>[ואם תרצה אמור]:</small> <strong>לעולם</strong> בא <strong>למעוטי</strong> <small>[למעט]</small> יין <strong>מגולה. ואף על גב דעבריה</strong> <small>[ואף על פי שהעביר אותו]</small> <strong>במסננת, כ</strong>דברי <strong>ר' נחמיה</strong> שלדעתו על ידי כך מיתקן היין ואין חשש לסכנה, <strong>אפילו הכי</strong> <small>[כך]</small> אמר רב שפסול הוא לקידוש, משום שנאמר: <strong>"הקריבהו נא לפחתך הירצך או הישא פניך"</strong> (מלאכי א, ח), שמכאן למדים כי דבר שאין נותנים אותו כמתנה לאדם חשוב אף אין משתמשים בו לצורך גבוה.
  ועוד בענין זה של יין הכשר לקידוש, <strong>בעא מיניה</strong> <small>[שאל אותו]</small> <strong>רב כהנא חמוה</strong> <small>[חמיו]</small> של <strong>רב משרשיא מרבא: חמר חווריין</strong> <small>[יין לבן],</small> <strong>מהו</strong> דינו, האם מותר להשתמש בו לצורך נסכים או קידוש? <strong>אמר ליה</strong> <small>[לו]:</small> הרי נאמר: <strong>"אל תרא יין כי יתאדם"</strong> (משלי כג, לא), משמע שהצבע האדום הוא שבחו של היין, ואם אינו אדום אינו ראוי.
 שנינו במשנה שבמכירת <strong>קנקנים בשרון</strong> מקבל הקונה על עצמו עשר פיטסות (קנקנים שאינם עשויים כל צורכם) למאה. <strong>תאנא</strong> <small>[שנה</small> החכם<small>]</small> שמכל מקום אינו מקבל עליו אלא <strong>פיטסות</strong> (כדים גדולים) <strong>נאות ומגופרות</strong> שעשו אותן עם גופרית כדי לחזקן. ואם לא כן — אינו מקבל, לפי שהן לא ראויות מתחילתן כלל לשימוש.
 <big>א משנה</big> <strong>המוכר יין לחבירו והחמיץ</strong> היין לאחר מכן — <strong>אינו חייב באחריותו,</strong> ופטור המוכר מלשלם ללוקח. אבל <strong>אם ידוע שיינו</strong> של מוכר זה <strong>מחמיץ</strong> — <strong>הרי זה מקח טעות,</strong> שהרי התכוון הקונה לקנות יין המשתמר. <strong>ואם אמר לו</strong> המוכר: <strong>"יין</strong>
## דף צח.
 <strong>מבושם</strong> (מתוקן ומשובח) <strong>אני מוכר לך"</strong> — <strong>חייב להעמיד לו</strong> יין שיתקיים <strong>עד העצרת</strong> (חג השבועות), <strong>ו</strong>אם אמר "יין <strong>ישן</strong> אני מוכר לך" — חייב המוכר לתת לקונה יין שנעשה <strong>משל</strong> הבציר של <strong>אשתקד</strong> (השנה שעברה), <strong>ו</strong>אם אמר לו "יין <strong>מיושן</strong> אני מוכר לך" — חייב המוכר לתת לקונה יין <strong>משל שלש שנים.</strong>
 <big>א גמרא</big> על הדין האמור בתחילת המשנה, שהמוכר יין לחבירו והחמיץ אינו חייב באחריותו, <strong>אמר ר' יוסי בר' חנינא: לא שנו אלא</strong> כאשר היין נמצא חמוץ <strong>בקנקנים</strong> של ה<strong>לוקח, אבל</strong> אם נשאר היין <strong>בקנקנים</strong> של ה<strong>מוכר</strong> — <strong>אמר ליה</strong> <small>[</small>יכול <small>לומר לו]</small> הקונה: <strong>הא חמרך והא קנקנך</strong> <small>[הרי יינך והרי קנקניך],</small> קח אותם בחזרה והשב לי את כספי.
  ושואלים:  <strong>וכי</strong> <small>[כאשר]</small> ה<strong>קנקנין</strong> של <strong>מוכר מאי הוי</strong> <small>[מה בכך]?</small> <strong>לימא ליה</strong> <small>[שיאמר לו]</small> המוכר: <strong>לא איבעי לך לשהויי</strong> <small>[היית צריך להשהות אותו]</small> זמן מרובה כל כך מזמן שקנית אותו עד שיחמיץ! ומשיבים: <strong>לא צריכא</strong> <small>[נצרכה]</small> אלא במקרה ש<strong>אמר ליה</strong> <small>[לו]</small> הקונה שהוא צריך את היין <strong>למקפה</strong> כתוספת לתבשיליו, שמשתמש בו מעט מעט, במשך זמן רב.
  ושואלים:  <strong>ומאי דוחקיה</strong> <small>[ומה דוחקו]</small> של <strong>ר' יוסי בר' חנינא לאוקמא למתניתין</strong> <small>[להעמיד,</small> להסביר, <small>את משנתנו]</small> <strong>בקנקנין</strong> של <strong>לוקח</strong> ובמקרה מיוחד ש<strong>אמר ליה</strong> <small>[לו]</small> הקונה שהיין מיועד <strong>למקפה? לוקמא</strong> <small>[שיעמיד</small> אותה<small>]</small> <strong>בקנקנין</strong> של <strong>מוכר ו</strong>במקרה ש<strong>לא אמר ליה</strong> <small>[לו]</small> שהוא צריך את היין <strong>למקפה</strong> ולכן הוא פטור מלשלם!
 <strong>אמר רבא: מתניתין קשיתיה</strong> <small>[משנתנו היתה קשה לו],</small> <strong>דקתני</strong> <small>[ששנה]</small> בהמשך: <strong>אם ידוע שיינו מחמיץ</strong> — <strong>הרי זה מקח טעות</strong> ויכול הקונה להחזיר את היין ולקבל בחזרה את כספו. ויש לשאול על כך: <strong>אמאי</strong> <small>[מדוע]?</small> <strong>לימא ליה</strong> <small>[שיאמר לו]</small> המוכר: <strong>לא איבעי לך לשהויי</strong> <small>[היית צריך להשהות אותו]!</small> <strong>אלא לאו שמע מינה</strong> <small>[האם לא תלמד מכאן]</small> שמשנתנו עוסקת במקרה ש<strong>אמר ליה</strong> <small>[לו]</small> הקונה שהוא צריך אותו <strong>למקפה,</strong> ולכן מתחילה מכר לו דבר שאינו ראוי לו. ומסכמים: אכן, <strong>שמע מינה</strong> <small>[למד מכאן]</small> שכן הוא.
 ומעירים: <strong>ופליגא</strong> <small>[וחלוקה</small> דעה זו<small>]</small> של ר' יוסי בר' חנינא, הסבור שאם החמיץ היין בקנקניו של מוכר — אחריות המוכר היא, ולא של הלוקח שהיין ברשותו, על מה שאמר <strong>רב חייא בר יוסף,</strong> ש<strong>אמר רב חייא בר יוסף: חמרא</strong> <small>[</small>ב<small>יין]</small> — <strong>מזלא דמריה גרים</strong> <small>[המזל של אדוניו גורם]</small> אם יחמיץ או לא, <strong>שנאמר: "ואף כי היין בגד גבר יהיר</strong> ולא ינוה
 <strong>"</strong>(חבקוק ב, ה), הרי שיין מחמיץ ("בוגד") לפי בעליו, שאם יהיר הוא — אף יינו יחמיץ. ואגב ענין זה מביאים דרשה נוספת על הפסוק, <strong>אמר רב מרי: האי מאן דיהיר</strong> <small>[מי שהוא גאוותן]</small> — <strong>אפילו אאינשי ביתיה לא מיקבל</strong> <small>[על אנשי ביתו,</small> על אשתו, <small>אינו מקובל],</small> <strong>שנאמר: "גבר יהיר ולא ינוה"</strong> (חבקוק ב, ה), <strong>מאי</strong> <small>[מה</small> פירוש<small>]</small> <strong>"ולא ינוה"?</strong> כוונתו: אף <strong>בנוה</strong> (בבית) <strong>שלו</strong> אינו חי כאדם בביתו.
  ועוד על נזק הגאוה הנלמד מאותו פסוק, <strong>אמר רב יהודה אמר רב:</strong> <strong>כל המתגאה בטלית של תלמיד חכם,</strong> כלומר, שמתלבש כדרך תלמידי חכמים <strong>ואינו תלמיד חכם</strong> — <strong>אין מכניסין אותו במחיצתו של הקדוש ברוך הוא,</strong> ורמז לדבר: <strong>כתיב הכא</strong> <small>[נאמר כאן]</small> בעניינו של המתגאה <strong>"ולא ינוה", וכתיב התם</strong> <small>[ונאמר שם]</small> <strong>"אל נוה קדשך"</strong> (שמות טו, יג).
 <strong>אמר רבא: האי מאן דזבין ליה חביתא דחמרא לחנואה</strong> <strong>אדעתא לסבוייה</strong> <small>[מי שמוכר לו חבית יין לחנווני על דעת להשקות ממנו],</small> שהחנווני ימכור מאותה חבית מעט מעט לבאים לשתות יין, <strong>ותקיף אפלגא</strong> <small>[והחמיץ</small> היין <small>בחצי]</small> <strong>או אתילתא</strong> <small>[בשליש</small> החבית<small>],</small> <strong>דינא</strong> <small>[הדין]</small> <strong>הוא</strong> ש<strong>מקבל לה מיניה</strong> <small>[אותה ממנו]</small> המוכר בחזרה, ויחזיר לקונה את כספו. ומוסיפים: <strong>ולא אמרן</strong> <small>[אמרנו]</small> כן <strong>אלא</strong> בזמן ש<strong>לא שני בברזא</strong> <small>[שינה</small> החנווני <small>בברז]</small> שממנו מוציא את היין מהחבית, <strong>אבל</strong> אם <strong>שני בברזא</strong> <small>[שינה בברז]</small> — <strong>לא,</strong> שמא שינוי הברז הוא שגרם להחמצה. ועוד הסתייגות: <strong>ולא אמרן</strong> <small>[אמרנו]</small> <strong>אלא</strong> ש<strong>לא מטא יומא דשוקא</strong> <small>[הגיע יום השוק]</small> שבו יכולים למכור הכל, <strong>אבל</strong> אם <strong>מטא יומא דשוקא</strong> <small>[הגיע יום השוק]</small> ולא מכר החנווני אז את החבית, ולאחר מכן החמיץ היין — <strong>לא,</strong> אינו יכול להחזיר לו את היין, שהתרשל החנווני בעבודתו, והשהה את היין יותר מדי.
 <strong>ו</strong>עוד <strong>אמר רבא</strong> בענין דומה: <strong>האי מאן דקביל חמרא אדעתא דממטי ליה לפרוותא</strong> <small>[מי שקיבל יין</small> בעיסקת שותפות <small>על דעת להביא אותו לנמל]</small> של המקום הקרוי <strong>וול שפט</strong> ולמכור אותו שם, <strong>ואדמטי התם זל</strong> <small>[ועד שהגיע לשם הוזל],</small> <strong>דינא</strong> <small>[הדין]</small> <strong>הוא</strong> ש<strong>מקבל</strong> הבעלים <strong>ליה</strong> <small>[אותו],</small>
 את ההפסד הזה, ואין זה על אחריות המוביל. <strong>איבעיא להו</strong> <small>[נשאלה להם</small> ללומדים<small>]:</small> אם עד שהגיע לוול שפט, <strong>הוה חלא</strong> <small>[נעשה</small> היין <small>חומץ],</small> <strong>מאי</strong> <small>[מהו</small> הדין<small>]?</small> <strong>אמר ליה</strong> <small>[לו]</small> <strong>רב הלל לרב אשי, כי הואן בי</strong> <small>[כאשר היינו בבית]</small> <strong>רב כהנא אמר לן</strong> <small>[לנו]</small> הלכה כענין זה: <strong>חלא</strong> <small>[חומץ]</small> <strong>לא,</strong> אינו צריך הבעלים לקבל, <strong>ו</strong>ש<strong>לא כ</strong>דעת <strong>ר' יוסי בר' חנינא,</strong> הסבור כי כל זמן שהיין בקנקני המוכר — יכול להחזיר לו הקונה את היין. אלא אנו אומרים: שמא גם מזלו של המוביל גרם.
 <strong>ואיכא דאמרי</strong> <small>[ויש שאומרים]:</small> <strong>אפילו חלא נמי</strong> <small>[חומץ גם כן]</small> <strong>מקבל, כמאן</strong> <small>[כ</small>שיטת <small>מי]?</small> — <strong>כ</strong>שיטת <strong>ר' יוסי בר' חנינא.</strong>
 <big>ב</big> שנינו במשנה שהמוכר יין <strong>ישן</strong> — חייב להעמיד לקונה יין <strong>משל אשתקד,</strong> ואם אמר לו: יין מיושן — חייב להעמיד לו יין משל שלוש שנים.
## דף צח:
 <strong>תאנא</strong> <small>[שנה</small> החכם<small>]</small> בהסבר הדברים: <strong>ומיישן והולך עד החג</strong> (חג הסוכות), שצריך שיהא היין נשמר שלוש שנים שלימות ושיתקיים עד חג הסוכות.
 <big>א משנה</big> <strong>המוכר מקום</strong> (שטח אדמה) <strong>לחבירו, וכן</strong> פועל <strong>המקבל מקום מחבירו</strong> כדי <strong>לעשות לו בית חתנות לבנו,</strong> שהבן הנשוי זה עתה יגור בבית הקטן הזה לפי שעה, או <strong>בית אלמנות לבתו</strong> שנתאלמנה וחוזרת לגור בביתו — <strong>בונה</strong> על שטח אדמה של <strong>ארבע אמות על שש</strong> אמות, אלו <strong>דברי ר' עקיבא; ר' ישמעאל אומר:</strong> בנין קטן כזה <strong>רפת בקר היא זו</strong> ולא דירת בני אדם.
 <strong>הרוצה לעשות רפת בקר</strong> — <strong>בונה ארבע אמות על שש.</strong>
 <strong>בית קטן</strong> הוא <strong>שש על שמונה,</strong> בית <strong>גדול</strong> — <strong>שמונה על עשר, טרקלין</strong> — הוא <strong>עשר על עשר.</strong> וכל אחד מאלו <strong>רומו</strong> (גובהו) <strong>כחצי ארכו וכחצי רחבו</strong> יחד. ו<strong>ראיה לדבר,</strong> <strong>רבן שמעון בן גמליאל אומר: כבנין ההיכל,</strong> שכך היו המידות שלו — ארבעים אמה ארכו, ועשרים אמה רוחבו. וגובהו, שהוא שלושים אמה, הריהו מחצית מן הצירוף של שניהם.
 <big>ב גמרא</big> ושואלים על לשון המשנה: <strong>למה לי למיתנא</strong> <small>[לשנות]</small> <strong>בית חתנות לבנו ובית אלמנות לבתו? ליתני</strong> <small>[שישנה]</small> <strong>בית חתנות לבנו ולבתו, ובית אלמנות לבנו ולבתו!</strong> ומשיבים: <strong>מלתא אגב אורחיה קא משמע לן</strong> <small>[דבר בדרך אגב השמיע לנו],</small> <strong>דלא דרכא דחתנא למידר בי חמוה</strong> <small>[שאין דרך חתן לגור בבית חמיו],</small> אין זו דרך ארץ,
 <strong>כדכתיב</strong> <small>[כמו שנאמר]</small> <strong>בספר בן סירא: הכל שקלתי בכף מאזנים ולא מצאתי</strong> דבר שהוא <strong>קל מסובין. ו</strong>אולם <strong>קל מסובין</strong> מבחינה מוסרית — <strong>חתן הדר בבית חמיו, וקל מחתן</strong> הדר בבית חמיו — <strong>אורח מכניס אורח. וקל מאורח</strong> — <strong>משיב דבר בטרם ישמע</strong> את השאלה כראוי, <strong>שנאמר: "משיב דבר בטרם ישמע אולת היא לו וכלמה"</strong> (משלי יח, יג). ולכן לא נשנה במשנה ענין זה של העושה בית חתנות לבתו.
 <big>ג</big> שנינו במשנה ש<strong>ר' ישמעאל אומר: רפת בקר היא זו.</strong> ומיד אחר כך שנינו: <strong>הרוצה לעשות</strong> רפת בקר בונה ארבע אמות על שש. ושואלים: הלכה זו של <strong>רפת בקר מאן קתני לה</strong> <small>[מי שנה אותה]?</small> <strong>איכא דאמר</strong> <small>[יש</small> מי <small>שאומר]</small> ש<strong>ר' ישמעאל קתני לה</strong> <small>[שנה אותה]</small> וכהמשך לדבריו. <strong>ואיכא דאמר</strong> <small>[ויש</small> מי <small>שאומר]</small> ש<strong>ר' עקיבא קתני לה</strong> <small>[שנה אותה]</small> וכתשובה לדברי ר' ישמעאל.
  ומסבירים:  <strong>איכא דאמר</strong> <small>[יש</small> מי <small>שאומר]</small> ש<strong>ר' עקיבא קתני לה</strong> <small>[שנה],</small> <strong>והכי קאמר</strong> <small>[וכך</small> הוא <small>אומר],</small> כך הוא משיב לר' ישמעאל: <strong>אף על פי ש</strong>אכן <strong>רפת בקר היא,</strong> מכל מקום <strong>פעמים שאדם עושה דירתו</strong> קטנה <strong>כרפת בקר,</strong> ועל כך יכול המוכר או הקבלן להסתמך, ואינו חייב ביותר ממידות אלה של ארבע אמות על שש אמות. <strong>ואיכא דאמר</strong> <small>[ויש</small> מי <small>שאומר]</small> ש<strong>ר' ישמעאל קתני לה</strong> <small>[שנה אותה]</small> כהמשך לדבריו, <strong>והכי קאמר</strong> <small>[וכך</small> הוא <small>אומר]</small> לר' עקיבא: מידה זו שנתת לבית חתנות — רפת בקר היא זו, <strong>שהרוצה לעשות רפת בקר, עושה ארבע אמות על שש</strong> כמידות אלה שהוזכרו בדברי ר' עקיבא, אבל בית למגורי אדם צריך להיות גדול יותר.
 <big>ד</big> שנינו במשנה ש<strong>טרקלין</strong> הוא <strong>עשר על עשר.</strong> ומסבירים: <strong>מאי</strong> <small>[מהו]</small> <strong>טרקלין?</strong> — מה שנקרא בארמית <strong>קובתא בי וורדי</strong> <small>[אהל</small> הנמצא ב<small>בית,</small> במקום, <small>הוורדים].</small>
 <strong>תאני</strong> <small>[שנה</small> החכם<small>]:</small> <strong>וקנתיר</strong> דורש שטח גדול יותר והוא <strong>שתים עשרה</strong> אמות אורך <strong>על שתים עשרה</strong> אמות רוחב. ומסבירים: <strong>מאי</strong> <small>[מהו]</small> <strong>"קנתיר"?</strong> — <strong>תרבץ אפדני</strong> <small>[חצר של ארמון,</small> העשויה לנוי<small>].</small>
 <big>ה</big> שנינו: <strong>רומו כחצי ארכו וכחצי רחבו,</strong> ו<strong>ראיה לדבר, רבן שמעון בן גמליאל אומר: כבנין היכל.</strong> ושואלים: <strong>"ראיה לדבר" מאן קתני לה</strong> <small>[מי שנה אותה]?</small> <strong>איכא דאמר</strong> <small>[יש</small> מי <small>שאומר]</small> ש<strong>רבן שמעון בן גמליאל קתני לה</strong> <small>[שנה אותה],</small> <strong>והכי קאמר</strong> <small>[וכך</small> הוא <small>אומר]:</small> <strong>ראיה לדבר מנין? אמר רבן שמעון בן גמליאל: הכל כבנין היכל.</strong>
 <strong>ואיכא דאמר</strong> <small>[ויש</small> מי <small>שאומר]</small> שה<strong>תנא קמא קתני לה</strong> <small>[הראשון שנה אותה],</small> <strong>ורבן שמעון בן גמליאל אתמוהי קא מתמה</strong> <small>[תמה</small> על דבריו<small>],</small> <strong>והכי קאמר ליה</strong> <small>[וכך אומר לו]</small> <strong>לתנא קמא</strong> <small>[הראשון]:</small> <strong>ראיה מנין</strong> אתה מביא לסברה זו — <strong>מבנין היכל, אטו כולי עלמא</strong> <small>[וכי כל העולם]</small> <strong>כבנין היכל עבדי</strong> <small>[עושים]?</small>
 אלא הכל בונים כדרכם, וכמנהג המדינה. <strong>תניא</strong> <small>[שנויה</small> ברייתא<small>],</small> <strong>אחרים אומרים: רומו כקורותיו</strong> התומכות את התקרה לרוחב הבית. ושואלים: <strong>ולימא</strong> <small>[ושיאמר]</small> התנא קמא פשוט יותר: <strong>רומו כרחבו!</strong> ומשיבים: <strong>איבעית אימא</strong> <small>[אם תרצה אמור]:</small> <strong>ביתא מעילאי רווחא</strong> <small>[בית נעשה קצת יותר מרווח מלמעלה]</small> שהכתלים צרים יותר בחלקם העליון, ולכן קצרות הקורות יותר מרוחב הבית למטה. <strong>ואיבעית אימא</strong> <small>[ואם תרצה אמור]:</small> <strong>משום דאיכא בי כווי</strong> <small>[שיש מקום החלונות],</small> פתחים קטנים בעובי הכתלים שבהם מניחים את הקורות, ונמצא שהקורות ארוכות מרוחב הבית, ולפי ברייתא זו גובהו של הבית גדול מעט מרוחבו.
 <big>ו</big> בענין זה של הראיה מן ההיכל, מסופר ש<strong>ר' חנינא נפק לקרייתא</strong> <small>[יצא לכפרים],</small> ושם <strong>רמו ליה קראי אהדדי</strong> <small>[השליכו,</small> הראו לו סתירה בין שני <small>כתובים מזה על זה]:</small> <strong>כתיב</strong> <small>[נאמר]:</small> <strong>"והבית אשר בנה המלך שלמה לה' ששים אמה ארכו ועשרים רחבו ושלשים אמה קומתו"</strong> (מלכים א ו, ב), <strong>וכתיב</strong> <small>[ונאמר]</small> בתיאור החלק הפנימי של ההיכל: <strong>"ולפני הדביר עשרים אמה ארך ועשרים אמה רחב ועשרים אמה קומתו"</strong> (מלכים א ו, כ), הרי שעשרים אמה קומתו, ולא שלושים! <strong>אמר להו</strong> <small>[להם]:</small> <strong>כי קא חשיב</strong> <small>[כאשר הוא מונה]</small> בפסוק השני — <strong>משפת</strong> ה<strong>כרובים ולמעלה</strong> הוא חושב, שלמעלה מן הכרובים שגובהם עשר אמות היו עוד עשרים אמה.
  ושואלים:  <strong>מאי קא משמע לן</strong> <small>[מה השמיע לנו</small> הכתוב בכך<small>]</small> שאינו מחשיב את מקומם של הכרובים?
## דף צט.
 <strong>הא קא משמע לן</strong> <small>[</small>דבר <small>זה השמיע לנו]:</small> <strong>למטה,</strong> מקום הכרובים, הריהו <strong>כלמעלה</strong> מגובה הכרובים, <strong>מה למעלה אין משמש כלום,</strong> כלומר, השטח שמעל הכרובים אין בו שום דבר ואין החלל מכיל דבר, <strong>אף למטה אין משמש כלום,</strong> שהמקום אינו נחוץ לדברים המצויים בו, לפי שאינם תופסים מקום בעולם החומרי.
 <strong>מסייע ליה</strong> <small>[לו]</small> הדיוק מכתוב זה <strong>לר' לוי,</strong> ש<strong>אמר ר' לוי, ואיתימא</strong> <small>[ויש אומרים]</small> שאמר זאת <strong>ר' יוחנן: דבר זה מסורת בידינו מאבותינו</strong> — <strong>מקום ארון וכרובים אינו מן המדה</strong> שאינו נמדד במידה חומרית ואינו תופס מקום בקודש הקודשים. ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>ארון</strong> הברית <strong>שעשה משה,</strong> כאשר הכניסוהו לקודש הקודשים במקדש שלמה, שכל רוחבו היה עשרים אמה, <strong>יש לו</strong> לארון <strong>ריוח עשר אמות לכל רוח ורוח</strong> משני צדדיו, כי הוא עצמו אינו תופס מקום כלל.
  וכן <strong>אמר רבנאי אמר שמואל: כרובים</strong> שבמקדש שעשה שלמה, <strong>בנס הן עומדין, שנאמר: "וחמש אמות כנף הכרוב האחת וחמש אמות כנף הכרוב השנית עשר אמות מקצות כנפיו ועד קצות כנפיו"</strong> (מלכים א ו, כד), וכיוצא בזה מידת כנפיו של הכרוב השני, ואם כן, <strong>גופייהו היכא הוו קיימי</strong> <small>[גופיהם</small> של הכרובים <small>איך היו עומדים]?</small> שהרי שתי הכנפיים עצמן, שהן עשרים אמה, מילאו את כל רוחב הבית! <strong>אלא שמע מינה</strong> <small>[למד מכאן]</small> ש<strong>בנס הן עומדין</strong> ואינם תופסים מקום.
 <strong>מתקיף לה</strong> <small>[מקשה על כך]</small> <strong>אביי:</strong> כיצד ניתן להוכיח מכאן שבנס היו עומדים? <strong>ודלמא</strong> <small>[ושמא]</small> לא היו כנפי הכרובים יוצאות מצידי גופם, אלא <strong>בולטין כתרנגולין הוו קיימי</strong> <small>[היו עומדים],</small> שגופם בולט מלפנים, וכנפיהם יוצאות ממרכז גבם, ונמצא שהגוף אינו תופס מקום נוסף! ובדומה לכך <strong>מתקיף לה</strong> <small>[מקשה על כך]</small> <strong>רבא: ודלמא</strong> <small>[ושמא]</small> <strong>זה שלא כנגד זה הוו קיימי</strong> <small>[היו עומדים]</small> הכרובים, אלא במקביל, ולכן יש להם מקום! ועוד <strong>מתקיף לה</strong> <small>[מקשה על כך]</small> <strong>רב אחא בר יעקב: ודלמא באלכסונא הוו קיימי</strong> <small>[ושמא באלכסון היו עומדים]!</small>
 וכן <strong>מתקיף לה</strong> <small>[מקשה על כך]</small> <strong>רב הונא בריה</strong> <small>[בנו]</small> של <strong>רב יהושע:</strong> <strong>ודלמא ביתא מעילאי רווח</strong> <small>[ושמא</small> נאמר כי <small>בית מרווח יותר למעלה],</small> ורוחב הבית במקום בו יוצאות הכנפיים מן הגוף היה יותר מעשרים אמה, ורק למעלה היה רוחב הבית עשרים אמה, שכן הדרך היא לבנות בית כשקירותיו הולכים וצרים כלפי מעלה! ועוד <strong>מתקיף לה</strong> <small>[מקשה על כך]</small> <strong>רב פפא: ודלמא מיכף הוו כייפי ידייהו</strong> <small>[ושמא היו כופפים</small> קצת <small>את ידיהם],</small> כלומר, את כנפיהם, שלא היו פרושות לגמרי! <strong>מתקיף לה</strong> <small>[מקשה על כך]</small> <strong>רב אשי: ודלמא שלחופי הוו משלחפי</strong> <small>[ושמא היו משולבים זה בזה]</small> בקצות הכנפיים, ולכן לא היו צריכים כל כך הרבה מקום!
 אגב דיון זה בכרובים, שואלים: <strong>כיצד הן,</strong> הכרובים, <strong>עומדין? ר' יוחנן ור' אלעזר</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: פניהם איש אל אחיו, וחד</strong> <small>[ואחד</small> מהם<small>]</small> <strong>אמר: פניהם לבית,</strong> כלומר, כלפי פנים. ושואלים: <strong>ולמאן דאמר</strong> <small>[ול</small>דעת <small>מי שאומר]</small> <strong>פניהם איש אל אחיו, הא כתיב</strong> <small>[הרי נאמר]:</small> <strong>"ופניהם לבית"</strong> (דברי הימים ב ג, יג)! ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן בזמן שישראל עושין רצונו של מקום</strong> פונים הם זה לזה, כסימן לריצוי ואהבה, <strong>כאן בזמן שאין ישראל עושין רצונו של מקום</strong> פניהם לא זה אל זה, אלא לבית.
  ושואלים:  <strong>ולמאן דאמר</strong> <small>[ול</small>דעת <small>מי שאומר]</small> <strong>ופניהם לבית, הא כתיב</strong> <small>[הרי נאמר]:</small> <strong>"ופניהם איש אל אחיו"</strong> (שמות כה, כ)! ומשיבים: <strong>דמצדדי אצדודי</strong> <small>[שהם פונים קצת הצידה]</small> להסתכל זה בזה, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אונקלוס הגר אמר: כרובים "מעשה צעצעים"</strong> (דברי הימים ב ג, י) <strong>הן, ומצודדים פניהם</strong> אל ארון העדות <strong>כתלמיד הנפטר מרבו.</strong>
 <big>א משנה</big> <strong>מי שיש לו בור</strong> השייך לו <strong>לפנים מביתו של חבירו</strong> וזכותו להשתמש בבור — <strong>נכנס</strong> אל הבית <strong>בשעה שדרך בני אדם נכנסין, ויוצא בשעה שדרך בני אדם יוצאין,</strong> אבל אין הוא נכנס ויוצא בשעות שבהן אנשים אינם נוהגים להיכנס ולצאת מביתם. <strong>ואינו מכניס בהמתו</strong> אל תוך הבית <strong>ומשקה</strong> אותה <strong>מבורו, אלא ממלא</strong> מים בכלי <strong>ומשקה</strong> את הבהמה <strong>מבחוץ. וזה,</strong> בעל הבור, <strong>עושה לו פותחת</strong> (מפתח) לדרך הגישה לבור, <strong>וזה</strong> בעל הבית <strong>עושה לו פותחת.</strong>
 <big>ב גמרא</big> על מה ששנינו במשנה שבעל הבור ובעל הבית שניהם עושים <strong>פותחת</strong> לבור, שואלים: <strong>להיכא</strong> <small>[להיכן]?</small> <strong>אמר ר' יוחנן: שניהם לבור.</strong> ושואלים: <strong>בשלמא</strong> <small>[נניח]</small> <strong>בעל הבור</strong> עושה מפתח, משום ש<strong>בעי לאשתמורי מיא דבוריה</strong> <small>[רוצה</small> הוא <small>לשמור</small> את ה<small>מים של בורו],</small> <strong>אלא בעל הבית למה ליה</strong> <small>[לו]</small> לעשות מפתח לבור? והרי אינו רשאי להשתמש במי הבור, שאינו שלו! <strong>אמר ר' אלעזר:</strong>
## דף צט:
 <strong>משום חשד אשתו</strong> בגלל בעל הבור. שכיון שבעל הבור יודע שאין הוא יכול לפתוח את הבור אלא על ידי המפתח האחר שנמצא ברשות בעל הבית — לא יכנס בשעות שבעל הבית אינו מצוי בביתו, וכך לא יבוא הבעל לחשוד בו שהוא מתייחד שם עם אשתו.
 <big>א משנה</big> <strong>מי שיש לו גינה לפנים מגינתו של חברו</strong> ויש לו זכות לעבור דרך גינת חבירו אל גינתו — <strong>נכנס</strong> לגינתו <strong>בשעה שדרך בני אדם נכנסים, ויוצא בשעה שדרך בני אדם יוצאין,</strong> ולא בשעות שאינן מקובלות, שלא יפריע לבעל הגינה. <strong>ו</strong>אף שמותר לו עצמו לעבור בגינת חבירו, <strong>אינו מכניס לתוכה תגרין</strong> שיבואו לקנות מן הגינה שלו, הפנימית, משום שמרבים המולה והורסים הזריעה, <strong>ו</strong>כן <strong>לא יכנס מתוכה</strong> על מנת להיכנס <strong>לתוך שדה אחרת</strong> הסמוכה לה. <strong>והחיצון</strong> בעל הגינה החיצונית, <strong>זורע את הדרך</strong> לגינה הפנימית.
  אבל אם <strong>נתנו לו</strong> לבעל הגינה הפנימית <strong>דרך</strong> בגינה החיצונית שאינה עוברת באמצע גינתו של החיצון, אלא <strong>מן הצד, מדעת</strong> (בהסכמת) <strong>שניהן</strong> — <strong>נכנס בשעה שהוא רוצה ויוצא בשעה שרוצה, ומכניס לתוכה תגרין, ו</strong>אולם <strong>לא יכנס מתוכה לתוך שדה אחרת. זה וזה,</strong> גם בעל הגינה הפנימית וגם בעל הגינה החיצונית, <strong>אינן רשאים לזורעה</strong> לאותה דרך העוברת מן הצד.
 <big>ב גמרא</big> <strong>אמר רב יהודה אמר שמואל:</strong> מי שאמר לחבירו <strong>"אמה</strong> (תעלת מים) לצורך <strong>בית השלחין</strong> (שדה המושקה בידי אדם) <strong>אני מוכר לך"</strong> — <strong>נותן לו</strong> שטח ברוחב <strong>שתי אמות ל</strong>צורך <strong>תוכה</strong> (חללה) של התעלה הזו, <strong>ו</strong>עוד <strong>אמה מכאן ואמה מכאן ל</strong>שני <strong>אגפיה</strong> ( צידיה) המוגבהים. אם אמר לו <strong>"אמה בית הקילון</strong> (שהיא תעלת מים קטנה יותר מאמה בית השלחין) <strong>אני מוכר לך"</strong> — <strong>נותן לו אמה אחת לתוכה</strong> של התעלה, <strong>וחצי אמה מכאן וחצי אמה מכאן לאגפיה.</strong>
 ושואלים: <strong>ואותן אגפיים מי זורעם,</strong> למי הרשות בידו להשתמש בהם לצורך זריעה? <strong>רב יהודה אמר שמואל: בעל השדה זורעם; רב נחמן אמר שמואל: בעל השדה נוטעם,</strong> שמותר לו לנטוע בהם אילנות. ומעירים בהסבר שיטותיהם: <strong>מאן דאמר</strong> <small>[מי שאומר]</small> <strong>זורעם,</strong> שמותר לבעל השדה לזרוע אותם, <strong>כל שכן נוטעם. ומאן דאמר</strong> <small>[ומי שאומר]</small> <strong>נוטעם</strong> — דווקא לכך יש לו זכות, <strong>אבל זורעם</strong> — <strong>לא,</strong> כי <strong>חלחולי מחלחולי</strong> <small>[מחלחלים,</small> מתפשטים<small>]</small> הזרעים באדמה, מרפים אותה, ומזיקים בכך לאמת המים.
 <strong>ו</strong>עוד בענין זה <strong>אמר רב יהודה אמר שמואל: אמת המים שכלו</strong> (התפוררו ונעלמו) <strong>אגפיה</strong> — <strong>מתקנה מ</strong>האדמה שב<strong>אותה שדה</strong> הסמוכה לה, למרות שהשדה אינה שלו, כי <strong>בידוע שלא כלו אגפיה</strong> של אותה אמה <strong>אלא באותה שדה,</strong> לשם התפזר העפר.
 <strong>מתקיף לה</strong> <small>[מקשה על כך]</small> <strong>רב פפא, ולימא ליה</strong> <small>[ושיאמר לו]</small> בעל השדה לבעל האמה: <strong>מייך אשפלוה לארעיך</strong> <small>[המים</small> שעברו באמה <small>שלך</small> הם ש<small>השפילו את אדמתך]</small> הם שסחפו את האדמה איתם, ולא נכנסה לשדה שלי! <strong>אלא אמר רב פפא:</strong> טעם הדבר איננו זה, אלא <strong>שעל מנת כן קבל עליו בעל השדה</strong> כאשר נתן לבעל האמה זכות לתעלה, שישתמש באדמה שלו לצורך תיקון אגפיה של האמה.
 <big>ג משנה</big> <strong>מי שהיתה דרך הרבים עוברת לתוך שדהו, נטלה</strong> מהם, חסם את הדרך הזו לפני הרבים, <strong>ונתן להם</strong> במקומה דרך אחרת <strong>מן הצד</strong> בתוך שדהו — <strong>מה שנתן</strong> לרבים <strong>נתן, ו</strong>גם <strong>שלו,</strong> הדרך שנטל מהם — <strong>לא הגיעו,</strong> והם רשאים להמשיך להשתמש בה.
  ועוד בדיני מכירת קרקעות ודרכים: <strong>דרך היחיד,</strong> כגון המוכר לחבירו דרך לעבור בתוך שדהו — רוחבה הוא <strong>ארבע אמות. דרך הרבים</strong> — <strong>שש עשרה אמה. דרך המלך</strong> — <strong>אין לה שיעור</strong> רוחב קבוע, אלא לפי מה שיקבע המלך בכל מקרה ומקרה. <strong>דרך הקבר</strong> שעושים לצורך הלוויה — גם היא <strong>אין לה שיעור. המעמד</strong> המקום שבו היו עומדים לנחם את האבלים — <strong>דייני צפורי אמרו</strong> כי שיעורו <strong>בית</strong> (שטח זריעה של) <strong>ארבעה קבין</strong> (שני שליש של בית סאה).
 <big>ד גמרא</big> על ההלכה הראשונה במשנה, שואלים: <strong>אמאי</strong> <small>[מדוע]</small> <strong>שלו לא הגיעו,</strong> ואין הוא זכאי לקבל לעצמו את הדרך? והרי נתן לרבים דרך חילופית! אם משום שאינו יכול להתדיין בבית הדין עם כל עובר — <strong>לינקוט פזרא וליתיב</strong> <small>[שיקח מקל וישב]</small> בדרך וימנע מאנשים לעבור! ומכיון שלא התירו לעשות כן <strong>שמעת מינה</strong> <small>[</small>האם <small>לומד אתה מכאן]:</small> <strong>לא עביד איניש דינא לנפשיה</strong> <small>[אין אדם עושה דין לעצמו]</small> <strong>אפילו במקום פסידא</strong> <small>[הפסד]?</small>
 <strong>אמר רב זביד משמיה</strong> <small>[משמו]</small> של <strong>רבא:</strong> אכן, מעיקר הדין רשאי היה לעשות זאת, ואולם <strong>גזירה</strong> היא שגזרו חכמים שלא יחסום את דרכם הקודמת של הרבים, גם אם הוא נותן להם דרך חילופית, <strong>שמא יתן להן דרך עקלתון</strong> שמעקמת ומאריכה את דרכם. <strong>רב משרשיא משמיה</strong> <small>[משמו]</small> של <strong>רבא אמר:</strong> מדובר במשנה <strong>בנותן להם דרך עקלתון</strong> במקום הדרך הישירה שהיתה להם מקודם, שאין לו רשות לעשות כן, והרבים רשאים להמשיך ללכת בדרך הקודמת.
## דף ק.
 <strong>רב אשי אמר: כל</strong> מקרה שבעל השדה נותן לרבים דרך <strong>מן הצד</strong> במקום הדרך העוברת בתוך שדהו — <strong>דרך עקלתון היא,</strong> שאמנם היא <strong>קרובה לזה</strong> הבא ממקום אחד, <strong>ו</strong>אולם היא <strong>רחוקה לזה</strong> הבא מצד אחר.
 עוד שואלים על חלקו הראשון של דין המשנה — שמה שנתן להם נתן: כיון שאינו רשאי ליטול מהם את הדרך הישנה, <strong>ולימא להו</strong> <small>[ושיאמר להם]:</small> <strong>שקלו דידכו והבו</strong> <small>[קחו</small> בחזרה <small>את</small> הדרך הישנה <small>שלכם ותנו]</small> <strong>לי דידי</strong> <small>[</small>את <small>שלי],</small> את הדרך שנתתי לכם! ומשיבים: <strong>הא מני</strong> <small>[זו</small> כשיטת <small>מי]?</small> כשיטת <strong>ר' אליעזר היא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר משום</strong> (בשם) <strong>ר' אליעזר: רבים שבררו דרך לעצמם</strong> והחלו ללכת בתוך שדהו של אדם מסויים, <strong>מה שבררו בררו</strong> ואי אפשר לקחת אותה מהם.
  ושואלים: ו<strong>לר' אליעזר,</strong> וכי <strong>רבים גזלנים נינהו</strong> <small>[הם]?</small> כיצד רשאים הם לקחת לעצמם דרך העוברת בשדהו של אחר? <strong>אמר רב גידל אמר רב:</strong> מדובר <strong>כגון שאבדה להן דרך באותה שדה,</strong> כלומר, שהיתה פעם דרך הרבים עוברת באותה שדה ואבדה הדרך על ידי חרישה שנחרשה השדה, והרבים בחרו לעצמם במקומה דרך אחרת, וכיון שבחרו בה — אין ליטלה מהם.
  ומקשים: <strong>אי הכי</strong> <small>[אם כך]</small> אתה מפרש, שמדובר כשאבדה להם דרך בשדהו, <strong>אמאי</strong> <small>[מדוע]</small> <strong>אמר רבה בר רב הונא, אמר רב</strong> ש<strong>אין הלכה כר' אליעזר?</strong> והרי מסתבר טעמו! ומשיבים: <strong>מאן דמתני הא</strong> <small>[מי ששונה</small> את <small>זו]</small> <strong>לא מתני הא</strong> <small>[שונה</small> את <small>זו].</small> כלומר, מי שמסביר שהכוונה היא שאבדה להם דרך, הוא פוסק שהלכה כר' אליעזר. וזה שאינו פוסק הלכה כר' אליעזר לא פירש באופן זה, אלא הוא סבור שמדובר כשביררו להם מלכתחילה דרך בעצמם.
  ושואלים:  <strong>וטעמא מאי</strong> <small>[וטעם</small> המשנה <small>מהו]?</small> מדוע אין בעל השדה יכול להחזיר את המצב לקדמותו: שהרבים יקבלו את הדרך הישנה שלהם, והוא יטול לעצמו את הדרך החדשה שנתן להם? ומשיבים: <strong>משום</strong> מה שאמר <strong>רב יהודה,</strong> ש<strong>אמר רב יהודה: מצר שהחזיקו בו רבים</strong> — <strong>אסור לקלקלו,</strong> והרי נתן להם דרך והחזיקו בה.
  ושואלים:  <strong>ו</strong>לשיטת <strong>ר' אליעזר,</strong> ש<strong>רבים</strong> שבררו להם דרך קנו אותה, <strong>במאי קנו ליה</strong> <small>[במה קנו אותה]</small> את הדרך הזו? הרי לא עשו בה מעשה של חזקה! ומשיבים: <strong>בהילוכא</strong> <small>[בהילוך]</small> שהלכו בה, <strong>דתניא</strong> <small>[ש</small>כן <small>שנינו</small> בברייתא<small>]:</small> אם קונה השדה <strong>הלך בה לארכה ולרחבה</strong> — <strong>קנה</strong> על ידי כך <strong>מקום הילוכו,</strong> שאף ההילוך נחשב למעשה קנין, אלו <strong>דברי ר' אליעזר. וחכמים אומרים:</strong> <strong>אין הילוך מועיל כלום</strong> בקנין <strong>עד שיחזיק</strong> באחת מדרכי הקנין.
 <strong>אמר ר' אלעזר, מאי טעמא</strong> <small>[מה הטעם]</small> של <strong>ר' אליעזר?</strong> — <strong>דכתיב</strong> <small>[שנאמר]</small> לאברהם בהבטחת הארץ: <strong>"קום התהלך בארץ לארכה ולרחבה כי לך אתננה"</strong> (בראשית יג, יז), ללמדנו שעשה קנין בארץ על ידי ההילוך בה. <strong>ורבנן</strong> <small>[וחכמים]</small> מה הם משיבים על כך? <strong>התם</strong> <small>[שם]</small> <strong>משום חביבותא</strong> <small>[חיבתו]</small> של <strong>אברהם הוא דקאמר ליה הכי</strong> <small>[שאמר לו כך],</small> <strong>כדי שיהא</strong> כל מקום שהלך בו <strong>נוח לכבוש לפני בניו,</strong> אבל אין ההילוך כשלעצמו מעשה של קנין.
 <strong>אמר ר' יוסי בר' חנינא: מודים חכמים לר' אליעזר בשביל של כרמים,</strong> ש<strong>הואיל ו</strong>כל עיקרו <strong>נעשה ל</strong>צורך <strong>הילוך</strong> — <strong>נקנה</strong> הוא לקונה אותו <strong>בהילוך.</strong>
 ובענין מכירת שביל של כרמים, מסופר: <strong>כי אתו לקמיה</strong> <small>[כאשר היו באים לפני]</small> <strong>רב יצחק בר אמי</strong> לדין בענין שיעור רוחבו של שביל כזה, <strong>אמר להו</strong> <small>[להם]:</small> <strong>הבו ליה כי היכי דדרי טונא דשבישתא והדר</strong> <small>[תנו לו</small> רוחב <small>כמו שנושאים בו משא של זמורות וחוזרים,</small> מסתובבים<small>],</small> כלומר, כאורכה של חבילת זמורות. ומעירים: <strong>ולא אמרן</strong> <small>[אמרנו]</small> דברים אלה <strong>אלא דמסיימין מחיצתא</strong> <small>[ש</small>יש שם <small>מחיצות מוגדרות],</small> שיש שם גדר ואז צריך לפרוץ את הגדרות כדי להרחיב את השביל, <strong>אבל</strong> כאשר <strong>לא מסיימין מחיצתא</strong> <small>[מוגדרות המחיצות],</small> הרוחב שצריך לתת הוא <strong>כי היכי דשקיל כרעא ומנח כרעא</strong> <small>[כמו שמרים</small> אדם <small>רגל ומניח רגל</small> אחרת<small>],</small> ובכך דיו.
 <big>א</big> שנינו במשנה ש<strong>דרך היחיד</strong> רוחבה הוא <strong>ארבע אמות. תנא</strong> <small>[שנה</small> החכם<small>],</small> <strong>אחרים אומרים:</strong> דרך היחיד שיעורה הוא <strong>כדי שיעבור חמור במשאו. אמר רב הונא: הלכה כאחרים. תניא אידך</strong> <small>[שנויה</small> ברייתא <small>אחרת],</small> <strong>דייני גולה אומרים: שני גמדים</strong> (אמות) <strong>ומחצה. ואמר רב הונא: הלכה כדייני גולה.</strong> ותוהים: <strong>והאמר</strong> <small>[והרי אמר]</small> <strong>רב הונא: הלכה כאחרים!</strong> ומשיבים: <strong>אידי ואידי חד שיעורא</strong> <small>[זה וזה שיעור אחד]</small> <strong>הוא.</strong> 
 <big>ב</big> שנינו במשנה כי <strong>דרך הרבים</strong> רוחבה הוא <strong>שש עשרה אמה.</strong> ועוד בענין זה <strong>תנו רבנן</strong> <small>[שנו חכמים]:</small> <strong>דרך היחיד</strong> היא <strong>ארבע אמות. דרך</strong> שעוברת <strong>מעיר לעיר</strong> — <strong>שמונה אמות.</strong>
## דף ק:
 <strong>דרך הרבים</strong> — <strong>שש עשרה אמות. דרך</strong> המובילה ל<strong>ערי מקלט</strong> — <strong>שלשים ושתים אמות. אמר רב הונא: מאי קראה</strong> <small>[מהו הכתוב]?</small> מאין נלמד דבר זה? — <strong>דכתיב</strong> <small>[שנאמר]</small> בערי המקלט: <strong>"תכין לך הדרך"</strong> (דברים יט, ג), ויכול היה לומר <strong>"דרך"</strong> ונאמר <strong>"הדרך"</strong> בתוספת ה"א, ללמד שהדרך הזו כפולה מכל דרך אחרת של הרבים, ולכן היא בת שלושים ושתים אמה.
 <big>א</big> שנינו במשנה ש<strong>דרך המלך</strong> <strong>אין לה שיעור.</strong> ומסבירים: שכן שנינו <strong>שהמלך פורץ גדר לעשות לו דרך ואין ממחין בידו.</strong>
 <big>ב</big> עוד שנינו במשנה: <strong>דרך הקבר אין לה שיעור.</strong> ומסבירים: וטעמו של דבר — <strong>משום יקרא דשכבא</strong> <small>[כבודו של המת]</small> על מנת שלא להגביל את מספר המלווים של המת, ולעכב אותם בדרכם.
 <big>ג</big> ועוד שנינו במשנה: <strong>המעמד</strong> — <strong>דייני ציפורי אמרו:</strong> מידת שטח <strong>בת ארבע קבין.</strong> ובענין זה מביאים את מה ש<strong>תנו רבנן</strong> <small>[שנו חכמים]:</small> אדם <strong>המוכר</strong> לאחר את <strong>קברו,</strong> או <strong>דרך קברו,</strong> או <strong>מקום מעמדו,</strong> או <strong>בית הספדו</strong> — <strong>באין בני משפחה</strong> של המוכר <strong>וקוברין אותו</strong> שם <strong>על כרחו</strong> של הקונה, <strong>משום פגם משפחה</strong> שפגם הוא להם שאחד ממשפחתם אינו נקבר יחד איתם. כיון שהזכרנו ענין המעמדות במשנה מביאים את מה ששנינו בברייתא אחרת, באותו נושא.
 <strong>תנו רבנן</strong> <small>[שנו חכמים]:</small> <strong>אין פוחתין משבעה מעמדות ומושבות ל</strong>אחר קבורתו של ה<strong>מת, כנגד "הבל הבלים אמר קהלת הבל הבלים הכל הבל"</strong> (קהלת א, ב), שבסך הכל נזכרים שבעה הבלים ("הבל" — אחד, "הבלים" —
 שנים, ובכל הפסוק — שבעה) וכנגדם עושים למת שבע פעמים מעמד ומושב. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: היכי עבדי</strong> <small>[כיצד עושים]?</small> <strong>אמר ליה</strong> <small>[לו]:</small> <strong>כדתניא</strong> <small>[כפי ששנינו</small> בברייתא<small>]</small> ש<strong>אמר ר' יהודה: ביהודה בראשונה לא היו פוחתין משבעה מעמדות ומושבות למת, כגון</strong> שהיו אומרים: <strong>"עמדו יקרים עמודו", "שבו יקרים שבו".</strong> והיו זזים מעט ממקומם, ושוב עומדים ויושבים. <strong>אמרו לו: אם כן,</strong> שזהו ענין מעמדות ומושבות, <strong>אף בשבת מותר לעשות כן,</strong> שהרי אין בו דברי מספד מפורשים.
  מסופר:  <strong>אחתיה</strong> <small>[אחותו]</small> של <strong>רמי בר פפא הוה נסיבא ליה</strong> <small>[היתה נשואה לו]</small> <strong>לרב אויא.</strong> כאשר <strong>שכיבא</strong> <small>[מתה],</small> <strong>עבד</strong> <small>[עשה]</small> <strong>לה מעמד ומושב. אמר רב יוסף, טעה בתרתי</strong> <small>[בשני</small> דברים<small>]:</small> <strong>טעה, שאין עושין אלא בקרובים,</strong> שקרובי המשפחה בלבד הם העומדים והיושבים, <strong>והוא עבד</strong> <small>[עשה]</small> דבר זה <strong>אפילו ברחוקים; וטעה</strong> טעות אחרת, <strong>שאין עושין אלא ביום ראשון</strong> של אבל, היום בו נקבר המת, <strong>והוא עבד</strong> <small>[עשה]</small> <strong>ביום שני.</strong>
 <strong>אביי אמר: בהא נמי</strong> <small>[בזה גם כן]</small> <strong>טעה, שאין עושין</strong> מעמד ומושב <strong>אלא בבית הקברות,</strong> <strong>והוא עשה בעיר. רבא אמר: בהא נמי</strong> <small>[בזה גם כן]</small> <strong>טעה, שאין עושין אלא במקום שנהגו, והתם</strong> <small>[ושם]</small> <strong>לא נהוג</strong> <small>[נהגו].</small>
 <strong>מיתיבי</strong> <small>[מקשים]</small> על דברי רב יוסף ואביי ממה ששנינו לעיל בברייתא, <strong>אמרו לו: אם כן, אף בשבת מותר לעשות כן; ואי אמרת</strong> <small>[ואם אומר אתה]</small> שאין עושים מעמד ומושב אלא <strong>בבית הקברות</strong> (כדברי אביי) <strong>וביום ראשון</strong> (כדברי רב יוסף), <strong>בית הקברות בשבת מאי בעי</strong> <small>[מה</small> הוא <small>עושה]?</small> כיצד יכולה להיות קבורת המת ביום השבת? והרי אין קוברים בשבת! ומשיבים: יכול הדבר להיות <strong>בעיר הסמוכה לבית הקברות, דאמטיוהו</strong> <small>[שהביאו אותו]</small> לקבר <strong>בין השמשות</strong> של ערב שבת, וכשהחשיך — אם אין במעמד אלא "עמדו" ו"שבו" — ניתן היה לדעת חכמים לעשות מעמד ומושב.
 <big>ד משנה</big> <strong>המוכר מקום לחברו</strong> על מנת <strong>לעשות לו קבר, וכן המקבל מחברו</strong> עבודה בקבלנות <strong>לעשות לו קבר</strong> — <strong>עושה</strong> באופן זה: <strong>תוכה של מערה</strong> שבה קוברים צריך להיות במידותיו <strong>ארבע אמות</strong> רוחב <strong>על שש</strong> אמות אורך. <strong>ופותח לתוכה שמונה כוכין</strong> המיועדים לשים בהם את ארונות המתים, <strong>שלש</strong> כוכים <strong>מכאן</strong> (בצידה האחד של המערה, לאורך שש אמות) <strong>ושלש מכאן</strong> בצד השני, <strong>ושנים מכנגדן</strong> ממול הכניסה. <strong>וכוכין</strong> אלה <strong>ארכן ארבע אמות, ורומן</strong> (גובהן) <strong>שבע</strong> טפחים,
## דף קא.
 <strong>ורחבן ששה</strong> טפחים.
 <strong>ר' שמעון אומר: עושה תוכה של מערה שש אמות</strong> רוחב <strong>על שמונה</strong> אמות אורך, <strong>ופותח לתוכה שלשה עשר כוך,</strong> כיצד? <strong>ארבעה מכאן</strong> מן הכותל הצדדי, בן שמונה האמות, <strong>וארבעה מכאן</strong> בכותל שמולו, <strong>ושלשה מכנגדן</strong> בכותל שממול הכניסה, <strong>ואחד</strong> עושה <strong>מימין הפתח ואחד מן השמאל. ו</strong>בנוסף לזה, לדעת הכל
 <strong>עושה חצר על פי המערה</strong> שממנה יורדים למערה, שתהיה <strong>שש</strong> אמות <strong>על שש, כמלא</strong> אורך <strong>המטה וקובריה</strong> (אלה שמוליכים את המיטה או הארון פנימה).
 <strong>ופותח לתוכה</strong> של החצר <strong>שתי מערות, אחת מכאן ואחת מכאן. ר' שמעון אומר:</strong> פותח לתוך החצר <strong>ארבע</strong> מערות, <strong>לארבע רוחותיה;</strong>
 <strong>רבן שמעון בן גמליאל אומר: הכל לפי הסלע,</strong> שלפי טיב הסלע בו חוצבים את מערת הקבר צריך למעט או להרבות בבנין הכוכים, שאם הסלע רך צריך לעשות מרחק גדול יותר בין הכוכים, ואם הוא חזק במיוחד ניתן לצמצם את המרחקים בין הכוכים ולהוסיף עוד כוכים.
 <big>א גמרא</big> שנינו במשנה שר' שמעון אמר שמוסיף עוד שני כוכים במערת קבורה, אחד מימין הפתח ואחד מן השמאל, ושואלים: <strong>הני תרי להיכא שדי להו</strong> <small>[אותם שניים להיכן</small> לאיזה כיוון מפתח המערה הוא <small>משליך,</small> חופר <small>אותם]?</small> <strong>אי לבראי</strong> <small>[אם לחוץ],</small> כלומר, שחופר אותם לכיוון חצר הקבר, מתחתיה, <strong>הא קמיתדשי להו</strong> <small>[הרי הם נידשים,</small> נדרסים <small>להם]</small> על ידי הבריות, שכל הבאים לחצר דורכים מעל הקברים, ויש בזה בזיון לנקברים. <strong>ותו</strong> <small>[ועוד]</small> יש לשאול, <strong>הא תנן</strong> <small>[הרי שנינו</small> במשנה<small>]:</small> <strong>חצר הקבר, העומד בתוכו</strong> — <strong>טהור,</strong> משום שאין חשש שמא הוא ניצב מעל קבר, ואילו מכאן יוצא שיש לחשוש, שהרי מתחת לחצר הקבר יש גם כוך קבורה!
 <strong>אמר ר' יוסי בר' חנינא: דעביד להו</strong> <small>[שעושה אותם],</small> את שני הכוכים הללו, בצד הכניסה <strong>כמין נגר</strong> (עמוד זקוף). כלומר, שאינו חופר אותם כדרך קבורה רגילה, במאוזן, אלא במאונך, לעומק הקרקע, ואין הם מגיעים מתחת לחצר הקבר.
  ומקשים:  <strong>והא</strong> <small>[והרי]</small> <strong>אמר ר' יוחנן:</strong>
## דף קא:
 <strong>קבורת חמורים היא זו,</strong> כלומר, אין קוברים אדם בעמידה!
  ומשיבים:  <strong>ל</strong>דעת <strong>ר' יוחנן,</strong> יש להסביר את שיטת ר' שמעון <strong>דעביד להו</strong> <small>[שעושה אותם]</small> את שני הכוכים שבצד פתח המערה <strong>בקרן זוית,</strong> כלומר, בפינת המערה.
  ומקשים:  <strong>והא</strong> <small>[והרי]</small> באופן זה <strong>נגעי כוכין להדדי</strong> <small>[נוגעים כוכים זה בזה],</small> שאין מספיק מקום בפינה!
 <strong>אמר רב אשי: במעמיק</strong> את הכוכים. כלומר, שאין הם חצובים באותו מיפלס גובה כמו האחרים, אלא למעלה או למטה מהם, כך שאינם נוגעים כלל זה בזה. ומביא ראיה לדבר: <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שמקצת הכוכים עמוקים יותר ואינם באותו גובה, הרי אף בלא אותם שני כוכים נוספים, <strong>ארבע מערות</strong> בארבע פינות החצר, <strong>לר' שמעון היכי עביד להו</strong> <small>[כיצד</small> הוא <small>עושה אותן]?</small> <strong>הא קא נגעי</strong> <small>[הרי נוגעים]</small> ה<strong>כוכין להדדי</strong> <small>[זה בזה]</small> שהכוכים ממערה אחת בהכרח נוגעים באלה שבמערה הסמוכה לה. <strong>אלא</strong> על כרחך מדובר <strong>במעמיק,</strong> וכיון שהגובה שונה, שוב אינם נפגשים. <strong>הכא נמי</strong> <small>[כאן</small> בעשיית שני הכוכים <small>גם כן]</small> מדובר <strong>במעמיק.</strong>
 <strong>רב הונא בריה</strong> <small>[בנו]</small> של <strong>רב יהושע אמר:</strong> <strong>ארבע מערות לר' שמעון,</strong> כיצד הן נעשות? — <strong>דעביד להו כי חרותא</strong> <small>[שעושה אותן כמו חריות,</small> כפות דקלים<small>]</small> שאין העלים יוצאים בקו ישר ניצב לשדרה, אלא באלכסון, ומשום כך אין נפגשים כוכים ממערה זו בכוכים ממערה אחרת, שיש מקום לכל הכוכים.
  ומעירים:  <strong>והא</strong> <small>[וזו]</small> שאמר <strong>רב הונא בריה</strong> <small>[בנו]</small> של <strong>רב יהושע ברותא</strong> <small>[חיצונית]</small> <strong>היא,</strong> כלומר, לא נכונה. ומדוע? <strong>מכדי</strong> <small>[שהרי]</small> <strong>כל אמתא בריבועא</strong> <small>[אמה ב</small>צלעות <small>הריבוע]</small> עושה <strong>אמתא ותרי חומשי באלכסונא</strong> <small>[אמה ושתי חמישיות באלכסון]</small> של אותו הריבוע, אם כן כאשר כותלי שתי מערות ניצבים זה לזה, ואורך כל אחד מהם שמונה אמות, נוצר ריבוע של שמונה על שמונה אמות, <strong>כמה הוי להו</strong> <small>[הם ביחד]?</small> כלומר, מהו אורך האלכסון של ריבוע בן שמונה אמות — <strong>חד סרי וחומשא</strong> <small>[אחת עשרה</small> אמות <small>וחמישית].</small> <strong>כוכין כמה הוו</strong> <small>[הם]?</small> <strong>תמניא</strong> <small>[שמונה],</small> <strong>תמניא בחד סרי וחומשא היכי משכחת לה</strong> <small>[שמונה</small> כוכים והרווח שביניהם <small>באחת עשרה</small> אמות <small>וחומש איך אתה יכול למצוא אותן]?</small> <strong>אלא,</strong> חייבים אנו לומר כי <strong>הא</strong> <small>[זו]</small> שאמר <strong>רב הונא בריה</strong> <small>[בנו]</small> של <strong>רב יהושע ברותא</strong> <small>[חיצונית]</small> <strong>היא,</strong> ובהכרח יש לחזור לפתרונו של רב אשי — במעמיק, שחופר את הכוכים של כל מערה בגבהים שונים.
 <strong>ואי בעית אימא</strong> <small>[ואם תרצה אמור]</small> הסבר אחר בשיטת ר' שמעון, כמו ש<strong>אמר רב שישא בריה</strong> <small>[בנו]</small> של <strong>רב אידי</strong> בשאלה דומה, שמדובר <strong>בניפלי</strong> <small>[בנפלים],</small> שעושים להם כוכים קטנים ביותר, אם כן <strong>הכא נמי בניפלי</strong> <small>[כאן גם כן</small> מדובר <small>בנפלים].</small>
 <big>א</big> <strong>תנן התם</strong> <small>[שנינו שם</small> במשנה<small>]:</small> <strong>המוצא מת</strong> שהוא <strong>מושכב כדרכו</strong> כדרך שקוברים אדם מישראל, והוא רוצה להעבירו למקום אחר — <strong>נוטלו,</strong> מוציא אותו משם <strong>ו</strong>צריך ליטול עמו גם <strong>את תפוסתו,</strong> העפר שמסביב ומתחת לו, שיש לשער שאדם מישראל הוא שקבר אותו שם לפי שעה על מנת שיפנוהו משם בעתיד. וכן אם מצא <strong>שנים</strong> מתים הקבורים כדרך קבורת ישראל — <strong>נוטלן ואת תפוסתן.</strong>
## דף קב.
 אם <strong>מצא שלשה, אם יש ביניהן</strong> מרחק <strong>מארבע עד שמונה</strong> אמות — <strong>הרי זו שכונת קברות,</strong> כלומר, יש לשער שאין זו קבורת ארעי שנועדה לפינוי לאחר מיכן, אלא חלק משכונת קברות שלימה, ומתים אלה שמצא היו קבורים במערת קבורה אחת. <strong>ובודק ממנו ולהלן</strong> במרחק <strong>עשרים אמה,</strong> שמא יש שם מערת קבר אחרת. <strong>מצא</strong> עוד מת <strong>אחד בסוף עשרים אמה</strong> — <strong>בודק ממנו ולהלן</strong> עוד <strong>עשרים אמה,</strong> <strong>שרגלים לדבר,</strong> כלומר, שיש מקום לשער שבאמת היתה שם שכונת קברים. ועושים זאת כשמצאו מת אחד שם בלבד, למרות <strong>שאילו מתחלה מצאו</strong> לפני שמצא את השלושה האחרים — היה <strong>נוטלו ואת תפוסתו</strong> ומוציאו משם. אבל כאן מסתבר ששכונת קברות היא, ואין מוציאים את המתים ממקום קבורתם הקבוע.
  ומעתה באים לדון בברייתא זו: <strong>אמר מר</strong> <small>[החכם]:</small> אם היו המתים <strong>מארבע ועד שמונה</strong> אמות — הרי זו שכונת קברות, כלומר מערת קבורה. ואנו מבינים כי ארבע אמות הוא רוחב המערה, ושמונה אמות אורכה, ולכן יש לומר שמערת קבורה היא זו. ושואלים: <strong>מני</strong> <small>[</small>כשיטת <small>מי היא]?</small> <strong>אי רבנן</strong> <small>[אם</small> כשיטת <small>חכמים,</small> סתם משנתנו<small>],</small> <strong>הא אמרי</strong> <small>[הרי</small> הם <small>אומרים]:</small> מערת הקבר היא <strong>ארבע אמות על שש</strong> ולא על שמונה! <strong>אי</strong> <small>[אם]</small> כדעת <strong>ר' שמעון, הא</strong> <small>[הרי]</small> <strong>אמר:</strong> שיעור המערה <strong>שש על שמונה!</strong> ואם כן, מדוע נקבעה כאן מידה שבין ארבעה לשמונה?
  ומשיבים:  <strong>לעולם</strong> תפרש שמשנה זו כדעת <strong>ר' שמעון היא, והאי תנא הוא</strong> <small>[ו</small>שיטת <small>תנא זה היא]</small> ששנה אחרת בשם ר' שמעון, <strong>דתניא</strong> <small>[ש</small>כן <small>שנינו</small> בברייתא<small>]:</small> אם <strong>מצאן</strong> את שלושת המתים <strong>רצופין</strong> (סמוכים זה לזה) <strong>ואין ביניהן מארבע אמות עד שמונה</strong> אלא פחות — <strong>יש להן תפוסה ואין להן שכונת קברות,</strong> שהואיל ואין זו דרך שכונת קברות אנו מניחים שאין זו אלא קבורת ארעי. <strong>ר' שמעון בן יהודה אומר משום</strong> (בשם) <strong>ר' שמעון: רואין את</strong> המתים <strong>האמצעיים כאילו אינן</strong> ומניחים שהם שנקברו שם במקרה, <strong>והשאר מצטרפין מארבע אמות ועד שמונה</strong> להיחשב שכונת קברות, כלומר, מערת קבורה, שצריך לבדוק אם יש בסמוך לה מערות קבורה נוספות.
  ושואלים:  <strong>במאי אוקימתא</strong> <small>[במה העמדת אותה,</small> את הברייתא הזו<small>]?</small> — <strong>כ</strong>דעת <strong>ר' שמעון; אימא סיפא</strong> <small>[אמור</small> את <small>סופה]:</small> <strong>בודק הימנו</strong> (ממנו) <strong>ולהלן עשרים אמה,</strong> ונברר: <strong>מני</strong> <small>[</small>כשיטת <small>מי היא]?</small> <strong>אי</strong> <small>[אם]</small> דעת <strong>ר' שמעון, עשרים ותרתין הויין</strong> <small>[עשרים ושתים</small> אמות <small>הן],</small> שהוא אורך שתי מערות, כל אחת בת שמונה אמות, וחצר הקבר שביניהן שאורכה שש אמות. <strong>אי רבנן</strong> <small>[אם</small> כשיטת <small>חכמים],</small> <strong>תמני סרי הויין</strong> <small>[שמונה עשרה הן],</small> שש לכל מערה, ועוד שש לחצר הקבר!
  ומעירים:  <strong>לעולם</strong> תפרש שכל הברייתא כשיטת <strong>רבנן</strong> <small>[חכמים]</small> <strong>היא, וכגון</strong> ש<strong>בדק</strong> את המקום בו מצויים המתים, שיש להניח שהוא מערת קברים, <strong>באלכסונא</strong> <small>[באלכסון],</small> ואם אורך המערה הוא שש אמות, הרי האלכסון הוא כשמונה אמות.
  ושואלים:  <strong>ומדהא באלכסונא הא נמי באלכסונא</strong> <small>[ומכיון ש</small>בודק מערה <small>זו באלכסון זו גם כן</small> בודק <small>באלכסון]</small> אם כן, מדוע מסתפק במרחק עשרים אמה, הלא <strong>עשרים ותרתי הויין</strong> <small>[ושתים הן]</small> שהוא צירוף האלכסונים של שתי מערות והחצר! ואומרים: <strong>חדא באלכסונא אמרינן</strong> <small>[</small>מערה <small>אחת באלכסון אנו אומרים]</small> ובודקים שמא נקבר בצד, אבל <strong>תרי</strong> <small>[שתים]</small> <strong>באלכסון לא אמרינן</strong> <small>[אין אנו אומרים]</small> שהרי מעתה אנו יודעים היכן קצה המערה השניה צריך להיות.
## דף קב:
 <strong>רב שישא בריה</strong> <small>[בנו]</small> של <strong>רב אידי אמר: לעולם</strong> משנה זו, שבודק עשרים אמה, כשיעור שתי מערות וחצר, שיטת <strong>ר' שמעון היא, ו</strong>אף שלשיטתו מערת קבורה רגילה היא באורך שמונה אמות, <strong>הכא במאי עסקינן</strong> <small>[כאן במה אנו עוסקים]?</small> — <strong>בניפלי</strong> <small>[בנפלים],</small> שמשערים שאחת המערות שאליהן הוא מודד היתה מערה שקוברים בה נפלים, והיא קטנה יותר בשיעורה ממערה רגילה, ואף לדעת ר' שמעון שיעורה שש אמות. ואם כן שש של מערה זו, ושש של חצר, ושמונה של מערה אחרת — הרי עשרים אמה.
  ושואלים:  <strong>ומדהא בניפלי הא נמי בניפלי</strong> <small>[ומכיון</small> שאנו מניחים <small>ש</small>מדובר במערה <small>זו בנפלים, זו</small> המערה הנוספת נאמר שמדובר בה <small>גם כן בנפלים],</small> שהרי באותה מידה ייתכן שגם המערה האחרת עשויה לכך, אם כן <strong>תמני סרי הויין</strong> <small>[שמונה עשרה</small> אמות <small>הן],</small> שש לכל מערה, ושש לחצר הקבר! ומשיבים: <strong>חדא בניפלי אמרינן</strong> <small>[אחת בנפלים אומרים אנו],</small> <strong>תרתי בניפלי לא אמרינן</strong> <small>[שתים בנפלים אין אנו אומרים],</small> שאף שייתכן שתהא מערה אחת כזו — אין להביא בחשבון שתי מערות כאלה הסמוכות זו לזו. בברייתא שהובאה לעיל נשנתה מחלוקת לגבי מתים שנמצאו רצופים וסמוכים זה לזה, שלדעת חכמים אין זו מערת קברים, ולדעת ר' שמעון אין מתחשבים במתים שבאמצע, לפי שנטמנו שם רק לפי שעה.
 <strong>ורמי דרבנן אדרבנן</strong> <small>[ומשליכים,</small> מראים סתירה מדברי <small>חכמים על</small> דברי <small>חכמים],</small> <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' שמעון</strong> על דברי <strong>ר' שמעון,</strong> 
 <strong>דתניא</strong> <small>[ששנויה]</small> משנה: <strong>כרם</strong> (שיש בו לפחות חמש גפנים) <strong>הנטוע על פחות מארבע אמות</strong> בין שורת כרמים לחבירתה — <strong>ר' שמעון אומר: אינו</strong> נחשב <strong>כרם</strong> לענין איסור כלאיים, אלא רואים את כל הגפנים כעצים בודדים לעצמם. <strong>וחכמים אומרים: הרי זה כרם, ורואין את האמצעים כאילו אינן.</strong>
 ומעתה, <strong>קשיא דרבנן אדרבנן</strong> <small>[קשה</small> מדברי <small>חכמים על</small> דברי <small>חכמים],</small> <strong>וקשיא</strong> <small>[וקשה]</small> מדברי <strong>ר' שמעון</strong> על דברי <strong>ר' שמעון,</strong> שהרי בענין גפנים דעתם הפוכה!
  ומתרצים: מדברי  <strong>ר' שמעון</strong> על דברי <strong>ר' שמעון לא קשיא</strong> <small>[קשה],</small> <strong>התם לא נטעי אינשי אדעתא ליעקר</strong> <small>[שם,</small> בכרם, <small>אין אנשים נוטעים על דעת לעקור],</small> והואיל והוא נטוע בצפיפות כזו — אין זה נחשב כרם, <strong>הכא זימנין דמיתרמא ליה</strong> <small>[כאן,</small> לענין קבורה, <small>פעמים שמזדמן לו]</small> לקבור <strong>בין השמשות</strong> שאין זמן לחפש מקום אחר, <strong>ומיקרי ומנחי ליה</strong> <small>[</small><small>ומזדמן ומניחים אותו</small> כך<small>]</small> על מנת להוציאו ולקוברו אחר כך כראוי.
 <strong>דרבנן אדרבנן נמי לא קשיא</strong> <small>[</small>מדברי <small>חכמים על</small> דברי <small>חכמים גם כן אינו קשה]:</small> <strong>הכא</strong> <small>[כאן,</small> לענין קבורה<small>]</small> <strong>כיון דמינול</strong> <small>[ש</small>הוא <small>מתנוול]</small> אם קוברים אותו בצפיפות <strong>לא מקרי</strong> <small>[אינו נקרא]</small> <strong>קבר, התם</strong> <small>[שם]</small> בכרם <strong>מימר אמר</strong> <small>[אומר הוא]</small> הנוטע: <strong>הי מינייהו דשפיר</strong> <small>[זה מהם ש</small>יהיה, יצמח, <small>יפה]</small> — <strong>שפיר</strong> <small>[יפה],</small> <strong>ודלא שפיר</strong> <small>[ושאינו יפה]</small> — <strong>ליהוי לציבי</strong> <small>[שיהיה,</small> אעקרנו ואשתמש בו, <small>לעצים,</small> להסקה<small>],</small> ואין מחשיבים גפנים אלו שבאמצע לגפנים, אלא לעצים סתם, והרי זה כרם לכל דבר. 
 
 <big>א משנה</big> <strong>האומר לחבירו "בית כור עפר אני מוכר לך",</strong> אם <strong>היו שם</strong> בקרקע הנמכרת <strong>נקעים</strong> (סדקים ובקיעים) שהיו <strong>עמוקים עשרה טפחים, או</strong> שהיו שם <strong>סלעים</strong> ה<strong>גבוהין</strong> מן הקרקע <strong>עשרה טפחים</strong> — <strong>אינן נמדדין עמה,</strong> אלא צריך לתת לו שטח של בית כור חוץ מאותם נקעים וסלעים. אם היה שיעורם של הנקעים או הסלעים <strong>פחות מכאן,</strong> כלומר, מעשרה טפחים — <strong>נמדדין עמה. ואם אמר לו "כבית כור עפר",</strong> ולא אמר לו "בית כור", <strong>אפילו היו שם נקעים עמוקים יותר מעשרה טפחים, או סלעים גבוהין יותר מעשרה טפחים</strong> — <strong>הרי אלו נמדדין עמה.</strong>
 <big>ב גמרא</big> <strong>תנן התם</strong> <small>[שנינו שם]</small> במשנה במסכת ערכין: <strong>המקדיש שדהו</strong> (שדה אחוזתו) <strong>בשעת היובל,</strong> כלומר, בזמן שהיה היובל נוהג — <strong>נותן לו</strong> לגזבר ההקדש, בפדיון השדה, <strong>ל</strong>כל <strong>בית זרע חומר שעורים,</strong> דהיינו, שטח שזורעים בו כור של שעורים, <strong>חמשים שקל כסף</strong> עבור כל שנות היובל, שזה הסכום הקצוב לזה בתורה (ויקרא כז, טז). אם <strong>היו שם</strong> בשטח השדה <strong>נקעים עמוקים עשרה טפחים, או סלעים גבוהין עשרה טפחים</strong> — 
## דף קג.
 <strong>אין נמדדין עמה,</strong> אם היו <strong>פחות מכאן,</strong> מעשרה טפחים — <strong>נמדדין עמה.</strong>
 ושואלים על כך: <strong>ואמאי</strong> <small>[ומדוע]?</small> <strong>ליקדשו באנפי נפשייהו</strong> <small>[שיקדשו</small> נקעים אלה <small>בפני עצמם]!</small> <strong>וכי תימא</strong> <small>[ואם תאמר]:</small> <strong>כיון דלא הוי</strong> <small>[שאינו]</small> שטח של <strong>בית כור</strong> שלם הריהם <strong>לא קדשי</strong> <small>[מתקדשים],</small>
 <strong>והא תניא</strong> <small>[והרי שנינו</small> בברייתא<small>]</small> על הפסוק "ואם גאל יגאל את השדה המקדיש אותו" (ויקרא כז, יט): <strong>"שדה" מה תלמוד לומר?</strong> והרי בשדה אנו עוסקים באותם פסוקים, ודי לומר "אותו"! <strong>לפי שנאמר: "זרע חמר שערים בחמשים שקל כסף"</strong> (ויקרא כז, טז), יכול הייתי לומר: <strong>אין לי</strong> דין זה <strong>אלא</strong> כ<strong>שהקדיש בענין הזה,</strong> כלומר, דווקא שטח זריעת חומר (בית כור) שעורים,
 <strong>מנין לרבות</strong> גם כשהקדיש <strong>לתך</strong> (שטח של חצי בית כור), <strong>וחצי לתך, סאה, תרקב וחצי תרקב?</strong> — <strong>תלמוד לומר: "שדה", מכל מקום,</strong> משמע שניתן להקדיש גם שטח קטן בפני עצמו!
 <strong>אמר רב עוקבא בר חמא: הכא</strong> <small>[כאן]</small> <strong>בנקעים מלאים מים עסקינן</strong> <small>[עוסקים אנו],</small> <strong>דלאו</strong> <small>[שלא]</small> <strong>בני זריעה נינהו</strong> <small>[הם]</small> ולכן אינם קדשים, שהרי נאמר "והיה ערכך לפי זרעו" (ויקרא כז, טז). ומעירים: <strong>דיקא נמי</strong> <small>[מדוייק</small> <small>גם כן</small> הסבר זה<small>],</small> <strong>דקתני</strong> <small>[ששנה]</small> נקעים <strong>דומיא</strong> <small>[בדומה]</small> ל<strong>סלעים,</strong> שהם בוודאי אינם ראוים לזריעה, <strong>שמע מינה</strong> <small>[למד מכאן]</small> שכך הוא.
  ומקשים:  <strong>אי הכי</strong> <small>[אם כך],</small> שמדובר בנקעים מלאים מים, ומשום שאינם מקום זרע, <strong>אפילו פחות מכאן נמי</strong> <small>[גם כן],</small> גם אם היו נבדלים בגובהם מן השדה פחות מעשרה טפחים, לא יקדשו! ומשיבים: כאשר ההבדל בגובה הוא קטן יותר, <strong>הנהו "נגאני דארעא" מיקרו</strong> <small>[אלה</small> הנקעים <small>"</small><small>חריצי הקרקע"</small> הם <small>נקראים],</small> והסלעים <strong>"שדרי דארעא" מיקרו</strong> <small>["שדראות הארץ"</small> הם <small>נקראים]</small> ואינם נבדלים לעצמם.
 ושואלים: למדנו לענין הקדש, ואולם <strong>הכא</strong> <small>[כאן]</small> לענין מיקח וממכר, ששנינו שנקעים עמוקים עשרה טפחים אינם נמדדים עם הקרקע, <strong>מאי</strong> <small>[מה]</small> הדין? האם הוא דווקא כשהנקעים מלאים מים? <strong>אמר רב פפא: אף על פי שאין</strong> הם <strong>מלאים מים</strong> אין הם נחשבים בכלל השדה, <strong>מאי טעמא</strong> <small>[מה טעם</small> הדבר<small>]?</small> — <strong>אין אדם</strong> הקונה שדה <strong>רוצה שיתן מעותיו ב</strong>קניית <strong>מקום אחד, ויראו לו כשנים ושלשה מקומות,</strong> לפי שאין גובהם שווה.
 <strong>מתקיף לה</strong> <small>[מקשה על כך]</small> <strong>רבינא: והא דומיא</strong> <small>[והרי בדומה]</small> ל<strong>סלעים קתני</strong> <small>[שנה]</small> נקעים, <strong>מה סלעים דלאו</strong> <small>[שלא]</small> <strong>בני זריעה נינהו</strong> <small>[הם],</small> <strong>אף הני נמי</strong> <small>[אלה,</small> הנקעים, <small>גם כן]</small> מדובר במקרה <strong>דלאו</strong> <small>[שלא]</small> <strong>בני זריעה נינהו</strong> <small>[הם],</small> אבל אם ניתנים להיזרע, גם אם גובהם שונה הריהם בכלל המכירה! ומשיבים: <strong>כי קתני דומיא</strong> <small>[כאשר שנה</small> נקעים <small>בדומה]</small> ל<strong>סלעים</strong> — הרי זה על מה ששנינו <strong>פחות מכאן,</strong> פחות מעשרה טפחים, לומר שבמקרה זה גם אם אינם נזרעים הריהם נמדדים עם השדה.
 <big>א</big> שנינו שאם היו סלעים ונקעים <strong>פחות מכאן</strong> מעשרה טפחים הם <strong>נמדדין עמה.</strong> ומסבירים, <strong>אמר ר' יצחק: טרשים שאמרו</strong> שנמדדים עמה — דווקא כשהם בשיעור <strong>בית</strong> (שטח זריעה של) <strong>ארבעת קבין</strong> בתוך בית כור. <strong>אמר רב עוקבא בר חמא: והוא</strong> דווקא כ<strong>שמובלעין</strong> שהיו מפוזרים ארבעה קבים אלו <strong>ב</strong>תוך שטח של <strong>חמשת קבין. רב חייא בר אבא אמר</strong> בשם <strong>ר' יוחנן: והוא</strong> דווקא כ<strong>שמובלעין</strong> מפוזרים <strong>ברובה של</strong> ה<strong>שדה.</strong>
 על אותה הלכה שהביא בשם ר' יוחנן <strong>בעי</strong> <small>[שאל]</small> <strong>רב חייא בר אבא:</strong> אם היו <strong>רובן</strong> של הטרשים <strong>במעוטה</strong> של השדה, או <strong>מעוטן</strong> של הטרשים <strong>ברובה, מהו?</strong> האם הולכים אחר מיעוט השדה, ואומרים שהוא מלא טרשים, או שמא דנים אחר השדה כולו, ובסך הכל מובלעים הטרשים ברובו של השדה? שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <strong>בעי</strong> <small>[שאל]</small> <strong>ר' ירמיה:</strong>
## דף קג:
 היו הסלעים הללו ברובה של השדה, אבל היו מפוזרים <strong>כשיר</strong> (כטבעת), <strong>מהו?</strong> או שהיו עומדים <strong>כשורה, מהו?</strong> וכן אם היו מפוזרים בצורת <strong>איצטדינין</strong> כעין זוית, <strong>מהו?</strong> בצורת <strong>דרך עקלתון</strong> (בקו בלתי ישר, מפותל) <strong>מהו?</strong> על כל אחת מן השאלות הללו לא נמצא פתרון ולכן <strong>תיקו</strong> <small>[תעמוד]</small> במקומה.
 <strong>תנא</strong> <small>[שנה</small> החכם<small>]:</small> <strong>אם היה</strong> בשדה <strong>סלע יחידי, אפילו</strong> אם מידתו היא <strong>כל שהוא</strong> — <strong>אין נמדד עמה. ואם היה</strong> הסלע <strong>סמוך למצר, אפילו</strong> היה גובהו <strong>כל שהוא</strong> — <strong>אין נמדד עמה.</strong>
 <strong>בעי</strong> <small>[שאל]</small> <strong>רב פפא:</strong> אם היה <strong>מופסק עפר בינתים</strong> ולא היה ממש נוגע במצר, <strong>מהו</strong> הדין? אף שאלה זו לא נפתרה ועל כן <strong>תיקו</strong> <small>[תעמוד]</small> אף היא במקומה. <strong>בעי</strong> <small>[שאל]</small> <strong>רב אשי:</strong> היה <strong>עפר מלמטה וצונמא</strong> <small>[סלע]</small> <strong>למעלה,</strong> או <strong>עפר מלמעלה וצונמא מלמטה, מהו</strong> הדין? אף לשאלה זו לא נמצא פתרון ועל כן <strong>תיקו</strong> <small>[תעמוד]</small> במקומה.
 <big>א משנה</big> אם אמר המוכר: <strong>"בית כור עפר אני מוכר לך מדה בחבל",</strong> כלומר, במידה מדוייקת, הנמדדת בחבל מידה, אם <strong>פיחת</strong> ממידה זו <strong>כל שהוא</strong> — <strong>ינכה</strong> המוכר מן המחיר, ויחזיר לקונה כסף כשווי הפחת, ואם <strong>הותיר כל שהוא</strong> על מידה זו — <strong>יחזיר</strong> הקונה. <strong>ואם אמר</strong> שהוא מוכר <strong>"</strong>בית כור <strong>הן חסר הן יתר", אפילו פיחת</strong> בשיעור <strong>רובע</strong> (רביעית הקב) <strong>ל</strong>כל <strong>סאה</strong> (כלומר, בשיעור של אחד מעשרים וארבעה), <strong>או הותיר רובע לסאה</strong> — <strong>הגיעו,</strong> נגמר המיקח כמות שהוא, כיון שאמר לו המוכר לקונה מתחילה שאין זה בהכרח בית כור מדוייק. ואולם, אם היה ההבדל <strong>יותר מכאן,</strong> כלומר, מרובע לסאה — <strong>יעשה חשבון</strong> בשווי ההפרש.
  וכשהקונה מחזיר למוכר את המותר, <strong>מה הוא מחזיר לו?</strong> — <strong>מעות.</strong> ומעירים: <strong>ואם רצה</strong> המוכר — <strong>מחזיר לו</strong> הקונה <strong>קרקע. ולמה אמרו</strong> ש<strong>מחזיר לו מעות?</strong> — כדי <strong>לייפות כחו של מוכר,</strong> שיכול לדרוש מעות ואינו חייב לקבל ממנו דווקא את הקרקע היתירה. אלא <strong>שאם שייר בשדה בית תשעה קבין, ובגינה בית חצי קב,</strong> או <strong>כדברי ר' עקיבא בית רובע</strong> קב — <strong>מחזיר לו את הקרקע</strong> ואינו יכול לדרוש מעות. ומעירים: <strong>ו</strong>כשהותיר יותר מרובע, ומחזיר, <strong>לא את הרובע בלבד הוא מחזיר, אלא את כל המותר,</strong> שכיון שנזקק להחזיר — יתן לו במידה מדוייקת.
 <big>ב גמרא</big> במשנה דובר על שני מקרים במכירת בית כור עפר: כשאמר לו "מידה בחבל" — שמחזיר לו כל שהוא, ומן הצד האחר כשאמר "הן חסר הן יתר" — שעד רובע לסאה הגיעו. ומעתה, <strong>איבעיא להו</strong> <small>[נשאלה להם</small> לתלמידי בית המדרש<small>]</small> מקרה אחר: אמר לו <strong>"בית כור" סתמא</strong> <small>[סתם],</small> שלא אמר לו לא "מידה בחבל" ולא "הן חסר הן יתר", <strong>מאי</strong> <small>[מה]</small> הדין? ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנה: <strong>"בית כור עפר אני מוכר לך מדה בחבל",</strong>
## דף קד.
 אם נמצא שנתן לו <strong>פחות כל שהוא</strong> — <strong>ינכה, יתר כל שהוא</strong> — <strong>יחזיר,</strong> ומכאן נדייק: <strong>הא סתמא</strong> <small>[הרי</small> אם אמר <small>סתם]</small> ולא פירש דבריו — <strong>כ"הן חסר הן יתר" דמי</strong> <small>[נחשב].</small>
 ודוחים בראיה הפוכה: <strong>אימא סיפא</strong> <small>[אמור</small> את <small>סופה</small> של המשנה<small>]:</small> <strong>ואם אמר לו "הן חסר הן יתר", אפילו פיחת רובע לסאה או הותיר רובע לסאה</strong> — <strong>הגיעו,</strong> ונדייק: <strong>הא סתמא</strong> <small>[הרי בסתם]</small> שלא פירש לו כך — <strong>כ"מדה בחבל" דמי</strong> <small>[נחשב]!</small> <strong>אלא מהא ליכא למשמע מינה</strong> <small>[מזו,</small> ממשנתנו, <small>אין לשמוע ממנה]</small> בדרך הדיוק, שאפשר לדייק בה, כפי שראינו, לשני הצדדים.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא, אמר לו המוכר לקונה: <strong>"בית כור עפר אני מוכר לך",</strong> או שאמר לו: <strong>"כבית כור עפר אני מוכר לך",</strong> או <strong>"הן חסר הן יתר אני מוכר לך", אפילו פיחת רובע לסאה או הותיר רובע לסאה</strong> — <strong>הגיעו; אלמא</strong> <small>[מכאן יוצא]</small> כי <strong>סתמא נמי</strong> <small>[בסתם גם כן]</small> <strong>כ"הן חסר הן יתר" דמי</strong> <small>[נחשב].</small> ודוחים: <strong>התם פרושי קא מפרש</strong> <small>[שם מפרש הוא]</small> את דבריו, וכך צריך להבינם: <strong>איזהו בית כור שהיא כבית כור</strong> ולא בדיוק בית כור? <strong>כגון</strong> ש<strong>אמר ליה</strong> <small>[שאומר לו]</small> "בית כור <strong>הן חסר הן יתר".</strong>
 <strong>מתקיף לה</strong> <small>[מקשה על כך]</small> על תירוץ זה <strong>רב אשי: אם כן,</strong> מה שנאמר <strong>"אני מוכר לך" "אני מוכר לך" למה לי?</strong> ומכאן משמע שאין זה מכר אחד, אלא מקרים שונים של מכירה. <strong>אלא לאו שמע מינה</strong> <small>[האם לא</small> <small>תלמד מכאן]</small> כי <strong>סתמא נמי</strong> <small>[סתם גם כן]</small> <strong>כ"הן חסר הן יתר" דמי</strong> <small>[נחשב]?</small> ומסכמים: אכן <strong>שמע מינה</strong> <small>[למד ממנה]</small> שכן הוא.
 <big>א</big> שנינו במשנה שכשהקונה מחזיר את המותר למוכר <strong>מהו מחזיר לו?</strong> — <strong>מעות,</strong> ואם רצה מחזיר לו קרקע, ולמה אמרו שמחזיר לו מעות — לייפות כוחו של מוכר. כלומר, חכמים נתנו למוכר את הבחירה אם לקבל מעות, הגם שבכך הם מכריחים את הקונה לקנות תוספת זאת. ושואלים: וכי <strong>ליפות</strong> את <strong>כחו של</strong> <strong>מוכר אמרינן</strong> <small>[אומרים אנו],</small> ואילו <strong>ליפות</strong> את <strong>כחו של לוקח לא אמרינן</strong> <small>[אין אנו אומרים]?</small>
 <strong>והתניא</strong> <small>[והרי שנינו</small> בברייתא<small>]:</small> אם <strong>פיחת</strong> המוכר <strong>שבעת קבין ומחצה לכור,</strong> כשיעור רבע הקב לכל בית סאה (שהכור מכיל שלושים סאים), <strong>או הותיר שבעת קבין ומחצה לכור</strong> — <strong>הגיעו,</strong> נתקיים המיקח כפי שהוא. היה ההפרש <strong>יותר מכאן</strong> — <strong>כופין את המוכר למכור ואת הלוקח ליקח</strong> (לקנות),
 משמע שמייפים גם את כוחו של הקונה, ומחייבים את המוכר למכור את הקרקע ולקבל מעות, אם הקונה רוצה בה! ומשיבים: <strong>התם</strong> <small>[שם]</small> אין מדובר במקרה שהקונה רוצה בקרקע היתירה, אלא <strong>כגון דהוה יקירא מעיקרא וזל השתא</strong> <small>[שהיתה הקרקע יקרה מתחילה,</small> בשעת המכירה, <small>והוזלה עכשיו]</small> והמוכר רוצה לקבל מעות תמורת הקרקע היתירה, אלא שרצונו שחשבון המעות שיקבל יהיה על פי המחיר הקודם, היקר, <strong>דאמרינן ליה</strong> <small>[שאומרים אנו לו]</small> למוכר, בשם הקונה: <strong>אי ארעא יהבת</strong> <small>[אם קרקע אתה נותן]</small> <strong>לי</strong> ורצונך לקבל מעות — <strong>הב</strong> <small>[תן]</small> <strong>לי כזולא דהשתא</strong> <small>[כמו</small> המחיר <small>הזול של עכשיו],</small> והיא הכפייה שכופים אנו את המוכר.
 ומקשים: <strong>והתניא</strong> <small>[והרי שנינו</small> בברייתא<small>]:</small> <strong>כשהוא נותן לו</strong> מעות תמורת הקרקע היתירה — <strong>נותן לו כשער שלקח</strong> (קנה) <strong>ממנו!</strong> ומשיבים: <strong>התם</strong> <small>[שם]</small> מדובר <strong>כגון דהוה זולא מעיקרא ויקרא</strong> <small>[שהיתה זולה מתחילה והתייקרה]</small> <strong>לה השתא</strong> <small>[עכשיו],</small> שאם רצונו של המוכר לקבל מעות דווקא, כופים אותו למוכרו לפי השער הזול, של זמן הקניה.
 <big>ב</big> שנינו במשנה <strong>שאם שייר בשדה בית תשעה קבין</strong> או בגינה בית חצי קב, ולדעת ר' עקיבא בית רובע, מחזיר הקונה את גוף הקרקע ואין המוכר יכול לתבוע דמים במקום הקרקע. <strong>אמר רב הונא: תשעה קבין שאמרו, ואפילו בבקעה גדולה</strong> ששטחה כמה וכמה כורים, אם סך כל עודפי הייתור נצטברו לכדי שדה חשוב (תשעה קבים), רשאי הקונה להחזיר למוכר קרקע אפילו היתה התוספת פחות מרובע לכל בית סאה.
 <strong>ורב נחמן אמר: נותן,</strong> מחשב, <strong>שבעת קבין ומחצה לכל כור וכור</strong> (שהוא רובע לבית סאה), וכל זמן שהיה ההפרש לפי שיעור זה הרי זו מחילה, גם אם מצטבר סך כל ההפרש בכל הבקעה ליותר מתשעה קבים.
## דף קד:
 <strong>ואי</strong> <small>[ו</small>אולם <small>אם]</small> לאחר חישוב זה <strong>איכא</strong> <small>[יש]</small> <strong>מילתא יתירא</strong> <small>[דבר יתר]</small> קרקע יתירה נוספת על רובע לבית סאה, <strong>דהוי</strong> <small>[שהוא]</small> מצטרף <strong>ל</strong>הפרש של <strong>תשעת קבין</strong> — <strong>הדרי</strong> <small>[חוזרים]</small> כל החלקים הנוספים, גם אלה שכשלעצמם היתה בהם מחילה מתחילה.
 <strong>איתיביה</strong> <small>[הקשה לו]</small> <strong>רבא לרב נחמן:</strong> שנינו במשנה <strong>שאם שייר בשדה בית תשעת קבין</strong> מחזיר לו קרקע; <strong>לאו</strong> <small>[האם לא]</small> מדובר גם במקרה <strong>דזבין ליה</strong> <small>[שמכר לו]</small> <strong>כוריים,</strong> שטח של שני כורים? משמע שגם אם לא היה ההבדל יותר מרובע לבית סאה (שהרי רובע לבית סאה בכוריים מגיע לחמישה עשר קבים) — אין הדבר תלוי אלא בכך שיש שם תשעה קבים! ודחה רב נחמן: <strong>לא,</strong> מדובר <strong>דזבין ליה</strong> <small>[שמכר לו]</small> דווקא בית <strong>כור.</strong>
 ועוד הקשה רבא לרב נחמן, הרי שנינו: <strong>ובגנה</strong> אם שייר <strong>בית חצי קב</strong> מחזיר קרקע; <strong>לאו</strong> <small>[האם לא]</small> מדובר באופן <strong>דזבין ליה</strong> <small>[שמכר לו]</small> אפילו בית <strong>סאתים?</strong> ונמצא שמחזיר לו קרקע בכל אופן, אם יש בה שיעור גינה, אפילו ההבדל אינו אלא רובע הקב לבית סאה! ודחה רב נחמן: <strong>לא,</strong> מדובר באופן <strong>דזבין ליה</strong> <small>[שמכר לו]</small> בית <strong>סאה</strong> ושיעור ההבדל גדול מזה.
  ועוד הקשה רבא לרב נחמן ממה ששנינו: <strong>וכדברי ר' עקיבא</strong> אם שייר בגינה <strong>בית רובע</strong> מחזיר קרקע; <strong>מאי לאו</strong> <small>[האם לא]</small> מדובר <strong>דזבין ליה</strong> <small>[שמכר לו]</small> בית <strong>סאה</strong> שההבדל אינו עולה על רובע לבית סאה, ולמרות זאת אם יש בו שיעור גינה — מחזיר קרקע! ודחה רב נחמן: <strong>לא,</strong> מדובר דווקא <strong>דזבין ליה</strong> <small>[שמכר לו]</small> <strong>חצי סאה,</strong> ששיעור ההבדל גדול מכך.
 <big>א</big> על האמור במשנה, שאם היתה זו גינה, די בכך ששייר בית חצי קב, כדי שיוכל הקונה להחזיר קרקע, <strong>בעי</strong> <small>[שאל]</small> <strong>רב אשי:</strong> אם מכר לו <strong>שדה</strong> ונמצאה גדולה ממה שסיכמו ביניהם, <strong>ו</strong>קודם שהחזיר הקונה את התוספת <strong>נעשית גנה,</strong> או <strong>גנה ונעשית שדה, מאי</strong> <small>[מה]</small> יהא הדין? האם דנים את התוספת כדין שדה, ואם אין שם בית תשעה קבים רשאי המוכר לדרוש דמים, או שמא דנים את המקום כדין גינה, ואם יש במותר בית חצי קב — רשאי הקונה לתת לו קרקע? שאלה זו לא נפתרה, ועל כן <strong>תיקו</strong> <small>[תעמוד]</small> במקומה.
 <strong>תנא</strong> <small>[שנה</small> החכם<small>]:</small> <strong>אם היה</strong> השדה שנמכר <strong>סמוך לשדהו</strong> של המוכר, <strong>אפילו</strong> הותיר <strong>כל שהוא</strong> — <strong>מחזיר לו</strong> הקונה <strong>קרקע,</strong> ואין המוכר יכול לדרוש דמים, שהרי אינו מפסיד על ידי החזרת מידת קרקע קטנה, שהריהו מעבד אותו יחד עם שדהו.
 <strong>בעי</strong> <small>[שאל]</small> <strong>רב אשי:</strong> אם היה <strong>בור</strong> נמצא בין השדות, <strong>מהו שתפסיק</strong> לענין זה? וכן אם היתה <strong>אמת המים, מהו שתפסיק?</strong> וכן <strong>דרך הרבים, מהו שתפסיק?</strong> וכן <strong>ריכבא דדיקלא</strong> <small>[שורה של דקלים],</small> <strong>מהו שתפסיק?</strong> לאף אחת מן השאלות הללו לא נמצא פתרון ועל כן <strong>תיקו</strong> <small>[תעמוד]</small> במקומה.
 <big>ב</big> שנינו במשנה: <strong>ולא את הרובע בלבד מחזיר לו, אלא</strong> את <strong>כל</strong> <strong>המותר.</strong> ותוהים: <strong>כלפי לייא</strong> <small>[לאן הוא פונה]?!</small> כלומר, הפוכים הדברים, שהרי את המותר הוא מחזיר גם כאשר הרבעים נשארים ברשות הלוקח! <strong>תאני</strong> <small>[שנה]</small> <strong>רבין בר רב נחמן</strong> כך את המשנה: <strong>לא את המותר בלבד מחזיר לו, אלא את כל הרבעין כולן,</strong> שאם נתחייב להחזיר את המותר אינו מחזיר רק את המותר זה בלבד, אלא מחזיר לו את כל מה שהוסיף על המידה שקצבו מתחילה ביניהם.
 <big>ג משנה</big> אמר המוכר לקונה: <strong>"מדה בחבל אני מוכר לך הן חסר הן יתר",</strong> שנמצא שאמר שני תנאים סותרים — <strong>בטל</strong> מה שאמר <strong>"הן חסר הן יתר"</strong> את מה שאמר <strong>"מדה בחבל",</strong> ואם לא היתה שם תוספת יתר על רובע לבית סאה — נתקיים המיקח כפי שהוא. אם אמר לו: <strong>"הן חסר הן יתר מדה בחבל"</strong> — 
## דף קה.
 <strong>בטל</strong> התנאי <strong>"מדה בחבל"</strong> את התנאי <strong>"הן חסר הן יתר",</strong> שבכל מקרה הולכים אחר לשון אחרון שאמר, אלו <strong>דברי בן ננס.</strong>
 <big>א גמרא</big> <strong>אמר ר' אבא בר ממל אמר רב: חולקין עליו חביריו על בן ננס</strong> ואינם מסכימים עימו שהולכים אחר הלשון האחרון. ושואלים: <strong>מאי קא משמע לן</strong> <small>[מה השמיע לנו]</small> רב בכך? הלא כבר <strong>תנינא</strong> <small>[שנינו]</small> דבר זה: <strong>מעשה בציפורי, באחד ששכר מרחץ מחבירו</strong> והוסכם ביניהם שיהיה מחיר השכירות <strong>ב</strong>שיעור <strong>שנים עשר זהובים לשנה, דינר זהב לחדש,</strong>
 <strong>ובא מעשה</strong> זה <strong>לפני רבן שמעון בן גמליאל ולפני ר' יוסי</strong> לדון לגבי שנה מעוברת, האם חודש העיבור הוא בכלל "שנים עשר זהובים לשנה", או שצריך לשלם תוספת עבורו, שהרי אמר ב"דינר זהב לחודש", <strong>ואמרו: יחלוקו את חדש העיבור</strong> משמע שבמקום כזה שאומר שני לשונות סותרים פסקו חכמים שספק הוא, ויחלוקו!
  ומתרצים:  <strong>אי מהתם</strong> <small>[אם משם]</small> בלבד לא הייתי יודע שחלוקים חכמים על בן ננס בכל מקרה, שכן <strong>הוה אמינא</strong> <small>[הייתי אומר]</small> כי <strong>התם</strong> <small>[שם]</small> <strong>הוא</strong> שאמרו שיחלוקו, משום <strong>דאיכא למימר מיהדר קא הדר ביה</strong> <small>[ש</small>מצד אחד <small>יש</small> מקום <small>לומר</small> ש<small>הוא חוזר בו]</small> מדיבור ראשון, וקוצב מחיר של דינר זהב לחודש, <strong>ו</strong>מן הצד האחר <strong>איכא למימר פרושי קא מפרש</strong> <small>[יש</small> מקום <small>לומר</small> ש<small>הוא מפרש]</small> את הדברים שאמר תחילה. שאין כוונתו להתייחס כלל לחודש העיבור, אלא רצונו לומר שהתשלום לשנה לא יהא בסוף השנה, אלא דינר זהב בכל חודש, ומכיון שיש ספק במשמעות דבריו — יחלוקו, <strong>אבל הכא</strong> <small>[כאן]</small> במשנתנו שב<strong>ודאי קא הדר ביה</strong> <small>[חזר בו]</small> — <strong>אימא</strong> <small>[אמור]</small> ש<strong>לא</strong> חולקים חכמים בזה, ומודים הם לבן ננס, על כן <strong>קא משמע לן</strong> <small>[השמיע לנו]</small> שחולקים עליו.
  ובדומה למה שהובא קודם לכן בשם רב, <strong>אמר רב יהודה אמר שמואל:</strong> משנתנו <strong>זו</strong> היא כ<strong>דברי בן ננס</strong> שהולך אחר לשון אחרון, <strong>אבל חכמים אומרים:</strong> <strong>הלך</strong> (לך) <strong>אחר פחות שבלשונות,</strong> כלומר, יש ללכת תמיד אחר הלשון הכוללת פחות מהאחרת, ולפי הכלל שהמוציא מחבירו עליו הראיה.
  ותוהים: מכלל הלשון  <strong>"זו</strong> דברי בן ננס <strong>"</strong>שאמר שמואל נראה שזו היא שיטת בן ננס, <strong>ו</strong>אולם שמואל עצמו <strong>לא סבירא ליה</strong> <small>[סבור הוא]</small> כן? <strong>והא</strong> <small>[והרי]</small> <strong>רב ושמואל דאמרי תרוייהו</strong> <small>[שאומרים שניהם],</small> האומר לחבירו: <strong>"כור</strong> (מידה בת שלושים סאים) תבואה, <strong>בשלשים</strong> סלע <strong>אני מוכר לך"</strong> — <strong>יכול לחזור בו</strong> מן המכר <strong>אפילו בסאה האחרונה</strong> שמודד, שהרי התנה למכור כור שלם, וכל זמן שלא מדד כור שלם עדיין לא חלה המכירה.
  אבל אם אמר לו <strong>"כור בשלשים,</strong> כל <strong>סאה בסלע אני מוכר לך"</strong> — <strong>ראשון ראשון</strong> מן הסאים שמדד <strong>קנה.</strong> משמע ששמואל סבור שהולכים אחר לשון אחרון, "סאה בסלע", שלפיה מכר כל סאה לעצמה! <strong>אלא</strong> צריך להסביר שמה שאמר שמואל "זו דברי בן ננס", משמעו: <strong>"זו" וסבירא ליה</strong> <small>[וסבור הוא]</small> כשיטה זו, שהולכים אחר לשון אחרון.
  ואף על כך שואלים: <strong>ומי סבירא ליה</strong> <small>[והאם סבור הוא</small> כך<small>]?</small> <strong>והאמר</strong> <small>[והרי אמר]</small> <strong>שמואל:</strong> מה שפסקו חכמים בענין המשכיר מרחץ ואמר לשוכר שהוא משכיר אותו בשנים עשר זהובים לשנה, דינר לחודש, שיחלקו ביניהם את חודש העיבור, הרי דווקא <strong>ב</strong>מקרה ש<strong>בא</strong> המשכיר לתבוע את דמי השכירות <strong>באמצע החדש עסקינן</strong> <small>[עוסקים אנו],</small> <strong>אבל</strong> במקרה ש<strong>בא בתחלת החדש</strong> — הרי <strong>כולו למשכיר</strong> שתובע את שכרו, שהרי הוא המוחזק בקרקע. וכן אם בא <strong>בסוף החדש</strong> — <strong>כולו לשוכר,</strong> שהרי הוא מוחזק בכסף. ומכאן משמע שלדעת שמואל אין הולכים אחר לשון אחרון, אלא רואים זאת כספק שקול הנידון לפי הכלל של "המוציא מחבירו עליו הראיה"!
## דף קה:
 <strong>אלא לעולם</strong> תפרש שמה ששמואל אמר <strong>"זו"</strong> כוונתו: <strong>ו</strong>הוא עצמו <strong>לא סבירא ליה</strong> <small>[סבור]</small> כן, ש"תפוס לשון אחרון", ולדעתו כאשר יש שני לשונות סותרים ספק הוא, כחכמים. <strong>והתם</strong> <small>[ושם</small> בענין חודש השכירות הנוסף<small>]</small> <strong>טעמא מאי</strong> <small>[מהו הטעם]</small> למה שאמר שאם בתחילת החודש — כולו למשכיר, בסופו — כולו לשוכר? <strong>משום דתפיס</strong> <small>[ש</small>הוא <small>תופס],</small> ומספק משאירים את הדבר בידי המוחזק בו.
 <strong>הכא</strong> <strong>נמי</strong> <small>[כאן</small> <small>גם כן]</small> בענין מכירת התבואה, כשאמר "כור בשלושים, סאה בסלע" <strong>הא תפיס</strong> <small>[הריהו תופס],</small> שמה שכבר נכנס בקופתו של הקונה — הריהו כשלו ואין המוכר יכול לחזור בו, ולפיכך ראשון ראשון קנה, ולא משום "תפוס לשון אחרון".
  באותו נושא <strong>אמר רב הונא, אמרי בי</strong> <small>[</small>היו <small>אומרים</small> החכמים <small>בבית]</small> <strong>רב:</strong> אם אמר אדם <strong>"איסתרא מאה מעי</strong> <small>[מעות]</small> <strong>",</strong> ואיסתרא הוא מטבע ששוויו תשעים ושש מעות, אנו אומרים שהתכוון ל<strong>מאה מעי</strong> <small>[מעות].</small> אם אמר הפוך: <strong>"מאה מעי איסתרא"</strong> — אנו אומרים שהתכוון ל<strong>איסתרא.</strong>
 ושואלים: <strong>מאי קא משמע לן</strong> <small>[מה השמיע לנו</small> רב <small>בכך],</small> האם את הכלל ש<strong>תפוס לשון אחרון? הא</strong> <small>[הרי</small> כבר<small>]</small> <strong>אמרה רב חדא זימנא</strong> <small>[פעם אחת],</small> ש<strong>אמר רב:</strong> <strong>אי הואי התם</strong> <small>[אם הייתי שם]</small> בבית המדרש, כשנדונה הבעיה לגבי תשלום שכירות המרחץ בחודש העיבור, <strong>הוה יהיבנא כוליה</strong> <small>[הייתי נותן</small> את <small>הכל]</small> את דמי שכירות כל החודש <strong>למשכיר,</strong> משום שבסוף דבריו אמר "דינר זהב לחודש"!
  ומשיבים: בכל זאת צריכים שני הדינים להיאמר, ואין ללמוד זה מזה, שכן  <strong>אי איתמר הא</strong> <small>[אם היתה נאמרת</small> הלכה <small>זו]</small> ב"איסתרא מאה מעי" בלבד, <strong>ולא איתמר הא</strong> <small>[נאמרה זו</small> במרחץ<small>],</small> <strong>הוה אמינא מיהדר קא הדר ביה</strong> <small>[הייתי אומר</small> ש<small>הוא חוזר בו]</small> מדיבורו הראשון ("איסתרא") בדיבורו השני ("מאה מעי"), שהרי הדברים סותרים זה את זה, ומשום כך הולכים אחר לשון אחרון. <strong>אבל הכא</strong> <small>[כאן]</small> בענין חודש העיבור <strong>מהו דתימא</strong> <small>[שתאמר]</small> כי רק <strong>פרושי קא מפרש</strong> <small>[מפרש הוא]</small> בדבריו האחרונים למה התכוון מתחילה, ואין כאן הוכחה שהולכים בכלל אחר לשון אחרון<small>,</small> על כן <strong>קא משמע לן</strong> <small>[השמיע לנו]</small> רב, שככלל הולכים אחר לשון אחרון.
## דף קו.
 <big>א משנה</big> המוכר לחבירו שדה, ואמר לו שמוכר לו בית כור <strong>בסימניו</strong> המסויימים שיש בו <strong>ובמצריו</strong> (בגבולותיו), שהראה לו אותם, והתברר אחר כך שלא היה שטח השדה בדיוק בית כור, כיון שמוכר לו שדה מסויים ומוגדר (ולא סתם "בית כור"), אין מדקדקים במידתו כמו במכר רגיל. ולכן אם היה ההבדל <strong>פחות משתות</strong> (שישית) — <strong>הגיעו</strong> ונגמר המיקח כמות שהוא. אם היה ההפרש יותר מזה, כגון: רבע, חמישית, <strong>עד שתות</strong> — <strong>ינכה</strong> את ההפרש מן המחיר.
 <big>ב גמרא</big> ובענין הלכה שאינה מפורשת במשנתנו <strong>איתמר</strong> <small>[נאמר]</small> שנחלקו אמוראים, <strong>רב הונא אמר: שתות</strong> עצמה דינה <strong>כפחות משתות</strong> ונגמר המיקח. ו<strong>רב יהודה אמר: שתות</strong> דינה <strong>כיותר משתות</strong> ומנכה מהמחיר.
  ומסבירים את טעמיהם: <strong>רב הונא</strong> ש<strong>אמר</strong> שדין <strong>שתות כפחות משתות, הכי קאמר</strong> <small>[כך אמר</small> במשנה<small>],</small> כך יש להבינה: <strong>פחות משתות ושתות בכלל</strong> זה — <strong>הגיעו, יותר משתות</strong> — <strong>ינכה. רב יהודה</strong> ש<strong>אמר</strong> שדין <strong>שתות כיותר משתות, הכי קאמר</strong> <small>[כך אמר</small> במשנה<small>]</small> כך יש להבינה: <strong>פחות משתות</strong> — <strong>הגיעו, עד שתות ושתות בכלל</strong> — <strong>ינכה.</strong>
 <strong>מיתיבי</strong> <small>[מקשים]</small> על דברי רב הונא ממה ששנינו בברייתא: המוכר בית כור <strong>בסימניו ובמצריו,</strong> אם <strong>פיחת שתות או הותיר שתות</strong> — <strong>הרי הוא כשום</strong> (הערכת) <strong>הדיינין</strong> שמעריכים נכסים כדי למוכרם אחר כך במכירה פומבית, ו<strong>הגיעו; והא</strong> <small>[והרי]</small> <strong>שום הדיינין,</strong> שדין <strong>שתות</strong> עצמה <strong>כיותר משתות הוא</strong> ובטלה ההערכה, וקשה לרב הונא!
  ומשיבים:  <strong>אמר</strong> <small>[</small>יכול היה <small>לומר]</small> <strong>לך</strong> <strong>רב הונא: ו</strong>הרי אף <strong>לטעמיך</strong> <small>[לטעמך,</small> לשיטתך<small>]</small> קשה הדבר, הלא <strong>"הגיעו" קא תני</strong> <small>[שנה]</small> בברייתא, והרי שהמיקח קיים כמות שהוא! <strong>אלא</strong> יש לומר, שההשוואה של דין זה לשום הדיינים אינה לכל דבר, אלא כך צריך להבין: <strong>כשום הדיינין ולא כשום הדיינין, כשום הדיינין ל</strong>ענין שנקודת הגבול היא <strong>שתות, ולא כשום הדיינין</strong> — ש<strong>אילו התם</strong> <small>[שם]</small> <strong>בטל מקח, ואילו הכא</strong> <small>[כאן]</small> — <strong>הגיעו</strong> ונגמר המיקח.
  מסופר:  <strong>רב פפא זבן ארעא מההוא גברא</strong> <small>[קנה קרקע מאדם אחד],</small>
## דף קו:
 <strong>אמר ליה</strong> <small>[לו]</small> המוכר: <strong>הויא עשרין גריוי</strong> <small>[הריהי</small> בת שטח זריעה של <small>עשרים סאה],</small> <strong>משחיה</strong> <small>[מדד</small> רב פפא <small>אותה]</small> <strong>ולא הואי</strong> <small>[היתה]</small> <strong>אלא חמיסרא</strong> <small>[</small>בת <small>חמש עשרה</small> סאה<small>].</small> <strong>אתא לקמיה</strong> <small>[בא</small> רב פפא <small>לפני]</small> <strong>אביי</strong> לתבוע את המוכר. <strong>אמר ליה</strong> <small>[לו]</small> אביי: <strong>סברת וקבילת</strong> <small>[ידעת וקבלת]</small> את הקרקע כמות שהיא.
  הקשה לו: <strong>והתנן</strong> <small>[והרי שנינו</small> במשנתנו<small>]:</small> גם כשאמר לו בסימניו ובמצריו, מכל מקום <strong>פחות משתות</strong> — <strong>הגיעו, עד שתות</strong> — <strong>ינכה,</strong> וכאן ההבדל הוא יותר משתות! ענה לו אביי: <strong>הני מילי היכא</strong> <small>[דברים אלה</small> אמורים דווקא <small>במקום]</small> ש<strong>לא קים ליה בגוה</strong> <small>[מוחזק לו בה],</small> שאין הקונה מכיר את הקרקע הנמכרת לו <strong>אבל היכא דקים ליה בגוה</strong> <small>[במקום שמוחזק לו בה]</small> — <strong>סבר וקביל</strong> <small>[ידע וקיבל]</small> כמות שהיא.
  ושוב חזר והקשה לו רב פפא: <strong>והא עשרין</strong> <small>[והרי עשרים]</small> <strong>אמר לי,</strong> ואינה עשרים! <strong>אמר ליה</strong> <small>[לו]:</small> כוונתו היתה <strong>דעדיפא כעשרין</strong> <small>[ש</small>היא <small>טובה</small> ומשובחת ועושה פירות <small>כמו</small> קרקע אחרת בת <small>עשרים].</small>
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' יוסי אומר: האחין שחלקו</strong> ביניהם את ירושתם על ידי הגרלה, שלאחר שחילקו את הירושה למספר חלקים כמספר האחים, הפילו גורל איזה חלק יקבל כל אחד, <strong>כיון שעלה גורל לאחד מהן</strong> — <strong>קנו כולם</strong> ואינם יכולים לחזור בהם. ושואלים: <strong>מאי טעמא</strong> <small>[מה טעם</small> הדבר<small>]?</small> הלא אין הגורל מעשה של קנין! <strong>אמר ר' אלעזר:</strong> דינו <strong>כתחלת</strong> חלוקת <strong>ארץ ישראל</strong> לשבטי ישראל, <strong>מה תחלה</strong> היתה החלוקה <strong>בגורל, אף כאן בגורל.</strong>
 ותוהים, <strong>אי</strong> <small>[אם]</small> אתה משווה חלוקת אחים לחלוקת ארץ ישראל, נאמר גם כן בהשוואה: <strong>מה להלן</strong> בחלוקת הארץ היא היתה <strong>בקלפי ואורים ותומים, אף כאן</strong> יהיה הגורל קובע רק <strong>בקלפי ואורים ותומים! אמר רב אשי: בההוא</strong> <small>[באותה]</small> <strong>הנאה</strong> שיש להם, לאחים, <strong>דקא צייתי להדדי</strong> <small>[שמצייתים זה לזה]</small> ומסכימים לעשות גורל, <strong>גמרי ומקנו להדדי</strong> <small>[גומרים ומקנים זה לזה],</small> ולכן נגמרת החלוקה עם יציאת גורל ראשון.
 <big>ב</big> ובענין דומה למה ששנינו במשנה <strong>איתמר</strong> <small>[נאמר]:</small> <strong>שני אחין שחלקו</strong> בירושה את נכסי אביהם, <strong>ו</strong>לאחר מכן <strong>בא להן אח ממדינת הים</strong> וכגון שלא ידעו קודם על קיומו, <strong>רב אמר: בטלה מחלוקת</strong> (החלוקה) וחוזרים ומחלקים את הנכסים בין שלושתם. <strong>ושמואל אמר: מקמצין,</strong> כלומר, כל אחד נוטל מחלקו ונותן לאח השלישי את חלקו היחסי. ומבררים את שיטותיהם של רב ושמואל.
 <strong>אמר ליה</strong> <small>[לו]</small> <strong>רבא לרב נחמן: ל</strong>דעת <strong>רב</strong> ש<strong>אמר בטלה מחלוקת, אלמא</strong> <small>[מכאן]</small> ש<strong>הדר דינא</strong> <small>[חוזר הדין],</small> כלומר, שאם נעשה מעשה שהתברר אחר כך שהיתה בו טעות — מתבטל הדין כולו, <strong>אלא מעתה, הני בי תלתא דקיימי</strong> <small>[אותם שלושה שעומדים]</small> בשותפות, <strong>ואזול בי תרי מינייהו ופלוג</strong> <small>[והלכו שניים</small> <small>מהם וחלקו]</small> את הרכוש, <strong>הכי נמי</strong> <small>[כך גם כן]</small> תאמר ש<strong>בטלה מחלוקת</strong> וצריכים לחזור ולחלק שוב בין שלושתם?
  ודחה רב נחמן: <strong>הכי השתא</strong> <small>[כך אתה משווה]?!</small> והרי יש הבדל ברור בין המקרים: <strong>התם נחיתי אדעתא דבי תלתא מעיקרא</strong> <small>[שם,</small> במקרה שאתה מביא, <small>ירדו,</small> נכנסו לחלוקה <small>על דעת ש</small>הם <small>שלושה מתחילה],</small> והיה צורך רק לברר מה חלקו של כל אחד, ואילו <strong>הכא</strong> <small>[כאן],</small> בדברי רב, <strong>לא נחיתי אדעתא דבי תלתא מעיקרא</strong> <small>[ירדו על דעת ש</small>הם <small>שלושה מתחילה]</small> שהרי חשבו שרק שנים הם.
  ולשיטת שמואל, <strong>אמר ליה</strong> <small>[לו]</small> <strong>רב פפא לאביי: לשמואל</strong> ש<strong>אמר מקמצין, למימרא</strong> <small>[האם</small> יש <small>לומר]</small> ללמוד מכאן שלשיטתו אומרים <strong>דקם דינא</strong> <small>[שעומד,</small> קיים, <small>הדין]</small> גם אם היתה בו טעות? <strong>והא</strong> <small>[והרי]</small> <strong>רב ושמואל דאמרי תרוייהו</strong> <small>[שאומרים שניהם]:</small> המוכר תבואה לחבירו, ואמר <strong>"כור</strong> (שלושים סאים) <strong>בשלשים</strong> דינרים <strong>אני מוכר לך"</strong> — <strong>יכול לחזור בו</strong> כל זמן שמודד, <strong>אפילו בסאה האחרונה,</strong> אבל אם אמר לו <strong>"כור בשלשים,</strong> כל <strong>סאה בסלע אני מוכר לך"</strong> — <strong>ראשון ראשון</strong> מן הסאים שמדד לתוך הכלי — <strong>קנה,</strong> ואם עומד הדין בעינו, מדוע יוכל לחזור בו כאשר אמר "כור בשלושים" וכבר החל למדוד?
## דף קז.
 ומשיבים: <strong>התם עבוד רבנן מילתא</strong> <small>[שם עשו חכמים דבר]</small> <strong>דניחא ליה</strong> <small>[שנוח לו]</small> <strong>למוכר וניחא ליה</strong> <small>[ונוח לו]</small> <strong>ללוקח</strong> שפעמים שמשתנה המחיר, ושניהם רוצים שלא יגמר המיקח מיד כדי שיוכלו לחזור בהם, וטעם זה אינו קיים במקרה של חלוקת נכסים.
 <big>א</big> ועוד בענין דומה <strong>איתמר</strong> <small>[נאמר]:</small> <strong>אחין שחלקו</strong> ביניהם את ירושת אביהם, <strong>ובא בעל חוב</strong> של אביהם <strong>ונטל חלקו של אחד מהן</strong> לפרעון אותה הלוואה, <strong>רב אמר: בטלה מחלוקת</strong> (החלוקה) כולה, והאחים חוזרים וחולקים ביניהם את הנשאר, <strong>ושמואל אמר: ויתר</strong> (הפסיד) זה שלקחו ממנו את השדה, <strong>ורב אסי אמר:</strong> אותו אח שלקחו ממנו את חלקו <strong>נוטל רביע</strong> (רבע) <strong>בקרקע ורביע במעות.</strong>
 ומסבירים את השיטות: <strong>רב אמר בטלה מחלוקת, קא סבר</strong> <small>[סבור הוא]:</small> <strong>האחין שחלקו יורשין הן</strong> כאילו לא חלקו, וחוב האב חל על כולם בשווה, ולכן אם נטל בעל החוב רק מאחד מהם, הרי הוא כמשלם את חוב כולם, ולכן חוזרים וחולקים ביניהם את הנשאר.
 <strong>ושמואל אמר ויתר, קא סבר</strong> <small>[סבור הוא]:</small> <strong>האחין שחלקו לקוחות הוו</strong> <small>[הם],</small> דינם כאנשים שקונים זה מזה, <strong>וכלוקח שלא באחריות דמי</strong> <small>[נחשבים</small> הם<small>],</small> וקניה שלא באחריות משמעה שגם אם בעלי חוב של המוכר גובים ("טורפים") ממנו את הנכסים שהיו משועבדים להם — אין המוכר חייב לשלם לו.
 <strong>רב אסי מספקא ליה אי</strong> <small>[מסופק לו אם]</small> <strong>יורשין הוו</strong> <small>[הם],</small> או <strong>אי</strong> <small>[אם]</small> <strong>לקוחות הוו</strong> <small>[לקוחות הם],</small> <strong>הלכך</strong> <small>[על כן]</small> <strong>נוטל רביע,</strong> דהיינו מחצית מן הסכום שנותר — <strong>בקרקע</strong> כדין יורש, <strong>ורביע</strong> רשאי אחיו לתת לו <strong>במעות</strong> כדין לוקח באחריות, שמקבל תשלום עבור מה שהפסיד.
 <strong>אמר רב פפא: הלכתא בכל הני שמעתתא</strong> <small>[ההלכה בכל השמועות,</small> הסוגיות, <small>הללו]</small> שחלקו ביניהם רב ושמואל: <strong>מקמצין,</strong> וכדברי שמואל, שלא בטלה החלוקה, אלא שלוקחים מחלקם של האחים עד שמשלימים את חלקו של האח האחר. <strong>אמימר אמר:</strong> ההלכה בכל אלה היא ש<strong>בטלה מחלוקת,</strong> כדעת רב. ומסכמים: <strong>והלכתא</strong> <small>[והלכה</small> למעשה<small>]:</small> <strong>בטלה מחלוקת</strong> כדעת רב.
 <big>ב</big> <strong>תנו רבנן</strong> <small>[שנו חכמים]:</small> <strong>שלשה שירדו לשום</strong> (להעריך) קרקע מסויימת, כדי לגבות ממנה חוב, <strong>אחד</strong> מהם <strong>אומר</strong> ששוויה <strong>במנה</strong> (מאה דינרים) <strong>ושנים</strong> האחרים <strong>אומרים במאתים,</strong> או <strong>אחד אומר במאתים ושנים אומרים במנה</strong> — <strong>בטל יחיד במיעוטו</strong> ועושים כדעת הרבים.
  אם היה <strong>אחד אומר במנה, ואחד אומר בעשרים</strong> סלעים, שהם שמונים דינרים (שארבעה דינרים יש בסלע), <strong>ואחד אומר בשלשים</strong> סלעים, שהם מאה ועשרים דינרים — <strong>נדון במנה</strong> שהוא הממוצע בין שניהם — שהם עשרים סלעים. <strong>ר' אליעזר בר' צדוק אומר:</strong> במקרה זה <strong>נדון בתשעים,</strong> כאשר מבואר להלן. <strong>אחרים אומרים: עושין שומא</strong> (הערכה) <strong>ביניהן</strong> בכמה שתי הדעות הקיצוניות חלוקות זה מזה, <strong>ומשלשין</strong> מחלקים לשלושה את ההבדל ומוסיפים אותו לסכום הקטן יותר.
  ומבארים את השיטות: <strong>מאן דאמר</strong> <small>[מי שאומר]</small> <strong>נדון במנה,</strong> הוא סבור שיש ללכת אחרי <strong>מילתא מציעתא</strong> <small>[הדבר הממוצע]</small> בין שתי ההערכות הקיצוניות, <strong>ר' אליעזר בר' צדוק אומר נדון בתשעים,</strong> ומדוע? <strong>קא סבר</strong> <small>[סבור הוא</small> כך<small>]:</small> <strong>הא ארעא</strong> <small>[קרקע זו]</small>
## דף קז:
 <strong>תשעין</strong> <small>[תשעים]</small> דינרים <strong>שוה, והאי דקאמר</strong> <small>[וזה שאומר]</small> <strong>עשרים</strong> סלעים, שהם שמונים — משום <strong>דקא טעי</strong> <small>[שטועה הוא]</small> בהפרש <strong>עשרה</strong> דינרים <strong>לאחוריה</strong> <small>[לאחוריו],</small> כלומר, נמוך מדי, <strong>והאי דקא אמר</strong> <small>[וזה שאומר]</small> <strong>מנה</strong> — <strong>קא טעי</strong> <small>[טועה]</small> <strong>עשרה לקמיה</strong> <small>[לפניו],</small> כלומר, גבוה מדי, ולכן לוקחים את הסכום הממוצע בין שני אלה.
  ומקשים:  <strong>אדרבה</strong> <small>[גדולה מזו,</small> להיפך<small>],</small> תאמר כך: <strong>האי ארעא</strong> <small>[קרקע זו]</small> <strong>מאה ועשרה</strong> דינרים <strong>שויא</strong> <small>[שווה],</small> <strong>והאי דקאמר</strong> <small>[וזה שאומר]</small> <strong>מנה</strong> — <strong>קא טעי</strong> <small>[טועה הוא]</small> <strong>עשרה לאחוריה</strong> <small>[לאחוריו],</small> כלומר, מפחית עשרה מן המחיר, <strong>והאי דקאמר</strong> <small>[וזה שאומר]</small> <strong>שלשים</strong> שהם מאה ועשרים דינר — <strong>קא טעי עשרה לקמיה</strong> <small>[טועה הוא עשרה לפניו]</small> שמוסיף על המחיר, ואם כן צריכים לקבוע סכום זה של מאה ועשרה בממוצע! ומשיבים: <strong>נקוט מיהת תרי קמאי</strong> <small>[תפוס על כל פנים</small> את <small>שני הראשונים]</small> <strong>בידך,</strong> ש<strong>מתורת מנה לא מפקי ליה</strong> <small>[אינם מוציאים אותו],</small> ששניהם סבורים ששווה מנה או פחות מכן.
  ועוד שנינו בברייתא: <strong>אחרים אומרים עושין שומא ביניהן ומשלשין,</strong> ומסבירים: <strong>קא סברי</strong> <small>[סבורים הם</small> אחרים<small>]</small> כך: <strong>האי ארעא תשעין ותלתא ותילתא שויא</strong> <small>[קרקע זו תשעים ושלושה ושליש שווה</small> באמת<small>],</small> <strong>האי דקא אמר</strong> <small>[זה שאומר]</small> <strong>עשרים</strong> (שמונים דינר) — <strong>קא טעי תליסר ותילתא לאחוריה</strong> <small>[טועה הוא</small> ב<small>שלושה עשר ושליש לאחוריו],</small> כלומר, בפחות, <strong>והאי דקאמר</strong> <small>[וזה שאומר]</small> <strong>מנה</strong> — <strong>קא טעי תליסר ותילתא לקמיה</strong> <small>[טועה הוא</small> ב<small>שלושה עשר ושליש לפניו].</small> <strong>ובדין הוא דלימא טפי</strong> <small>[שיאמר יותר],</small> כלומר, שלפי חשבון זה היה צריך לומר שהיא שווה מאה ושש ושני שליש, <strong>והאי דלא קאמר</strong> <small>[וזה שאינו אומר</small> כך<small>]</small> <strong>סבר</strong> <small>[סבור</small> הוא<small>]:</small> <strong>מיסתאי דקא מטפינא כולי האי אחבראי</strong> <small>[די לי שאני מוסיף כל כך על חברי]</small> שאמר שמונים, ולכן מפחית כאן מן הסכום שמעריך.
  ומקשים:  <strong>אדרבה</strong> <small>[גדולה מזו,</small> להיפך<small>],</small> אפשר לומר כי <strong>הא ארעא מאה ותליסר ותלתא שויא</strong> <small>[קרקע זו מאה ושלושה עשר ושליש שווה],</small> <strong>האי דקאמר</strong> <small>[זה שאומר]</small> <strong>מנה</strong> — <strong>קא טעי תליסר ותלתא לאחוריה</strong> <small>[טועה הוא שלושה עשר ושליש לאחוריו]</small> שהפחית, <strong>והאי דקאמר</strong> <small>[וזה שאומר]</small> <strong>שלשים</strong> (כלומר, מאה ועשרים דינרים) — <strong>טעי תליסר ותלתא לקמיה</strong> <small>[טועה</small> הוא ב<small>שלושה עשר ושליש לפניו].</small> <strong>ובדין הוא דקאמר טפי</strong> <small>[שיאמר יותר]</small> שלפי חשבון זה היה צריך לקבוע מאה עשרים וששה ושני שליש, אלא <strong>סבר</strong> <small>[סבור</small> הוא<small>]:</small> <strong>מיסתאי דקא מטפינא כולי האי אחבראי</strong> <small>[די לי שאני מוסיף כל כך</small> הרבה <small>על חברי]!</small> ומשיבים: <strong>נקוט מיהת תרי קמאי</strong> <small>[תפוס על כל פנים</small> את <strong>שני הראשונים]</strong> <strong>בידך,</strong> ש<strong>מתורת מאה לא מפקי ליה</strong> <small>[אינם מוציאים אותו].</small>
 ובפסק ההלכה בענין זה <strong>אמר רב הונא: הלכה כאחרים</strong> שעושים שומה ביניהם ומשלשים. <strong>אמר רב אשי: טעמא</strong> <small>[</small>את <small>הטעם]</small> של <strong>אחרים לא ידעינן</strong> <small>[איננו יודעים,</small> מבינים<small>]</small> <strong>הלכתא עבדינן כוותייהו</strong> <small>[הלכה אנו עושים כמותם]?!</small> וכדעת אחרים שבברייתא <strong>תנו</strong> <small>[שנו]</small> <strong>דייני גולה: עושין שומא ביניהן ומשלשין. אמר רב הונא: הלכתא</strong> <small>[הלכה]</small> <strong>כדייני גולה. אמר רב אשי:</strong> <strong>טעמא</strong> <small>[</small>את <small>הטעם]</small> של <strong>דייני גולה</strong> <strong>לא ידעינן</strong> <small>[אין אנו יודעים],</small> <strong>הלכתא עבדינן כוותייהו</strong> <small>[הלכה אנו עושים כמותם]?!</small>
 <big>א משנה</big> <strong>האומר לחבירו "חצי שדה אני מוכר לך",</strong> ולא פירש איזה — <strong>משמנין</strong> (עושים שומה) <strong>ביניהן</strong> לפי ערכו של כל אחד מחלקי השדה, <strong>ונוטל</strong> הקונה <strong>חצי שדהו.</strong> אמר לו המוכר: <strong>"חציה</strong> ש<strong>ב</strong>צד <strong>דרום אני מוכר לך"</strong> — <strong>משמנין ביניהן,</strong> מעריכים את ההפרש שבין שני החצאים, הצפוני והדרומי, <strong>ונוטל חציה בדרום. והוא מקבל עליו מקום הגדר</strong> שבין החלקות, שהוא בונה בחלקו. וכן עושה בחלקו <strong>חריץ ובן חריץ</strong> (תעלות קטנות לשמירת השדה מן החיות). <strong>וכמה הוא חריץ? ששה טפחים, ובן חריץ? שלשה</strong> טפחים.
 <big>ב גמרא</big> <strong>אמר ר' חייא בר אבא אמר ר' יוחנן:</strong> המוכר לחבירו חצי שדה — ה<strong>לוקח נוטל</strong> את החלק ה<strong>כחוש שבו,</strong> חצי השדה הפחות בטיבו. <strong>אמר ליה</strong> <small>[לו]</small> <strong>ר' חייא בר אבא לר' יוחנן: והא אנן</strong> <small>[והרי אנו]</small> <strong>"משמנין ביניהן" תנן</strong> <small>[שנינו</small> במשנה<small>],</small> שנוטלים חלקים שווים בערכם, וכיצד אתה אומר שהלוקח מקבל את החלק הכחוש! <strong>אמר ליה</strong> <small>[לו]</small> בלשון קינתור: <strong>אדאכלת כפנייתא</strong> <small>[עד שאתה אכלת תמרים]</small> <strong>בבבל</strong> כאשר היית שם ולא עיינת כראוי — <strong>תרגימנא מסיפא</strong> <small>[הסברנו</small> את הדבר
 <small>מן הסוף</small> של המשנה<small>],</small> שמשם מוכח כדברי, <strong>דקתני סיפא</strong> <small>[ששנינו בסופה]:</small> <strong>"חציה בדרום אני מוכר לך"</strong> — <strong>משמנין ביניהן ונוטל חציה בדרום,</strong> ואם מבינים את הדברים כמשמעם יש לתמוה: <strong>ואמאי</strong> <small>[ומדוע]</small> <strong>משמנין ביניהן? והא</strong> <small>[והרי]</small> <strong>חציה בדרום אמר ליה</strong> <small>[לו]</small> ויתן לו את חציה הדרומי, ומה מקום לשומה והשוואת ערך! <strong>אלא</strong> חייב אתה לומר שהדבר מורכב יותר, וכי הכוונה היא <strong>לדמי</strong> <small>[לדמים],</small> כלומר, הלוקח נוטל את חציה בדרום, אלא שהמוכר צריך לפצות אותו בכסף על הבדל השווי שיש בין חצאי השדה, ולפי זה <strong>הכא נמי לדמי</strong> <small>[כאן גם כן</small> הכוונה <small>לדמים],</small> שהלוקח מקבל את החלק הכחוש, אבל המוכר מוסיף לו לפי הערכה, כמה ששווה ההבדל בין חצאי השדה השונים.
 <big>ג</big> שנינו במשנה שהקונה <strong>מקבל עליו מקום גדר</strong> חריץ ובן חריץ. <strong>תאנא</strong> <small>[שנה</small> החכם<small>]:</small> <strong>חריץ</strong> עושים <strong>מבחוץ, ובן חריץ מבפנים</strong> סמוך יותר אל השדה, <strong>וזה וזה</strong> עושים אותם <strong>אחורי גדר,</strong>
## דף קח.
 <strong>כדי שלא תהא חיה קופצת</strong> על הגדר, ונכנסת לשדה ומזיקה. ושואלים: <strong>ולעביד</strong> <small>[ושיעשה]</small> <strong>חריץ</strong> גדול <strong>ולא לעביד</strong> <small>[יעשו]</small> <strong>בן חריץ!</strong> ומשיבים: <strong>איידי דרווח</strong> <small>[מתוך שמרווח]</small> החריץ, <strong>קיימא בגויה וקפצה</strong> <small>[עומדת</small> החיה <small>בתוכו וקופצת]</small> על הגדר. ואומרים: אם כן <strong>ולעביד</strong> <small>[ושיעשה]</small> <strong>בן חריץ ולא לעביד</strong> <small>[יעשה]</small> <strong>חריץ!</strong> ומשיבים: <strong>איידי דקטין, קיימא אשפתיה וקפצה</strong> <small>[מתוך ש</small>הוא <small>קטן,</small> צר, <small>עומדת על שפתו</small> של בן החריץ <small>וקופצת]</small> מעבר לו. ומסבירים עוד בברייתא: <strong>וכמה</strong> המרחק <strong>בין חריץ לבן חריץ? טפח.</strong> 
 
 <big>א משנה</big> במשנה זו מבוארים סדרי ירושת אדם מישראל שמת, וסדר זה אינו תלוי בקירבה המשפחתית שבין המת לקרוביו בלבד, אלא נלמד מן הכתובים. ויש בדבר כמה אופנים: <strong>יש נוחלין ומנחילין,</strong> יש קרובי המשפחה הנוחלים ירושה מקרוביהם וגם מנחילים להם את ירושתם כשמתו, <strong>ויש נוחלין</strong> מקרובים מסויימים <strong>ו</strong>אולם <strong>לא מנחילין</strong> להם, ויש <strong>מנחילין ולא נוחלין,</strong> וכן יש כאלו, שלמרות שהם קרובי משפחה, בכל זאת הם <strong>לא נוחלין ולא מנחילין</strong> אלה את אלה.
  ומפרשים, <strong>ואלו נוחלין ומנחילין: האב את הבנים, והבנים את האב, והאחין מן האב</strong> — <strong>נוחלין ומנחילין.</strong> ואולם <strong>האיש את אמו,</strong> <strong>והאיש את אשתו, ובני אחיות</strong> של אדם שמת, שהוא אחי אימותיהם — כל אלו <strong>נוחלין ולא מנחילין,</strong> שכן <strong>האשה את בניה,</strong> <strong>והאשה את בעלה, ואחי האם</strong> — כל אלו <strong>מנחילין ולא נוחלין. והאחין מן האם</strong> ולא מן האב, למרות שיש ביניהם קירבת דם — <strong>לא נוחלין ולא מנחילין</strong> שלענין נחלה אין קירבתם נחשבת כקירבה.
 <big>ב גמרא</big> בתחילה מבררים את לשונה וסדרה של המשנה. ושואלים: <strong>מאי שנא דקתני</strong> <small>[מה שונה ששנה]</small> <strong>"האב את הבנים" ברישא</strong> <small>[בתחילה]?</small> <strong>ליתני</strong> <small>[שישנה]</small> <strong>"הבנים את האב" ברישא</strong> <small>[בתחילה]!</small> ויש מקום להצעה זו משני טעמים: <strong>חדא</strong> <small>[</small>טעם <small>אחד],</small> <strong>דאתחולי בפורענותא לא מתחלינן</strong> <small>[שלהתחיל בפורענות אין אנו מתחילים],</small> שפטירתם של בנים בחיי האב ("האב את הבנים") פורענות היא, אבל דרך העולם שהבנים יורשים את אבותיהם, ובזה ראוי לפתוח.
## דף קח:
 <strong>ועוד,</strong> שכן בתורה נזכרת תחילה ירושת הבן את אביו, <strong>כדכתיב</strong> <small>[כמו שנאמר]</small> בפרשת הנחלות: <strong>"איש כי ימות ובן אין לו</strong> והעברתם את נחלתו...<strong>"</strong> (במדבר כז, ח)!
 <strong>ו</strong>משיבים: ה<strong>תנא</strong> של משנתנו שסידר את הדברים כך — <strong>איידי דאתיא ליה מדרשא</strong> <small>[מתוך שבאה,</small> נלמדה, <small>לו</small> ירושת האב את הבן <small>מדרשה]</small> ואינה מפורשת בתורה — <strong>חביבא ליה</strong> <small>[חביבה לו],</small> משום החידוש שיש בה, ולכן מקדים אותה.
 <strong>ומאי דרשא</strong> <small>[ומה הדרשה]</small> שיש בזה? <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב "ונתתם את נחלתו לשארו הקרוב אליו" (במדבר כז, יא): <strong>"שארו"</strong> — <strong>זה האב, מלמד שהאב קודם</strong> בירושה <strong>לאחין</strong> (של המת), <strong>יכול יהא קודם</strong> בירושה גם <strong>לבן? תלמוד לומר: "הקרב"</strong> (במדבר כז, יא), לומר: <strong>קרוב קרוב קודם,</strong> והבן הוא הקרוב יותר.
 ושואלים: <strong>ומה ראית לרבות את הבן</strong> ולומר שהוא קרוב יותר מאשר האב, <strong>ולהוציא את האח?</strong> ומשיבים: <strong>מרבה אני את הבן, שכן קם תחת אביו ליעדה,</strong> שהקונה אמה עבריה מאביה יכול לקדשה לאשה, לעצמו או לבנו, אבל אינו יכול ליעדה לאחיו. <strong>ו</strong>כן <strong>לשדה אחוזה,</strong> שלענין פדיון שדה אחוזה שהוקדש, נחשב בנו של המקדיש כאב עצמו, ואם פדה את השדה אינו חוזר להקדש בשנת היובל, מה שאין כן אם פדה את השדה אחיו של המקדיש.
  ומקשים:  <strong>אדרבה</strong> <small>[להיפך]</small> יש צד לומר ש<strong>מרבה אני את האח, שכן קם תחת אחיו ליבום</strong> אשתו, מה שאין כן הבן! ודוחים: <strong>כלום יש יבום אלא במקום שאין בן, הא</strong> <small>[הרי]</small> <strong>במקום שיש בן אין יבום</strong> לפי שאביו כאילו קיים, ואם כן קירבת הבן גדולה יותר.
  על דרשה זו שואלים: <strong>טעמא דאיכא האי פירכא</strong> <small>[הטעם,</small> דווקא משום <small>שיש פירכה זו]</small> שבמקום שיש בן אין יבום, לכן למדים שיש להקדים את הבן, <strong>הא לאו הכי</strong> <small>[הרי</small> אם <small>לא כך]</small> <strong>הוה אמינא</strong> <small>[הייתי אומר]</small> ש<strong>אח עדיף</strong> מבן, ויקדימהו בירושה; ואולם <strong>תיפוק ליה</strong> <small>[תצא לו]</small> הראיה שהבן קודם אף בלא פירכה זו, מכך
## דף קט.
 <strong>דהכא תרתי והכא חדא</strong> <small>[שכאן</small> יש <small>שתי</small> הוכחות <small>וכאן</small> יש רק <small>אחת]!</small>
 ומשיבים: דין <strong>שדה אחוזה גופה</strong> <small>[עצמו]</small> שדווקא הבן הוא העומד במקום האב בפדיון השדה, <strong>מהאי טעמא</strong> <small>[מטעם זה</small> עצמו<small>]</small> <strong>הוא דקא קיימא ליה</strong> <small>[שעומד,</small> שמוכח <small>לו]</small> <strong>לתנא,</strong> שכן דין זה לא נאמר במפורש בתורה, וכדי להוכיח שהבן פודה ולא האח, למרות שהאח עומד תחת המת ליבום, אומרים שם: <strong>כלום יש יבום אלא במקום שאין בן, הא</strong> <small>[הרי]</small> אם <strong>יש בן אין יבום.</strong> ואם כן ההוכחה מדין שדה אחוזה אינה הוכחה נוספת, שהרי אינה עומדת לעצמה. ומקשים על הדרשה מצד אחר: מדוע נקדים את האב רק לאחים?
 <strong>אימא</strong> <small>[אמור]</small> שיקדם גם לבת, ודרוש בדרך אחרת: <strong>"שארו"</strong> — <strong>זה האב, מלמד שהאב קודם לבת</strong> בירושה; <strong>יכול יקדים לבן? תלמוד לומר: "הקרוב"</strong> — <strong>קרוב קרוב קודם!</strong>
 ודוחים: <strong>כיון</strong> ש<strong>לענין יבום</strong> — <strong>בן ובת כי הדדי נינהו</strong> <small>[זה כמו זה הם],</small> שאם יש למת בן או בת אין דין יבום, <strong>לענין נחלה נמי</strong> <small>[גם כן]</small> <strong>בן ובת כי הדדי נינהו</strong> <small>[זה כמו זה הם]</small> ושניהם קודמים לאב.
 ומקשים עוד, <strong>ואימא</strong> <small>[ואמור]</small> דרשה אחרת ובאופן זה: <strong>"שארו"</strong> — <strong>זה</strong> <strong>האב, מלמד שהאב קודם לאחי האב; יכול יקדים</strong> <strong>לאחין? תלמוד לומר: "הקרוב"</strong> — <strong>קרוב קרוב קודם!</strong>
 ודוחים: <strong>אחי האב לא צריכי קרא</strong> <small>[אינם צריכים כתוב]</small> מיוחד ללמד שהאב קודם להם בירושה, כי <strong>אחי האב מכח מאן קא אתו</strong> <small>[מכח מי הם באים],</small> מכח מה באה ירושתם? <strong>מכח אב</strong> שהרי הם באים לרשת את בן אחיהם מכוחו של אחיהם. וכי יכול אתה לומר שכאשר <strong>קאי</strong> <small>[עומד,</small> קיים<small>]</small> ה<strong>אב</strong> עצמו <strong>קא ירתי</strong> <small>[יורשים]</small> <strong>אחי האב?</strong> ונמצא למסקנה שאין אפשרות לדרוש את הכתובים בדרך זו, אלא כדי ללמד שהאב ("שארו") קודם לאחים.
  ומקשים: וכיצד אפשר לדרוש כך?  <strong>והא קראי לאו הכי כתיבי</strong> <small>[והרי הכתובים לא כך נאמרו],</small> <strong>דכתיב</strong> <small>[שנאמר]:</small> "...ואם אין לו אחים ונתתם את נחלתו לאחי אביו", ורק אחר כך: <strong>"ואם אין אחים לאביו</strong> ונתתם את נחלתו לשארו הקרוב אליו<strong>"</strong> (במדבר כז, יא)! ומשיבים: <strong>קראי</strong> <small>[הכתובים]</small> <strong>שלא כסדרן כתיבי</strong> <small>[כתובים]</small> כפי שהסברנו, שהרי לא ייתכן שאחי האב יקדמו לאב, ומשום כך יכולים אנו לדרוש בדרך זו.
 <big>א</big> על הלכה זו שהאב קודם לאחים, ודרשוה מ"שארו", מעירים: <strong>והאי תנא מייתי לה מהכא</strong> <small>[ותנא זה מביא,</small> למד <small>אותה מכאן],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>את זו דרש ר' ישמעאל בר' יוסי,</strong> נאמר: <strong>"איש כי ימות ובן אין לו</strong> והעברתם את נחלתו לבתו<strong>"</strong> (במדבר כז, ח), ומלשון "והעברתם" הוא למד: <strong>במקום</strong> שיש <strong>בת אתה מעביר נחלה</strong> ממי שיש לו לכאורה זכות ירושה מוקדמת, כלומר, <strong>מן האב,</strong> ומכאן יש לדייק: <strong>ואי</strong> (ואין) <strong>אתה מעביר נחלה מן האב במקום אחין,</strong> שלא נאמר כן בקרובים אחרים כשהאב קרוב יותר מהם למת, כגון אחים.
  ושואלים:  <strong>ואימא</strong> <small>[ואמור]</small> ודרוש כתוב זה באותה דרך, אך באופן אחר: <strong>במקום</strong> שיש <strong>בת אתה מעביר נחלה מן האחין,</strong>
## דף קט:
 <strong>ואי</strong> (אין) <strong>אתה מעביר נחלה מן האב אפילו במקום בת,</strong> ויקדם האב בירושה לבת! ומשיבים: <strong>אם כן, לא נכתוב רחמנא</strong> <small>[תכתוב התורה]</small> בלשון <strong>"והעברתם</strong> את נחלתו לבתו
 <strong>",</strong> לפי שזה שהבת קודמת לאחים בירושה — אין זו העברה, שהרי פשוט הדבר שהבת קרובה לאביה יותר מאשר אחיו! אלא ודאי בא הכתוב להקדימה אף לאב. מצאנו איפוא שתי דרכי מדרש מהן למדנו שהאב קודם לאחים בירושה. ועתה דנים בהן, ושואלים: <strong>ולמאן דנפקא ליה</strong> <small>[ולמי שיוצא לו]</small> דין זה <strong>מ</strong>הכתוב <strong>"והעברתם", האי</strong> <small>[זה]</small> הכתוב <strong>"שארו"</strong> שהוסבר שזהו האב, <strong>מאי עביד ליה</strong> <small>[מה עושה</small> הוא <small>לו]?</small> כיצד הוא דורשו? ומשיבים: <strong>מיבעי ליה לכדתניא</strong> <small>[צריך</small> הוא <small>לו לכפי ששנינו</small> בברייתא<small>]:</small> <strong>"שארו"</strong> — <strong>זו אשתו, מלמד שהבעל יורש את אשתו.</strong>
 ושואלים מצד שני: <strong>ולמאן דנפקא ליה</strong> <small>[ולמי שיוצא לו]</small> דין זה שהאב קודם לאחים <strong>מ</strong>מה שכתוב <strong>"שארו", האי</strong> <small>[</small>ביטוי <small>זה]</small> <strong>"והעברתם" מאי עביד ליה</strong> <small>[מה עושה</small> הוא <small>לו]?</small> ומשיבים: <strong>מיבעי ליה לכדתניא</strong> <small>[צריך</small> הוא <small>אותו לכפי ששנינו</small> בברייתא<small>],</small> <strong>רבי אומר: בכולן,</strong> בכל היורשים, <strong>נאמר בהן</strong> לשון <strong>"נתינה"</strong> ("ונתתם"), <strong>וכאן נאמרה בהן</strong> (בבנות) לשון <strong>"העברה"</strong> ("והעברתם"), לומר <strong>שאין לך שמעביר נחלה משבט לשבט אלא בת, הואיל ובנה ובעלה יורשין אותה</strong> אם נישאה לבן שבט אחר. ומכאן למדנו שהבן יורש את אמו.
 <big>א</big> ושואלים על הלימוד מ"שארו": <strong>וממאי</strong> <small>[וממה,</small> מהיכן<small>]</small> אתה יודע ש<strong>"שארו"</strong> האמור לענין נחלה (במדבר כז, יא) <strong>זה האב? דכתיב</strong> <small>[ש</small>כן <small>נאמר]:</small> <strong>"שאר אביך הוא"</strong> (ויקרא יח, יב), <strong>אימא</strong> <small>[אמור]</small> באופן שונה: <strong>"שארו"</strong> — <strong>זו האם, דכתיב</strong> <small>[שנאמר]</small> גם כן: <strong>"שאר אמך הוא"</strong> (ויקרא יח, יג)!
 <strong>אמר רבא, אמר קרא</strong> <small>[הכתוב]</small> בענין נחלה: <strong>"</strong>ונתתם את נחלתו לשארו הקרוב אליו <strong>ממשפחתו וירש אתה"</strong> (במדבר כז, יא), ובכך הדגיש הכתוב כי "שארו" הוא דווקא זה שהוא ממשפחתו. והרי <strong>משפחת אב</strong> היא ה<strong>קרויה "משפחה", משפחת אם אינה קרויה "משפחה",</strong> וראיה לדבר, <strong>דכתיב</strong> <small>[שנאמר]:</small> <strong>"למשפחתם לבית אבתם"</strong> (במדבר א, ב).
  ומקשים:  <strong>ו</strong>כי <strong>משפחת אם אינה קרויה "משפחה"? והא כתיב</strong> <small>[והרי נאמר]:</small> <strong>"ויהי נער מבית לחם יהודה ממשפחת יהודה והוא לוי והוא גר שם"</strong> (שופטים יז, ז), ונברר: <strong>הא גופא קשיא</strong> <small>[זה עצמו קשה],</small> <strong>אמרת</strong> מצד אחד <strong>"והוא לוי"</strong> — <strong>אלמא</strong> <small>[מכאן]</small> ש<strong>מ</strong>שבט <strong>לוי אתי</strong> <small>[בא],</small> ואחר כך נאמר <strong>"ממשפחת יהודה"</strong> — <strong>אלמא</strong> <small>[מכאן]</small> ש<strong>מ</strong>שבט <strong>יהודה אתי</strong> <small>[בא]!</small> <strong>אלא לאו דאבוה</strong> <small>[האם לא שאביו]</small> <strong>מ</strong>שבט <strong>לוי ואימיה</strong> <small>[ואמו]</small> <strong>מ</strong>שבט <strong>יהודה, וקאמר</strong> <small>[ואמר]</small> הכתוב עליו שהוא <strong>"ממשפחת יהודה",</strong> משמע שגם משפחת האם קרויה משפחה!
 <strong>אמר רבא בר רב חנן</strong> בתירוץ: <strong>לא</strong> זה ההסבר לתירוץ הקושי, אלא באופן זה: היה זה <strong>גברא דשמיה</strong> <small>[איש ששמו</small> הפרטי היה<small>]</small> <strong>לוי,</strong> אך אביו היה משבט יהודה. ומקשים על פירוש זה: <strong>אי הכי</strong> <small>[אם כך],</small> האם <strong>היינו דקאמר</strong> <small>[זהו מה שאמר]</small> <strong>מיכה</strong> כשלקח אותו לכהן לעבודה זרה: <strong>"עתה ידעתי כי ייטיב ה' לי כי היה לי הלוי לכהן"</strong> (שופטים יז, יג)? שאם היה אותו נער לוי ממש, מובן הדבר שהיה זה עבורו סימן טוב שיש לוי המשמש לו ככהן, אבל אם אין זה אלא שמו, האם יש כלל יתרון בכך ששמו הפרטי של אותו נער היה לוי? השיב רבא בר רב חנן: <strong>אין</strong> <small>[כן],</small> גם בזה ראה מיכה סימן יפה, <strong>דאיתרמי ליה גברא דשמיה</strong> <small>[שהזדמן לו אדם ששמו]</small> <strong>לוי.</strong>
 ותוהים עוד: <strong>וכי</strong> יכול אתה לומר ש<strong>לוי</strong> היה <strong>שמו? והלא יהונתן שמו, שנאמר: "ויהונתן בן גרשם בן מנשה הוא ובניו היו כהנים לשבט הדני"</strong> (שופטים יח, ל)! <strong>אמר ליה</strong> <small>[לו]</small> רבא בר רב חנן: <strong>וליטעמיך</strong> <small>[ו</small>הרי אף <small>לטעמך,</small> לשיטתך<small>],</small> שאתה למד שלא היה שמו לוי אלא שם שבטו הוא, ומסתמך על פסוק זה, יש לשאול: <strong>וכי</strong> אותו נער <strong>בן מנשה הוא? והלא בן משה הוא, דכתיב</strong> <small>[שנאמר]:</small> <strong>"בני משה גרשום ואליעזר"</strong> (דברי הימים א' כג, טו)!
 <strong>אלא,</strong> כפי שדרשו חכמים, אף שבנו של משה היה, <strong>מתוך שעשה מעשה</strong> כ<strong>מנשה</strong> מלך יהודה, שעבד עבודה זרה, <strong>תלאו הכתוב במנשה</strong> וקרא לו "בן מנשה". ואם כן <strong>הכא נמי</strong> <small>[כאן גם כן],</small> בפסוק ממנו אתה מוכיח שמשפחת האם קרויה משפחה (שהרי נאמר "ממשפחת יהודה") יש לפרש שאין בזה יחוס משפחתי ממש, אלא <strong>מתוך שעשה מעשה מנשה דאתי</strong> <small>[שבא]</small> <strong>מ</strong>שבט <strong>יהודה</strong> — <strong>תלאו הכתוב ביהודה</strong> וקרא לו "ממשפחת יהודה".
  ומעירים: ממה שדרשו חכמים בענין מנשה,  <strong>אמר ר' יוחנן משום</strong> (בשם) <strong>ר' שמעון בן יוחי: מכאן שתולין את הקלקלה במקולקל,</strong> כלומר, כאשר יש דבר קלקלה, מקשרים אותו למי שידוע שמעשיו מקולקלים, אף שאין לו קשר מוכח אל הדבר. <strong>ר' יוסי בר חנינא אמר, מהכא</strong> <small>[מכאן]</small> למדים דבר זה, שנאמר באדוניה בן דוד: <strong>"וגם הוא טוב תאר מאד ואתו ילדה אחרי אבשלום"</strong> (מלכים א א, ו), <strong>והלא אדניה</strong> היה <strong>בן חגית ואבשלום</strong> היה <strong>בן מעכה,</strong> אם כן, מה פשר לשון "ואותו ילדה אחרי אבשלום", ממנה משמע שנולדו מאותה אם? <strong>אלא, מתוך שעשה</strong> אדוניה <strong>מעשה אבשלום</strong> ש<strong>מרד במלכות</strong> — <strong>תלאו הכתוב באבשלום,</strong> ועשאו כאחיו מכל צד, ואף מן האם. <strong>הכא נמי</strong> <small>[כאן גם כן],</small> <strong>מתוך שעשה</strong> יהונתן זה <strong>מעשה מנשה</strong> — <strong>תלאו הכתוב במנשה.</strong>
 <big>ב</big> מתוך שהוזכר המעשה ביהונתן בן גרשום, מביאים לימוד אחר העולה מכאן. <strong>אמר</strong> <strong>ר' אלעזר: לעולם ידבק אדם בטובים,</strong> כלומר, ישא אשה ממשפחה טובה, שהדבר יביא טובה לילדים הנולדים להם, <strong>שהרי משה שנשא בת יתרו</strong> שהיה כומר לעבודה זרה — <strong>יצא ממנו יהונתן</strong> שאף הוא שימש לעבודה זרה, ואילו <strong>אהרן שנשא בת עמינדב</strong> ממיוחסי שבט יהודה — <strong>יצא ממנו פנחס.</strong>
 ותוהים: <strong>ו</strong>האם <strong>פנחס לאו</strong> <small>[לא]</small> <strong>מ</strong>משפחת <strong>יתרו אתי</strong> <small>[בא]?</small> <strong>והא כתיב</strong> <small>[והרי נאמר]:</small> <strong>"ואלעזר בן אהרן לקח לו מבנות פוטיאל לו לאשה"</strong> (שמות ו, כה), <strong>מאי לאו</strong> <small>[האם לא]</small> מדובר <strong>דאתי</strong> <small>[שבא]</small> <strong>מיתרו</strong> שכינוהו "פוטיאל" משום <strong>ש</strong>בשעתו <strong>פיטם עגלים לעבודה זרה?</strong> ודוחים: <strong>לא,</strong> אף ש"פוטיאל" כינוי הוא, הכוונה ב"בן פוטיאל" היא <strong>דאתי</strong> <small>[שבא]</small> <strong>מיוסף שפטפט</strong> התווכח, נלחם ב<strong>יצרו</strong> ונצחו.
  ומקשים:  <strong>והלא</strong> יודעים אנו מן המדרש שהיו <strong>שבטים מבזים אותו</strong> את פנחס, לאחר שהרג את זמרי (ראה במדבר פרק כה) <strong>ואומרים</strong> עליו: <strong>ראיתם בן פוטי זה, בן</strong> של מי <strong>שפיטם אבי אמו עגלים לעבודה זרה,</strong> הוא <strong>יהרוג נשיא שבט מישראל?!</strong>
## דף קי.
 <strong>אלא</strong> כך יש ליישב את הדברים: <strong>אי אבוה דאמיה</strong> <small>[אם אביה של אמו</small> של פנחס<small>]</small> היה <strong>מיוסף</strong> — <strong>אמה דאמיה</strong> <small>[של אמו]</small> היתה <strong>מיתרו, אי אבוה דאמיה</strong> <small>[אם אביה של אמו]</small> היה <strong>מיתרו</strong> — <strong>אמה דאמיה</strong> <small>[של אמו]</small> היתה <strong>מיוסף,</strong> כלומר, שאמו היתה גם מצאצאי יוסף וגם מצאצאי יתרו. ואומרים: <strong>דיקא נמי</strong> <small>[מדוייק</small> הדבר <small>גם כן]</small> מן הכתוב, <strong>דכתיב</strong> <small>[שנאמר]:</small> <strong>"מבנות פוטיאל", תרתי שמע מינה</strong> <small>[שתים אתה שומע מכאן]</small> שאכן, מבנות שני אנשים המכונים "פוטי" בא פינחס.
  ועוד בענין זה <strong>אמר רבא: הנושא אשה צריך שיבדוק</strong> תחילה <strong>באחיה,</strong> ועל ידי כך יוכל לדעת מראש מה יהיה טיבם של בניו. <strong>שנאמר: "ויקח אהרן את אלישבע בת עמינדב אחות נחשון"</strong> (שמות ו, כג), <strong>ממשמע שנאמר "בת עמינדב", איני יודע שאחות נחשון היא?</strong> שהרי נחשון היה בן עמינדב! <strong>מה תלמוד לומר "אחות נחשון"? מכאן, שהנושא אשה צריך שיבדוק באחיה.</strong> ובענין זה גם <strong>תנא</strong> <small>[שנה</small> החכם<small>]:</small> <strong>רוב בנים דומין לאחי האם.</strong> אגב זה שהזכרנו את המעשה ביהונתן ששימש ככהן לפסל מיכה, מביאים עוד מהדברים שפירשו חכמים בענין.
  כאשר עברו בני שבט דן דרך בית מיכה נאמר: <strong>"ויסורו שמה ויאמר מי הביאך הלם ומה אתה עושה בזה ומה לך פה"</strong> (שופטים יח, ג), ומסבירים את ריבוי הלשונות. <strong>אמרו לו</strong> בני שבט דן: <strong>לאו</strong> <small>[האם לא]</small> <strong>ממשה קא אתית</strong> <small>[אתה בא]</small> <strong>דכתיב ביה</strong> <small>[שנאמר בו]:</small> <strong>"אל תקרב הלם"</strong> (שמות ג, ה)? <strong>לאו</strong> <small>[האם לא]</small> <strong>ממשה קא אתית</strong> <small>[אתה בא]</small> <strong>דכתיב ביה</strong> <small>[שנאמר בו]:</small> <strong>"מה זה בידך"</strong> (שמות ד, ב)? <strong>לאו</strong> <small>[האם לא]</small> <strong>ממשה קא אתית</strong> <small>[אתה בא]</small> <strong>דכתיב ביה</strong> <small>[שנאמר בו]:</small> <strong>"ואתה פה עמד עמדי"</strong> (דברים ה, כח)? ואתה נכדו של משה רבינו <strong>תעשה כומר לעבודה זרה?!</strong>
 <strong>אמר להן, כך מקובלני מבית אבי אבא: לעולם ישכיר אדם עצמו לעבודה זרה ואל יצטרך לבריות</strong> לקבל מהם צדקה.
  ומעירים:  <strong>והוא</strong> יהונתן בן גרשום <strong>סבר</strong> <small>[סבור</small> היה<small>]</small> שהכוונה היא שישכיר עצמו <strong>לעבודה זרה ממש,</strong> ומכיון שהיה עני השכיר עצמו לעבודה זרה של מיכה. <strong>ולא היא,</strong> לא זו הכוונה, <strong>אלא עבודה זרה</strong> כוונתה <strong>עבודה שזרה לו,</strong> שאף על פי שמדובר בעבודה קשה ובזויה בעיניו, מוטב לאדם לעשותה ולא להזדקק לבריות, <strong>כדאמר ליה</strong> <small>[כפי שאמר לו]</small> <strong>רב לרב כהנא</strong> תלמידו: <strong>נטוש נבילתא בשוקא</strong> <strong>ושקול אגרא</strong> <small>[פשוט נבילה בשוק וטול שכר</small> עבור כך<small>],</small> <strong>ולא תימא</strong> <small>[ואל תאמר]:</small> <strong>גברא רבא אנא וזילא בי מילתא</strong> <small>[אדם גדול אני ומזולזל עבורי הדבר],</small> אלא מוטב שתעבוד אפילו עבודה בזויה ולא תצטרך לבריות.
  ובהמשך למסופר על יהונתן בן גרשום, מוסיפים: לאחר זמן רב, <strong>כיון שראה דוד שממון חביב עליו ביותר, מינהו על האוצרות, שנאמר</strong> ברשימת הלויים שמינה דוד על אוצרות המקדש: <strong>"ושבאל בן גרשם בן מנשה נגיד על האצרות"</strong> (דברי הימים א כו, כד), אגב כך תמהים: <strong>וכי שבואל שמו? והלא יהונתן שמו! אמר</strong> <strong>ר' יוחנן:</strong> טעם הדבר שקראוהו שבואל — כדי לרמז <strong>ששב לאל בכל לבו.</strong>
 <big>א</big> שנינו במשנה ש<strong>הבנים</strong> יורשים <strong>את האב.</strong> ושואלים: <strong>מנלן</strong> <small>[מנין לנו]</small> דבר זה שהבנים יורשים הכל ואין הבנות שותפות עימם? ומשיבים: <strong>דכתיב</strong> <small>[שנאמר]</small> בפרשת נחלות: <strong>"איש כי ימות</strong> ובן אין לו והעברתם את נחלתו לבתו<strong>"</strong> (במדבר כז, ח), ומכאן יש לדייק: <strong>טעמא</strong> <small>[הטעם,</small> דווקא<small>]</small> במקרה ש<strong>אין לו בן, הא</strong> <small>[הרי]</small> אם <strong>יש לו בן</strong> — ה<strong>בן קודם</strong> לירושה. <strong>אמר ליה</strong> <small>[לו]</small> <strong>רב פפא לאביי, אימא</strong> <small>[אמור</small> כך<small>]</small> את דיוק הכתוב: <strong>אי איכא</strong> <small>[אם יש]</small> רק <strong>בן</strong> — <strong>לירות</strong> <small>[יירש]</small> ה<strong>בן,</strong> אם <strong>איכא</strong> <small>[יש]</small> רק <strong>בת</strong> — <strong>תירות</strong> <small>[תירש]</small> ה<strong>בת, איכא</strong> <small>[יש]</small> <strong>בן ובת</strong> יחד — <strong>לא האי לירות</strong> <small>[זה יירש]</small> <strong>ולא האי לירות</strong> <small>[זה יירש]!</small>
 ותהה אביי על כך: <strong>ואלא</strong>
## דף קי:
 <strong>מאן לירות</strong> <small>[מי יירש]?</small> <strong>אטו בר קשא דמתא לירות</strong> <small>[וכי מושל העיר</small> הוא זה ש<small>יירש]?!</small> אמר לו רב פפא: <strong>הכי קא אמינא</strong> <small>[כך אמרתי]:</small> אם <strong>איכא</strong> <small>[יש]</small> <strong>בן ובת</strong> — <strong>לא האי לירות כוליה</strong> <small>[זה יירש</small> את <small>הכל]</small> <strong>ולא האי לירות כוליה</strong> <small>[זה יירש</small> את <small>הכל],</small> <strong>אלא כי הדדי לירתו</strong> <small>[זה כמו זה ירשו]</small> ויחלקו ביניהם בשווה את הירושה!
 <strong>אמר ליה</strong> <small>[לו]</small> <strong>אביי:</strong> אם אתה אומר שזכות הבן והבת שווה בירושה, אם כן, הכתוב "איש כי ימות ובן אין לו" (במדבר כז, ח) ממנו למדים שאם יש לו בן — הבן יורש, נראה מיותר, <strong>ואצטריך קרא לאשמועינן, היכא דלית ליה</strong> <small>[ו</small>כי <small>צריך הפסוק להשמיע לנו</small> ש<small>במקום שאין לו]</small> <strong>אלא חד ברא</strong> <small>[בן אחד]</small> <strong>לירתינהו לכולהו נכסי</strong> <small>[ש</small>הוא <small>יורש את כל הנכסים]?!</small> הציע רב פפא: <strong>ודלמא הא קא משמע לן</strong> <small>[ושמא</small> דבר <small>זה השמיע לנו]</small> כתוב זה, ש<strong>בת נמי</strong> <small>[גם כן]</small> <strong>בת ירושה היא!</strong> ומשיבים: דבר זה אינו נזקק להוכחה בדרך זו, <strong>ההוא</strong> <small>[אותו</small> ענין<small>]</small> <strong>מ"וכל בת ירשת נחלה"</strong> (במדבר לו, ח) <strong>נפקא</strong> <small>[יוצא,</small> נלמד<small>],</small> שנאמר במפורש שאף הבת יורשת.
 <strong>רב אחא בר יעקב אמר, מהכא</strong> <small>[מכאן]</small> יש מקור לדין המשנה שהבן יורש לבדו את אביו לפני הבת, ממה שאמרו בנות צלפחד כשתבעו את נחלת אביהן: <strong>"למה יגרע שם אבינו מתוך משפחתו כי אין לו בן"</strong> (במדבר כז, ד), ונדייק מכאן: <strong>טעמא</strong> <small>[הטעם,</small> דווקא<small>]</small> משום ש<strong>אין לו בן, הא</strong> <small>[הרי]</small> אם <strong>יש לו בן</strong> — <strong>בן קודם,</strong> ולא היו תובעות דבר.
  ומקשים:  <strong>ודלמא</strong> <small>[ושמא]</small> <strong>בנות צלפחד הוא דקאמרן הכי</strong> <small>[שאמרו כך]</small> משום שחשבו שכך הדין, וכך היה מקובל, אבל לאחר מכן, כשהיה דבר ה' למשה, <strong>ניתנה תורה ונתחדשה הלכה,</strong> ויש דין חדש — שהבת יורשת כבן! <strong>אלא, מחוורתא כדשנין מעיקרא</strong> <small>[מחוור,</small> ברור הדבר <small>כפי שתירצנו בתחילה],</small> כלומר, כפי שהסביר אביי, מן הפסוק "ובן אין לו והעברתם" וכו'.
 <strong>רבינא אמר, מהכא</strong> <small>[מכאן]</small> למדים דבר זה, שהבן קודם לבת, שנאמר: <strong>"הקרב אליו"</strong> (במדבר כז, יא), <strong>"הקרב"</strong> — <strong>קרוב קודם,</strong> והבן קרוב לאב יותר מן הבת.
  ותוהים:  <strong>ומאי</strong> <small>[ומה]</small> ה<strong>קורבה</strong> של <strong>בן</strong> יותר <strong>מ</strong>של ה<strong>בת</strong> — <strong>ש</strong>כן ה<strong>בן קם תחת אביו ליעדה</strong> לשאת אמה עבריה בכסף שקנה אותה אביו, <strong>ו</strong>כן <strong>לשדה אחוזה</strong> שאם הקדישה האב וגאלה הבן, אינה יוצאת לכהנים ביובל? והרי <strong>יעדה</strong> אין ממנה ראיה, כי <strong>בת לאו</strong> <small>[לא]</small> <strong>בת יעדה</strong> <small>[ייעוד]</small> <strong>היא,</strong> שהרי אין הבת יכולה לשאת לאשה אותה אמה עבריה, ולכן אין דין זה נחשב כיתרון של הבן על הבת! ו<strong>שדה אחוזה נמי</strong> <small>[גם כן]</small> — <strong>מהאי פירכא גופה הוא דהא קיימא ליה</strong> <small>[מאותה פירכה עצמה שמוחזקת לו]</small> <strong>לתנא</strong> שהבן עומד תחת אביו לענין שדה אחוזה, ולא קרוב אחר — ממנה עצמה יש ללמוד שהבת קרובה לאב כמו הבן. שהרי כך הוא שונה כפירכה: <strong>כלום יש יבום אלא במקום שאין בן,</strong> ובזה הרי אין יתרון לבן על הבת! <strong>אלא, מחוורתא כדשנין מעיקרא</strong> <small>[מחוור כמו שתירצנו מתחילה]</small> כדברי אביי, מ"ובן אין לו והעברתם את נחלתו לבתו".
 <strong>ואי בעית אימא, מהכא</strong> <small>[ואם תרצה אמור, מכאן],</small> שנאמר בענין ירושה: <strong>"והתנחלתם אתם לבניכם אחריכם"</strong> (ויקרא כה, מו), ונדייק מלשון הכתוב: <strong>"בניכם"</strong> — <strong>ולא בנותיכם.</strong> ותוהים: <strong>אלא מעתה</strong> שאתה מדייק כך, מה שנאמר <strong>"למען ירבו ימיכם וימי בניכם"</strong> (דברים יא, כא), <strong>הכי נמי</strong> <small>[כך גם כן]</small> תדייק ותאמר: <strong>"בניכם"</strong> — <strong>ולא בנותיכם?</strong> וכי אין הבנות ראויות להתברך באריכות ימים?
  ומשיבים:  <strong>ברכה שאני</strong> <small>[שונה],</small> שבמקום שנאמרה ברכה, אף שנאמרה בלשון "בניכם" אין אומרים שדייק הכתוב להוציא את הבנות, וזה שנאמר "בניכם" הכוונה היא לכל הנולדים לכם. אבל במקום שמדובר בפסק הלכה, יש לדייק שהכוונה היא לבנים דווקא.
 <big>א</big> שנינו במשנה ש<strong>האחין מן האב נוחלין ומנחילין וכו'.</strong> ושואלים: <strong>מנלן</strong> <small>[מנין לנו]</small> דבר זה, שדווקא אחים מן האב? <strong>אמר רבה: אתיא</strong> <small>[בא,</small> נלמד<small>]</small> הדבר בגזירה שווה מ<strong>"אחוה" "אחוה" מבני יעקב, מה להלן</strong> בבני יעקב, האחים שמדובר בהם הריהם אחים <strong>מן האב ולא מן האם</strong> ("שנים עשר עבדיך אחים אנחנו בני איש אחד". בראשית מב, יג), <strong>אף כאן</strong> לענין ירושה ("ונתתם את נחלתו לאחיו". במדבר כז, ט) אחים נחשבים דווקא אלה הבאים <strong>מן האב ולא מן האם.</strong>
 ושואלים: <strong>ולמה לי</strong> ראיה זו מבני יעקב? והלא <strong>"ממשפחתו וירש אתה"</strong> (במדבר כז, יא) <strong>כתיב</strong> <small>[נאמר],</small> וכבר למדנו שרק <strong>משפחת אב קרויה "משפחה", משפחת אם אינה קרויה "משפחה",</strong> ומכאן שבכל דיני הירושה הולכים אחר קרובים מצד האב דווקא!
  ומשיבים:  <strong>אין הכי נמי</strong> <small>[אכן כך</small> הוא <small>גם כן],</small> שאין הראיה נחוצה לענין דיני ירושה, <strong>וכי איתמר</strong> <small>[וכאשר נאמרו]</small> דברי <strong>רבה,</strong> לא לענין ירושה נאמרו, אלא <strong>לענין יבום איתמר</strong> <small>[נאמרו],</small> שהאח מייבם את אשת אחיו מן האב ולא מן האם.
 <big>ב</big> שנינו במשנה ש<strong>האיש</strong> יורש <strong>את אמו וכו'.</strong> ושואלים: <strong>מנא הני מילי</strong> <small>[מנין</small> לנו <small>הדברים הללו]</small> שהבן יורש את אימו? ומשיבים, <strong>דתנו רבנן</strong> <small>[ששנו חכמים]:</small>
## דף קיא.
 נאמר: <strong>"וכל בת ירשת נחלה ממטות בני ישראל"</strong> (במדבר לו, ח), ויש לשאול: <strong>היאך בת יורשת שני מטות</strong> (שני שבטים)? <strong>אלא זו</strong> בת <strong>שאביה משבט אחד ואמה משבט אחר, ומתו</strong> שניהם, <strong>וירשתן.</strong> ומכלל הדברים אתה למד שהבת יורשת את אימה.
 <strong>ואין לי אלא בת</strong> שיורשת את אימה, <strong>בן מנין</strong> שהוא יורש את אימו? <strong>אמרת קל וחומר</strong> הוא: <strong>ומה בת שהורע כחה בנכסי האב</strong> שאינה יורשת אותו אלא בזמן שאין בן — מכל מקום <strong>יפה כחה בנכסי האם,</strong> שלמדנו שהיא יורשת את אימה, <strong>בן שיפה כחו בנכסי האב</strong> — <strong>אינו דין שיפה כחו בנכסי האם?!</strong> וממשיכים: <strong>וממקום שבאת</strong> מאותו מקום ממנו הבאת ראיה זו, יכול אתה להמשיך ולומר: <strong>מה להלן</strong> בנכסי האב <strong>בן קודם לבת, אף כאן</strong> בנכסי האם <strong>בן קודם לבת.</strong>
 ואילו <strong>ר' יוסי בר' יהודה ור' אלעזר בר' יוסי אמרו משום</strong> (בשם) <strong>ר' זכריה בן הקצב: אחד הבן ואחד הבת שוין בנכסי האם. מאי טעמא</strong> <small>[מה טעם</small> הדבר<small>]?</small> — <strong>דיו ל</strong>דבר ה<strong>בא מן הדין,</strong> כלומר, הנלמד מקל וחומר, <strong>להיות כנדון</strong> ממנו למדנו דין זה, ולא יותר ממנו. וכיון שלמדנו שבן יורש את אימו בקל וחומר מן הבת, אי אפשר לומר שעל ידי קל וחומר זה נעדיף את הבן על הבת.
  ותוהים:  <strong>ו</strong>האם ה<strong>תנא קמא לא דריש</strong> <small>[הראשון אינו דורש]</small> את מידת <strong>"דיו"? והא</strong> <small>[והרי]</small> הגבלה זו של <strong>"דיו"</strong> למידת קל וחומר, <strong>דאורייתא</strong> <small>[מן התורה]</small> <strong>הוא!</strong>
 <strong>דתניא</strong> <small>[ש</small>כן <small>שנינו</small> בברייתא<small>]</small> בהסבר המידות שהתורה נדרשת בהן: <strong>מדין קל וחומר כיצד?</strong> שנאמר: <strong>"ויאמר ה' אל משה ואביה ירק ירק בפניה הלא תכלם שבעת ימים</strong> תסגר שבעת ימים מחוץ למחנה<strong>"</strong> (במדבר יב, יד), כלומר, אם אב יורק בפני בתו ונוזף בה, הריהי צריכה להיות בנידוי שבעה ימים. ולפיכך אף עתה, כשנזף בה הקדוש ברוך הוא, עליה להיות בהסגר שבעה ימים. ויש לשאול: אם באביה שבעה ימים <strong>קל וחומר לשכינה ארבעה עשר</strong> יום!
 <strong>אלא, דיו לבא מן הדין</strong> (שכינה) <strong>להיות כנדון</strong> (אביה), ולכן "תסגר שבעת ימים"!
  ומשיבים: אמנם  <strong>בעלמא דריש</strong> <small>[בכלל דורש]</small> גם התנא קמא הגבלה זו של <strong>"דיו", ושאני הכא</strong> <small>[ו</small>אולם <small>שונה כאן],</small> ש<strong>אמר קרא</strong> <small>[הכתוב]:</small> <strong>"ממטות",</strong> ובכך הוא <strong>מקיש</strong> (משווה) <strong>מטה האם למטה האב, מה מטה האב</strong> — <strong>בן קודם לבת, אף מטה האם</strong> — <strong>בן קודם לבת.</strong>
 מסופר: <strong>רב ניתאי סבר למעבד עובדא</strong> <small>[סבור</small> היה <small>לעשות מעשה]</small> לענין ירושת בן ובת בנכסי אימם <strong>כר' זכריה בן הקצב, אמר ליה</strong> <small>[לו]</small> <strong>שמואל: כמאן</strong> <small>[כמי]?</small> — <strong>כזכריה, אפס</strong> <small>[בטל]</small> <strong>זכריה,</strong> שדבריו אלה לא נתקבלו בהלכה. ועוד מסופר, <strong>ר' טבלא עבד עובדא</strong> <small>[עשה מעשה]</small> <strong>כר' זכריה בן הקצב, אמר ליה</strong> <small>[לו]</small> <strong>רב נחמן: מאי האי</strong> <small>[מה זה]?</small> <strong>אמר ליה</strong> <small>[לו],</small> ש<strong>אמר רב חיננא בר שלמיא משמיה</strong> <small>[משמו]</small> של <strong>רב: הלכה כר' זכריה בן הקצב. אמר ליה</strong> <small>[לו]</small> רב נחמן: <strong>זיל אהדר</strong> <small>[לך חזור]</small> <strong>בך</strong> ובטל את הדין שפסקת, <strong>ואי</strong> <small>[ואם]</small> <strong>לא</strong> — <strong>מפיקנא</strong> <small>[אוציא]</small> <strong>לך</strong> את <strong>רב חיננא בר שלמיא מאוניך</strong> <small>[מאוזנך],</small> שאענוש אותך עונש קשה על שעשית שלא כדין.
  ועוד מסופר: <strong>רב הונא בר חייא סבר למעבד עובדא</strong> <small>[סבור</small> היה <small>לעשות מעשה]</small> בירושת בן ובת בנכסי אימם <strong>כר' זכריה בן הקצב, אמר ליה</strong> <small>[לו]</small> <strong>רב נחמן: מאי האי</strong> <small>[מה זה]?</small> <strong>אמר ליה</strong> <small>[לו],</small> ש<strong>אמר רב הונא אמר רב: הלכה כר' זכריה בן הקצב. אמר ליה</strong> <small>[לו]</small> רב נחמן: האם <strong>אשלח ליה</strong> <small>[לו]</small> לרב הונא לשאול אותו אם כך אמר? <strong>איכסיף</strong> <small>[התבייש]</small> רב הונא בר חייא, משום שלא היה בטוח שאמר רב הונא את הדברים הללו. <strong>אמר ליה</strong> <small>[לו]</small> רב נחמן: <strong>השתא כי נח נפשיה</strong> <small>[עכשיו אם היה נפטר]</small> <strong>רב הונא, איתריסת לקבלי</strong> <small>[היית מעיז כנגדי]</small> ואומר לי שכך אמר רב הונא. אלא רק משום שהוא חי אינך יכול להעיז פנים בכך.
  ושואלים:  <strong>ואיהו כמאן סברה</strong> <small>[והוא,</small> רב נחמן, <small>כמי הוא סבר</small> במה שאמר<small>]?</small> שהרי לכאורה היו חכמים שונים שפסקו בשם רב כר' זכריה בן הקצב! ומשיבים: <strong>כי הא</strong> <small>[כמו</small> הלכה <small>זו]</small> של <strong>רב ושמואל דאמרי תרוייהו</strong> <small>[שאמרו שניהם]:</small> <strong>אין הלכה כר' זכריה בן הקצב.</strong>
 מסופר: <strong>מיסתמיך ואזיל</strong> <small>[היה נסמך והולך]</small> <strong>ר' ינאי,</strong> שכבר הזדקן וכהו עיניו מראות, <strong>אכתפא</strong> <small>[על כתפו]</small> של <strong>ר' שמלאי שמעיה</strong> <small>[שמשו],</small> <strong>ואתי</strong> <small>[ובא]</small> <strong>ר' יהודה נשיאה לאפייהו</strong> <small>[הנשיא לפניהם,</small> כנגדם<small>].</small> <strong>אמר ליה</strong> <small>[לו]</small> ר' שמלאי לר' ינאי: <strong>בר אינש דאתא לקיבלנא</strong> <small>[בן האדם שבא כנגדנו],</small> <strong>הוא יאי</strong> <small>[נאה]</small> <strong>וגולתיה יאי</strong> <small>[וטליתו נאה].</small> <strong>כי מטא לגביה גששה</strong> <small>[כאשר הגיע</small> ר' יהודה הנשיא <small>אצלו מישש</small> ר' ינאי את הטלית<small>],</small> <strong>אמר ליה</strong> <small>[לו]</small> לר' שמלאי שמשו: <strong>דין שיעוריה</strong> <small>[</small>אריג <small>זה שיעורו</small> לענין קבלת טומאה<small>]</small> <strong>כשק,</strong> כלומר, אין זו גלימה משובחת, לפי שהיא עבה וקשה.
  כיון שפגש אותו <strong>בעא מיניה</strong> <small>[שאל אותו]</small> ר' יהודה נשיאה מר' ינאי: <strong>מנין לבן שקודם לבת בנכסי האם? אמר ליה</strong> <small>[לו],</small> <strong>דכתיב</strong> <small>[שנאמר]:</small> <strong>"מטות", מקיש</strong> משווה הכתוב <strong>מטה האם למטה האב, מה מטה האב</strong> — <strong>בן קודם לבת, אף מטה האם</strong> — <strong>בן קודם לבת. אמר ליה</strong> <small>[לו]</small> ר' יהודה נשיאה: <strong>אי</strong> <small>[אם</small> כן<small>],</small> נאמר גם: <strong>מה</strong> בירושת <strong>מטה האב</strong> — <strong>בכור נוטל פי שנים, אף</strong> בירושה מ<strong>מטה האם</strong> כשהוא יורש את אמו יהיה <strong>בכור נוטל פי שנים,</strong> אם הכתוב משווה את הדינים לגמרי!
## דף קיא:
 <strong>אמר ליה</strong> <small>[לו]</small> ר' ינאי <strong>לשמעיה</strong> <small>[לשמשו]</small> ר' שמלאי: <strong>גוד</strong> <small>[משוך]</small> הובל אותי מכאן, <strong>לית דין צבי למילף</strong> <small>[אין</small> אדם <small>זה רוצה ללמוד]</small> אלא להקשות קושיות בלתי חשובות. ושואלים: <strong>וטעמא מאי</strong> <small>[ומהו הטעם],</small> מהו התירוץ של הקושי הזה? <strong>אמר אביי, אמר קרא</strong> <small>[הכתוב]</small> בדין ירושת הבכור: <strong>"</strong>כי את הבכור. . . יכיר לתת לו פי שנים <strong>בכל אשר ימצא לו"</strong> (דברים כא, יז), ומכאן נדייק: <strong>"לו"</strong> — <strong>ולא לה.</strong>
 ומקשים, <strong>ואימא</strong> <small>[ואמור]:</small> <strong>הני מילי</strong> <small>[דברים אלה]</small> אמורים דווקא ב<strong>בחור</strong> שאין לו ילדים, <strong>שנשא אלמנה</strong> שיש לה ילדים מאדם אחר, שאז הבן הנולד להם הוא בכורו, אבל אינו הבכור שלה, <strong>אבל בחור שנשא בתולה הכי נמי דשקיל</strong> <small>[כך גם כן</small> יהא הדין <small>שיטול</small> פי שניים<small>]</small> בנכסי האם!
 <strong>אמר רב נחמן בר יצחק, אמר קרא</strong> <small>[הכתוב]</small> בהמשך אותו פסוק: <strong>"</strong>כי הוא <strong>ראשית אנו",</strong> ומכאן יש לדייק: <strong>"אונו"</strong> — <strong>ולא אונה.</strong>
 ומקשים: <strong>ההוא מבעיא ליה</strong> <small>[אותו</small> כתוב <small>נצרך לו]</small> ללמוד ממנו דבר אחר: <strong>ל</strong>ילד ש<strong>בא</strong> (נולד) <strong>אחר</strong> שנולדו לאמו <strong>נפלים</strong> (עוברים בני פחות מתשעה חדשים שנולדו מתים), <strong>דלהוי</strong> <small>[שיהיה]</small> <strong>בכור ל</strong>ענין <strong>נחלה,</strong> אף שאינו בכור לענין פדיון הבן. וכיצד לומדים דבר זה? שמבינים "אונו" — מלשון "אנינות", שבן בכור לענין נחלה נקרא רק <strong>מי שלבו</strong> של אביו <strong>דווה</strong> (כואב, חולה) <strong>עליו</strong> כשמת, שהוא ילד שיש בו חיים, <strong>יצא זה</strong> הנפל <strong>שאין לבו</strong> של אביו <strong>דווה עליו</strong> כשמת, ולכן הבא אחריו נחשב בכור!
 ומשיבים: <strong>אם כן,</strong> אם רק לצורך זה באה מילה זו, <strong>לימא קרא</strong> <small>[שיאמר הכתוב]</small> <strong>"כי הוא ראשית און", מאי</strong> <small>[מה</small> פשר<small>]</small> ההדגשה <strong>"אונו",</strong> ממנה משמע דווקא אונו שלו? <strong>שמע מינה תרתי</strong> <small>[למד ממנה שני</small> דברים<small>],</small> הן לענין אנינות, והן לענין בכורה בירושת האב דווקא.
  ומקשים, <strong>ואכתי אימא</strong> <small>[ועדיין אמור</small> כך<small>]:</small> <strong>הני מילי</strong> <small>[דברים אלה]</small> אמורים דווקא ב<strong>אלמון</strong> (אלמן) <strong>שנשא בתולה,</strong> שיש לו כבר בן שהוא ראשית אונו, ובן זה שנולד לאשתו השניה אינו ראשית אונו, ובמקרה זה אינו נוטל פי שנים בנכסי האם, <strong>אבל בחור שנשא בתולה הכי נמי דשקיל</strong> <small>[כך גם כן שנוטל]</small> הבן הבכור פי שנים גם בנכסי אמו!
 <strong>אלא אמר רבא:</strong> לא מ"אונו" יש לדייק, אלא <strong>אמר קרא</strong> <small>[הכתוב]:</small> <strong>"לו משפט הבכרה"</strong> (דברים כא, יז), לומר: <strong>משפט הבכורה</strong> נוהג דווקא <strong>ל</strong>ענין ירושת <strong>איש, ולא משפט הבכורה</strong> <strong>ל</strong>ענין ירושת <strong>אשה.</strong>
 <big>א</big> שנינו במשנה ש<strong>האיש</strong> יורש <strong>את אשתו.</strong> ושואלים: <strong>מנהני מילי</strong> <small>[מנין הדברים הללו]?</small> ומשיבים, <strong>דתנו רבנן</strong> <small>[ששנו חכמים]:</small> נאמר בדין ירושה "ואם אין אחים לאביו ונתתם את נחלתו לשארו הקרוב אליו ממשפחתו וירש אותה" (במדבר כז, יא), ואמרו חכמים: <strong>"שארו"</strong> — <strong>זו אשתו, מלמד שהבעל יורש את אשתו</strong> כפי שיבואר להלן. <strong>יכול אף היא תירשנו? תלמוד לומר: "וירש אתה",</strong> לומר: <strong>הוא יורש אותה, ואין היא יורשת אותו.</strong>
 ומקשים: <strong>והא קראי לאו הכי כתיבי</strong> <small>[והרי הכתובים לא כך נאמרו]</small> שהרי במקרא כתוב "ונתתם את נחלתו לשארו הקרוב אליו ממשפחתו וירש אותה", ואם "שארו" היא אשתו, הרי משמעות הכתובים הפוכה — שהאשה יורשת את בעלה! <strong>אמר אביי, תריץ הכי</strong> <small>[תירץ,</small> ישב <small>כך]</small> כאילו היה הפסוק כתוב כך: <strong>ונתתם את נחלתו לקרוב אליו.</strong> שהוא דין כללי בירושת הקרובים. ודין שני: <strong>שארו</strong> — <strong>וירש אותה,</strong> שהבעל יורש את שארו, היא אשתו.
 <strong>אמר רבא: סכינא חריפא מפסקא קראי</strong> <small>[סכין חדה פוסקת,</small> קוטעת <small>מקראות]?</small> כיצד אתה יכול לחתוך את הפסוק בצורה זו, לשנות בו את סדר המילים ולחתוך מהן אותיות! <strong>אלא אמר רבא, הכי קאמר</strong> <small>[כך אמר]</small> כך יש להבין את הכתוב: <strong>ונתתם את נחלת שארו לו,</strong> שמצרפים את אותיות "נחלתו לשארו" בדרך אחרת: נוטלים את האות וא"ו מ"נחלתו" ואת האות למ"ד מ"לשארו", ומצרפים אותן למלה נוספת: "לו". ומסבירים, <strong>קא סבר</strong> <small>[סבור הוא]</small> שיש לדרוש את הכתובים בדרך של <strong>גורעין</strong> אות ממלה אחת <strong>ומוסיפין</strong> אותה למלה אחרת, <strong>ודורשין</strong> ולמדים מהצירוף הלשוני שהתקבל. עד כאן בביאור שיטת הברייתא שהובאה לעיל.
 ומעירים: <strong>והאי תנא מייתי לה מהכא</strong> <small>[ותנא זה מביא אותה</small> הלכה, שהבעל יורש את אשתו, <small>מכאן],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"וירש אתה"</strong> (במדבר כז, יא), <strong>מלמד שהבעל יורש את אשתו,</strong> אלו <strong>דברי</strong> <strong>ר' עקיבא</strong> מעין דרשה זו שנדרשה בברייתא לעיל;
 <strong>ר' ישמעאל אומר: אינו צריך</strong> לדרשה זו, ש<strong>הרי הוא אומר: "וכל בת ירשת נחלה ממטות בני ישראל לאחד ממשפחת</strong> מטה אביה תהיה לאשה למען יירשו בני ישראל איש נחלת אבותיו<strong>"</strong> (במדבר לו, ח), <strong>בהסבת</strong> נחלה משבט לשבט על ידי <strong>הבעל הכתוב מדבר,</strong> כלומר בציווי זה, שבת היורשת נחלה (שאין לה אחים) חייבת להינשא דווקא לבן שבטה, בא הכתוב למנוע שנחלת שבט אחד תיסוב לשבט אחר, הואיל ולאחר מותה הבעל יורש אותה.
 <strong>ואומר: "ולא תסב נחלה לבני ישראל ממטה אל מטה"</strong> (במדבר לו, ז), <strong>ואומר: "ולא תסב נחלה ממטה למטה אחר"</strong> (במדבר לו, ט);
 <strong>ואומר: "ואלעזר בן אהרן מת ויקברו אתו בגבעת פנחס בנו</strong> אשר ניתן לו בהר אפרים<strong>"</strong> (יהושע כד, לג), ויש לשאול: <strong>וכי מנין</strong> יש <strong>לפנחס</strong> קרקע <strong>שלא היה לו לאלעזר</strong> אביו? <strong>אלא, מלמד שנשא פנחס אשה</strong> בעלת נחלה <strong>ומתה וירשה,</strong> וכך היתה לו נחלה משל עצמו. ומכאן ראיה שהבעל יורש את אשתו.
 <strong>ואומר: "ושגוב הוליד את יאיר ויהי לו עשרים ושלש ערים</strong> <strong>בארץ הגלעד"</strong> (דברי הימים א ב, כב),
## דף קיב.
 <strong>וכי מנין</strong> היתה <strong>ליאיר</strong> נחלה <strong>שלא היה לו לשגוב</strong> אביו? אלא <strong>מלמד שנשא יאיר אשה</strong> בעלת נחלה <strong>ומתה וירשה.</strong>
 ומעתה באים להסביר את הברייתא הזו: <strong>מאי</strong> <small>[מה</small> ענין<small>]</small> <strong>"ואומר"?</strong> מדוע צריך להביא ראיות נוספות ואינו מסתפק בראיה הראשונה? ומסבירים, שכל ראיה נוספת הובאה כדי להשיב לטענה שאפשר היה לדחות בה את הראיה הקודמת. וכך יש להבין: <strong>וכי תימא</strong> <small>[ואם תאמר]</small> שהכתוב "וכל בת יורשת נחלה... לאחד ממשפחת מטה אביה תהיה לאשה למען יירשו בני ישראל איש נחלת אבותיו" <strong>בסבת</strong> (בהסבת) נחלה על ידי <strong>הבן קא קפיד קרא</strong> <small>[מקפיד הכתוב]</small> שבנה, המתייחס לשבט אביו, יורשה, ובגללו עלולה הנחלה לעבור לשבט אחר, <strong>אבל בעל לא ירית</strong> <small>[יורש],</small> על כן <strong>תא שמע</strong> <small>[בוא</small> ו<small>שמע],</small> פסוק נוסף, מיותר לכאורה, שנאמר: <strong>"ולא תסב נחלה לבני ישראל ממטה למטה"</strong> (במדבר לו, ז) והוא מדבר בהסבת הבעל.
 <strong>וכי תימא</strong> <small>[ואם תאמר]</small> שהכתוב עדיין מדבר רק בהסבת נחלה על ידי הבן ולא הבעל, ואילו הכתוב הנוסף הזה לא בא אלא כדי <strong>לעבור עליו בלאו ועשה,</strong> לומר שלא זו בלבד שיש מצות עשה בדבר, אלא שיש בו גם איסור לא תעשה של "לא תסוב נחלה" — <strong>תא שמע</strong> <small>[בוא</small> ו<small>שמע]</small> פסוק נוסף שבו נאמר בענין זה איסור לא תעשה: <strong>"</strong>ו<strong>לא תסב נחלה ממטה למטה אחר"</strong> (במדבר לו, ט).
 <strong>וכי תימא</strong> <small>[ואם תאמר]</small> שגם הפסוק הזה מדבר בהסבה על ידי הבן, ובא הכתוב להוסיף עליו איסור נוסף של "לא תעשה", <strong>לעבור עליו בשני לאוין ועשה</strong> — <strong>תא שמע</strong> <small>[בוא</small> ו<small>שמע]</small> ראיה אחרת לירושת הבעל, ממה שנאמר: <strong>"ואלעזר בן אהרן מת</strong> ויקברו אותו בגבעת פנחס בנו
 <strong>"</strong>(יהושע כד, לג), וכי מנין היה לפנחס שלא מאלעזר? אלא מלמד שנשא אשה וירשה. <strong>וכי תימא</strong> <small>[ואם תאמר]</small> שלא ירש פנחס נחלה זו מאשתו, אלא מאימו, ש<strong>אלעזר הוא דנסיב איתתא</strong> <small>[שנשא אישה]</small> בעלת נחלה <strong>ומתה, וירתה</strong> <small>[וירש אותה]</small> <strong>פנחס</strong> בנה, ואם כן, יש פה ירושת הבן ולא ירושת הבעל, <strong>תא שמע</strong> <small>[בוא</small> ו<small>שמע]</small> ראיה ממה שנאמר: <strong>"ושגוב הוליד את יאיר</strong> ויהי לו עשרים ושלוש ערים בארץ הגלעד
 <strong>"</strong>(דברי הימים א ב, כב), וכי מנין ליאיר שלא היה לשגוב? אלא ודאי מאשתו ירש. <strong>וכי תימא</strong> <small>[ואם תאמר]:</small> <strong>התם נמי הכי</strong> <small>[שם גם כן כך]</small> <strong>הוא</strong> שיאיר ירש את אימו המתה, <strong>אם כן, תרי קראי</strong> <small>[שני פסוקים]</small> ללמד אותו דבר <strong>למה לי?</strong> עד כאן בהסבר דברי הברייתא.
 <strong>אמר ליה</strong> <small>[לו]</small> <strong>רב פפא לאביי: ממאי</strong> <small>[ממה]</small> מנין שכך הוא? <strong>דלמא</strong> <small>[שמא]</small> <strong>לעולם אימא</strong> <small>[אומר]</small> <strong>לך</strong> כך: ה<strong>בעל לא ירית</strong> <small>[יורש],</small> <strong>וקראי</strong> <small>[והפסוקים]</small> עוסקים <strong>בסבת</strong> (בהסבת) נחלה על ידי <strong>הבן כדשנינן</strong> <small>[כפי שתירצנו</small> והסברנו<small>]</small> לעבור על ענין זה בשני לאוין ועשה, <strong>ויאיר</strong> שהיתה לו נחלה שלא היתה לאביו, מדובר <strong>דזבין מיזבן</strong> <small>[שקנה אותה]</small> מאדם אחר, <strong>ו</strong>כן <strong>פנחס נמי דזבין מיזבן</strong> <small>[גם כן,</small> מדובר <small>שקנה אותה]</small> מאדם אחר, ולא שירש אותה!
 <strong>אמר ליה</strong> <small>[לו]</small> אביי: <strong>פנחס דזבין מיזבן לא מצית אמרת</strong> <small>[שקנה</small> נחלה זו שבה קבור אביו — <small>אין אתה יכול לומר],</small> ומדוע? ש<strong>אם כן,</strong> שהיתה זו קניה, <strong>נמצאת שדה חוזרת ביובל</strong> לבעליה הראשונים, <strong>ונמצא צדיק</strong> זה, אלעזר, <strong>קבור בקבר שאינו שלו.</strong>
 וחזר רב פפא והקשה: <strong>אלא אימא</strong> <small>[אמור]</small> אפשר לומר באופן אחר, ש<strong>נפלה ליה</strong> <small>[לו]</small> לפנחס נחלה זו <strong>משדה חרמים,</strong> בתור כהן. שאם נותן אדם קרקע חרם לה', הריהי נעשית נחלת עולם לכהנים, ואם כן, אין ראיה מכאן. ועדיין נאמר כי הכתוב המחייב בת יורשת נחלה להינשא לבן שבט אביה, חושש להסבת הנחלה בסיבת הבן דווקא!
 <strong>אמר אביי:</strong> מכל מקום, אין הנישואין לאיש משבט אביה של האשה מונעים העברת נחלה משבט לשבט, שהרי כתוב זה עוסק באשה שאימה משבט אחר (ראה לעיל בבא בתרא קיא, א), וגם אם תינשא לאיש משבט אביה, <strong>סוף סוף הא קא מתעקרא</strong> <small>[הרי נעקרת]</small> <strong>נחלה משבטא דאימא לשבטא דאבא</strong> <small>[משבט האם לשבט האב],</small> שהרי בנה קרוי על שם אביו!
  ודחה רב פפא: <strong>וממאי</strong> <small>[וממה]</small> מוכיח אתה כן לענייננו? <strong>דלמא שאני התם</strong> <small>[שמא שונה שם],</small> <strong>שכבר הוסבה</strong> הנחלה על ידי אימה של אשה זו, כשנישאה לאב, ועל כך לא הקפידה התורה! <strong>אמר ליה</strong> <small>[לו]</small> אביי: <strong>שכבר הוסבה לא אמרינן</strong> <small>[אין אנו אומרים],</small> שהרי מכל מקום נמצא שמוסבת נחלה משבט לשבט.
 <strong>אמר ליה</strong> <small>[לו]</small> <strong>רב יימר לרב אשי:</strong> מכל מקום, אף לדברי אביי קשה הדבר, שכן <strong>אי אמרת בשלמא</strong> <small>[נניח אם אתה אומר]</small> שאין איסור הסבת נחלה במקרה <strong>שכבר הוסבה, היינו דמתוקמא קרא</strong> <small>[זה שמועמד,</small> מוסבר <small>הכתוב]</small> <strong>בין בסבת הבן בין בסבת הבעל,</strong> שנישואי האשה לאיש משבט אביה מועילים לכך.
 <strong>אלא אי אמרת</strong> <small>[אם אומר אתה]</small> <strong>לא אמרינן</strong> <small>[אין אנו אומרים]</small> <strong>שכבר הוסבה,</strong> אם כן, <strong>כי מינסבא</strong> <small>[כאשר</small> היא <small>נישאת</small> אפילו<small>]</small> <strong>לאחד ממשפחת מטה אביה, מאי הוה</strong> <small>[מה יהיה]?</small> מה התיקון בזה? <strong>הא מתעקרא</strong> <small>[הרי</small> בכל זאת <small>נעקרת]</small> <strong>נחלה משבטא דאימא לשבטא דאבא</strong> <small>[משבט האם לשבט האב]!</small>
 אמר לו רב אשי: יש תקנה לדבר, <strong>דמנסבינן לה לגברא דאבוהי משבטא דאבוה ואימיה משבטא דאימה</strong> <small>[שמשיאים אותה לאיש שאביו</small> הוא <small>משבט של אביה ואמו משבט של אימה],</small> ונמצא שהנחלה נשארת בדיוק באותו מצב שבו היתה בידי האשה.
## דף קיב:
 ומקשים: <strong>אי הכי</strong> <small>[אם כך],</small> שצריך להשיא בת יורשת נחלות לאיש שאביו ממטה אביה ואמו ממטה אימה, <strong>האי</strong> <small>[זה]</small> הכתוב "לאחד ממשפחת מטה אביה תהיה לאשה" (במדבר לו, ח) — <strong>"לאחד ממשפחת מטה אביה ואמה</strong> תהיה לאשה <strong>"</strong><strong>מיבעי ליה</strong> <small>[צריך היה לו</small> לומר<small>]!</small> ומשיבים: <strong>אי כתיב הכי</strong> <small>[אם</small> היה <small>כתוב כך],</small> <strong>הוה אמינא</strong> <small>[הייתי אומר]</small> כי הוא הדין <strong>אפילו איפכא</strong> <small>[להיפך],</small> שתינשא למי שאמו ממטה אביה ואביו ממטה אימה. שאין זה משנה לאיזה שבט שייך הבעל, ובלבד שיהא קשור לשני המטות, על כן <strong>קא משמע לן</strong> <small>[השמיע לנו]</small> הכתוב באופן זה שצריך הדבר להיות דווקא בצורה זו — שתינשא לאיש שאביו ממטה אביה.
 ומעירים: בענין זה של נישואי אשה יורשת נחלה, <strong>תניא</strong> <small>[שנויה</small> ברייתא<small>]</small> הדנה בהסבת נחלה משבט לשבט <strong>בסבת</strong> (הסבת) <strong>הבן, ותניא</strong> <small>[ושנויה</small> ברייתא<small>]</small> הדנה <strong>בסבת הבעל.</strong> ומפרטים: <strong>תניא</strong> <small>[שנויה</small> ברייתא<small>]</small> <strong>בסבת הבן:</strong> מה שנאמר <strong>"ולא תסב נחלה לבני ישראל ממטה אל מטה"</strong> (במדבר לו, ז), <strong>בסבת הבן הכתוב מדבר,</strong> כלומר, לכן מצוה התורה לאשה להינשא לאיש משבט אביה, כי מאחר שהבן יורש את אימו, הריהו מעביר בכך את הנחלה לשבט אביו.
 <strong>אתה אומר: בסבת הבן, או אינו אלא בסבת הבעל? כשהוא אומר: "ולא תסב נחלה ממטה למטה אחר"</strong> (במדבר לו, ט), <strong>הרי בסבת</strong> נחלה על ידי <strong>הבעל אמור</strong> הכתוב, <strong>הא</strong> <small>[הרי]</small> <strong>מה אני מקיים "ולא תסב נחלה לבני ישראל ממטה אל מטה"</strong> — <strong>בסבת הבן הכתוב מדבר.</strong>
## דף קיג.
 <strong>תניא אידך</strong> <small>[שנויה</small> ברייתא <small>אחרת]:</small> מה שנאמר <strong>"ולא תסב נחלה ממטה למטה אחר"</strong> (במדבר לו, ט), <strong>בסיבת</strong> (בהסבת) נחלה משבט לשבט אחר על ידי <strong>הבעל הכתוב מדבר;</strong>
 <strong>אתה אומר בסיבת הבעל, או אינו אלא בסיבת הבן? כשהוא אומר: "ולא תסב נחלה לבני ישראל ממטה אל מטה"</strong> (במדבר לו, ז) — <strong>הרי הסיבת הבן אמור, הא</strong> <small>[הרי]</small> <strong>מה אני מקיים "ולא תסב נחלה ממטה למטה אחר"?</strong> — <strong>בסיבת הבעל הכתוב מדבר.</strong>
 ומעירים: <strong>דכולי עלמא מיהת</strong> <small>[לדעת הכל,</small> לפי שתי הברייתות, <small>על כל פנים]</small> <strong>"ממטה למטה אחר"</strong> — <strong>בסיבת הבעל הכתוב מדבר,</strong> שדבר זה פשוט לדורש. ושואלים: <strong>מאי משמע</strong> <small>[מה,</small> כיצד <small>נשמע]</small> דבר זה מן הכתוב? — <strong>סימן</strong> לדבר <strong>אמר רבה בר רב שילא:</strong> <strong>אמר קרא</strong> <small>[הכתוב]</small> בפסוק זה <strong>"איש",</strong> ואם כן כוונתו לבעל (כמו "אלימלך איש נעמי", ברות א, ג, שהכוונה היא בעלה של נעמי). ותוהים על כך: הלא <strong>תרוייהו</strong> <small>[שניהם]</small> בשני הפסוקים, <strong>"איש" כתיב בהו</strong> <small>[כתוב בהם]</small> ואם כן יש להעמיד את שניהם בהסבת הבעל!
 <strong>אלא</strong> יש לדחות פירוש זה ולומר באופן אחר, <strong>אמר רב נחמן בר יצחק, אמר קרא</strong> <small>[הכתוב]</small> בהמשך הפסוק: "כי איש בנחלתו <strong>ידבקו</strong> בני ישראל", ולשון "דביקה" שייכת בנישואין (כמו "ודבק באשתו". בראשית ב, כד). ומקשים: והלא <strong>תרוייהו</strong> <small>[שניהם],</small> בשני הפסוקים <strong>"ידבקו" כתיב בהו</strong> <small>[כתוב בהם]!</small>
 <strong>אלא</strong> יש לדחות הסבר זה ולומר באופן אחר, <strong>אמר רבא, אמר קרא</strong> <small>[הכתוב]</small> באותו פסוק: <strong>"ידבקו מטות",</strong> ודביקה של שני מטות זה בזה היא על ידי נישואין. <strong>רב אשי אמר,</strong> ראיה אחרת יש בכך, שכן <strong>אמר קרא</strong> <small>[הכתוב]:</small> <strong>"ממטה למטה אחר",</strong> והעברה למטה אחר נעשית על ידי נישואין לבעל, אבל <strong>בן לאו אחר הוא,</strong> אלא הוא כחלק מאמו.
 <big>א</big> <strong>אמר</strong> <strong>ר' אבהו אמר</strong> <strong>ר' יוחנן אמר</strong> <strong>ר' ינאי אמר רבי, ומטו</strong> <small>[ו</small>היו <small>מגיעים,</small> מביאים<small>]</small> <strong>בה</strong> בדברי שמועה זו <strong>משמיה</strong> <small>[משמו]</small> של <strong>ר' יהושע בן קרחה: מנין לבעל</strong> היורש את אשתו, <strong>שאינו נוטל</strong> (יורש) <strong>ב</strong>נכס ה<strong>ראוי</strong> להגיע לה בירושתה (וכגון שמתו מורישיה אחרי שהיא מתה) <strong>כ</strong>שם שהוא יורש <strong>במוחזק</strong> בידי אשתו. אלא את הנכסים הראויים יירשו קרוביה (בנה, או קרובים אחרים של אביה)? — <strong>שנאמר: "ושגוב הוליד את יאיר ויהי לו עשרים ושלוש ערים בארץ הגלעד"</strong> (דברי הימים א ב, כב), ויש לשאול: <strong>מנין</strong> היתה <strong>ליאיר</strong> נחלה <strong>שלא היה לו לשגוב</strong> אביו? <strong>אלא, מלמד שנשא שגוב אשה ומתה בחיי מורישיה, ו</strong>אחר כך <strong>מתו מורישיה, וירשה יאיר</strong> בנה (ולא שגוב בעלה) ומכאן היתה לו נחלה זו.
 <strong>ו</strong>כן הכתוב <strong>אומר</strong> במקום אחר: <strong>"ואלעזר בן אהרן מת ויקברו</strong> אותו בגבעת פנחס בנו<strong>"</strong> (יהושע כד, לג), <strong>מנין לפנחס</strong> נחלה <strong>שלא היה לו לאלעזר</strong> אביו? <strong>מלמד</strong> הכתוב <strong>שנשא אלעזר אשה ומתה בחיי מורישיה, ומתו</strong> לאחר מכן <strong>מורישיה, וירשה פנחס.</strong>
 ושואלים: <strong>ומאי</strong> <small>[ומה]</small> הלשון <strong>"ואומר"?</strong> מדוע צריך להביא ראיה דומה נוספת מפנחס בן אלעזר? ומשיבים, שיש להבין כאילו נשאלה שאלה זו: <strong>וכי תימא</strong> <small>[ואם תאמר]</small> <strong>יאיר</strong> שהיו לו ערים אלו — משום <strong>דהוה נסיב איתתא</strong> <small>[שנשא אשה]</small> <strong>ומתה וירתה</strong> <small>[וירש אותה]</small> — <strong>תלמוד לומר: "ואלעזר בן אהרן מת</strong> ויקברו אותו בגבעת פנחס בנו <strong>",</strong> שירש פנחס את נחלת מורישי אמו, ולא אלעזר. <strong>וכי תימא</strong> <small>[ואם תאמר]</small> ש<strong>נפלה ליה</strong> <small>[לו]</small> לפנחס נחלה זו <strong>בשדה חרמים</strong> שאדם החרים מנחלתו לה', וזכה בה פנחס הכהן, ולא נחלת אמו היא, לכן <strong>אמר קרא</strong> <small>[הכתוב]:</small> <strong>"בנו",</strong> לומר, היתה זו <strong>נחלה הראויה לו</strong> לאלעזר (אם היתה אשתו מתה לאחר מורישיה), <strong>וירשה בנו.</strong>
 <big>ב</big> שנינו במשנה ש<strong>בני אחות</strong> יורשים את אחי אימם ואינם מורישים לו. <strong>תנא</strong> <small>[שנה</small> החכם בתוספתא<small>]:</small> <strong>בני אחות, ולא בנות אחות.</strong>
## דף קיג:
 ושואלים: <strong>למאי הלכתא</strong> <small>[למה</small> לאיזו <small>הלכה]</small> נאמרו הדברים הללו? שהרי לעיקר הזכות בירושת אחי אימן — בוודאי גם הבנות יורשות, שכיון שהאם יורשת את אחיה, הרי בתה יורשת אותה! <strong>אמר רב ששת: לקדם,</strong> לומר שבמקום שיש בנים, הם היורשים את אחי האם ולא הבנות.
  ובענין זה <strong>תני</strong> <small>[שנה]</small> <strong>רב שמואל בר רב יצחק קמיה</strong> <small>[לפני]</small> <strong>רב הונא</strong> ברייתא: נאמר בסוף פרשת הנחלות "ונתתם את נחלתו לשארו הקרוב אליו ממשפחתו <strong>וירש</strong> אותה" (במדבר כז, יא) — <strong>מקיש</strong> (משווה) הכתוב <strong>ירושה שניה לירושה ראשונה, מה</strong> ב<strong>ירושה ראשונה,</strong> כלומר, ירושת ילדים את אביהם — <strong>בן קודם לבת, אף</strong> ב<strong>ירושה שניה</strong> ממורישים אחרים — תמיד <strong>בן קודם לבת.</strong>
 <big>א</big> מסופר, <strong>תני</strong> <small>[שנה]</small> <strong>רבה בר חנינא קמיה</strong> <small>[לפני]</small> <strong>רב נחמן</strong> ברייתא זו: נאמר בענין ירושה <strong>"והיה ביום הנחילו את בניו"</strong> (דברים כא, טז), ותוספת לשון זו של "ביום" בענין זה באה ללמד: דווקא <strong>ביום אתה מפיל</strong> (מנחיל) <strong>נחלות, ואי</strong> <small>[ואין]</small> <strong>אתה מפיל נחלות בלילה. אמר ליה</strong> <small>[לו]</small> <strong>אביי: אלא מעתה,</strong> לפי דקדוק זה, <strong>דשכיב ביממא</strong> <small>[</small>מי <small>שמת ביום]</small> <strong>הוא</strong> זה <strong>דירתי ליה בניה</strong> <small>[שיורשים אותו בניו],</small> ואילו <strong>מאן דשכיב בליליא</strong> <small>[מי שמת בלילה]</small> <strong>לא ירתי ליה בניה</strong> <small>[יורשים אותו בניו]?</small>
 <strong>דלמא</strong> <small>[שמא]</small> <strong>דין נחלות קא אמרת</strong> <small>[אמרת],</small> שבית הדין דן בענין זה דווקא ביום ולא בלילה! וראיה לדבר, <strong>דתניא</strong> <small>[ש</small>כן <small>שנינו</small> בברייתא<small>]:</small> מן הכתוב המסיים את פרשת דיני הנחלות, <strong>"והיתה לבני ישראל לחקת משפט"</strong> (במדבר כז, יא), לומדים כי <strong>אורעה</strong> (זומנה, צורפה) <strong>כל הפרשה כולה להיות</strong> נחשבת <strong>דין,</strong> שצריך הרכב של בית דין לדון ולפסוק בו, וחלים בענין זה ההלכות הנוגעות לסדר הדין.
 <strong>וכ</strong>דברי <strong>רב יהודה,</strong> ש<strong>אמר רב יהודה: שלשה שנכנסו לבקר את החולה</strong> והחולה רוצה לצוות מה ייעשה בנכסיו לאחר מותו, אם <strong>רצו</strong> — <strong>כותבין</strong> את דברי הצוואה שלו וחותמים עליה כעדים, ואם <strong>רצו</strong> — <strong>עושין דין</strong> שהם יכולים לנהוג בזה כבית דין, שהרי שלושה הם, ולקבוע דברים בתוקף משפט ודין, ולהעביר את הנכסים ליורשים מכוח הוראתם כבית דין. אבל אם באו לבקר את החולה <strong>שנים</strong> בלבד — <strong>כותבין</strong> כעדים <strong>ואין עושין דין,</strong> שהרי רק שלושה יכולים לדון. <strong>ואמר רב חסדא: לא שנו</strong> הלכה זו <strong>אלא</strong> כשבאו השלושה לבקרו <strong>ביום,</strong>
## דף קיד.
 <strong>אבל בלילה, אפילו שלשה</strong> — <strong>כותבין</strong> בלבד <strong>ואין עושין דין, מאי טעמא</strong> <small>[מה טעם</small> הדבר<small>]?</small> — <strong>דהוו להו</strong> <small>[שהרי הם]</small> <strong>עדים</strong> בלבד, כיון שאינם יכולים לדון באותה שעה, לפי שאין דנים בלילה. <strong>ו</strong>גם לאחר מכן אינם יכולים לדון בענין זה, לפי ש<strong>אין עד נעשה</strong> באותו דבר <strong>דיין. אמר ליה</strong> <small>[לו]</small> רבה בר חנינא לאביי: <strong>אין</strong> <small>[כן],</small> <strong>הכי נמי קאמינא</strong> <small>[כך גם כן אמרתי],</small> כלומר, זו היתה כוונת דברי במה שאמרתי בדברי הברייתא "אי אתה מפיל נחלות בלילה" — שאין דנים בדיני נחלות אלא ביום דווקא. 
 <big>א</big> מתוך שהוזכרו דברי רב יהודה בענין שלושה שנכנסו לבקר את החולה, <strong>איתמר</strong> <small>[נאמר]</small> שנחלקו אמוראים בשאלה הקשורה לדברים הללו, בדבר שעושים בו <strong>קנין</strong> סודר כדי לחזק על ידי כך הבטחה או הסכם, <strong>עד אימתי</strong> יכול המקנה שיהא <strong>חוזר</strong> בו ממה שעשה עליו קנין? <strong>רבה אמר: כל זמן שיושבין</strong> באותו מקום יכול לחזור בו. <strong>רב יוסף אמר: כל זמן שעוסקין באותו ענין.</strong> ואם עברו לעסוק בדברים אחרים, אף שעדיין יושבים הם באותו מקום — שוב אינו יכול לחזור בו.
 <strong>אמר רב יוסף: כוותי דידי מסתברא</strong> <small>[כשיטתי שלי מסתבר],</small> ש<strong>אמר רב יהודה: שלשה שנכנסו לבקר את החולה</strong> — <strong>רצו כותבין, רצו עושין דין; ואי סלקא דעתך</strong> <small>[ואם עולה על דעתך]</small> לומר שיכול לחזור בו <strong>כל זמן שיושבין, ליחוש דלמא הדר ביה</strong> <small>[שנחשוש שמא יחזור בו],</small> וכיצד עושים דין בדבר שעדיין לא נגמר כלל, שיכול המצווה לשנותו בכל רגע!
 <strong>אמר רב אשי: אמריתה לשמעתא קמיה</strong> <small>[אמרתי את ההלכה</small> הזו <small>לפני]</small> <strong>רב כהנא,</strong> ושאלתי כך: <strong>ול</strong>שיטת <strong>רב יוסף</strong> עצמו <strong>מי ניחא</strong> <small>[האם נוח</small> הדבר<small>]?</small> <strong>וליחוש דלמא הדר ביה</strong> <small>[ונחשוש שמא חוזר בו]</small> המצווה בעודם עוסקים באותו ענין! <strong>אלא מאי אית</strong> <small>[מה יש]</small> <strong>לך למימר</strong> <small>[לומר]?</small> מדוע לשיטת רב יוסף אין חוששים? — שכן מדובר באופן <strong>דיסליקו</strong> <small>[ש</small>כבר <small>הסתלקו,</small> יצאו<small>]</small>
## דף קיד:
 <strong>מענינא לענינא</strong> <small>[מענין לענין],</small> ואז אין יכול לחזור בו לשיטתו, אם כן <strong>הכי נמי</strong> <small>[כך גם כן]</small> לשיטת רבה, אפשר להסביר ש<strong>קמו והדר יתיבו</strong> <small>[ו</small>אחר כך <small>חזרו וישבו]</small> ואז אינו יכול לחזור בו. ומסכמים: <strong>והלכתא כוותיה</strong> <small>[והלכה כשיטתו]</small> של <strong>רב יוסף</strong> במחלוקותיו עם רבה בשלושת הנושאים הבאים: <strong>בשדה</strong> (בחלוקת שדה בין אחים, לעיל בבא בתרא יב,ב), <strong>ענין</strong> האמור כאן, שקנין חוזר כל זמן שעסוקים באותו ענין, <strong>ו</strong>בדין <strong>מחצה</strong> (כמבואר להלן בדף קמג,א).
 <big>א</big> שנינו במשנה: <strong>"האשה את בנה</strong> והאשה את בעלה... מנחילין ולא נוחלין". ותוהים: <strong>הא תו</strong> <small>[זה</small> הדין <small>שוב]</small> <strong>למה לי</strong> לשנותו? <strong>הא תנא ליה רישא</strong> <small>[הרי שנה אותו</small> כבר <small>בתחילה],</small> ששנינו: <strong>האיש את אמו והאיש את אשתו</strong> נוחלין ולא מנחילין, ומכאן מובן שהאשה אינה יורשת את בנה ואת בעלה!
  ומשיבים, <strong>הא קא משמע לן</strong> <small>[</small>דבר <small>זה השמיע לנו]</small> בחזרה על מקרים אלו: שדינה של <strong>אשה</strong> המנחילה <strong>את בנה,</strong> הריהו <strong>דומיא</strong> <small>[</small>ב<small>דומה]</small> לדין <strong>אשה</strong> המנחילה <strong>את בעלה: מה אשה</strong> <strong>את בעלה</strong> — <strong>אין הבעל יורש את אשתו בקבר,</strong> כלומר, אם מת לפניה, אין אומרים שהוא עדיין נחשב כיורשה הראשון אף במותו, וקרוביו (כגון בניו מאשה אחרת) יורשים את אשתו, אלא קרובי האשה עצמה יירשוה. <strong>אף אשה את בנה</strong> — <strong>אין הבן יורש את אמו בקבר,</strong> שאם מת הבן ואחר כך מתה אמו — אינו יורשה במותו, <strong>להנחיל</strong> על ידי כך את נכסיה <strong>לאחין</strong> שיש לו <strong>מן האב,</strong> אלא קרוביה יירשוה.
 <big>ב</big> ובענין ירושת האב שהוזכרה במשנה <strong>אמר</strong> <strong>ר' יוחנן משום</strong> (בשם) <strong>ר' יהודה בן</strong> <strong>ר' שמעון: דבר תורה</strong> (מדין התורה) — <strong>האב יורש את בנו ואשה יורשת את בנה, שנאמר</strong> בענין ירושת נחלה: <strong>"מטות"</strong> (במדבר לו, ח), <strong>מקיש</strong> (משווה) הכתוב <strong>מטה האם למטה האב</strong> לכל ענין, <strong>מה מטה האב</strong> — <strong>אב יורש את בנו, אף מטה האם</strong> — <strong>אשה יורשת את בנה.</strong>
## דף קטו.
 <strong>איתיביה</strong> <small>[הקשה לו]</small> <strong>ר' יוחנן לר' יהודה בן שמעון,</strong> והלא שנינו במשנתנו: <strong>האשה את בנה, והאשה את בעלה, ואחי האם</strong> — <strong>מנחילין ולא נוחלין,</strong> ובניגוד לדבריך! <strong>אמר ליה</strong> <small>[לו]:</small> <strong>משנתנו איני יודע מי שנאה,</strong> כלומר, כאיזו שיטה היא, שאינה עיקר להלכה.
  ושואלים:  <strong>ולימא ליה</strong> <small>[ושיאמר לו]</small> ר' יוחנן: שיטת <strong>ר' זכריה בן הקצב היא,</strong> שהוא <strong>לא דריש</strong> <small>[דורש]</small> את ההיקש של <strong>"מטות"</strong> להשוות ירושת מטה האב ומטה האם (ראה לעיל בבא בתרא קיא, א)!
 ומשיבים: <strong>לא מיתוקמא מתניתין</strong> <small>[אין משנתנו</small> יכולה להיות <small>מועמדת,</small> מוסברת<small>]</small> <strong>כ</strong>דעת <strong>ר' זכריה בן הקצב,</strong> לפי <strong>דקתני</strong> <small>[ששנה]</small> בה גם <strong>ובני אחות, ותנא</strong> <small>[ושנה</small> החכם<small>]</small> בהסבר הדברים: <strong>בני אחות ולא בנות אחות, ואמרינן</strong> <small>[ואמרנו]:</small> <strong>למאי הלכתא</strong> <small>[למה,</small> לאיזו <small>הלכה,</small> נאמר הדבר<small>]?</small> <strong>ואמר רב ששת: לקדם,</strong> שגם בנכסי אחי האם, הבנים קודמים לבנות.
 <strong>ואי סלקא דעתך מתניתין</strong> <small>[ואם עולה על דעתך</small> לומר כי <small>משנתנו]</small> כשיטת <strong>ר' זכריה בן הקצב היא, הא</strong> <small>[הרי]</small> <strong>אמר: אחד הבן ואחד הבת שוין בנכסי האם,</strong> וכיון שבני האחות יורשים מכח אמם, אין הבנים קרובים לאחי האם יותר מאשר הבנות!
  ושואלים:  <strong>ו</strong>ה<strong>תנא דידן</strong> <small>[שלנו],</small> <strong>ממה נפשך</strong> <small>[רצונך],</small> כלומר, באיזה אופן הוא דורש? <strong>אי דריש</strong> <small>[אם</small> הוא <small>דורש]</small> את ההיקש של <strong>"מטות",</strong> להשוות לגמרי ירושת אב ואם, אם כן <strong>אשה נמי</strong> <small>[גם כן]</small> <strong>תירש את בנה, אי לא דריש</strong> <small>[אם אינו דורש]</small> את ההיקש של <strong>"מטות", בן</strong> ש<strong>קודם לבת בנכסי האם מנא ליה</strong> <small>[מנין לו]?</small> שהרי דבר זה נלמד בברייתא לעיל (בבא בתרא קיא,א) מ"מטות"!
  ומשיבים:  <strong>לעולם</strong> תפרש כי התנא <strong>דריש</strong> <small>[דורש]</small> את ההיקש של <strong>"מטות", ושאני הכא</strong> <small>[ו</small>אולם <small>שונה כאן]</small> לענין ירושת האם את בנה, ש<strong>אמר קרא</strong> <small>[הכתוב]:</small> <strong>"וכל בת ירשת נחלה</strong> ממטות<strong>"</strong> (במדבר לו, ח), והוא מדייק מכאן: <strong>יורשת</strong> נחלה של שני מטות, <strong>ואינה מורשת</strong> נחלה לשני מטות, אלא למטה אביה. ולפיכך אין האם יורשת את בתה, ולא את בנה, שהרי אם היתה יורשת אותם נמצא שמורשת נחלה של משפחת בעלה (שירשו בנה או בתה) לקרוביה מצד אביה.
 <big>א משנה</big> <strong>סדר נחלות כך הוא: "איש כי ימות ובן אין לו והעברתם את</strong> <strong>נחלתו לבתו"</strong> (במדבר כז, ח), ומכאן למדים ש<strong>בן קודם לבת.</strong> יתר על כן, אם מת הבן, <strong>כל יוצאי יריכו של בן קודמין</strong> אף הם <strong>לבת</strong> בירושה. <strong>בת קודמת</strong> בירושה <strong>לאחין</strong> של הנפטר, ואף <strong>יוצאי יריכה של בת קודמין לאחין.</strong> ה<strong>אחין</strong> של הנפטר <strong>קודמין לאחי האב,</strong> וכן <strong>יוצאי יריכן של אחין קודמין לאחי האב.</strong>
 <strong>זה הכלל: כל הקודם בנחלה</strong> — <strong>יוצאי יריכו קודמין</strong> לרשת את הנחלה. <strong>והאב קודם לכל יוצאי יריכו,</strong> כלומר, אם האב חי, הרי הוא יורש ראשון את בנו או בתו שמתו בלא זרע. ולא יוצאי יריכו, אחי הבן או הבת.
 <big>ב גמרא</big> בענין הפסוק שהובא במשנה, וההלכות שנלמדו ממנו, <strong>תנו רבנן</strong> <small>[שנו חכמים],</small> נאמר בתורה: "ו <strong>בן</strong> אין לו והעברתם את נחלתו לבתו" (במדבר כז, ח) — <strong>אין לי</strong> שקודם לבת <strong>אלא בן</strong> בלבד, <strong>בן הבן, או בת הבן, או בן בת הבן מנין</strong> שאף הם קודמים? — <strong>תלמוד לומר: "אין לו",</strong> ואנו דורשים: <strong>עיין עליו,</strong> כלומר, בדוק אם אין לו צאצאים, שאם יש לו — הם קודמים.
  וכן נאמר "ואם אין לו <strong>בת</strong> ונתתם את נחלתו לאחיו", <strong>אין לי</strong> שקודמת לאחים <strong>אלא</strong> ה<strong>בת</strong> עצמה, <strong>בת הבת, ובן הבת, ובת בן הבת מנין</strong> שקודמים לאחים? <strong>תלמוד לומר: "אין לו"</strong> וכוונתו: <strong>עיין עליו,</strong> בדוק אם אין לבת צאצאים, ואם יש לה — הם קודמים לאחים.
## דף קטו:
 <strong>הא כיצד</strong> ניתן להמשיך עקרון זה של "עיין עליו" כאשר אין למת כל זרע? <strong>נחלה ממשמשת,</strong> כלומר, נבדקת <strong>והולכת</strong> גם לדורות הקודמים <strong>עד ראובן</strong> ושאר ראשי שבטי ישראל. שאם אין כל צאצאים למת, עולים דור אחד למעלה לאביו, ואם איננו — לצאצאיו, אחי המת. ואם הם אינם וגם אין להם צאצאים — הולכים דור נוסף למעלה ולצאצאיו, וכך הלאה, ומבררים אם נשארו צאצאים לאחד מאבות האבות. וכך עשויה הנחלה להגיע עד לדור הראשון של השבט. ושואלים: <strong>ולימא</strong> <small>[ושיאמר]</small> אם כן, נחלה ממשמשת והולכת <strong>עד יעקב,</strong> ולא רק עד ראובן, שמא גם מן השבט כולו לא נשארו צאצאים! <strong>אמר אביי: גמירי</strong> <small>[למודים,</small> מקובלים אנו<small>]</small> ש<strong>לא כלה</strong> מישראל <strong>שבטא</strong> <small>[שבט]</small> שלם, אלא תמיד נשאר מישהו משבט זה.
 <big>א</big> <strong>אמר רב הונא אמר רב: כל האומר תירש בת עם בת הבן, אפילו</strong> זה האומר הוא <strong>נשיא שבישראל</strong> — <strong>אין שומעין לו, שאינן אלא מעשה צדוקין,</strong> אלא יורשתו רק בת בנו. <strong>תניא</strong> <small>[ש</small>כן <small>שנינו</small> בברייתא<small>]</small> במגילת תענית, ברשימת הימים שנאסרו בהספד ותענית בגלל אירועים מיוחדים שאירעו בהם: <strong>בארבעה ועשרים בטבת תבנא לדיננא</strong> <small>[שבנו לדיננו],</small> כלומר, שהושב המשפט כפי הדין הראוי, כמסורת הפרושים, חכמי התורה. <strong>שהיו צדוקין אומרין: תירש הבת עם בת הבן,</strong> ונהגו על פיהם משום שהיתה ידם תקיפה,
 <strong>נטפל להן</strong> (בא אצלם) <strong>רבן יוחנן בן זכאי,</strong> <strong>אמר להם: שוטים, מנין זה לכם</strong> שכך הדין? <strong>ולא היה</strong> בהם <strong>אדם שהחזירו</strong> (שהשיבו) <strong>דבר, חוץ מזקן אחד שהיה מפטפט</strong> (מדבר דברים של כלום) <strong>כנגדו ו</strong>היה <strong>אומר</strong> טענה זו: <strong>ומה בת בנו הבאה מכח בנו</strong> — <strong>תירשנו, בתו הבאה מכחו</strong> שלו — <strong>לא כל שכן</strong> שתירשנו?
 <strong>קרא</strong> רבן יוחנן בן זכאי <strong>עליו את המקרא הזה: "אלה בני שעיר החרי ישבי הארץ לוטן ושובל וצבעון וענה"</strong> (בראשית לו, כ), <strong>וכתיב</strong> <small>[ונאמר]:</small> <strong>"</strong>ו<strong>אלה בני צבעון ואיה וענה"</strong> (בראשית לו, כד), והכתובים סותרים זה את זה, שכן מכתוב אחד עולה שענה הוא בן שעיר, ואילו מן הכתוב השני עולה שענה הוא בן צבעון. <strong>אלא, מלמד שבא צבעון</strong> בן שעיר <strong>על אמו והוליד</strong> ממנה את <strong>ענה.</strong> ומכל מקום, מכך שענה קרוי בן שעיר יש ללמוד שבני הבנים (ובנות הבנים) דינם כבנים.
  ושואלים:  <strong>ודלמא תרי</strong> <small>[ושמא שני]</small> <strong>ענה הוו</strong> <small>[היו],</small> האחד בן צבעון והאחר בן שעיר! <strong>אמר רבה</strong> בתשובה לקושיה זאת: <strong>אמינא מלתא</strong> <small>[אומר אני דבר]</small> ש<strong>לא אמרה</strong> אפילו <strong>שבור מלכא</strong> <small>[המלך],</small> ומסבירים: <strong>ומנו</strong> <small>[ומי הוא]</small> אותו "שבור מלכא"? שבוודאי לא התכוון למלך פרס הגוי, אלא לאדם מישראל — הרי זה <strong>שמואל,</strong> שכך כינו אותו, משום גדולתו בתורה. <strong>איכא דאמרי</strong> <small>[יש שאומרים</small> בגרסה אחרת<small>],</small> <strong>אמר רב פפא: אמינא מלתא</strong> <small>[אומר אני דבר]</small> ש<strong>לא אמרה שבור מלכא</strong> <small>[המלך],</small> <strong>ומנו</strong> <small>[ומי הוא</small> זה<small>]?</small> — <strong>רבה; אמר קרא</strong> <small>[הכתוב]:</small> <strong>"הוא ענה</strong> אשר מצא את הימים במדבר ברעותו את החמורים לצבעון אביו<strong>"</strong> (בראשית לו, כד), לומר <strong>הוא ענה דמעיקרא</strong> <small>[שמתחילה]</small> שמדובר רק בענה אחד.
  וממשיכה הברייתא: <strong>אמר ליה</strong> <small>[לו]</small> אותו זקן צדוקי לרבן יוחנן בן זכאי: <strong>רבי, בכך אתה פוטרני?</strong> כלומר, בדרשה שכזו רוצה אתה לפרוך אותו קל וחומר שהבאתי? והלא גם אני סבור שבן הבן יורש את זקנו ואפילו במקום הבת, ואולם בת הבן עדיין תירש עם בת המת! <strong>אמר לו: שוטה,</strong>
## דף קטז.
 <strong>ולא</strong> תהא סבור ש<strong>תהא תורה שלמה שלנו</strong> מדרשת הכתובים, <strong>כשיחה בטלה שלכם.</strong> ומדוע דברי הזקן הם שיחה בטלה — משום שהקל וחומר שאמר הוא מופרך מעיקרו, שכן אפשר לומר: <strong>מה לבת בנו</strong> — <strong>שכן יפה כחה במקום</strong> (יחד עם) <strong>האחין</strong> של אביה, שהרי היא נוטלת את חלק אביה, בן אבי אביה המת, <strong>תאמר בבתו</strong> — <strong>שהורע כחה במקום אחין</strong> שבמקום שיש אחים, אין הבת יורשת כלל. ומכאן ראיה שכוח הירושה של בת הבן גדול מזה של הבת. <strong>ו</strong>כיון שלא מצאו הצדוקים תשובה לדבר, <strong>נצחום,</strong> גברו עליהם חכמים בויכוח, וחזרו לדין ישראל הישן, <strong>ואותו היום עשאוהו יום טוב.</strong>
 ובענין זה של ירושת בת הבן עם האחים, לאחר שכמעט השמידו שבטי ישראל את שבט בנימין כולו בעקבות מעשה פילגש בגבעה, נאמר: <strong>"</strong>ויאמרו זקני העדה מה נעשה לנותרים... <strong>ויאמרו ירשת פלטה לבנימן ולא ימחה שבט מישראל"</strong> (שופטים כא, טז–יז),
 <strong>אמר</strong> <strong>ר' יצחק דבי</strong> <small>[מבית</small> מדרשו<small>]</small> של <strong>ר' אמי: מלמד, שהתנו על שבט בנימין שלא תירש בת הבן עם האחין,</strong> כדי שלא תעבור נחלה משבט בנימין על ידה. והיתה זו תקנה לשעתה מפני שהיה השבט מועט ביותר במספר אנשיו.
 <big>א</big> אגב העיסוק בירושת מי שאין לו בן, מביאים מה ש<strong>אמר</strong> <strong>ר' יוחנן משום</strong> (בשם) <strong>ר' שמעון בן יוחאי: כל שאינו מניח בן ליורשו</strong> — <strong>הקדוש ברוך הוא מלא עליו עברה</strong> (כעס). ומנין לנו כן — <strong>כתיב הכא</strong> <small>[נאמר כאן</small> בפרשת ירושות<small>]:</small> <strong>"והעברתם את נחלתו</strong> לבתו<strong>"</strong> (במדבר כז, ח), <strong>וכתיב התם</strong> <small>ונאמר שם</small> ביום ה' לעתיד<small>]:</small> <strong>"יום עברה היום ההוא"</strong> (צפניה א, טו). הרי שמשתמשים בענין הסבת נחלה באותו שורש של "עבר", שמשמעו גם לשון כעס.
  ועוד בענין זה נאמר: <strong>"אשר אין חליפות למו ולא יראו אלהים"</strong> (תהלים נה, כ), <strong>ר' יוחנן ור' יהושע בן לוי</strong> נחלקו בפירוש פסוק זה, <strong>חד</strong> <small>[אחד</small> מהם<small>]</small> <strong>אמר:</strong> "אשר אין חליפות למו" כוונתו <strong>כל שאינו מניח בן</strong> להחליפו. <strong>וחד</strong> <small>[ואחד</small> מהם<small>]</small> <strong>אמר: כל שאינו מניח תלמיד</strong> שימלא את מקומו.
  ומעירים:  <strong>תסתיים</strong> <small>[תוגדר,</small> תתברר<small>]</small> ש<strong>ר' יוחנן</strong> הוא ש<strong>אמר</strong> שהכוונה לזה שאינו מניח <strong>תלמיד, דאמר</strong> <small>[ש</small>כך היה <small>אומר]</small> <strong>ר' יוחנן</strong> לאחר שמתו בניו בחייו, כשהיה מנחם אחרים: <strong>דין גרמיה דעשיראה ביר</strong> <small>[זוהי העצם של בני העשירי],</small> שלא נשארו לו בנים נוספים. וכיון שהיה מזכיר את הדבר, בלי להתבייש בו, משמע שהיה סבור שמי שלא הניח בן אחריו אינו בכלל "ולא יראו אלוקים", ואם כן <strong>תסתיים</strong> <small>[תוגדר]</small> ש<strong>ר' יוחנן</strong> הוא ש<strong>אמר תלמיד.</strong>
 ושואלים: <strong>ומ</strong>כיון ש<strong>ר' יוחנן</strong> הוא ש<strong>אמר</strong> שפירוש הפסוק הוא למי שאינו מניח <strong>תלמיד,</strong> מכאן ש<strong>ר' יהושע בן לוי</strong> הוא ש<strong>אמר</strong> מי שאינו מניח <strong>בן?</strong>
 <strong>והא</strong> <small>[והרי]</small> <strong>ר' יהושע בן לוי לא אזיל</strong> <small>[היה הולך]</small> <strong>ל</strong>סתם <strong>בי טמיא</strong> <small>[בית האבל]</small> <strong>אלא</strong> רק <strong>לבי מאן דשכיב</strong> <small>[לבית מי שמת]</small> <strong>בלא בני</strong> <small>[בנים],</small> <strong>דכתיב</strong> <small>[שנאמר]:</small> <strong>"בכו בכה להלך"</strong> (ירמיהו כב, י), <strong>ואמר רב יהודה אמר רב:</strong> כוונתו <strong>להולך בלא בן זכר,</strong> ואם אדם כזה אינו נחשב ירא אלקים, בוודאי לא היה משתדל ללכת ולנחם דווקא אדם כזה. <strong>אלא</strong> יש לומר להיפך: <strong>ר' יהושע בן לוי הוא</strong> ש<strong>אמר</strong> מי שלא השאיר <strong>תלמיד.</strong>
 ומקשים: <strong>ומ</strong>כיון ש<strong>ר' יהושע בן לוי הוא</strong> ש<strong>אמר</strong> מי שלא השאיר <strong>תלמיד,</strong> מכאן ש<strong>ר' יוחנן</strong> הוא ש<strong>אמר</strong> שמי שאינו מניח <strong>בן</strong> אינו ירא אלוקים, ואם כן
 <strong>קשיא</strong> <small>[קשה]</small> מדברי <strong>ר' יוחנן</strong> על דברי <strong>ר' יוחנן</strong> שהיה מראה את עצם בנו! ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> שהיה מנחם אחרים בעצם בנו — הרי זו דעתו <strong>דידיה</strong> <small>[שלו],</small> שהיה סבור: זה שאינו מניח תלמיד. <strong>הא</strong> <small>[זו]</small> שאמר שאינו מניח בן — הרי זו דעתו <strong>דרביה</strong> <small>[של רבו].</small>
 <strong>(סימן</strong> לדרשות הבאות של ר' פנחס בן חמא: <strong>הדד עני וחכם).</strong>
 ועוד בענין מי שלא הניח בן, <strong>דרש</strong> <strong>ר' פנחס בן חמא, מאי דכתיב</strong> <small>[מהו שנאמר]:</small> <strong>"והדד שמע במצרים כי שכב דוד עם אבתיו וכי מת יואב שר הצבא"</strong> (מלכים א יא, כא)? <strong>מפני מה</strong> באותו פסוק עצמו <strong>בדוד נאמרה בו</strong> לשון <strong>"שכיבה", וביואב נאמרה בו</strong> לשון <strong>"מיתה"?</strong> ומסבירים: <strong>דוד שהניח בן</strong> — <strong>נאמרה בו שכיבה,</strong> שאין זה מוות גמור, <strong>יואב שלא הניח בן</strong> — <strong>נאמרה בו מיתה.</strong>
 ותוהים: <strong>ו</strong>כי <strong>יואב לא הניח בן? והכתיב</strong> <small>[והרי נאמר]:</small> <strong>"מבני יואב עבדיה בן יחיאל"</strong> (עזרא ח, ט)! <strong>אלא,</strong> יש לתקן ולומר כך: <strong>דוד שהניח בן כמותו</strong> שהיה ממלא מקומו בגדולה — <strong>נאמרה בו</strong> לשון <strong>"שכיבה"</strong> בלבד, <strong>יואב שלא הניח בן כמותו</strong> — <strong>נאמרה בו</strong> לשון <strong>"מיתה".</strong>
 כיון שהבאנו דרשה של חכם זה מביאים דרשה אחרת בשמו, <strong>דרש</strong> <strong>ר' פנחס בן חמא: קשה עניות בתוך ביתו של אדם יותר מחמשים מכות, שנאמר: "חנני חנני אתם רעי כי יד אלוה נגעה בי"</strong> (איוב יט, כא), <strong>וקא אמרי ליה חבריה</strong> <small>[והיו אומרים לו חביריו</small> לאיוב<small>]:</small> <strong>"השמר אל תפן אל און כי על זה בחרת מעני"</strong> (איוב לו, כא). כלומר, אל תדבר דברים קשים כלפי מעלה, שהרי מוטב לך לבחור באלו מבעוני.
  ועוד <strong>דרש</strong> <strong>ר' פנחס בר חמא: כל שיש לו חולה בתוך ביתו, ילך אצל חכם ויבקש עליו רחמים</strong> שיתרפא, <strong>שנאמר: "חמת מלך מלאכי מות ואיש חכם יכפרנה"</strong> (משלי טז, יד). שאם כעס ה' ("חמס מלך") על אדם, ושלח עליו חולי ("מלאכי מוות") — ילך לחכם כדי שיכפר ויסיר מעליו כעס זה.
 <big>ב</big> שנינו במשנה, <strong>זה הכלל: כל הקודם בנחלה</strong> — <strong>יוצאי ירכו קודמין; והאב קודם לכל יוצאי ירכו. בעי</strong> <small>[שאל]</small> <strong>רמי בר חמא</strong> שאלה זו: <strong>אבי האב ואחי האב, כגון אברהם וישמעאל,</strong> אם היו צריכים לבוא לרשת <strong>בנכסי עשו</strong> בן יצחק, אם היה מת בלא בנים, <strong>איזה מהן קודם? אמר רבא, תא שמע</strong> <small>[בוא</small> ו<small>שמע]</small> שמפורש הדבר במשנה: <strong>האב קודם לכל יוצאי ירכו,</strong> משמע שאברהם קודם. ומעירים: <strong>ורמי בר חמא</strong> עצמו, מדוע שאל שאלה זו? הרי ודאי ידע את המשנה!
## דף קטז:
 ומשיבים: <strong>אגב חורפיה</strong> <small>[חריפותו,</small> מהירותו<small>]</small> <strong>לא עיין בה</strong> אף שהיא מקור מפורש.
  ועוד בענין זה <strong>בעי</strong> <small>[שאל]</small> <strong>רמי בר חמא: אבי האב ואחיו</strong> של הנפטר, <strong>כגון אברהם ויעקב</strong> הבאים לרשת <strong>בנכסי עשו, איזה מהן קודם? אמר רבא, תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו: <strong>האב קודם לכל יוצאי יריכו,</strong> משמע שאברהם קודם לכל יוצאי יריכו, ובכללם גם יעקב! ושואלים: <strong>ורמי בר חמא</strong> מה הוא אומר על ראיה זו לבעייתו? ומשיבים: לדעתו יש לפרש כי הכוונה דווקא ל<strong>יוצאי יריכו שלו, ולא יוצאי יריכו של בנו.</strong>
 ומעירים: <strong>הכי נמי מסתברא</strong> <small>[כך גם כן מסתבר</small> לומר<small>],</small> <strong>דקתני</strong> <small>[ש</small>כן <small>שנה</small> במשנה<small>],</small> <strong>זה הכלל: כל הקודם בנחלה</strong> — <strong>יוצאי יריכו קודמין, ו</strong>הרי <strong>אילו איתיה</strong> <small>[ישנו]</small> <strong>ליצחק,</strong> היה <strong>יצחק קודם</strong> בנחלה לאברהם, <strong>השתא נמי דליתיה</strong> <small>[עכשיו גם כן שאיננו,</small> שמת<small>]</small> <strong>יצחק</strong> — <strong>יעקב קודם,</strong> שהרי הבן קודם לכל היורשים. ומעירים: אכן, <strong>שמע מינה</strong> <small>[למד ממנה]</small> שכך היא ההלכה.
 <big>א משנה</big> <strong>בנות צלפחד נטלו שלשה חלקים בנחלה</strong> בארץ ישראל, ואלו הם: נטלו את <strong>חלק אביהן שהיה עם יוצאי מצרים, ו</strong>כן נטלו את <strong>חלקו</strong> של צלפחד <strong>עם אחיו בנכסי חפר</strong> שגם לו היה חלק בארץ. <strong>ו</strong>עוד חלק שצריך היה אביהן לקבל, משום <strong>שהיה בכור</strong> ש<strong>נוטל שני חלקים</strong> מנחלת חפר.
## דף קיז.
 <big>א גמרא</big> ומעירים: במשנתנו שאמרה שבנות צלפחד נטלו שלושה חלקים, <strong>תנן</strong> <small>[שנינו]</small> <strong>כ</strong>שיטת <strong>מאן דאמר</strong> <small>[מי שאומר]</small> כי <strong>ליוצאי מצרים נתחלקה הארץ,</strong> כלומר, אלה שבפועל נחלו את הארץ קיבלו את חלקם בנחלה לפי החלוקה בין יוצאי מצרים,
 <strong>דתניא</strong> <small>[ש</small>כן <small>שנינו</small> בברייתא<small>],</small> שבה מבואר שענין זה שנוי במחלוקת, <strong>ר' יאשיה אומר: ליוצאי מצרים נתחלקה הארץ, שנאמר: "לשמות מטות אבתם ינחלו"</strong> (במדבר כו, נה), לומר שירושת הארץ היא לפי יוצאי מצרים. שכל אחד מיוצאי מצרים זכה בחלק מסויים, והבאים לארץ מצאצאיו, יהיו כמה שיהיו, הם מתחלקים ביניהם באותה נחלה. <strong>אלא מה אני מקיים "לאלה תחלק הארץ בנחלה"</strong> (במדבר כו, נג), שמשמעה דווקא לאלה שנמנו קודם לכן (במדבר פרק כו), והם הבאים אל הארץ? הכוונה במלה <strong>"לאלה"</strong> היא: למי שהוא <strong>כאלה,</strong> כמו אלו המנויים, מבן עשרים שנה ומעלה, <strong>להוציא,</strong> למעט מכלל חלוקת הארץ <strong>את הטפלים</strong> (ילדים קטנים), שלא היו בני עשרים בשעה שיצאו ממצרים, שאלה לא קיבלו חלק לעצמם.
 <strong>ר' יונתן אומר: לבאי הארץ נתחלקה הארץ, שנאמר: "לאלה תחלק הארץ בנחלה", אלא מה אני מקיים "לשמות מטות אבתם ינחלו"?</strong> — <strong>משונה נחלה זו מכל נחלות שבעולם, שכל נחלות שבעולם</strong> — קרובי המשפחה ה<strong>חיין יורשין</strong> את ה<strong>מתים, וכאן</strong> ה<strong>מתים יורשין</strong> את ה<strong>חיין.</strong> שלאחר שנתחלקה הארץ בין באי הארץ (החיים), כאילו מעבירים את הנחלה לאבותיהם (המתים) היוצאים ממצרים, וחוזרים הצאצאים ויורשים אותם.
 <strong>אמר רבי: אמשול לך משל, למה הדבר דומה?</strong> — <strong>לשני אחין כהנים שהיו בעיר אחת. לאחד יש לו בן אחד, ואחד יש לו שני בנים, והלכו</strong> הבנים <strong>לגורן</strong> ליטול תרומה, <strong>זה שיש לו בן אחד</strong> — <strong>נוטל חלק אחד</strong> שקיבל בנו, <strong>וזה שיש לו שני בנים</strong> — <strong>נוטל שני חלקים</strong> שקיבלו שני בניו. <strong>ומחזירין</strong> שני האחים את הכל <strong>אצל אביהן</strong> (הסב) <strong>וחוזרין</strong> האחים <strong>וחולקין בשוה,</strong> שכל אחד מהם מקבל חלק ומחצה, וכשהם חוזרים ומחלקים את התרומה לבניהם, נמצא הבן היחיד מקבל כל חלקו של אביו, ושני הבנים של האח האחר מתחלקים במה שקיבל אביהם.
 <strong>ר' שמעון בן אלעזר אומר:</strong>
## דף קיז:
 גם <strong>לאלו ו</strong>גם <strong>לאלו נתחלקה הארץ, כדי לקיים שני מקראות הללו; הא</strong> <small>[הרי]</small> <strong>כיצד</strong> היה הדבר? אם <strong>היה</strong> האיש <strong>מיוצאי מצרים</strong> — <strong>נוטל חלקו עם יוצאי מצרים.</strong> ואם נולד האיש במדבר, או שהיה פחות מבן עשרים ביציאתו ממצרים, ו<strong>היה מבאי הארץ</strong> — <strong>נוטל חלקו עם באי הארץ.</strong> היה <strong>מכאן ומכאן</strong> — <strong>נוטל חלקו מכאן ומכאן.</strong>
 ועוד בענין זה של חלוקת הארץ: עשרת ה<strong>מרגלים</strong> שאיבדו חלקם בנחלת הארץ — <strong>יהושע וכלב נטלו חלקם.</strong> <strong>מתלוננים ועדת קרח</strong> — <strong>לא היה להם חלק</strong> כלל <strong>בארץ, הבנים</strong> של המרגלים והמתלוננים, שלא קיבלו חלק בארץ מאבותיהם, <strong>נטלו</strong> חלק בארץ <strong>בזכות אבי אביהן ובזכות אבי אמותיהן</strong> שהיו בין יוצאי מצרים. עד כאן לשון הברייתא, ומעתה דנים במה שנאמר בה.
  ותחילה שואלים: <strong>מאי משמע</strong> <small>[מהי המשמעות],</small> כיצד מובן הדבר מן המקרא <strong>דהאי</strong> <small>[ש</small>כתוב <small>זה]:</small> <strong>"לשמות מטות אבתם"</strong> (במדבר כו, נה), <strong>ביוצאי מצרים כתיב</strong> <small>[נאמר]?</small> <strong>דלמא</strong> <small>[שמא]</small> <strong>לשבטים קאמר לה</strong> <small>[אומר אותה]</small> שיחלקו את הנחלות לפי מספר השבטים, לשנים עשר חלקים שווים, ולא לפי יוצאי מצרים! ומשיבים: <strong>דכתיב</strong> <small>[שנאמר]:</small> <strong>"ונתתי אתה לכם מורשה אני ה'"</strong> (שמות ו, ח), וכתוב זה משמעו שהארץ <strong>ירושה היא לכם מאבותיכם, ו</strong>הרי <strong>ליוצאי מצרים קאמר להו</strong> <small>[אמר להם]</small> את הדברים הללו. משמע מכאן שיוצאי מצרים הם שזכו בנחלת הארץ, ומהם מקבלים בניהם אחריהם.
 <strong>(סימן</strong> לדיונים הבאים הוא: <strong>לרב</strong> תרבה נחלתו, בנות <strong>צלפחד, ו</strong>בני <strong>יוסף, איכפל</strong> יהושע וכלב, חבלי <strong>מנשה</strong> בתי אבות <strong>יחשב).</strong>
 <strong>אמר ליה</strong> <small>[לו]</small> <strong>רב פפא לאביי: בשלמא למאן דאמר</strong> <small>[נניח ל</small>שיטת <small>מי שאומר]</small> כי <strong>ליוצאי מצרים נתחלקה הארץ, היינו דכתיב</strong> <small>[זהו</small> מה <small>שנאמר</small> בכתוב<small>]:</small> <strong>"לרב תרבה נחלתו ולמעט תמעיט נחלתו"</strong> (במדבר כו, נד), שיש חידוש בדבר, שאף שנשתנה מספרם בכניסה לארץ — מכל מקום קיבלו לפי היותם "רב" או "מעט" ביציאתם ממצרים.
## דף קיח.
 <strong>אלא למאן דאמר</strong> <small>[ל</small>דעת <small>מי שאומר]</small> כי <strong>לבאי הארץ</strong> נתחלקה הארץ, <strong>מאי</strong> <small>[מה</small> פירוש<small>]</small> הציווי <strong>"לרב תרבו נחלתו"</strong> (במדבר כו, נד)? הרי אם מחולקת הארץ בשווה לכל באי הארץ, מובן הדבר מאליו! ואומרים: אכן <strong>קשיא</strong> <small>[קשה]</small> הדבר.
 <strong>ו</strong>עוד <strong>אמר ליה</strong> <small>[לו]</small> <strong>רב פפא לאביי: בשלמא למאן דאמר</strong> <small>[נניח ל</small>דעת <small>מי שאומר]</small> ש<strong>ליוצאי מצרים</strong> נתחלקה הארץ, <strong>היינו דקא צווחן</strong> <small>[זהו</small> הטעם <small>שהיו צווחות]</small> <strong>בנות צלפחד</strong> ורצו גם הן חלק בירושת הארץ, שהרי צלפחד אביהן היה מיוצאי מצרים. <strong>אלא למאן דאמר</strong> <small>[ל</small>דעת <small>מי שאומר]</small> כי <strong>לבאי הארץ</strong> נתחלקה הארץ, <strong>אמאי צווחן</strong> <small>[מדוע צווחו]?</small> <strong>הא ליתיה דלשקול</strong> <small>[הרי</small> צלפחד אביהן <small>איננו</small> כאן, כדי <small>שיטול]</small> את חלקו בנחלה!
 אמר לו אביי: <strong>אלא</strong> בוודאי לדעת מי שסבור כן, הכוונה היא <strong>ל</strong>ענין <strong>חזרה,</strong> שהרי כפי שראינו בברייתא, לדעה זו מחזירים באי הארץ את הנחלה ליוצאי מצרים, ומכוחם חוזרים וחולקים, <strong>ו</strong>אף בנות צלפחד דרשו <strong>ליטול</strong> חלק <strong>בנכסי חפר</strong> אבי צלפחד.
  ועוד שואלים: <strong>בשלמא למאן דאמר</strong> <small>[נניח ל</small>דעת <small>מי שאומר]</small> כי <strong>ליוצאי מצרים</strong> נתחלקה הארץ, <strong>היינו דקא צווחן</strong> <small>[זהו</small> הטעם <small>שהיו צווחים]</small> <strong>בני יוסף</strong> שהתרבו ביותר מזמן שיצאו ממצרים ועד הכניסה לארץ, <strong>דכתיב</strong> <small>[שנאמר]:</small> <strong>"וידברו בני יוסף</strong> את יהושע לאמר מדוע נתתה לי נחלה גורל אחד וחבל אחד ואני עם רב עד אשר עד כה ברכני ה'<strong>"</strong> (יהושע יז, יד), <strong>אלא למאן דאמר</strong> <small>[ל</small>דעת <small>מי שאומר]</small> כי <strong>לבאי הארץ</strong> נתחלקה הארץ, <strong>מאי קא צווחי</strong> <small>[מדוע צווחו]</small> בני יוסף? והרי <strong>כולהו שקול</strong> <small>[כולם נטלו</small> בשווה<small>]</small> כל אחד ואחד מבאי הארץ!
 ומשיבים: <strong>משום טפלים</strong> (תינוקות) הקטנים מבני עשרים <strong>דהוו נפישי להו</strong> <small>[שהיו מרובים להם]</small> יותר מאשר לשבטים אחרים, והם דאגו שלא תהא הנחלה מספיקה לכל ילדיהם.
 <big>א</big> בעקבות הדיון בטענותיהם של בנות צלפחד ובני יוסף <strong>אמר אביי, שמע מינה</strong> <small>[למד מכאן]</small> כי <strong>לא הוה חד</strong> <small>[היה אחד]</small> מבין כל באי הארץ ש<strong>לא שקיל</strong> <small>[נטל]</small> חלק בארץ ישראל, <strong>דאי סלקא דעתך</strong> <small>[שאם עולה על דעתך]</small> לומר ש<strong>הוה חד</strong> <small>[</small>ש<small>היה</small> שם <small>אחד]</small> ש<strong>לא שקיל</strong> <small>[נטל],</small> <strong>איבעי ליה למצווח</strong> <small>[צריך היה לו לצווח]</small> ולהתאונן לפני משה או לפני יהושע על שלא קיבל נחלה, כפי שעשו בנות צלפחד ובני יוסף. <strong>וכי תימא</strong> <small>[ואם</small> תרצה <small>לומר]:</small> מי ש<strong>צווח ואהני כתביה קרא</strong> <small>[והועיל</small> הדבר <small>כתבו המקרא],</small> זה ש<strong>צווח ולא אהני</strong> <small>[הועיל]</small> <strong>לא כתביה קרא</strong> <small>[כתבו המקרא],</small> ואולי היו כאלה שצווחו על שלא קיבלו נחלה, אלא שגם לאחר שהתלוננו לא ניתן להם דבר — <strong>הא</strong> <small>[הרי]</small> <strong>בני יוסף דצווחי</strong> <small>[שצווחו]</small> <strong>ולא אהני</strong> <small>[הועיל</small> הדבר<small>]</small> <strong>ו</strong>בכל זאת <strong>כתבינהו קרא</strong> <small>[כתב אותם המקרא],</small> ואם לא נכתבו במקרא עוד טענות אחרות, משמע שכל אחד קיבל חלקו בארץ ישראל.
  ודוחים: מבני יוסף אין ראיה, כי  <strong>התם</strong> <small>[שם]</small> נכתב הפסוק לא כדי להודיענו את טענתם, אלא <strong>עצה טובה קא משמע לן</strong> <small>[השמיע לנו],</small> <strong>דאיבעי ליה לאיניש לאיזדהורי מעינא בישא</strong> <small>[שצריך לו לאדם להיזהר מעין רעה].</small> <strong>והיינו דקאמר להו</strong> <small>[וזהו שאמר להם</small> לבני יוסף<small>]</small> <strong>יהושע</strong> בתשובה לדרישתם, <strong>דכתיב</strong> <small>[שנאמר]:</small> <strong>"ויאמר אלהם יהושע אם עם רב אתה עלה לך היערה</strong> ובראת לך שם. . ." (יהושע יז, טו), שיכרתו את היער וישבו שם. <strong>אמר להו</strong> <small>[להם]:</small> כיון שאתם רבים כל כך, <strong>לכו והחבאו עצמכם ביערים</strong> כדי <strong>שלא תשלוט בכם עין רע.</strong>
## דף קיח:
 <strong>אמרו ליה</strong> <small>[לו]:</small> <strong>אנן מזרעא</strong> <small>[אנו מזרע]</small> <strong>יוסף</strong> ש<strong>לא שלטא ביה עינא בישא</strong> <small>[שולטת בו עין רעה]</small> ואין אנו צריכים להתחבא מפני עין הרע, <strong>דכתיב</strong> <small>[שנאמר]</small> בברכת יעקב ליוסף: <strong>"בן פרת יוסף בן פרת עלי עין"</strong> (בראשית מט, כב), <strong>ואמר</strong> <strong>ר' אבהו: אל תקרי</strong> (תקרא) <strong>"עלי עין" אלא "עולי עין",</strong> כלומר, שבניו הם מעל לעין, שאין עין רעה מסוגלת להזיק להם.
 <strong>ר' יוסי בר' חנינא אמר: מהכא</strong> <small>[מכאן]</small> יש ראיה שבני יוסף אין עין רעה שולטת בהם, שנאמר בברכת יעקב ליוסף על בניו: <strong>"וידגו לרב בקרב הארץ"</strong> (בראשית מח, טז), והשוואה זו לדגים מלמדת: <strong>מה דגים שבים</strong> — <strong>מים מכסים עליהם ו</strong>לכן <strong>אין העין שולטת בהם, אף זרעו של יוסף</strong> — <strong>אין העין שולטת בהם.</strong>
 <big>א</big> שנינו בברייתא ש<strong>מרגלים</strong> — <strong>יהושע וכלב נטלו חלקם</strong> בירושת הארץ. ושואלים: <strong>מנהני מילי</strong> <small>[מנין הדברים הללו]</small> שהם נטלו את חלק המרגלים? <strong>אמר עולא,</strong> ש<strong>אמר קרא</strong> <small>[הכתוב]:</small> <strong>"ויהושע בן נון וכלב בן יפנה חיו מן האנשים ההם"</strong> (במדבר יד, לח), ויש לשאול: <strong>מאי</strong> <small>[מה</small> פירוש<small>]</small> <strong>"חיו"? אילימא</strong> <small>[אם תאמר]</small> <strong>חיו ממש,</strong> והכתוב מציין שהם היחידים שנשארו בחיים מבין כל שנים עשר המרגלים, <strong>והא כתיב קרא אחרינא</strong> <small>[והרי נאמר כתוב אחר]:</small> <strong>"ולא נותר מהם איש כי אם כלב בן יפנה ויהושע בן נון"</strong> (במדבר כו, סה)! <strong>אלא מאי</strong> <small>[מה</small> פירוש<small>]</small> <strong>"חיו"?</strong> — כוונתו <strong>שחיו בחלקם,</strong> כלומר, שהם נהנו מחלקם של המרגלים.
 ועוד שנינו בברייתא: <strong>מתלוננין ועדת קרח לא היה להן</strong> כלל <strong>חלק בארץ.</strong> ושואלים: <strong>והתניא</strong> <small>[והרי שנינו</small> בברייתא אחרת<small>]</small> ש<strong>מרגלים, מתלוננים ועדת קרח</strong> — <strong>יהושע וכלב נטלו חלקם.</strong> הרי שהיה להם חלק, אלא שנלקח מהם! ודוחים: <strong>לא קשיא</strong> <small>[אין</small> זה <small>קשה]:</small> <strong>מר</strong> <small>[חכם זה,</small> בברייתא השניה<small>]</small> <strong>מקיש</strong> (משווה) <strong>מתלוננים למרגלים,</strong> וכשם שלמרגלים היה חלק בארץ אף למתלוננים היה חלק, <strong>מר</strong> <small>[חכם זה,</small> בברייתא הראשונה<small>]</small> שאינו סבור כן, <strong>לא מקיש מתלוננים למרגלים.</strong> והיכן הם מצויים יחד בכתובים, כך שאפשר להקישם זה לזה?
  — <strong>דתניא</strong> <small>[ש</small>כן <small>שנינו</small> בברייתא<small>]</small> בפרשת בנות צלפחד, כשביקשו נחלה: <strong>"אבינו מת במדבר"</strong> (במדבר כז, ג) — <strong>זה צלפחד, "והוא לא היה בתוך העדה"</strong> (במדבר כז, ג) — <strong>זה עדת מרגלים, "הנועדים על ה'"</strong> — <strong>אלו מתלוננים, "בעדת קרח"</strong> — <strong>כמשמעו,</strong> לומר שאין כל סיבה לכך שלא יקבל צלפחד את חלקו בארץ.
  ואם כן, <strong>מר</strong> <small>[חכם זה]</small> <strong>מקיש מתלוננים למרגלים</strong> לומר שאף למתלוננים היה חלק בארץ, כמו למרגלים, אלא שיהושע וכלב נטלו חלקם, <strong>ומר</strong> <small>[וחכם זה]</small> <strong>לא מקיש מתלוננים למרגלים.</strong>
 <strong>ואמר ליה</strong> <small>[לו]</small> <strong>רב פפא לאביי: ולמאן דמקיש</strong> <small>[ול</small>דעת <small>מי שמשווה]</small> <strong>מתלוננים למרגלים, איכפול</strong> <small>[התאמצו]</small> <strong>יהושע וכלב וירתו לכולה</strong> <small>[וירשו את כל]</small> <strong>ארץ ישראל?</strong> שהרי כל ישראל בהיותם במדבר התלוננו! <strong>אמר ליה</strong> <small>[לו]:</small> <strong>מתלוננים שבעדת קרח קאמרינן</strong> <small>[אומרים אנו],</small> שאין אנו מתכוונים לכל המתלוננים שבישראל, אלא לאותם מתלוננים שהיו בעדת קרח, שהיו רק מספר קטן של אנשים.
 <big>ב</big> ושבים לדיון במחלוקת שבברייתא. <strong>ואמר ליה</strong> <small>[לו]</small> <strong>רב פפא לאביי: בשלמא למאן דאמר</strong> <small>[נניח ל</small>דעת <small>מי שאומר]</small> כי <strong>ליוצאי מצרים נתחלקה הארץ, היינו דכתיב</strong> <small>[זהו שנאמר]</small> בנחלת שבט מנשה: <strong>"ויפלו חבלי מנשה עשרה...</strong> כי בנות מנשה נחלו נחלה בתוך בניו<strong>"</strong> (יהושע יז, ה–ו), <strong>שיתא דשיתא</strong> <small>[שישה</small> חבלים <small>של שישה]</small> <strong>בתי אבות</strong> של מנשה המנויים בפסוק קודם (יהושע יז, ב), <strong>וארבעה</strong> חלקים <strong>דידהו</strong> <small>[שלהן],</small> שירשו מכח אביהן, <strong>הא</strong> <small>[הרי]</small> <strong>עשרה</strong> חלקים.
 <strong>אלא למאן דאמר</strong> <small>[ל</small>דעת <small>מי שאומר]</small> כי <strong>לבאי הארץ</strong> נתחלקה, <strong>תמניא הוא דהוו</strong> <small>[שמונה</small> חלקים <small>הם שהיו],</small> ובאופן זה: <strong>שיתא דשיתא</strong> <small>[שישה של שישה]</small> <strong>בתי אבות, ותרי דידהו</strong> <small>[ושנים שלהן]</small> שקיבלו מנכסי חפר אבי אביהן, שהרי צלפחד היה בנו בכורו — <strong>הא תמניא</strong> <small>[הרי שמונה]!</small>
 ודוחים את הקושיה: <strong>וליטעמיך</strong> <small>[ולטעמך,</small> לשיטתך<small>],</small> <strong>ולמאן דאמר</strong> <small>[ול</small>דעת <small>מי שאומר]</small> כי <strong>ליוצאי מצרים נתחלקה הארץ,</strong> והלא <strong>תשעה</strong> חלקים <strong>הוו</strong> <small>[היו]</small> ולא יותר, שהרי במשנה נאמר שבנות צלפחד נטלו שלושה חלקים בארץ, ולא ארבעה! <strong>אלא מאי אית</strong> <small>[מה יש]</small> <strong>לך למימר</strong> <small>[לומר]</small> ולהסביר כיצד קיבלו בנות צלפחד עוד חלק נוסף? — ש<strong>חד אחא דאבא הוה להו</strong> <small>[אח אחד של אב</small> של צלפחד <small>היה להן],</small> שלא היו לאותו אח ילדים, והם ירשו את נחלתו, כבנות צלפחד, בתוך אחיו האחרים. אם כן <strong>הכי נמי</strong> <small>[כך גם כן]</small> תאמר לדעת מי שסבור שלבאי הארץ נתחלקה הארץ, כי <strong>תרי אחי דאבא הוה להו</strong> <small>[שני אחים של אב היו להן],</small> והן ירשו עוד שתי נחלות. ומנין לנו לפרש שנטלו נחלה של אחי אביהן?
  — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"נתן תתן להם</strong> אחוזת נחלה<strong>"</strong> (במדבר כז, ז) — <strong>זו נחלת אביהן, "בתוך אחי אביהן"</strong> (במדבר כז, ז) — <strong>זו נחלת אבי אביהן, "והעברת את נחלת אביהן להן"</strong> (במדבר כז, ז) — <strong>זו חלק בכורה</strong> שהיה לצלפחד.
 <strong>ר' אליעזר בן יעקב אומר: אף חלק אחי אביהם נטלו, שנאמר: "נתן תתן"</strong> שהיא לשון ריבוי, המלמדת שנוסף לנתינה המפורשת יש עוד נתינה נוספת. ומעירים: <strong>ולמאן דאמר</strong> <small>[ול</small>דעת <small>מי שאומר]:</small> <strong>תרי אחי דאבא הוה להו</strong> <small>[שני אחים של אב היו להן],</small> כלומר, זה הסבור כי לבאי הארץ נתחלקה הארץ, צריך לומר כי <strong>ההוא</strong> <small>[אותו</small> חלק<small>]</small> נוסף, <strong>מ</strong>מה שנאמר <strong>"</strong>נתן תתן להם <strong>אחזת נחלה" נפקא</strong> <small>[יוצא</small> הדבר<small>],</small> שיכול היה לכתוב רק "נחלה", ויש בזה ריבוי נוסף, שהיה להם עוד שטח לנחלה. וממשיכים לדון בפסוק "ויפלו חבלי מנשה עשרה".
 <strong>ואמר ליה</strong> <small>[לו]</small> <strong>רב פפא לאביי: קרא מאי קא חשיב</strong> <small>[הכתוב</small> את <small>מה הוא מחשיב],</small> את מה הוא מונה? <strong>אי טפלים קא חשיב</strong> <small>[אם</small> את <small>הילדים הקטנים הוא מונה],</small> כלומר, אלו שלא זכו לנחלה מכח עצמם, אלא כיורשי אבותם — <strong>טובא הוו</strong> <small>[הרבה</small> יותר <small>היו]</small> ולא רק בנות צלפחד! <strong>אי</strong> <small>[אם]</small> <strong>בתי אבות קחשיב</strong> <small>[הוא מונה],</small> הלא רק <strong>שיתא הוו</strong> <small>[שישה</small> בלבד <small>היו]</small> כמבואר באותו פרק! 
## דף קיט.
 <strong>לעולם בתי אבות קא חשיב</strong> <small>[הוא מונה]</small> ולא טפלים, <strong>ו</strong>זה שנמנו גם הנחלות שנתנו לבנות צלפחד — <strong>הא קא משמע לן</strong> <small>[</small>דבר <small>זה השמיע לנו],</small> ש<strong>בנות צלפחד נטלו חלק בכורה</strong> של אביהן בנכסי חפר אביו, <strong>אלמא</strong> <small>[</small>ו<small>מכאן</small> יש ללמוד<small>]</small> ש<strong>ארץ ישראל</strong> נחשבת כמי ש<strong>מוחזקת היא</strong> כבר למי שקיבל בה נחלה, למרות שעדיין לא הגיעה לידו בפועל. שהרי אין הבכור נוטל אלא בדבר שמוחזק בידי אביו, ולא בדבר הראוי לו להיות לנחלה, ולמרות זאת זכה צלפחד (עבור בנותיו) בחלק הבכורה שבנכסי חפר.
 <big>א</big> <strong>אמר מר</strong> <small>[החכם]</small> בברייתא: <strong>והבנים</strong> של המרגלים והמתלוננים <strong>נטלו</strong> חלק בארץ <strong>בזכות אבי אביהם ובזכות אבי אמותיהן.</strong> ומתקשים: <strong>והתניא</strong> <small>[והרי שנינו</small> בברייתא אחרת<small>]</small> שהבנים של המרגלים והמתלוננים נטלו <strong>בזכות עצמן!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> הברייתא ששנינו סבורה שבזכות אביהם נטלו — <strong>כמאן דאמר</strong> <small>[כ</small>דעת <small>מי שאומר]</small> שנתחלקה הארץ <strong>ליוצאי מצרים,</strong> <strong>הא</strong> <small>[זו]</small> הברייתא ששנינו שבזכות עצמם נטלו סבורה — <strong>כמאן דאמר</strong> <small>[כ</small>דעת <small>מי שאומר]</small> ש<strong>לבאי הארץ</strong> נתחלקה.
 <strong>ואיבעית אימא</strong> <small>[ואם תרצה אמור]:</small> <strong>הא והא</strong> <small>[זו וזו]</small> כשיטת האומר כי <strong>לבאי הארץ</strong> נתחלקה, <strong>ולא קשיא</strong> <small>[ואין</small> זה <small>קשה]:</small> <strong>הא</strong> <small>[זו]</small> שנויה במי <strong>דהוה</strong> <small>[שהיה]</small> <strong>בן עשרים</strong> כשהגיע לארץ, ולכן קיבל נחלה בזכות עצמו. <strong>הא</strong> <small>[זו]</small> שנויה במי ש<strong>לא הוה</strong> <small>[היה]</small> <strong>בן עשרים,</strong> ולכן נתנו לו נחלה בזכות אבי אביו או אבי אימו.
 <big>ב</big> שנינו במשנה: <strong>ושהיה</strong> צלפחד <strong>בכור נוטל שני חלקים.</strong> ומקשים: <strong>ואמאי</strong> <small>[ומדוע]</small> לצלפחד היה חלק בכורה? הלא חלקו בירושת ארץ ישראל <strong>ראוי הוא,</strong> שירושה זו של הארץ לא הגיעה ממש לידיו של חפר, <strong>ו</strong>כלל הוא ש<strong>אין הבכור נוטל בראוי כבמוחזק!</strong> <strong>אמר רב יהודה אמר שמואל:</strong> הכוונה אינה שנטלו חלק בכורה בארץ, אלא <strong>ביתדות אהלים,</strong> כלומר, בכל מיני מיטלטלים שהביאו איתם במדבר, ואותם ירשו יורשי חפר, ומהם קיבלו חלק בכורה.
 <strong>מתיב</strong> <small>[מקשה]</small> על כך <strong>רבה</strong> ממה ששנינו, <strong>ר' יהודה אומר: בנות צלפחד נטלו ארבעה חלקים, שנאמר "ויפלו חבלי מנשה עשרה"</strong> (יהושע יז, ה), וברור מן הענין שמדובר שקיבלו נחלה ממש בארץ, ולא רק מיטלטלים! <strong>אלא אמר רבה: ארץ ישראל</strong> אינה נחשבת רק ראויה ליוצאי מצרים, אלא <strong>מוחזקת היא</strong> להם, אף שלא נכנסו לתוכה, ולכן יש בה דין בכורה.
 <strong>מיתיבי</strong> <small>[מקשים]</small> על כך ממה ששנינו במדרש ההלכה, <strong>אמר</strong> <strong>ר' חידקא: שמעון השקמוני היה לי חבר</strong> שהיה <strong>מתלמידי</strong> <strong>ר' עקיבא, וכך היה</strong> <strong>ר' שמעון השקמוני אומר: יודע היה משה רבינו שבנות צלפחד יורשות הן</strong> את נחלת אביהן, ואת חלקו בנחלת חפר ככל אחיו, ולא על כך הוצרך לשאול מאת ה', <strong>אבל לא היה יודע אם</strong> הן <strong>נוטלות חלק בכורה</strong> בנכסי חפר <strong>אם לאו</strong> <small>[לא].</small>
 ועוד אמר: <strong>וראויה היתה פרשת נחלות ליכתב על ידי משה</strong> עצמו, כשאר הלכות שבתורה, אף אם לא היו באות אליו בנות צלפחד ושואלות אותו על נחלתן, <strong>אלא שזכו בנות צלפחד ונכתבה על ידן,</strong> על ידי שאלתן.
  וכיוצא בזה בהלכה אחרת שנכתבה בתורה באופן דומה, כשמצאו בני ישראל איש מקושש עצים ביום השבת, ואז נאמרה ההלכה הנוגעת לאותו ענין, שדינו למות בסקילה (ראה במדבר טו, לב–לו), <strong>ויודע היה משה רבינו ש</strong>דינו של <strong>המקושש</strong> עצים בשבת הוא <strong>במיתה, שנאמר</strong> לגבי שבת: <strong>"מחלליה מות יומת"</strong> (שמות לא, יד), <strong>אבל לא היה יודע באי זו מיתה הוא ימות. וראויה היתה פרשת מקושש שתכתב על ידי משה</strong> גם בלא אותו מעשה, לדעת מהו עונשו של מחלל שבת, <strong>אלא שנתחייב מקושש</strong> ועבר עבירה <strong>ונכתבה</strong> פרשת עונשו של מחלל השבת <strong>על ידו; ללמדך,</strong>
## דף קיט:
 <strong>שמגלגלים זכות על ידי זכאי וחובה על ידי חייב,</strong> ולפיכך, בנות צלפחד שהיו זכאיות — זכו שתתגלה בגללן פרשה של זכות, והמקושש — פרשה של חובה. אלו דברי ר' שמעון השקמוני.
 <strong>ו</strong>מעתה, <strong>אי סלקא דעתך</strong> <small>[אם עולה</small> על <small>דעתך]</small> לומר כדברי רבה ש<strong>ארץ ישראל מוחזקת</strong> היא, <strong>מאי קא מסתפקא ליה</strong> <small>[מה היה מסופק לו]</small> למשה רבינו אם בנות צלפחד נוטלות חלק בכורה? והלא נחלת חפר נחשבה כמוחזקת, וצלפחד היה בכורו!
  ומשיבים:  <strong>היא גופה</strong> <small>[עצמה]</small> השאלה האם ארץ ישראל מוחזקת בידי יוצאי מצרים, <strong>קא מסתפקא ליה</strong> <small>[היתה מסופקת לו],</small> והיא היתה השאלה ששאל את ה', וכך נסתפק: האם מה <strong>דכתיב</strong> <small>[שנאמר]:</small> <strong>"ונתתי אתה לכם מורשה אני ה'"</strong> (שמות ו, ח), כוונתו לומר: ארץ ישראל <strong>ירושה היא לכם מאבותיכם,</strong> ודינה כמוחזקת בידי יוצאי מצרים, <strong>או דלמא</strong> <small>[שמא]</small> כוונת השימוש במלה "מורשה" באה להדגיש להם ענין אחר, לומר ליוצאי מצרים <strong>ש</strong>הם <strong>מורישין</strong> לבניהם את הנחלה, <strong>ואינן יורשין</strong> בעצמם, לפי שהם עתידים למות במדבר?
 <strong>ופשטו ליה</strong> <small>[ופתרו לו]</small> מן השמים <strong>תרוייהו</strong> <small>[שתיהן]:</small> שהפסוק בא ללמד כי <strong>ירושה לכם מאבותיכם</strong> שהארץ מוחזקת ויש בה חלק בכורה, <strong>ו</strong>גם ש<strong>מורישין ואינן יורשין. ו</strong>דבר זה שכבר מראש נאמר ליוצאי מצרים שאינם עתידים להיכנס לארץ, <strong>היינו דכתיב</strong> <small>[זהו שנאמר]</small> כשאמרו ישראל בשירת הים: <strong>"תביאמו ותטעמו בהר נחלתך"</strong> (שמות טו, יז), ויש לדייק בכתוב: <strong>תביאנו</strong> (=תביא אותנו) <strong>לא נאמר, אלא "תביאמו"</strong> (=תביא אותם), <strong>מלמד ש</strong>היו בני ישראל <strong>מתנבאין</strong> באותה עת שהם עצמם לא יגיעו לארץ, <strong>ואינן יודעין מה</strong> הם <strong>מתנבאין.</strong> 
 <big>א</big> אגב שהובא מעשה בנות צלפחד, דנים עוד בפרשה זו, נאמר: <strong>"ותעמדנה לפני משה ולפני אלעזר הכהן ולפני הנשיאים וכל העדה"</strong> (במדבר כז, ב), ויש לתמוה על סדר הפסוק: <strong>אפשר עמדו</strong> לדין בתחילה <strong>לפני משה,</strong> ולא אמר להם דבר, ואחר כך באו לפני אלעזר, <strong>ולא אמרו להן דבר, ועמדו לפני הנשיאים וכל העדה</strong> ושאלו אותם?
 <strong>אלא סרס המקרא</strong> קרא אותו שלא כסדרו <strong>ודרשהו,</strong> שתחילה הלכו לעדה וגמרו במשה רבינו, אלו <strong>דברי</strong> <strong>ר' יאשיה.</strong> <strong>אבא חנן אמר משום</strong> (בשם) <strong>ר' אליעזר: בבית המדרש היו</strong> כולם <strong>יושבין,</strong> משה ואליעזר, הנשיאים והעם, <strong>והלכו</strong> בנות צלפחד <strong>ועמדו להן</strong> באותה שעה <strong>לפני כולן,</strong> והכתוב מונה אותם לפי סדר חשיבותם.
  ומעירים:  <strong>במאי קמיפלגי</strong> <small>[במה הם חלוקים]</small> שפירשו את המקרא הזה בצורות שונות? <strong>מר סבר</strong> <small>[חכם זה,</small> אבא חנן, <small>סבור]:</small> <strong>חולקין כבוד לתלמיד במקום הרב,</strong> ולכן מזכירים גם את התלמיד במקום שהרב נמצא בו. <strong>ומר סבר</strong> <small>[וחכם זה,</small> ר' יאשיה, <small>סבור]:</small> <strong>אין חולקין</strong> כבוד לתלמיד במקומו של הרב, ואם היו כולם יושבים יחד לא היו מזכירים את האחרים במקום משה.
  ומסכמים:  <strong>והלכתא</strong> <small>[והלכה</small> היא<small>]</small> ש<strong>חולקין</strong> כבוד לתלמיד. <strong>והלכתא</strong> <small>[והלכה</small> היא<small>]</small> ש<strong>אין חולקין.</strong> ותוהים: <strong>קשיא הלכתא אהלכתא</strong> <small>[קשה הלכה על הלכה]!</small> ומשיבים: <strong>הלכתא אהלכתא</strong> <small>[מהלכה על הלכה]</small> <strong>לא קשיא</strong> <small>[קשה],</small> כי מדובר במקרים שונים, <strong>הא</strong> <small>[</small>הלכה <small>זו]</small> שחולקים כבוד לתלמיד מדברת באופן <strong>דפליג ליה רביה יקרא</strong> <small>[שחולק לו רבו</small> עצמו <small>כבוד]</small> ואז מותר גם לאחרים לחלוק לו כבוד, <strong>הא</strong> <small>[</small>הלכה <small>זו]</small> שאין חולקים כבוד לתלמיד מדברת באופן ש<strong>לא פליג ליה רביה יקרא</strong> <small>[חולק לו רבו כבוד],</small> ואז אין אחר רשאי לעשות זאת.
 <big>ב</big> <strong>תנא</strong> <small>[שנה</small> החכם<small>]:</small> <strong>בנות צלפחד חכמניות הן, דרשניות הן, צדקניות הן.</strong>
 ומסבירים: מנין ש<strong>חכמניות הן</strong> — <strong>שלפי שעה דברו,</strong> כלומר, שבאו בטענתן בזמן הנכון, בעת שראויה טענתן להישמע. ש<strong>אמר רב שמואל בר רב יצחק: מלמד שהיה משה רבינו יושב ודורש</strong> באותו הזמן <strong>בפרשת יבמין, שנאמר: "כי ישבו אחים יחדו</strong> ומת אחד מהם ובן אין לו... יבמה יבוא עליה ולקחה לו לאשה<strong>"</strong> (דברים כה, ה), באותה שעה <strong>אמרו לו</strong> בנות צלפחד: לפי זה, <strong>אם כבן אנו חשובין</strong> — <strong>תנה לנו נחלה כבן, אם לאו</strong> <small>[לא]</small> — <strong>תתיבם אמנו! מיד</strong> כששמע משה את הדברים הללו, שהיה טעם בדבריהן, <strong>"ויקרב משה את משפטן לפני ה'"</strong> (במדבר כז, ה).
  ומנין ש<strong>דרשניות הן</strong> — <strong>שהיו</strong> יודעות לדרוש את הכתוב ו<strong>אומרות: אילו היה לו בן לא דברנו,</strong> אבל כיון שאין בן — הרי אנו עומדות במקומו. ומקשים: <strong>והתניא</strong> <small>[והרי שנינו</small> בברייתא<small>]:</small> אילו היתה לו <strong>בת</strong> לא דיברנו! <strong>אמר</strong> <strong>ר' ירמיה: סמי</strong> <small>[מחק]</small> <strong>מכאן "בת",</strong> כלומר, לא כך צריך לומר, שהרי הן עצמן היו בנות. <strong>אביי אמר,</strong> כך צריך לפרש: <strong>אפילו היה בת לבן לא דברנו,</strong> שהיא היתה זוכה בנחלה. אבל כיון שלא נשארו צאצאים אחרים, הנחלה היא לנו.
  ומנין ש<strong>צדקניות הן</strong> — <strong>שלא נישאו,</strong> כלומר, מיהרו להינשא, <strong>אלא</strong> המתינו עד שיינשאו <strong>להגון</strong> (מתאים) <strong>להן.</strong> <strong>תני</strong> <small>[שנה]</small> <strong>ר' אליעזר בן יעקב: אפילו קטנה</strong> (צעירה) <strong>שבהן לא נשאת</strong> כשהיתה <strong>פחותה מארבעים שנה,</strong> שכל כך המתינו עד שיימצא הבעל הראוי להן.
  ומקשים:  <strong>איני</strong> <small>[כן הוא]?</small> <strong>והא</strong> <small>[והרי]</small> <strong>אמר רב חסדא:</strong> מי ש<strong>ניסת פחותה מבת עשרים</strong> שנה — הרי היא <strong>יולדת</strong> ילדים <strong>עד</strong> גיל <strong>ששים</strong> שנה, אם נישאת מ<strong>בת עשרים</strong> ומעלה — <strong>יולדת עד</strong> גיל <strong>ארבעים,</strong> אם נישאת <strong>בת ארבעים</strong> — <strong>שוב אינה יולדת</strong> לעולם! <strong>אלא, מתוך שצדקניות הן נעשה להן נס כיוכבד,</strong> שילדו הרבה לאחר הזמן הראוי לשאר נשים ללדת. ומהו הנס שנעשה ביוכבד? — <strong>דכתיב</strong> <small>[שנאמר]</small> כשלקח עמרם את יוכבד קודם שנולד משה: <strong>"וילך איש מבית לוי ויקח את בת לוי"</strong> (שמות ב, א),
## דף קכ.
 <strong>אפשר</strong> שמי שהיא <strong>בת מאה ושלשים שנה וקרא לה</strong> הכתוב "<strong>בת",</strong> שמשמעו — צעירה מאד? ומנין שבת מאה ושלושים שנה היתה יוכבד באותו הזמן — שכן במנין בני לאה היורדים למצרים נאמר ככלל שהיו שלושים ושלושה, ובמנין בפועל מנויים שלושים ושנים, הרי חסר אחד מן המנין שלא נתפרש שמו, ובהסבר הדבר <strong>אמר</strong> <strong>ר' חמא בר חנינא: זו יוכבד שהורתה</strong> (הריונה) היה <strong>בדרך</strong> למצרים <strong>ונולדה בין החומות,</strong> כלומר, בתוך מצרים עצמה, <strong>דכתיב</strong> <small>[שנאמר]:</small> <strong>"</strong>ושם אשת עמרם יוכבד בת לוי <strong>אשר ילדה אתה ללוי במצרים"</strong> (במדבר כו, נט), ותוספת זו באה לומר כי
 <strong>לידתה</strong> היתה <strong>במצרים,</strong> אבל <strong>הורתה</strong> היתה <strong>שלא</strong> <strong>במצרים.</strong> ומכיון שבמצרים נשתעבדו מאתים ועשר שנים ומשה בנה היה ביציאת מצרים בן שמונים שנה, הרי שבלידתה אותה היתה בת מאה ושלושים שנה, וקודם לכן, באותה שנה נלקחה על ידי עמרם לאשה, <strong>אם כן  אמאי</strong> <small>[מדוע]</small> <strong>קרו</strong> <small>[קוראים]</small> <strong>לה "בת"</strong> כשלקח אותה עמרם? <strong>אמר רב יהודה בר זבידא: מלמד שנולדו בה</strong> אז מחדש <strong>סימני נערות,</strong> <strong>נתעדן הבשר, נתפשטו</strong> (נתיישרו) <strong>הקמטין, וחזר היופי למקומו.</strong>
 ועוד שואלים באותו ענין, שנאמר בו: <strong>"ויקח</strong> את בת לוי <strong>",</strong> והלא <strong>"ויחזור" מיבעי ליה</strong> <small>[צריך היה לו</small> לומר<small>],</small> שהרי נשואה היתה לעמרם קודם לכן, והיו לו כבר ילדים (מרים ואהרן) ממנה! <strong>אמר רב יהודה בר זבידא: מלמד שעשה לה</strong> אז <strong>מעשה לקוחין</strong> (נישואין) כאילו הוא נושא אשה חדשה, <strong>הושיבה באפריון</strong> (כמו שעושים לכלה), <strong>ואהרן ומרים</strong> ילדיה היו <strong>משוררים לפניה, ומלאכי שרת אומרים: "אם הבנים שמחה"</strong> (תהלים קיג, ט).
 <big>א</big> ועוד בענין בנות צלפחד, שרשימת שמותיהן מופיעה פעמיים בתורה, ובסדר שונה, מעירים: <strong>להלן</strong> בזמן נישואיהן <strong>מנאן הכתוב דרך גדולתן</strong> בשנים ("ותהיינה מחלה תרצה וחגלה ומלכה ונעה בנות צלפחד לבני דודיהן לנשים". במדבר לו, יא), <strong>וכאן</strong> כשבאו לפני משה, מנאן <strong>דרך חכמתן,</strong> ככתוב "ואלה שמות בנותיו מחלה נעה וחגלה ומלכה ותרצה" (במדבר כז, א). ומוסיפים: <strong>מסייעא ליה</strong> <small>[מסייע לו</small> הדבר<small>]</small> <strong>לר' אמי,</strong> ש<strong>אמר</strong> <strong>ר' אמי: בישיבה,</strong> במקום שיושבים בדין תורה או בלימוד תורה, <strong>הלך</strong> (לך) בסדר הישיבה, לפי החשיבות, <strong>אחר חכמה,</strong> והחכם שבהם קודם. <strong>במסיבה</strong> כשמסבים לסעודה, <strong>הלך</strong> בסדר הישיבה <strong>אחר זקנה. אמר רב אשי: והוא דמפליג</strong> <small>[שמופלג,</small> גדול במיוחד<small>]</small> האיש <strong>בחכמה,</strong> אז מקדימים אותו בישיבה למי שזקן ממנו. וכן להיפך, <strong>והוא דמפליג</strong> <small>[שמופלג]</small> <strong>בזקנה</strong> אז מקדימים אותו במסיבה למי שחכם ממנו.
 ומעירים: שלא כמו האמור לעיל, <strong>תנא דבי</strong> <small>[שנה</small> החכם <small>בבית</small> מדרשו<small>]</small> של <strong>ר' ישמעאל: בנות צלפחד שקולות היו</strong> זו כנגד זו, <strong>שנאמר: "ותהיינה</strong> מחלה תרצה וחגלה ומלכה ונעה בנות צלפחד לבני דודיהן לנשים", <strong>הויה</strong> (מהות) <strong>אחת לכולן</strong> שכולן נבונות כאחת.
 <big>ב</big> ודנים בענין נישואיהן של בנות צלפחד, <strong>אמר רב יהודה אמר שמואל: בנות צלפחד הותרו להנשא לכל השבטים</strong> ולאו דווקא לבני שבטן, <strong>שנאמר: "לטוב בעיניהם תהיינה לנשים"</strong> (במדבר כז, ו), <strong>אלא מה אני מקיים "אך למשפחת מטה אביהם תהיינה לנשים"</strong> (במדבר כז, ו)? — <strong>עצה טובה השיאן הכתוב, שלא ינשאו אלא להגון להן,</strong> והראוי להן ביותר הוא בן משפחתן.
 <strong>מותיב</strong> <small>[מקשה]</small> על כך <strong>רבה</strong> ממה ששנינו: מה שנאמר בענין איסור אכילת קדשים בטומאה: <strong>"אמר אליהם"</strong> (ויקרא כב, ג), כוונתו <strong>לאותן העומדים על הר סיני</strong> שאליהם נאמר הדיבור, <strong>"לדרתיכם"</strong> (ויקרא כב, ג) — <strong>אלו דורות הבאים.</strong> ויש לשאול: <strong>אם נאמר</strong> הציווי ל<strong>אבות, למה נאמר</strong> ל<strong>בנים, ואם נאמר</strong> ל<strong>בנים, למה נאמר</strong> ל<strong>אבות?</strong> אלא יש ליישב את הדבר ולומר: <strong>מפני שיש באבות</strong> מצוות <strong>מה שאין בבנים, ויש בבנים מה שאין באבות.</strong>
 <strong>באבות הוא אומר: "וכל בת ירשת נחלה. . .</strong> לאחד ממשפחת מטה אביה תהיה לאשה<strong>"</strong> (במדבר כז, ח), ומצוה זו שתינשא האשה לבן שבטה היתה רק בדור האבות, בדור נוחלי הארץ, ולא בדורות לאחר מכן, <strong>ו</strong>מצד אחר <strong>הרבה מצו‍ת נצטוו בנים שלא נצטוו אבות,</strong> והן כל המצוות התלויות בביאה לארץ ובישיבה בה. <strong>הא</strong> <small>[הרי]</small> לפי זה <strong>מפני שיש באבות</strong> דברים <strong>שאין בבנים, ויש בבנים מה שאין באבות</strong> — <strong>הוצרך לומר אבות, הוצרך לומר בנים.</strong> עד כאן דברי הברייתא.
  ולענייננו, <strong>קתני מיהת</strong> <small>[שנה על כל פנים]:</small> <strong>באבות הוא אומר: "וכל בת ירשת נחלה",</strong> משמע שמצוה זו להינשא לבן השבט היתה קיימת בכל בנות אותו הדור, ואף בנות צלפחד בכלל, שלא כדברי רב יהודה בשם שמואל! <strong>הוא</strong> רבה <strong>מותיב לה</strong> <small>[היה מקשה אותה</small> את הקושיה הזו<small>],</small> <strong>והוא</strong> עצמו <strong>מפרק לה</strong> <small>[היה מתרץ אותה]:</small> <strong>לבר</strong> <small>[חוץ]</small> <strong>מבנות צלפחד,</strong> שלהן נאמר במיוחד שהן יכולות להינשא למי שהן רוצות. ודנים בדברי הברייתא.
 <strong>אמר מר</strong> <small>[החכם]:</small> <strong>באבות הוא אומר "וכל בת ירשת נחלה",</strong> ומשמעות הדברים: <strong>באבות</strong> — <strong>אין</strong> <small>[כן]</small> קיים דין זה, <strong>בבנים</strong> — <strong>לא.</strong> ושואלים: <strong>מאי משמע</strong> <small>[כיצד נשמע</small> דבר זה מן המקרא<small>]?</small> <strong>אמר רבא, אמר קרא</strong> <small>[הכתוב]:</small> <strong>"זה הדבר"</strong> (במדבר כז, ו), <strong>דבר זה לא יהא נוהג אלא בדור זה.</strong>
 <strong>אמר ליה</strong> <small>[לו]</small> <strong>רבה זוטי</strong> <small>[הקטן]</small> <strong>לרב אשי: אלא מעתה,</strong> שכך אתה דורש את "זה הדבר", אם כן <strong>"זה הדבר"</strong> שכתוב ב<strong>שחוטי חוץ</strong> ("איש איש מבית ישראל אשר ישחט שור או כשב או עז במחנה או אשר ישחט מחוץ למחנה...". ויקרא יז, ג), שנאסר לשחוט קרבן מחוץ למשכן, <strong>הכי נמי</strong> <small>[כך גם כן]</small> תאמר ש<strong>לא יהא נוהג אלא בדור זה?</strong> והרי אין מי שסבור כן! ומשיבים: <strong>שאני התם</strong> <small>[שונה שם],</small> <strong>דכתיב</strong> <small>[שנאמר]:</small> <strong>"</strong>חוקת עולם תהיה זאת להם <strong>לדרתם"</strong> (ויקרא יז, ז), לומר שמצוה זו קיימת לכל הדורות.
## דף קכ:
 שאל אותו עוד: פרשת נדרים והפרתם, שנאמר בה <strong>"זה הדבר"</strong> ל<strong>ראשי המטות,</strong> ככתוב "וידבר משה אל ראשי המטות לבני ישראל לאמר זה הדבר אשר צוה ה', איש כי ידור נדר לה'. . . " (במדבר ל, ב–יז), <strong>הכי נמי</strong> <small>[כך גם כן]</small> תאמר ש<strong>לא יהא נוהג</strong> דין זה <strong>אלא בדור זה</strong> בלבד?! <strong>אמר ליה</strong> <small>[לו]</small> רב אשי: <strong>ההוא יליף</strong> <small>[אותו</small> ענין, פרשת נדרים, <small>למד]</small> בגזירה שווה <strong>"זה" "זה" מהתם</strong> <small>[משם]</small> מפרשת שחוטי חוץ, שאף היא נוהגת לדורות.
  ומקשים:  <strong>האי נמי ליליף</strong> <small>[זה גם כן,</small> דין בת יורשת, <small>שילמד]</small> <strong>"זה" "זה" מהתם</strong> <small>[משם]</small> משחוטי חוץ! ודוחים: <strong>האי מאי</strong> <small>[</small>דבר <small>זה מה</small> עניינו<small>]?</small> <strong>בשלמא התם איצטריך</strong> <small>[נניח שם,</small> בשחוטי חוץ ובנדרים, <small>הוצרך]</small> הביטוי "זה הדבר" <strong>לגזרה שוה</strong> לענין אחר, כמבואר להלן, ומשום כך למדים גזירה שווה גם לענין זה, אבל <strong>הכא למאי איצטריך</strong> <small>[כאן,</small> בענין בת יורשת נחלה, <small>למה הוצרך]?</small> ואם רק כדי לומר שהוא לדורות — <strong>לשתוק קרא מיניה, ואנא ידענא</strong> <small>[שישתוק הכתוב ממנו,</small> ולא יאמר "זה הדבר", <small>ואני יודע]</small> ש<strong>לדורות הוא,</strong> כמו שכל דבר הכתוב בתורה הריהו לדורות.
  ומבארים:  <strong>מאי</strong> <small>[מה</small> היא<small>]</small> אותה <strong>גזרה שוה</strong> שהוזכרה? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>נאמר כאן</strong> בפרשת נדרים <strong>"זה הדבר"</strong> (במדבר ל, ב), <strong>ונאמר להלן</strong> בפרשת שחוטי חוץ <strong>"זה הדבר"</strong> (ויקרא יז, ב), <strong>מה להלן</strong> בציווי שחוטי חוץ, נכללים <strong>אהרן ובניו וכל ישראל,</strong> כאמור שם: "דבר אל אהרן ואל בניו ואל כל בני ישראל" — <strong>אף כאן</strong> בנדרים ובהפרתם, נכללים <strong>אהרן ובניו וכל ישראל; ומה כאן</strong> בפרשת נדרים, מדובר ב<strong>ראשי המטות</strong> ככתוב "וידבר משה אל ראשי המטות לבני ישראל. . . "— <strong>אף להלן</strong> בשחוטי חוץ, יש ענין ב<strong>ראשי המטות.</strong>
 ודנים עתה בברייתא זו לגופה: <strong>אמר מר</strong> <small>[החכם]:</small> <strong>מה להלן אהרן ובניו וכל ישראל, אף כאן אהרן ובניו וכל ישראל.</strong> ושואלים: <strong>למאי הלכתא</strong> <small>[למה,</small> לאיזו <small>הלכה]</small> בא הדבר? <strong>אמר רב אחא בר יעקב: לומר, שהפרת נדרים</strong> נעשית אף <strong>בשלשה הדיוטות,</strong> כלומר, בכל אדם מישראל, כמו שדין שחיטת חוץ נאמר לכל אדם מישראל.
  ומקשים:  <strong>והא</strong> <small>[והרי]</small> בדין נדרים <strong>"ראשי המטות" כתיב ביה</strong> <small>[נאמר בו]</small> במפורש, ואיך אתה יכול לומר שהוא נוהג בכל ישראל? ומשיבים: <strong>כ</strong>ענין ש<strong>אמר רב חסדא אמר</strong> <strong>ר' יוחנן</strong> בתשובה לשאלה דומה, שמביטוי זה למדנו אפשרות להתיר נדרים <strong>ביחיד מומחה,</strong> אם כן, <strong>הכי נמי</strong> <small>[כך גם כן]</small> אפשר לתרץ שביטוי זה בא ללמד על התרת נדרים שנעשית גם <strong>ביחיד מומחה.</strong>
 ועל מה ששנינו עוד בברייתא: <strong>ומה כאן ראשי המטות, אף להלן ראשי המטות.</strong> שואלים: <strong>למאי הלכתא</strong> <small>[למה,</small> לאיזו <small>הלכה]</small> בא הדבר? מה שייך ענין ראשי המטות לגבי שחוטי חוץ? <strong>אמר רב ששת: לומר, שיש שאלה בהקדש,</strong> כלומר, שגם בהקדש, כמו בשאר נדרים, יכול המקדיש להישאל על ידי חכם שיברר האם כשהקדיש ידע אז את כל משמעות הנדר, ואם ימצא לו החכם מקום להתיר — הנדר בטל למפרע, וההקדש לא חל מעיקרו.
 ושואלים: <strong>ול</strong>דעת <strong>בית שמאי דאמרי</strong> <small>[שאומרים]:</small> <strong>אין שאלה בהקדש, דתנן</strong> <small>[ששנינו</small> במשנה<small>],</small> <strong>בית שמאי אומרים: הקדש טעות</strong> — <strong>הקדש,</strong> שאף שידוע לנו שאדם לא התכוון למה שהוציא מפיו — הרי זה הקדש, שאין הולכים אחר דעתו, <strong>ובית הלל אומרים: אינו הקדש,</strong> ונמצא שלדעת בית שמאי אין דורשים גזירה שווה זו, אם כן <strong>האי</strong> <small>[זה,</small> הביטוי<small>]</small> <strong>"זה" ו"זה"</strong> האמור בפרשת שחוטי חוץ ובפרשת נדרים <strong>מאי עבדי ליה</strong> <small>[מה עושים</small> הם <small>בו]?</small>
 ומשיבים: <strong>"זה הדבר"</strong> ב<strong>שחוטי חוץ מיבעי ליה</strong> <small>[נצרך לו]</small> ללמד מיעוט: <strong>על השוחט</strong> (השחיטה) <strong>הוא חייב,</strong> כלומר, דווקא על מעשה שחיטה של קרבן המפורש בכתוב "איש . . . אשר ישחט" (ויקרא יז, ג) חייבים בחוץ, <strong>ואינו חייב על המולק</strong> (המליקה), שהמולק עוף של קרבן בחוץ, אם עשה כן בחוץ — אינו בגדר שוחט בחוץ החייב כרת; <strong>"זה הדבר"</strong> ב<strong>"ראשי המטות" מיבעי ליה</strong> <small>[נצרך לו]</small> גם כן למיעוט, <strong>ל</strong>למד: <strong>חכם מתיר ואין בעל מתיר,</strong> שהחכם יכול להתיר את הנדר, כששואל את הנודר ומוצא לו פתח או חרטה. אבל בעל אינו יכול להתיר נדרי אשתו באופן זה, אלא רק לבטלם (ואף זה — רק בו ביום ששמע את הנדר). ולהיפך, <strong>בעל מפר</strong> את הנדר לאשתו או בתו בו ביום ששמע את נדר אשתו, מבלי שהדבר יהא תלוי בדעתה כלל, <strong>ואין חכם מפר,</strong> שאינו מתיר את הנדר אלא בדרך של שאלה.
 ושואלים: <strong>ול</strong>דעת <strong>בית שמאי דלית להו</strong> <small>[שאין להם,</small> שאינם מקבלים<small>]</small> <strong>גזרה שוה</strong> זו, <strong>הפרת נדרים</strong> שיכולה להיעשות אף <strong>בשלשה הדיוטות מנא להו</strong> <small>[מנין להם]?</small> ומשיבים: <strong>נפקא להו מדתניא</strong> <small>[יוצא להם</small> הדבר <small>ממה ששנינו</small> בברייתא<small>]:</small> נאמר בסוף פרשת המועדות שבפרשת אמור: <strong>"וידבר משה את מעדי ה' אל בני ישראל"</strong> (ויקרא כג, מד), <strong>ר' יוסי הגלילי אומר:</strong>
## דף קכא.
 <strong>מועדי ה' נאמרו, שבת בראשית,</strong> כלומר, שבת שבכל יום שביעי בשבוע, מאז ימי בראשית, <strong>לא נאמרה; בן עזאי אומר: מועדי ה' נאמרו, הפרת נדרים לא נאמרה.</strong>
 מסופר: <strong>ר' יוסי בר נתן גמיר לה להא מתניתא</strong> <small>[שנה את הברייתא הזו]</small> <strong>ולא ידע ליה לפרושה</strong> <small>[</small>היה <small>יודע לפרש אותה].</small> <strong>אזל בתריה</strong> <small>[הלך אחרי]</small> <strong>רב ששת לנהרדעא</strong> כדי לשאול אותו מה פירושה, <strong>ולא אשכחיה</strong> <small>[מצאו]</small> שם. <strong>אזל בתריה</strong> <small>[הלך אחריו]</small> <strong>למחוזא</strong> ושם <strong>אשכחיה</strong> <small>[מצאו].</small> <strong>אמר ליה</strong> <small>[לו]:</small> <strong>מאי</strong> <small>[מה</small> פירוש<small>]</small> דברי ר' יוסי הגלילי שבברייתא <strong>"מועדי ה' נאמרו, שבת בראשית,</strong> כלומר, שבת שבכל יום שביעי בשבוע, מאז ימי בראשית, <strong>לא נאמרה"?</strong> והרי ודאי נאמרה גם שבת בראשית בפרשה זו!
 <strong>אמר ליה</strong> <small>[לו]:</small> הכוונה היא ש<strong>מועדי ה' צריכין קידוש בית דין,</strong> שאין המועדים נקבעים מעצמם, אלא רק לאחר שבית הדין קידש את ראש החודש נקבעים ומתקדשים גם המועדים החלים באותו חודש, לפי התאריך הכתוב בתורה. אבל <strong>שבת בראשית אינה צריכה קידוש בית דין,</strong> אלא קדושתה חלה מעצמה בכל יום שביעי. שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיבי גבי</strong> <small>[ונאמרה</small> שבת בראשית <small>אצל]</small> כל ה<strong>מועדות,</strong> באותה פרשה המדברת ב"מועדי ה'" (ויקרא פרק כג), <strong>תיבעי</strong> <small>[תצטרך]</small> אף היא <strong>קידוש בית דין כמועדות,</strong> על כן <strong>קא משמע לן</strong> <small>[השמיע לנו]</small> שלא.
  ועוד שאל ר' יוסי בר נתן את רב ששת: <strong>מאי</strong> <small>[מה</small> פירוש<small>]</small> דברי בן עזאי שבברייתא <strong>"מועדי ה' נאמרו, הפרת נדרים לא נאמרה"?</strong> והרי הפרת נדרים נאמרה במפורש! אמר לו: הכוונה היא <strong>מועדי ה' צריכין מומחין</strong> כדי שיקבעו אותם, שאין קביעת המועדים נעשית אלא על ידי דיינים מומחים, ואילו <strong>הפרת נדרים אינה צריכה מומחין.</strong> ומכאן בית שמאי למדים כי הפרת נדרים נעשית בשלושה הדיוטות.
  ומקשים:  <strong>והא</strong> <small>[והרי]</small> <strong>"ראשי המטות" כתיב</strong> <small>[נאמר</small> בפרשת נדרים<small>]?</small> משמע שצריך בזה דווקא חכמים מומחים! <strong>אמר רב חסדא אמר</strong> <strong>ר' יוחנן:</strong> מה שהוזכרו שם "ראשי המטות" הכוונה היא ללמדנו שהתרת נדרים יכולה להיעשות גם <strong>ביחיד מומחה,</strong> שהוא רשאי להתיר לבדו.
 <big>א</big> כיון שדברנו עד כה בהלכות בת יורשת נחלה, שלא הותר לה להינשא בזמן הכניסה לארץ לאדם משבט אחר, מביאים: <strong>תנן התם</strong> <small>[שנינו שם</small> במשנה במסכת תענית<small>],</small> <strong>אמר רבן שמעון בן גמליאל: לא היו ימים טובים לישראל כחמשה עשר באב וכיום הכפורים, שבהן</strong> כל <strong>בנות ירושלים</strong> היו <strong>יוצאות בכלי</strong> (בגדי) <strong>לבן שאולין,</strong> ומדוע כולן שאלו בגדים, ואף מי שיש לה? כדי <strong>שלא לבייש את מי שאין לו</strong> בגדים, ובושה היא לשאול. ודנים בכך: <strong>בשלמא</strong> <small>[נניח]</small> <strong>יום הכפורים</strong> הינו יום טוב ועושים בו שמחה, משום ש<strong>יום סליחה ומחילה</strong> הוא, <strong>יום שנתנו בו לוחות אחרונות</strong> לאחר שנשברו הראשונות בחטא העגל, <strong>אלא חמשה עשר באב מאי</strong> <small>[מה]</small> <strong>היא</strong> הסיבה לחגיגיותו?
 <strong>אמר רב יהודה אמר שמואל:</strong> משום שהוא <strong>יום ש</strong>בו <strong>הותרו שבטים לבא</strong> (להינשא) <strong>זה בזה,</strong> שהרי כאמור לעיל, אסור היה לבת יורשת נחלה להינשא לבן שבט אחר, וממילא צימצם הדבר את הנישואין בין השבטים, ומשעה שכלה דור הנכנסים לארץ, התירו לבנות כאלה להינשא לבן שבט אחר. ושואלים: <strong>מאי דרוש</strong> <small>[מה דרשו]?</small> על איזה כתוב הסתמכו להתיר איסור זה? — שנאמר באותו איסור מתחילתו: <strong>"זה הדבר"</strong> (במדבר לו, ו), לומר: <strong>דבר זה לא יהא נוהג אלא בדור זה</strong> של חלוקת הארץ.
 <strong>רבה בר בר חנה אמר</strong> בשם <strong>ר' יוחנן:</strong> השמחה המיוחדת של ט"ו באב היא משום שהוא <strong>יום ש</strong>בו <strong>הותר שבט בנימן לבא בקהל, דכתיב</strong> <small>[ש</small>כן <small>נאמר]</small> בעקבות פרשת פילגש בגבעה ומלחמת עם ישראל בשבט בנימין: <strong>"ואיש ישראל נשבע במצפה לאמר איש ממנו לא יתן בתו לבנימן לאשה"</strong> (שופטים כא, א), ולכן לא יכלו להשיא נשים לבני בנימין. <strong>מאי דרוש</strong> <small>[מה דרשו]</small> כדי להתיר להם שבועה זו? שאמרו שנשבעו "איש <strong>ממנו</strong> (מאיתנו) לא יתן בתו" ויש לדייק: <strong>ולא מבנינו.</strong>
 <strong>רב דימי בר יוסף אמר</strong> בשם <strong>רב נחמן</strong> טעם אחר: יום ט"ו באב הוא <strong>יום שכלו בו מתי מדבר,</strong> שפסקו למות יוצאי מצרים שנידונו למות במדבר בעקבות חטא המרגלים, ש<strong>אמר מר</strong> <small>[החכם]:</small> <strong>עד שלא כלו מתי מדבר</strong>
## דף קכא:
 <strong>לא היה דיבור</strong> מפי ה' <strong>עם משה, שנאמר: "ויהי כאשר תמו כל אנשי המלחמה למות מקרב העם"</strong> (דברים ב, טז), <strong>וסמיך ליה</strong> <small>[וסמוך לו]</small> נאמר: <strong>"וידבר ה' אלי לאמר"</strong> (דברים ב, יז), לומר: אז <strong>אלי היה הדיבור.</strong>
 <strong>עולא אמר</strong> טעם אחר: ט"ו באב הוא יום שמחה משום שהוא <strong>יום שביטל בו הושע בן אלה</strong> מלך ישראל <strong>פרדסאות</strong> (משמרות) <strong>שהושיב ירבעם</strong> בן נבט <strong>על הדרכים</strong> כדי <strong>שלא יעלו ישראל לרגל</strong> לירושלים. שהושע ביטל את הדבר והתאפשר לאנשים לעלות.
 <strong>רב מתנה אמר</strong> טעם אחר: ט"ו באב הוא <strong>יום שנתנו</strong> בו <strong>הרוגי ביתר לקבורה,</strong> שגזר עליהם אדריינוס שלא יקברו. וכפי ש<strong>אמר רב מתנה: אותו היום שנתנו הרוגי ביתר לקבורה</strong> — <strong>תקנו ביבנה</strong> להוסיף בברכת המזון את ברכת <strong>"הטוב והמטיב",</strong> ומדוע אומרים אותה בלשון זו לזכר אותו אירוע? <strong>"הטוב"</strong> — <strong>שלא הסריחו</strong> הגופות, למרות שחלף זמן רב, <strong>"והמטיב"</strong> — <strong>שנתנו לקבורה.</strong>
 <strong>רבה ורב יוסף דאמרי תרוייהו</strong> <small>[שאמרו שניהם]:</small> הטעם שמציינים את היום הזה הוא משום שהוא <strong>יום שפוסקין בו מלכרות עצים למערכה</strong> של המזבח. ובטעמו של דבר <strong>תניא</strong> <small>[שנויה</small> ברייתא<small>],</small> <strong>ר' אליעזר הגדול אומר: כיון שהגיע חמשה עשר באב תשש כחה של חמה,</strong> שוב אין החמה מחממת כל כך, <strong>ו</strong>לכן <strong>לא היו כורתין</strong> עוד <strong>עצים למערכה,</strong> משום שהם אינם יבשים כל צרכם. <strong>אמר רב מנשה: וקרו ליה</strong> <small>[וקוראים לו]</small> ליום הזה <strong>"יום תבר</strong> <small>[שבירת]</small> <strong>מגל",</strong> ששוב אין נזקקים לכלי הקצירה.
 <strong>מכאן ואילך,</strong> ה<strong>מוסיף</strong> בלימודו, בלילות המתארכים באותה תקופה — <strong>יוסיף</strong> חיים, ו<strong>שאינו מוסיף</strong> — <strong>יסיף.</strong> ושואלים: <strong>מאי</strong> <small>[מה</small> פירוש<small>]</small> <strong>"יסיף"? תני</strong> <small>[שנה]</small> <strong>רב יוסף: תקבריה אמיה</strong> <small>[תקברנו אימו],</small> כלומר, ייאסף מן העולם בחיי אמו.
 <big>א</big> כיון שנזכר ענין מות דור המדבר בעקבות חטא המרגלים, מביאי את מה ש<strong>תנו רבנן</strong> <small>[שנו חכמים],</small> <strong>שבעה</strong> אנשים <strong>קפלו את כל העולם כולו</strong> כלומר, ימי חייהם כוללים את כל שנות העולם: כיצד? <strong>מתושלח</strong> עדיין <strong>ראה</strong> את <strong>אדם</strong> הראשון, <strong>שם</strong> בן נח <strong>ראה</strong> עוד את <strong>מתושלח, יעקב ראה את שם, עמרם</strong> אבי משה <strong>ראה את יעקב, אחיה השילוני</strong> שנתנבא בימי ירבעם <strong>ראה את עמרם, אליהו ראה את אחיה השילוני, ועדיין</strong> הוא <strong>קיים.</strong>
 ושואלים: <strong>ואחיה השילוני ראה את עמרם? והא כתיב</strong> <small>[והרי נאמר]</small> ביוצאי מצרים: <strong>"ולא נותר מהם איש כי אם כלב בן יפנה ויהושע בן נון"</strong> (במדבר כו, סה), ואף אחיה השילוני בכלל אותו הדור היה!
 <strong>אמר רב המנונא: לא נגזרה גזרה</strong> של מיתה בעקבות חטא המרגלים <strong>על שבטו של לוי, דכתיב</strong> <small>[שנאמר]:</small> <strong>"במדבר הזה יפלו פגריכם וכל פקדיכם לכל מספרכם מבן עשרים שנה ומעלה"</strong> (במדבר יד, כט), לומר: <strong>מי שפקודיו</strong> (שבט שמונים את בניו) <strong>מבן עשרים</strong> שנה הוא בכלל גזירה זו, <strong>יצא שבטו של לוי שפקודיו מבן שלשים</strong> שנה (במדבר ד, ג), ואחיה השילוני משבט לוי היה.
  ושואלים:  <strong>ומשאר שבטים לא עייל</strong> <small>[נכנסו]</small> לארץ? <strong>והתניא</strong> <small>[והרי שנינו</small> בברייתא<small>]:</small> <strong>יאיר בן מנשה ומכיר בן מנשה נולדו בימי יעקב, ולא מתו עד שנכנסו ישראל לארץ, שנאמר: "ויכו מהם אנשי העי כשלשים וששה איש"</strong> (יהושע ז, ה), <strong>ותניא</strong> <small>[ושנויה</small> ברייתא<small>]:</small> <strong>שלשים וששה</strong> איש <strong>ממש</strong> נהרגו, אלו <strong>דברי</strong> <strong>ר' יהודה.</strong>
 <strong>אמר לו</strong> <strong>ר' נחמיה: וכי נאמר "שלשים וששה"? והלא לא נאמר אלא "כשלשים וששה"! אלא</strong> משמע שאין הכוונה למספר אנשים, אלא לרמז כי <strong>זה יאיר בן מנשה, ששקול כרובה של סנהדרין,</strong> שהרי מנין חכמי הסנהדרין הגדולה היה שבעים איש, ורובה של סנהדרין הוא איפוא שלושים וששה. ואם כן נותרו מיוצאי מצרים שנכנסו לארץ!
 <strong>אלא אמר רב אחא בר יעקב: לא נגזרה גזירה לא על</strong> מי שהיה <strong>פחות מבן עשרים</strong> שנה באותו זמן <strong>ולא על</strong> מי שהיה אז <strong>יתר מבן ששים; לא על פחות מבן עשרים</strong> — <strong>דכתיב</strong> <small>[שנאמר]:</small> <strong>"מבן עשרים שנה ומעלה"</strong> (ראה במדבר  ד, ג), <strong>ולא על יתר מבן ששים</strong> — <strong>גמר</strong> <small>[למד]</small> מגזירה שווה <strong>"</strong>מבן עשרים שנה <strong>ומעלה"</strong> הנאמר בגזירת המרגלים, ו<strong>"</strong>אם מבן ששים שנה <strong>ומעלה"</strong> (ויקרא כז, ז) <strong>מ</strong>הנאמר בפרשת <strong>ערכין, מה להלן</strong> בערכין <strong>יתר מבן ששים</strong> <strong>כפחות מבן עשרים,</strong> שאין דינם כבן מי שהוא מבן עשרים עד בן ששים, <strong>אף כאן</strong> — <strong>יתר מבן ששים כפחות מבן עשרים</strong> ולא נגזרה עליו גזירה, ויאיר בן מנשה כבר היה בן ששים כשיצא ממצרים.
 <big>ב</big> <strong>איבעיא להו</strong> <small>[נשאלה להם</small> ללומדים<small>]:</small> <strong>ארץ ישראל לשבטים איפלוג</strong> <small>[נתחלקה],</small> שחלקו אותה כל השבטים שווה בשווה, ובני השבט היו מתחלקים ביניהם לפי מספרם, <strong>או דלמא</strong> <small>[שמא]</small> <strong>לקרקף גברי איפלוג</strong> <small>[לגולגלות האנשים נחלקה]</small> וכל שבט קיבל נחלה לפי מספר אנשיו?
## דף קכב.
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה שנאמר: <strong>"</strong>על פי הגורל תחלק נחלתו <strong>בין רב למעט"</strong> (במדבר כו, נו), משמע שבין שבט מרובה באנשים ובין שבט מועט באנשים קיבלו חלק שווה.
 <strong>ועוד</strong> ראיה שארץ ישראל נתחלקה לשבטים, <strong>תניא</strong> <small>[שנויה</small> ברייתא<small>]:</small> <strong>עתידה ארץ ישראל שתתחלק לשלשה עשר שבטים,</strong> לא כפי שהיה כשבאו תחילה לארץ, <strong>שבתחלה לא נתחלקה אלא לשנים עשר שבטים,</strong> ששבט לוי לא קיבל דבר. ובענין חלוקתה של הארץ באותו זמן, מוסיפים: <strong>ולא נתחלקה אלא בכסף,</strong> ששבט שקיבל חלק שווה יותר פיצה בכסף את השבט האחר, <strong>שנאמר: "בין רב למעט". אמר</strong> <strong>ר' יהודה:</strong> שטח בית <strong>סאה</strong> תבואה <strong>ביהודה</strong> היה יקר והיה <strong>שוה</strong> במחירו לשטח בית <strong>חמש סאין בגליל. ו</strong>כן
 <strong>לא נתחלקה</strong> ארץ ישראל <strong>אלא בגורל, שנאמר: "אך בגורל</strong> יחלק את הארץ<strong>"</strong> (במדבר כו, נה). <strong>ולא נתחלקה אלא באורים ותומים, שנאמר: "על פי הגורל"</strong> (במדבר כו, נו),
 <strong>הא</strong> <small>[זו]</small> <strong>כיצד?</strong> כיצד אפשר שיהיה גם על פי הגורל, וגם לפי האורים ותומים? <strong>אלעזר</strong> הכהן הגדול, היה <strong>מלובש אורים ותומים, ויהושע וכל ישראל עומדים לפניו, וקלפי</strong> (קופת גורל) <strong>של</strong> שמות שנים עשר ה<strong>שבטים וקלפי</strong> נוסף <strong>של תחומין</strong> (איזורי ארץ ישראל) <strong>מונחין לפניו,</strong>
 <strong>והיה מכוין</strong> אלעזר <strong>ברוח הקדש</strong> שנחה עליו <strong>ואומר</strong> על פי האורים והתומים: בקלפי זה שמו של <strong>זבולן עולה</strong> עכשיו בגורל, ו<strong>תחום עכו עולה עמו</strong> בקלפי האחר. וכן היה, <strong>טרף</strong> (עירבב) <strong>בקלפי של שבטים ועלה בידו</strong> פתק שכתוב עליו <strong>זבולן,</strong> ואז <strong>טרף בקלפי של תחומין ועלה בידו תחום עכו;</strong>
 <strong>וחוזר</strong> אלעזר <strong>ומכוין ברוח הקדש ואומר: נפתלי עולה ותחום גינוסר עולה עמו. טרף בקלפי של שבטים ועלה בידו נפתלי, טרף בקלפי של תחומין ועלה בידו תחום גינוסר. וכן כל שבט ושבט.</strong>
 ומוסיפים עוד הבחנה בין חלוקת ארץ ישראל שהיתה לבין זו שתהיה לעתיד לבוא: <strong>ולא כחלוקה של עולם הזה חלוקה של עולם הבא</strong> (לעתיד לבוא); <strong>העולם הזה, אדם</strong> ש<strong>יש לו שדה לבן</strong> (שדה תבואה) — <strong>אין לו שדה פרדס,</strong> או אם יש לו <strong>שדה פרדס</strong> — <strong>אין לו שדה לבן,</strong> לפי שכל איזור מתאים לסוג אחר של גידולים, מצד האקלים וסוג האדמה שבו. אבל <strong>לעולם הבא, אין לך כל אחד ואחד</strong> מישראל <strong>שאין לו</strong> נחלה בארץ ישראל <strong>בהר ובשפלה ובעמק, שנאמר: "שער ראובן אחד שער יהודה אחד שער לוי אחד"</strong> (יחזקאל מח, לא), לומר, שחלק כולם יהא שווה. ואותה חלוקה <strong>הקדוש ברוך הוא מחלק להן בעצמו, שנאמר: "ואלה מחלקתם נאם ה'"</strong> (יחזקאל מח, כט).
  עד כאן לשון הברייתא, ולענייננו, <strong>קתני מיהת</strong> <small>[שנה על כל פנים]:</small> <strong>"שבתחלה לא נתחלקה אלא לשנים עשר שבטים", שמע מינה</strong> <small>[למד מכאן]</small> <strong>לשבטים איפלוג</strong> <small>[נחלקה</small> הארץ<small>]</small> ולא לפי גולגלות, ומסכמים: אכן <strong>שמע מינה</strong> <small>[למד ממנה]</small> שכן היא. 
 <big>א</big> ומעתה דנים בדברי הברייתא. <strong>אמר מר</strong> <small>[החכם]:</small> <strong>עתידה ארץ ישראל שתתחלק לשלשה עשר שבטים.</strong> ושואלים: <strong>אידך למאן</strong> <small>[</small>החלק <small>האחר,</small> השלושה עשר, <small>למי]?</small> <strong>אמר רב חסדא:</strong> זה יהיה חלק <strong>לנשיא,</strong> כלומר, למלך, <strong>דכתיב</strong> <small>[שנאמר]</small> בחלוקה שלעתיד לבוא: <strong>"והעבד העיר יעבדוהו מכל שבטי ישראל"</strong> (יחזקאל מח, יט), שהמלך, שהוא במובן מסויים משרת צרכי כל ישראל, הם יתנו לו אחוזה משלהם. <strong>אמר ליה</strong> <small>[לו]</small> <strong>רב פפא לאביי, אימא</strong> <small>[אמור]</small> שמה שנאמר "יעבדוהו" כוונתו <strong>רונגר בעלמא</strong> <small>[שכירות בלבד],</small> כלומר, שאין נותנים לו נחלה ממש, אלא שיש לו זכות לגבות שכר או מיסים מיוחדים! ומשיבים: <strong>לא סלקא דעתך</strong> <small>[</small>יכול <small>לעלות על דעתך</small> לומר כן<small>],</small> <strong>דכתיב</strong> <small>[ש</small>כן <small>נאמר</small> שם<small>]:</small> <strong>"והנותר לנשיא מזה ומזה לתרומת הקדש ולאחזת העיר",</strong> כלומר, חלקו של הנשיא יהיה ממזרח וממערב לחלק תרומת הקודש ולאחוזת העיר. הרי שמדובר בחלק מוגדר של קרקע השייך לנשיא.
 ועוד נאמר בברייתא: <strong>ולא נתחלקה</strong> הארץ <strong>אלא לכספים, שנאמר: "בין רב למעט".</strong> ודנים: <strong>למאי</strong> <small>[למה]</small> הכוונה? <strong>אילימא לשופרא וסניא</strong> <small>[אם תאמר ל</small>ענין <small>יפה וכעורה],</small> כלומר, קרקע משובחת או גרועה, שבעלי קרקע גרועה מקבלים מן האחרים פיצוי כספי, <strong>אטו בשופטני עסקינן</strong> <small>[וכי בשוטים עוסקים אנו]</small> שיסכימו לקבל קרקע פחותה תמורת כסף? <strong>אלא ל</strong>ענין של <strong>קרובה ורחוקה</strong> שערכה של קרקע היה שונה לפי הקירבה לירושלים, והקרובים פיצו את הרחוקים בכסף.
  ומעירים: ודבר זה, כיצד פיצו השבטים זה את זה, הרי שנוי  <strong>כתנאי</strong> <small>[כ</small>מחלוקת <small>תנאים].</small> ששנינו, <strong>ר' אליעזר אומר: בכספים העלוה,</strong> כלומר, בכספים שילמו השבטים שקיבלו נחלה יקרה יותר. <strong>ר' יהושע אומר: בקרקע העלוה,</strong> שהשלימו את הפרש השווי על ידי תוספת קרקע.
 ועוד שנינו בברייתא: <strong>ולא נתחלקה</strong> ארץ ישראל <strong>אלא בגורל, שנאמר: "אך בגורל".</strong> ובענין זה <strong>תנא</strong> <small>[שנה</small> החכם<small>]:</small> <strong>"אך בגורל",</strong> "אך" — לשון מיעוט הוא, לומר ש<strong>יצאו יהושע וכלב</strong> (שאינם בכלל זה). ושואלים: <strong>למאי</strong> <small>[למה]</small> נאמר הדבר? <strong>אילימא</strong> <small>[אם תאמר]</small> ש<strong>לא שקול</strong> <small>[נטלו]</small> נחלה <strong>כלל,</strong> <strong>השתא דלאו דידהו שקול</strong> <small>[עכשיו,</small> הרי, <small>את</small> מה <small>שאינו שלהם נטלו]</small> כפי ששנינו קודם (לעיל בבא בתרא קיח, ב), שקיבלו גם מנחלתם של המרגלים, <strong>דידהו מיבעיא</strong> <small>[שלהם</small> עצמם <small>נצרכה</small> לומר<small>]?</small> <strong>אלא</strong> הכוונה היא, <strong>שלא נטלו בגורל, אלא על פי ה'</strong> קיבלו נחלות מיוחדות; <strong>יהושע</strong> — <strong>דכתיב</strong> <small>[שנאמר]:</small> <strong>"על פי ה' נתנו לו את העיר אשר שאל את תמנת סרח בהר אפרים"</strong> (יהושע יט, נ).
## דף קכב:
 אגב הזכרת המקום תמנת סרח מעירים: <strong>כתיב</strong> <small>[נאמר]</small> במקום אחד בתיאור קבורת יהושע: <strong>"</strong>ויקברו אותו בגבול נחלתו בתמנת <strong>סרח"</strong> (יהושע כד, ל), <strong>וכתיב</strong> <small>[ונאמר]</small> במקום אחר: <strong>"</strong>ויקברו אותו בגבול נחלתו בתמנת <strong>חרס"</strong> (שופטים ב, ט)! <strong>אמר</strong> <strong>ר' אלעזר: בתחלה</strong> היו <strong>פירותיה כחרס,</strong> יבשים מאד, ונקרא שמה "חרס", <strong>ולבסוף</strong> היו <strong>פירותיה מסריחין</strong> מרוב שומנם, ונקרא שמה "סרח". <strong>ואיכא דאמרי</strong> <small>[ויש שאומרים]</small> באופן הפוך: <strong>בתחלה</strong> היו פירותיה <strong>מסריחין,</strong> שלא היו משתמרים, <strong>ולבסוף</strong> היו <strong>כחרס,</strong> שהיו משתמרים יפה.
 <strong>כלב</strong> לא זכה בנחלתו על פי הגורל, אלא על פי ה', <strong>דכתיב</strong> <small>[שנאמר]:</small> <strong>"ויתנו לכלב את חברון כאשר דבר משה ויורש משם את שלשה בני הענק"</strong> (שופטים א, כ). ואגב הזכרת פסוק זה תוהים: כיצד ניתנה <strong>חברון</strong> לכלב, והלא <strong>עיר מקלט הואי</strong> <small>[היתה],</small> והיתה שייכת לכהנים, כמפורש בספר יהושע ("ולבני אהרן הכהן נתנו את עיר מקלט הרוצח את חברון...", יהושע כא, יג)! <strong>אמר אביי: פרוורהא</strong> <small>[פרווריה]</small> שדותיה וכרמיה של העיר ניתנו לו, ולא העיר עצמה, <strong>דכתיב</strong> <small>[שנאמר]:</small> <strong>"ואת שדה העיר ואת חצריה נתנו לכלב בן יפנה באחזתו"</strong> (יהושע כא, יב).
 <big>א משנה</big> <strong>אחד הבן ואחד הבת</strong> <strong>ב</strong>דין <strong>נחלה, אלא שהבן,</strong> אם הוא בכור, <strong>נוטל פי שנים בנכסי האב ואינו נוטל פי שנים בנכסי האם. ו</strong>עוד הבדל: <strong>הבנות נזונות מנכסי האב</strong> לאחר מותו, והן קודמות בכך לירושת הבנים, שהוא אחד מתנאי הכתובה של אימן, <strong>ואינן נזונות מנכסי האם,</strong> אלא הבנים יורשים הכל, שדבר זה אינו מהתנאים המותנים ביניהם.
 <big>ב גמרא</big> ומבררים את ששנינו במשנה: <strong>מאי</strong> <small>[מה</small> פירוש<small>]</small> <strong>"אחד הבן ואחד הבת לנחלה"? אילימא דירתי כי הדדי</strong> <small>[אם תאמר ש</small>הם <small>יורשים זה כמו זה],</small> <strong>הא תנן</strong> <small>[הרי שנינו</small> במשנה<small>]</small> במפורש: <strong>בן קודם לבת,</strong> ואפילו <strong>כל יוצאי יריכו של בן קודמין לבת!</strong>
 ונתנו <strong>סימן</strong> לפתרונות שנתנו חכמים שונים לשאלה זו: <strong>"נפשם"</strong> (נ חמן, פ פא, אש י, מר). <strong>אמר רב נחמן בר יצחק, הכי קאמר</strong> <small>[כך אמר,</small> התכוון התנא<small>]:</small> <strong>אחד הבן ואחד הבת נוטלין בראוי</strong> לבוא לידי אביהם, כמו <strong>במוחזק</strong> כבר בידיו.
  ותוהים: דבר זה אין צורך להשמיעו,  <strong>הא נמי תנינא</strong> <small>[זו גם כן</small> כבר <small>שנינו]:</small> <strong>בנות צלפחד נטלו שלשה חלקים בנחלה, חלק אביהן שהיה מיוצאי מצרים, וחלקו עם אחיו בנכסי חפר,</strong> למרות שצלפחד מת בחיי חפר אביו, ועדיין לא הגיע חלקו בנחלת חפר לידיו!
 <strong>ועוד</strong> יש להקשות על הסבר זה, <strong>מאי</strong> <small>[מה</small> פירוש<small>]</small> המשך דברי המשנה: "<strong>אלא</strong> שהבן נוטל פי שנים מנכסי האב ואינו נוטל פי שנים מנכסי האם"? והרי לא נשנתה קודם השוואה בין נכסי האב לנכסי האם, ואין לדברים כל קשר!
 <strong>אלא אמר רב פפא,</strong> יש לדחות פירוש זה ולומר הסבר אחר, ו<strong>הכי קאמר</strong> <small>[כך הוא אומר]:</small> <strong>אחד הבן ואחד הבת נוטלין חלק בבכורה,</strong> כלומר, בחלק הנוסף שנטל אביהם כבכור בנכסי אביו.
  ותוהים:  <strong>הא נמי תנינא</strong> <small>[זו גם כן</small> כבר <small>שנינו]:</small> <strong>ו</strong>החלק השלישי שנטלו בנות צלפחד — <strong>שהיה</strong> צלפחד <strong>בכור נוטל שני חלקים</strong> בנכסי חפר אביו, אחד ככל אח, וחלק נוסף כבכור! <strong>ועוד</strong> יש להקשות גם לפירוש זה, <strong>מאי</strong> <small>[מה</small> פירוש<small>]</small> <strong>"אלא"?</strong> שלא התייחס תחילה כלל לירושת האם!
 <strong>אלא אמר רב אשי הכי קאמר</strong> <small>[כך הוא אומר]:</small> <strong>אחד בן בין הבנים ואחד בת בין הבנות, אם אמר</strong> האב <strong>"</strong>בני פלוני <strong>יירש כל נכסי"</strong> — <strong>דבריו קיימין,</strong> והוא הדין אם אמר "בתי פלונית תירש כל נכסי", כשאין שם אלא בנות.
  ושואלים:  <strong>כמאן</strong> <small>[כ</small>שיטת <small>מי]</small> נאמר דבר זה, <strong>כר' יוחנן בן ברוקא? הא קתני לה לקמן</strong> <small>[הרי שנה אותה לפנינו,</small> בהמשך<small>],</small> <strong>ר' יוחנן בן ברוקא אומר: אם אמר</strong> שמוריש כל נכסיו <strong>על מי שראוי ליורשו</strong> — <strong>דבריו קיימין,</strong> אבל אם אמר זאת <strong>על מי שאינו ראוי ליורשו</strong> — <strong>אין דבריו קיימין,</strong> אלא היורשים זוכים בירושתו!
 <strong>וכי תימא</strong> <small>[ואם תאמר]:</small> <strong>קא סתם לן</strong> <small>[סתמה לנו</small> המשנה פה<small>]</small> <strong>כ</strong>דעת <strong>ר' יוחנן בן ברוקא,</strong> להורות שהלכה כמותו — הרי סתם זה אינו מועיל, כי <strong>סתם ואחר כך מחלוקת היא,</strong> שהרי ר' יוחנן בן ברוקה חולק כבמשנה להלן על חכמים, <strong>ו</strong>כלל הוא, ש<strong>סתם ואחר כך מחלוקת</strong> — <strong>אין הלכה כסתם!</strong>
 <strong>ועוד</strong> יש לשאול גם לדרך זו: <strong>מאי</strong> <small>[מה</small> פירוש<small>]</small> <strong>"אלא"</strong> שנאמר כאן? הרי לא דובר בתחילה בירושת האם כלל!
 <strong>אלא אמר מר בר רב אשי, הכי קאמר</strong> <small>[כך הוא אומר]:</small> <strong>אחד הבן ואחד הבת שוין</strong> בנחלה <strong>בנכסי האם ובנכסי האב,</strong> כלומר, אין הבדל בין נכסי האב והאם, הן לענין הבן והן לענין הבת, <strong>אלא</strong> בדברים אלו: <strong>שהבן</strong> אם הוא בכור <strong>נוטל פי שנים בנכסי האב, ואינו נוטל פי שנים בנכסי האם.</strong> וכן שהבנות נוטלות מזונות קודם לירושת הבנים בנכסי האב ולא בנכסי האם.
 <big>ג</big> ועוד בענין הבכורה <strong>תנו רבנן</strong> <small>[שנו חכמים]:</small> מה שנאמר בירושת הבכור <strong>"</strong>כי את הבכור... יכיר <strong>לתת לו פי שנים"</strong> (דברים כא, יז), הכוונה היא <strong>פי שנים כאחד,</strong> כלומר, שהוא מקבל כפליים מאשר כל אחד מן האחים. ויש לדון בדבר זה: <strong>אתה אומר</strong> שהוא מקבל <strong>פי שנים כאחד</strong> האחים, <strong>או אינו</strong> מקבל <strong>אלא פי שנים בכל הנכסים</strong> כולם? כלומר, פי שנים מכל שאר אחיו יחד, שהוא נוטל שני שליש מכל נכסי אביו, ואחיו האחרים מתחלקים בשליש הנותר. <strong>ודין הוא,</strong> ויש לדון בדבר זה ולטעון:
## דף קכג.
 הרי <strong>חלקו</strong> של בכור בירושת האב, פעמים שהוא <strong>עם</strong> אח <strong>אחד, ו</strong>פעמים <strong>חלקו עם חמשה</strong> אחים, והואיל והתורה אינה מחלקת בין המקרים יש להשוות את הדין בכל המצבים, ולומר: <strong>מה חלקו עם אחד</strong> — מקבל <strong>פי שנים כאחד</strong> כמו אותו אח, <strong>אף חלקו עם חמשה</strong> — <strong>פי שנים כ</strong>של <strong>אחד</strong> האחים!
  ואפשר לטעון גם להיפך, <strong>או כלך</strong> (לך) <strong>לדרך זו,</strong> לצד השני, ואמור: <strong>חלקו עם אחד וחלקו עם חמשה, מה חלקו עם אחד</strong> — <strong>פי שנים בכל הנכסים,</strong> שכן הוא נוטל שני שליש מכלל הנכסים, <strong>אף חלקו עם חמשה</strong> יהיה <strong>פי שנים בכל הנכסים!</strong>
 <strong>תלמוד לומר: "והיה ביום הנחילו את בניו"</strong> (דברים כא, טז), ובכתוב זה, שאינו נחוץ במקומו, <strong>התורה ריבתה נחלה אצל אחין,</strong> ומכאן יש להכריע: <strong>הא</strong> <small>[הרי]</small> <strong>אין עליך לדון כלשון האחרון אלא כלשון הראשון;</strong> ומביאים ראיות נוספות לדין זה,
 <strong>ואומר</strong> הכתוב: <strong>"ובני ראובן בכור ישראל כי הוא הבכור ובחללו יצועי אביו נתנה בכרתו לבני יוסף בן ישראל ולא להתיחש לבכרה"</strong> (דברי הימים א ה, א), <strong>ו</strong>כן <strong>אומר</strong> הכתוב: <strong>"כי יהודה גבר באחיו ולנגיד ממנו והבכרה ליוסף"</strong> (דברי הימים א ה, ב), ומעתה נלמד:
 <strong>נאמרה</strong> לשון <strong>"בכורה" ליוסף</strong> בפסוקים אלה ("נתנה בכורתו לבני יוסף", "הבכורה ליוסף") <strong>ונאמרה</strong> לשון <strong>"בכורה" לדורות</strong> בפרשת נחלת הבכור ("לו משפט הבכורה", דברים כא, יז), ונלמד מזה על זה: <strong>מה בכורה האמורה ליוסף</strong> משמעה שקיבל <strong>פי שנים כאחד</strong> מן האחים, <strong>אף בכורה האמורה לדורות</strong> — <strong>פי שנים כאחד; ו</strong>הרי כך
 <strong>אומר</strong> הכתוב: <strong>"ואני נתתי לך שכם אחד על אחיך אשר לקחתי מיד האמורי בחרבי ובקשתי"</strong> (בראשית מח, כב). ומביאים מה שאמרו חכמים על פסוק זה: <strong>וכי בחרבו ובקשתו לקח? והלא כבר נאמר:</strong> <strong>"</strong>בך צרינו ננגח בשמך נבוס קמינו, <strong>כי לא בקשתי אבטח וחרבי לא תושיעני"</strong> (תהלים מד, ה–ז)! <strong>אלא, "חרבי"</strong> — <strong>זו תפלה, "קשתי"</strong> — <strong>זו בקשה.</strong>
 ודנים בדברי הברייתא, ושואלים: <strong>מאי</strong> <small>[מה</small> פירוש<small>]</small> <strong>"ואומר"?</strong> מדוע יש צורך להביא ראיות נוספות? ומסבירים: לאחר שהובאה הראיה מן הפסוק "והיה ביום הנחילו את בניו", כאילו ממשיכה הברייתא ואומרת: <strong>וכי תימא</strong> <small>[ואם תאמר]</small> כי <strong>האי</strong> <small>[</small>פסוק <small>זה]</small> <strong>לכ</strong>דברי <strong>ר' יוחנן בן ברוקא הוא דאתא</strong> <small>[שבא],</small> לומר שיש לאב רשות להנחיל לכל אחד מבניו את כל רכושו, ואין ללמוד מכאן דבר זה — <strong>תא שמע</strong> <small>[בוא</small> ו<small>שמע]</small> ראיה מהפסוק האחר: <strong>"ובני ראובן בכור ישראל...</strong> נתנה בכורתו לבני יוסף", ומכך שבני יוסף נטלו שני חלקים כשני אחים, יש ללמוד לדורות, בגזירה שווה מ"בכורתו" "בכורה".
 <strong>וכי תימא</strong> <small>[ואם תאמר]:</small> <strong>"בכרה" מ"בכורתו" לא גמרינן</strong> <small>[אין אנו למדים]</small> ואין כאן גזירה שווה, <strong>תא שמע</strong> <small>[בוא</small> ו<small>שמע]</small> ולמד גזירה שווה מ"בכורה" — <strong>"והבכרה ליוסף".</strong>
 <strong>וכי תימא</strong> <small>[ואם תאמר]:</small> <strong>יוסף גופיה</strong> <small>[עצמו]</small> <strong>ממאי</strong> <small>[ממה,</small> מנין יודע אתה<small>]</small> ש<strong>פי שנים כאחד הוה</strong> <small>[היה]?</small> <strong>תא שמע</strong> <small>[בוא</small> ו<small>שמע]:</small> <strong>"ואני נתתי לך שכם אחד על אחיך"</strong> (בראשית מח, כב), כלומר, חלק אחד נוסף.
  על ראיה זו <strong>אמר ליה</strong> <small>[לו]</small> <strong>רב פפא לאביי: אימא</strong> <small>[אמור]</small> ש"שכם אחד" משמעו שהוא מוסיף לו <strong>דיקלא בעלמא</strong> <small>[דקל בלבד]</small> או דבר קטן כלשהו, אבל לא חלק שלם! <strong>אמר ליה</strong> <small>[לו]:</small> <strong>עליך,</strong> כלומר, כדי להוציא מסברה שכזו, <strong>אמר קרא</strong> <small>[הכתוב]:</small> <strong>"אפרים ומנשה כראובן ושמעון יהיו לי"</strong> (בראשית מח, ו), לומר שנוספה ליוסף נחלת שבט שלם, כאחד מבני יעקב.
 <big>א</big> <strong>בעא מיניה</strong> <small>[שאל אותו]</small> <strong>ר' חלבו מר' שמואל בר נחמני: מה ראה יעקב שנטל בכורה מראובן ונתנה ליוסף?</strong> ותוהים: <strong>מה ראה?!</strong> הרי טעם הדבר מפורש הוא — <strong>"ובחללו יצועי אביו</strong> נתנה בכורתו לבני יוסף<strong>"</strong> (דברי הימים א ה, א) <strong>כתיב</strong> <small>[נאמר]!</small> <strong>אלא</strong> כך היתה השאלה: <strong>מה ראה שנתנה ליוסף</strong> דווקא ולא לאחר?
  אמר לו ר' שמואל בר נחמני לר' חלבו: <strong>אמשול לך משל, למה הדבר דומה?</strong> — <strong>לבעל הבית שגדל יתום בתוך ביתו, לימים העשיר אותו יתום ואמר: אהניהו לבעל הבית מנכסי.</strong> וכך הואיל ובמשך שנים פירנס יוסף את יעקב במצרים, מצא יעקב בזמן ההנחלה מקום להחזיר לו טובה. <strong>אמר ליה</strong> <small>[לו]</small> ר' חלבו: <strong>ואי לאו</strong> <small>[ואם לא]</small> ש<strong>חטא ראובן, לא מהני ליה</strong> <small>[היה</small> יעקב <small>מהנה לו]</small> ל<strong>יוסף ולא מדעם</strong> <small>[דבר]?</small> וודאי לא זאת עיקר הסיבה.
 <strong>אלא</strong> האם <strong>ר' יונתן רבך לא כך אמר,</strong> ופירש ענין זה באופן הזה: <strong>ראויה היתה בכורה לצאת מרחל, דכתיב</strong> <small>[שנאמר]:</small> <strong>"אלה תלדות יעקב יוסף"</strong> (בראשית לז, ב), שיוסף היה עיקר תולדותיו של יעקב, <strong>אלא שקדמתה לאה ברחמים</strong> (בתפילה), <strong>ומתוך צניעות שהיתה בה ברחל החזירה הקדוש ברוך הוא לה</strong> את הבכורה.
 ומבארים: <strong>מאי</strong> <small>[מה</small> פירוש<small>]</small> <strong>"קדמתה לאה ברחמים"?</strong> — <strong>דכתיב</strong> <small>[שנאמר]:</small> <strong>"ועיני לאה רכות"</strong> (בראשית כט, יז), ויש לשאול: <strong>מאי</strong> <small>[מה</small> פירוש<small>]</small> <strong>"רכות"? אילימא</strong> <small>[אם תאמר]</small> <strong>רכות ממש,</strong> שהיו נוטפות דמעות, וכי <strong>אפשר</strong> שלכך הכוונה? והרי אפילו <strong>בגנות בהמה טמאה לא דבר הכתוב, דכתיב</strong> <small>[שנאמר]:</small> <strong>"מן הבהמה הטהורה ומן הבהמה אשר איננה טהרה"</strong> (בראשית ז, ח), שהאריך הכתוב באומרו "אשר איננה טהורה" על מנת שלא לכתוב על הבהמה במפורש שהיא טמאה, <strong>בגנות צדיקים דבר הכתוב? אלא אמר</strong> <strong>ר' אלעזר:</strong> יש להבין "רכות" במשמעות ארוכות, לומר <strong>שמתנותיה ארוכות,</strong> שהמתנות שניתנו לשבטי לאה, כהונה (ללוי) ומלכות (ליהודה), נמשכות לדורות, שלא כמתנות שניתנו לשבטי רחל.
 <strong>רב אמר: לעולם רכות ממש,</strong> שהיו דומעות, <strong>ולא גנאי הוא לה אלא שבח הוא לה. שהיתה שומעת על פרשת דרכים בני אדם שהיו</strong> באים מארץ ישראל והיו <strong>אומרים: שני בנים יש לה לרבקה</strong> אחות לבן, <strong>שתי בנות יש לו ללבן, גדולה</strong> שבבנות תינשא <strong>לגדול</strong> שבבנים <strong>וקטנה לקטן.</strong>
 <strong>והיתה יושבת על פרשת דרכים ומשאלת</strong> (שואלת): <strong>גדול מה מעשיו?</strong> והיו אומרים לה: <strong>איש רע הוא מלסטם</strong> (גוזל) <strong>בריות,</strong> וכששאלה: <strong>קטן מה מעשיו?</strong> היו עונים לה: <strong>"איש תם ישב אהלים"</strong> (בראשית כה, כז), <strong>והיתה בוכה</strong> על שתצטרך להינשא לרשע זה <strong>עד שנשרו ריסי עיניה</strong> מחמת הבכי, וזהו השבח במה שעיניה רכות.
  ומעירים:  <strong>והיינו דכתיב</strong> <small>[וזהו שנאמר]:</small> <strong>"וירא ה' כי שנואה לאה"</strong> (בראשית כט, לא), <strong>מאי</strong> <small>[מה</small> פירוש<small>]</small> <strong>"שנואה"? אילימא</strong> <small>[אם תאמר]</small> שהיתה <strong>שנואה ממש,</strong> וכי <strong>אפשר</strong> הדבר? והרי <strong>בגנות בהמה טמאה לא דבר הכתוב, בגנות צדיקים דבר הכתוב? אלא ראה הקדוש ברוך הוא ששנואין מעשה עשו בפניה</strong> והוא הענין של "שנואה" — <strong>"ויפתח את רחמה"</strong> (בראשית כט, לא).
 וממשיכים בביאור דברי ר' יונתן: <strong>ומאי</strong> <small>[ומה]</small> <strong>צניעות היתה בה ברחל? דכתיב</strong> <small>[שנאמר]:</small> <strong>"ויגד יעקב לרחל כי אחי אביה הוא וכי בן רבקה הוא"</strong> (בראשית כט, יב), ותמוה הדבר: וכי אחי אביה הוא? <strong>והלא בן אחות אביה הוא! אלא</strong> יש להבין "אח" האמור כאן במובן אחר. וכך היו מדברים ביניהם, <strong>אמר לה: מינסבת</strong> <small>[תינשאי]</small> <strong>לי? אמרה ליה</strong> <small>[לו]:</small> <strong>אין</strong> <small>[כן],</small> <strong>מיהו</strong> <small>[ואולם]</small> <strong>אבא</strong> שלי <strong>רמאה</strong> <small>[רמאי]</small> <strong>הוא, ולא יכלת ליה</strong> <small>[תוכל לו].</small>
 <strong>אמר לה: מאי רמאותיה</strong> <small>[מהי רמאותו]?</small> במה הוא יכול לרמותני? <strong>אמרה ליה</strong> <small>[לו]:</small> <strong>אית</strong> <small>[יש]</small> <strong>לי אחתא דקשישא מינאי</strong> <small>[אחות שמבוגרת ממני]</small> <strong>ולא מנסבא לי מקמה</strong> <small>[ישיא אותי לפניה].</small> <strong>אמר לה: אחיו אני ברמאות,</strong> והוא מה שאמר שאחי אביה הוא. <strong>אמרה ליה</strong> <small>[לו]:</small> <strong>ומי שרי להו לצדיקי לסגויי ברמאותא</strong> <small>[והאם מותר להם לצדיקים להתהלך,</small> להתנהג <small>ברמאות]?</small> ענה לה: <strong>אין</strong> <small>[כן],</small> פעמים מותר הדבר, ככתוב <strong>"עם נבר תתבר ועם עקש תתפל"</strong> (שמואל ב כב, כז). ומה עשה כדי שלא ירמה אותו לבן? <strong>מסר לה</strong> לרחל <strong>סימנין</strong> שידע על ידם שהיא זו שמשיאים לו לאשה.
 <strong>כי קא מעיילי לה ללאה</strong> <small>[כאשר הכניסוה את לאה]</small> לחופה, <strong>סברה</strong> <small>[חשבה]</small> רחל: <strong>השתא מיכספא אחתאי</strong> <small>[עכשיו תתביש אחותי]</small> כאשר יגלה יעקב את המירמה. <strong>מסרתינהו ניהלה</strong> <small>[מסרה אותם,</small> את הסימנים, <small>לה].</small> <strong>והיינו דכתיב</strong> <small>[וזהו שנאמר]:</small> <strong>"ויהי בבקר והנה הוא לאה"</strong> (בראשית כט, כה), ויש לתמוה: <strong>מכלל</strong> הדברים אתה למד ש<strong>עד השתא</strong> <small>[עכשיו]</small> <strong>לאו</strong> <small>[לא]</small> <strong>לאה היא?! אלא, מתוך סימנים שמסר לה יעקב לרחל ומסרתה ללאה, לא הוה ידע לה</strong> <small>[היה יודע בה]</small> <strong>עד ההיא שעתא</strong> <small>[אותה שעה]</small> שראה אותה בבוקר.
 <big>ב</big> <strong>בעא מיניה</strong> <small>[שאל אותו]</small> <strong>אבא חליפא קרויא מר' חייא בר אבא: בכללן</strong> של יעקב ומשפחתו הבאים למצרים <strong>אתה מוצא שבעים</strong> ("כל הנפש לבית יעקב הבאה מצרימה שבעים". בראשית מו, כז), <strong>בפרטן</strong> כשאתה מונה את שמותיהם (בראשית מו, כז) <strong>אתה מוצא שבעים חסר אחד! אמר ליה</strong> <small>[לו]:</small> <strong>תאומה היתה עם דינה, דכתיב</strong> <small>[שנאמר]:</small> <strong>"ואת דינה בתו"</strong> (בראשית מו, טו). ש"את" לשון ריבוי ותוספת היא, והיא המשלימה למספר השבעים. חזר והקשה לו: <strong>אלא מעתה,</strong> לפי זה, גם <strong>תאומה היתה עם בנימן, דכתיב</strong> <small>[שנאמר]:</small> 
## דף קכג:
 <strong>"ואת בנימין אחיו בן אמו"</strong> (בראשית מג, כט). שגם בפסוק זה נאמר "את", וכאמור שהיא לשון ריבוי לאחות נוספת! הוסיף ו<strong>אמר</strong> לו: <strong>מרגלית טובה היתה בידי ואתה מבקש לאבדה ממני,</strong> כלומר, יש לי טעם יקר ערך לדבר זה, ולא רציתי לאומרו לך עד עכשיו, <strong>הכי</strong> <small>[כך]</small> <strong>אמר</strong> <strong>ר' חמא בר חנינא:</strong> מי שמשלים את מספר בני יעקב שבאו למצרים <strong>זו יוכבד, שהורתה</strong> (הריונה) היה <strong>בדרך</strong> מארץ כנען למצרים, <strong>ולידתה בין החומות</strong> שבמצרים, <strong>שנאמר: "אשר ילדה אתה ללוי במצרים"</strong> (במדבר כו, נט), לומר: <strong>לידתה במצרים, ואין הורתה במצרים.</strong> 
 <big>א</big> ועוד בעניינים אלו <strong>בעא מיניה</strong> <small>[שאל אותו]</small> <strong>ר' חלבו מר' שמואל בר נחמני, כתיב</strong> <small>[נאמר]:</small> <strong>"ויהי כאשר ילדה רחל את יוסף</strong> ויאמר יעקב אל לבן שלחני ואלכה אל מקומי ולארצי<strong>"</strong> (בראשית ל, כה), <strong>מאי שנא כי אתיליד</strong> <small>[מה שונה,</small> השתנה <small>כאשר נולד]</small> <strong>יוסף,</strong> שדווקא אז אמר יעקב ללבן שהוא רוצה ללכת, ולא לפני כן? <strong>אמר ליה</strong> <small>[לו]:</small> <strong>ראה יעקב אבינו</strong> בנבואה <strong>שאין זרעו של עשו נמסר</strong> (נתפס) <strong>אלא ביד זרעו של יוסף, שנאמר: "והיה בית יעקב אש ובית יוסף להבה ובית עשו לקש</strong> ודלקו בהם ואכלום
 <strong>"</strong>(עובדיה א, יח), והרי ברח יעקב לארם מפני עשו שרצה להורגו, ומעתה שוב לא יוכל עשו לפגוע בו. <strong>איתיביה</strong> <small>[הקשה לו]</small> ר' חלבו: הרי נאמר במלחמה על הגדוד העמלקי שכבש את צקלג (והוא זרעו של עשו): <strong>"ויכם דוד מהנשף ועד הערב למחרתם"</strong> (שמואל א ל, יז), ודוד הריהו משבט יהודה. משמע שגם בני יהודה יש בכוחם להכות את זרעו של עשו! <strong>אמר ליה</strong> <small>[לו]</small> ר' שמואל בר נחמני: <strong>דאקריך נביאי</strong> <small>[מי שהקרה,</small> לימד, <small>אותך</small> את ספרי <small>נביאים]</small> <strong>לא אקריך כתובי</strong> <small>[הקרה אותך כתובים],</small> <strong>דכתיב</strong> <small>[שנאמר]</small> בכתובים: <strong>"בלכתו</strong> (של דוד) <strong>אל צקלג נפלו עליו ממנשה עדנה ויוזבד וידיעאל ומיכאל ויוזבד ואליהוא וצלתי ראשי האלפים אשר למנשה"</strong> (דברי הימים א יב, כא), ובני מנשה מזרע יוסף הם. נמצא שגם מלחמת דוד בעמלק בצקלג היתה בידי בני יוסף.
 <strong>מתיב</strong> <small>[מקשה]</small> <strong>רב יוסף: "ומהם מן בני שמעון הלכו להר שעיר אנשים חמש מאות ופלטיה ונעריה ורפיה ועזיאל בני ישעי בראשם, ויכו את שארית הפלטה לעמלק וישבו שם עד היום הזה"</strong> (דברי הימים א ד, מב), משמע שגם בני שמעון יש בכוחם להכות את בני עשו! <strong>אמר רבה בר שילא: ישעי מבני מנשה אתי</strong> <small>[בא],</small> <strong>דכתיב</strong> <small>[שנאמר]:</small> <strong>"ובני מנשה חפר וישעי".</strong> 
 <big>ב</big> ושבים לדון בדין הבכור, <strong>תנו רבנן</strong> <small>[שנו חכמים]:</small> <strong>הבכור</strong> אם היה של כהן, <strong>נוטל פי שנים בזרוע ובלחיים ובקיבה</strong> הניתנות לכהן מכל בהמת חולין שנשחטה, <strong>ו</strong>כן נוטל הבכור (אף של ישראל) <strong>במוקדשין</strong> של האב, <strong>ובשבח ששבחו</strong> (השביחו, עלו בערכם) ה<strong>נכסים</strong> של הירושה <strong>לאחר מיתת אביהן</strong> שלו ושל אחיו.
 <strong>כיצד,</strong> באיזה מקרה נוטל בשבח? <strong>הניח להן אביהן פרה</strong> שהיתה <strong>מוחכרת ומושכרת ביד אחרים, או שהיתה רועה באפר</strong> (באחו, בשדה) <strong>וילדה</strong> — <strong>בכור נוטל</strong> אף בוולד <strong>פי שנים, אבל</strong> אם הבנים <strong>בנו בתים ונטעו כרמים</strong> לאחר מות אביהם — <strong>אין בכור נוטל</strong> בשבח <strong>פי שנים</strong> לפי שאין זה שבח ששבחו נכסי האב, אלא דבר שהם עצמם עשוהו.
 ודנים בפרטי הדברים: <strong>האי</strong> <small>[זה]</small> <strong>הזרוע והלחיים והקיבה היכי דמי</strong> <small>[כיצד בדיוק מדובר]?</small> <strong>אי דאתי</strong> <small>[אם שבאו]</small> כבר מתנות אלה <strong>לידי אבוהון</strong> <small>[אביהם],</small> <strong>פשיטא</strong> <small>[פשוט,</small> מובן מאליו<small>]</small> שהבכור יורש פי שנים בכל אשר לו, ואין צורך לומר דבר זה, <strong>ואי</strong> <small>[ואם]</small> מדובר במקרה ש<strong>לא אתי</strong> <small>[באו]</small> עדיין המתנות <strong>לידי אבוהון</strong> <small>[אביהם],</small> הלא <strong>ראוי הוא, ו</strong>דין הוא ש<strong>אין הבכור נוטל</strong> פי שנים <strong>בראוי</strong> כפי שהוא נוטל <strong>במוחזק!</strong>
 ומשיבים: <strong>הכא</strong> <small>[כאן]</small> מדובר בזרוע לחיים וקיבה שלא הגיעו לידי אביהם, ובכל זאת אין זה ראוי אלא מוחזק, לפי ש<strong>במכירי כהונה עסקינן</strong> <small>[עוסקים אנו],</small> באנשים שהיו רגילים לתת את מתנותיהם לכהן זה דווקא, <strong>ו</strong>כגון <strong>דאשתחיט</strong> <small>[שנשחטה]</small> הבהמה <strong>בחיי דאבוהון</strong> <small>[אביהם],</small> <strong>וקסבר</strong> <small>[וסבור]</small> חכם זה: <strong>מתנות</strong> כהונה <strong>שלא הורמו</strong> (הופרשו) <strong>כמי שהורמו דמו</strong> <small>[נחשבות],</small> ולכן יש לבן הבכור בהם דין ירושת בכור.
 ועוד שואלים: <strong>מוקדשין</strong> ששנינו בברייתא שנוטל בהם הבכור פי שנים — <strong>לאו דידיה נינהו</strong> <small>[לא שלו הם],</small> שהרי משעה שמקדיש אדם בהמה לה', שוב אין הבהמה נחשבת כקניינו של המקדיש, אלא רכוש שמים היא, ואם כן מה שייך בה דין ירושה?
  ומשיבים: מדובר כאן  <strong>בקדשים קלים,</strong> כגון קרבן שלמים, <strong>ואליבא</strong> <small>[ועל פי שיטתו]</small> של <strong>ר' יוסי הגלילי</strong> ש<strong>אמר: ממון בעלים הוא; דתניא</strong> <small>[ש</small>כן <small>שנינו</small> בברייתא<small>],</small> נאמר בדיני הגוזל חפץ של חבירו ונשבע לשקר, שמביא אשם גזילות: <strong>"ומעלה מעל בה'</strong> וכיחש בעמיתו<strong>"</strong> (ויקרא ה, כא), <strong>לרבות</strong> זה הנשבע על <strong>קדשים קלים</strong> של חבירו, לפי <strong>שהן</strong> בעיקרם <strong>ממון בעלים,</strong> אלו <strong>דברי</strong> <strong>ר' יוסי הגלילי.</strong> ולשיטתו, כיון שקדשים קלים נחשבים ממון בעלים — יש בהם דין ירושה, והבכור נוטל בהם פי שנים.
 ועוד שנינו בברייתא: <strong>הניח להן אביהן פרה מוחכרת ומושכרת ביד אחרים, או שהיתה רועה באפר, וילדה</strong> — <strong>בכור נוטל בה פי שנים.</strong> ותוהים: <strong>השתא</strong> <small>[עכשיו,</small> הרי<small>]</small> <strong>מוחכרת ומושכרת, דלאו ברשותא דמרה דידהו קיימא</strong> <small>[</small>למרות <small>שלא ברשות בעליה שלה</small> היא <small>עומדת],</small> שהרי היא מצויה עתה בידי השוכר — <strong>אמרת שקיל</strong> <small>[אומר אתה</small> ש<small>נוטל]</small> הבכור פי שנים בשבח, אם היתה <strong>רועה באפר,</strong> שלא יצאה מרשות האב, <strong>מיבעיא</strong> <small>[נצרכה</small> לומר<small>]</small> שנוטל?
  ומשיבים:  <strong>הא קא משמע לן</strong> <small>[</small>דבר <small>זה השמיע לנו],</small> שפרה <strong>מוחכרת ומושכרת</strong> הנזכרת כאן, היא <strong>דומיא</strong> <small>[בדומה]</small> ל<strong>רועה באפר</strong> הנזכרת אף היא כאן; <strong>מה רועה באפר</strong> מדובר ב<strong>שבחא דממילא קא אתי</strong> <small>[שבח שמאליו הוא בא],</small> <strong>ולא קא חסרי</strong> <small>[חסרים]</small> <strong>בה</strong> האחים <strong>מזונא</strong> <small>[</small><small>מזון],</small>
## דף קכד.
 <strong>אף מוחכרת ומושכרת</strong> מדובר ב<strong>שבחא דממילא קא אתי</strong> <small>[שבח שמאליו הוא בא],</small> במקרה ש<strong>לא חסרי</strong> <small>[חסרים]</small> <strong>בה</strong> האחים <strong>מזוני</strong> <small>[מזונות],</small> אלא התנו שהשוכר או החוכר הוא המאכיל את הבהמה.
 <big>א</big> עד כאן עסקנו בביאור הברייתא. ומעירים: <strong>מני</strong> <small>[</small>שיטת <small>מי היא]</small> ברייתא זו? — שיטת <strong>רבי היא; דתניא</strong> <small>[ש</small>כן <small>שנינו</small> בברייתא<small>]:</small> <strong>אין בכור נוטל פי שנים ב</strong>כל <strong>שבח ששבחו נכסים לאחר מיתת אביהן.</strong> ואילו <strong>רבי אומר, אומר אני: בכור נוטל פי שנים בשבח ששבחו נכסים</strong> מעצמם <strong>לאחר מיתת אביהן, אבל לא בשבח שהשביחו יתומים לאחר מיתת אביהן.</strong> כיצד?
  — אם <strong>ירשו שטר חוב</strong> שהיו אחרים חייבים לאביהם — <strong>בכור נוטל פי שנים</strong> בכספי אותו חוב לכשייגבה, <strong>יצא עליהן שטר חוב</strong> שהיה מוטל על האב — <strong>בכור נותן</strong> בפרעון אותו חוב <strong>פי שנים. ואם אמר</strong> הבכור: <strong>איני נותן</strong> עבור חלק יתר של בכורה, <strong>ואיני נוטל</strong> את חלק הבכורה — <strong>רשאי</strong> לעשות כן.
 ומבררים ברייתא זו: <strong>מאי טעמייהו דרבנן</strong> <small>[מה טעמם של חכמים]</small> שהם סבורים שאין הבכור נוטל פי שנים בכל שבח ששבחו נכסים לאחר מות האב? <strong>אמר קרא</strong> <small>[הכתוב]:</small> <strong>"לתת לו פי</strong> <strong>שנים"</strong> (דברים כא, יז) שחלק הבכורה <strong>"מתנה" קרייה רחמנא</strong> <small>[קראה אותו התורה],</small> ומכאן יש ללמוד: <strong>מה</strong> דבר הניתן ב<strong>מתנה,</strong> אינו ניתן אלא <strong>עד דמטיא</strong> <small>[שהגיע]</small> תחילה <strong>לידיה</strong> <small>[לידו]</small> של הנותן, <strong>אף חלק בכורה</strong> אינו ניתן לבכור <strong>עד דמטיא לידיה</strong> <small>[שמגיעה לידו]</small> של האב תחילה, ומה שלא היה בידו בחייו, אינו נותן לבכור.
 <strong>ורבי,</strong> שסבור שבכור נוטל חלק בכורה בשבח ששבחו נכסים מאליהם לאחר מות האב, <strong>אומר, אמר קרא</strong> <small>[הכתוב]</small> בדין הבכור: <strong>"פי שנים", מקיש</strong> (משווה) כתוב זה <strong>חלק בכורה לחלק פשוט</strong> שבשניהם זוכה הבכור, <strong>מה חלק פשוט אף על גב</strong> <small>[אף על פי]</small> ש<strong>לא מטא לידיה</strong> <small>[הגיע לידו]</small> של האב הבכור יורש אותו, <strong>אף חלק בכורה, אף על גב</strong> <small>[אף על פי]</small> ש<strong>לא מטא לידיה</strong> <small>[הגיע לידו]</small> של האב זוכה בו הבכור.
  ושואלים:  <strong>ורבנן נמי הכתיב</strong> <small>[וחכמים גם כן, הרי נאמר]:</small> <strong>"פי שנים"</strong> ללמד שדינם כאחד! ומשיבים: <strong>ההוא, למיתבא ליה אחד מצרא</strong> <small>[אותו</small> ביטוי נאמר ללמד שיש <small>לתת לו</small> לבכור את שני חלקיו <small>על</small> <small>מצר,</small> גבול, <small>אחד</small> זה בצד זה<small>]</small> ולא לתת אותם בשני מקומות נפרדים.
 ומן הצד האחר שואלים: <strong>ורבי נמי</strong> <small>[גם כן]</small> <strong>הכתיב</strong> <small>[הרי נאמר]:</small> <strong>"לתת לו"!</strong> ומשיבים: <strong>ההוא</strong> <small>[אותו]</small> ביטוי בא ללמדנו דין אחר המופיע בברייתא, <strong>שאם</strong> הבכור <strong>אמר: איני נוטל</strong> חלק בכורה <strong>ואיני נותן</strong> חלק כפול בפרעון חוב של האב — <strong>רשאי.</strong> שכיון שהיא כמתנה — יכול לסרב לקבל אותה.
 ובבירורה המדוייק של המחלוקת <strong>אמר רב פפא: דיקלא ואלים</strong> <small>[דקל שנעשה עבה</small> יותר<small>]</small> לאחר מות האב, והרי הוא משובח יותר, <strong>ארעא ואסיק שירטון</strong> <small>[אדמה שהעלתה שירטון,</small> סחף<small>]</small> והושבחה בכך — <strong>דכולי עלמא לא פליגי דשקיל</strong> <small>[הכל אינם חלוקים ש</small>הבכור <small>נוטל]</small> פי שנים בתוספת השבח. <strong>כי פליגי</strong> <small>[כאשר נחלקו]</small> — <strong>בחפורה והוה שובלי</strong> <small>[בשחת שנעשתה שיבולים],</small> או <strong>שלופפי והוו תמרי</strong> <small>[פרחי דקלים שנעשו תמרים],</small> <strong>דמר סבר</strong> <small>[שחכם זה,</small> רבי, <small>סבור]:</small> <strong>שבחא דממילא</strong> <small>[שבח שמעצמו</small> הוא<small>]</small> זה, ונוטל בו הבכור חלק בכורה, <strong>ומר סבר</strong> <small>[וחכם זה,</small> חכמים, <small>סבור]:</small> <strong>אישתני</strong> <small>[השתנה]</small> ונעשה דבר חדש, ואין זה בכלל מה שהיה לאביהם תחילה.
 <big>ב</big> ובענין ההלכה למעשה <strong>אמר רבה בר חנא אמר</strong> <strong>ר' חייא:</strong> מי ש<strong>עשה</strong> ופסק בענין זה <strong>כדברי רבי</strong> — <strong>עשה,</strong> דינו דין, ואינו בטל. עשה <strong>כדברי חכמים</strong> — <strong>עשה.</strong>
## דף קכד:
 ומסבירים: <strong>מספקא ליה</strong> <small>[מסופק לו</small> לר' חייא<small>]</small> <strong>אי</strong> <small>[אם]</small> הכלל הקובע ש<strong>הלכה כרבי מחבירו</strong> משמעו: דווקא מחבירו <strong>ולא מחביריו,</strong> וכאן הרי חולקים עליו חכמים, ואם כן אין הלכה כמותו. <strong>או</strong> שמא <strong>הלכה כרבי מחבירו</strong> משמעו: <strong>ואפילו מחביריו.</strong> וכיון שאין בידו להכריע, הריהו משאיר את ההכרעה בידי כל דיין, וכל פסיקה שהיא אינה בטילה.
 <strong>אמר רב נחמן אמר רב: אסור לעשות כדברי רבי,</strong> ומסבירים: <strong>קא סבר</strong> <small>[סבור הוא]</small> רב: <strong>הלכה כרבי מחבירו ולא מחביריו.</strong>
 <strong>ורב נחמן דידיה</strong> <small>[שלו</small> עצמו<small>]</small> <strong>אמר</strong> שלא כדברים שאמר משמו של רב: <strong>מותר לעשות כדברי רבי.</strong> ומסבירים: <strong>קא סבר</strong> <small>[סבור הוא]</small> <strong>הלכה כרבי מחבירו ואפילו מחביריו.</strong>
 ועוד דעה בענין זה, <strong>אמר רבא: אסור לעשות כדברי רבי, ואם עשה</strong> — <strong>עשוי,</strong> ומסבירים: <strong>קא סבר</strong> <small>[סבור הוא]</small> <strong>מטין איתמר</strong> <small>[נאמר].</small> שלא נקבעה הלכה גמורה כדברי חכמים, אבל סיכמו כי הנטייה היא כדעת חכמים, ובמקרה כזה אף שלכתחילה יש לעשות כדבריהם, מכל מקום אם עשה כדברי רבי — אין מחזירים את הדין. ומעירים: אף מן האמור במדרש ההלכה, אין קביעת הלכה ברורה בענין זה, אם כרבי או כחכמים, שהרי תלוי הדבר בנוסחים שונים.
  שכן <strong>תני</strong> <small>[שנה]</small> <strong>רב נחמן</strong> ברייתא <strong>ב</strong>תוך <strong>שאר ספרי דבי</strong> <small>[הספרים של בית</small> מדרשו<small>]</small> של <strong>רב,</strong> שהוא הכינוי למדרשי ההלכה (הנוספים על תורת כהנים לספר ויקרא) על הכתוב בדין הבכור "לתת לו פי שנים בכל אשר ימצא לו" (דברים כא, יז): <strong>"בכל אשר ימצא לו"</strong> לאב — <strong>פרט לשבח שהשביחו יורשין לאחר מיתת אביהן,</strong> שבזה אין הבכור נוטל פי שנים. ומכאן יש להסיק: <strong>אבל שבח ששבחו נכסים</strong> מעצמם <strong>לאחר מיתת אביהן</strong> — <strong>שקיל</strong> <small>[נוטל],</small> <strong>ומני</strong> <small>[ו</small>שיטת <small>מי היא]</small> ברייתא זו? שיטת <strong>רבי היא.</strong>
 ומצד אחר <strong>תני</strong> <small>[שנה]</small> <strong>רמי בר חמא</strong> <strong>ב</strong>תוך <strong>שאר ספרי דבי</strong> <small>[הספרים של בית</small> מדרשו<small>]</small> של <strong>רב</strong> בנוסח אחר: <strong>"בכל אשר ימצא לו"</strong> — <strong>פרט לשבח ששבחו נכסים לאחר מיתת אביהן,</strong> שאין הבכור נוטל בשבח זה פי שנים. ויש ללמוד מכאן: <strong>וכל שכן שבח שהשביחו יורשין לאחר מיתת אביהן</strong> ש<strong>לא שקיל</strong> <small>[נוטל],</small> <strong>ומני</strong> <small>[ו</small>שיטת <small>מי היא]?</small> — שיטת <strong>רבנן</strong> <small>[חכמים]</small> <strong>היא.</strong>
 <big>א</big> <strong>אמר רב יהודה אמר שמואל: אין בכור נוטל פי שנים במלוה.</strong> ומבררים: <strong>למאן</strong> <small>[ל</small>שיטת <small>מי]</small> נאמרה הלכה זו? <strong>אילימא לרבנן</strong> <small>[אם תאמר ל</small>שיטת <small>חכמים],</small> <strong>השתא שבחא דאיתיה ברשותיה</strong> <small>[עכשיו,</small> הרי <small>שבח</small> ששבחו נכסים, <small>ש</small>הנכס עצמו <small>ישנו ברשותו]</small> של האב <strong>אמרי רבנן</strong> <small>[אומרים חכמים]</small> ש<strong>לא שקיל</strong> <small>[נוטל]</small> הבכור פי שנים באותו שבח, <strong>מלוה מבעיא</strong> <small>[נצרכה</small> לומר<small>]</small> שאינו נוטל? שהרי המילוה אינו נמצא ברשות האב בזמן מותו, ורק ראוי הוא שיגיע לידיו בזמן הפרעון.
 <strong>אלא</strong> ודאי אמר שמואל כן <strong>ל</strong>שיטת <strong>רבי,</strong> שאף שלדעתו, בשבח ששבחו נכסים נוטל הבכור פי שנים, במילוה, שלא היה ברשות האב — אינו נוטל.
 ומקשים: <strong>ואלא</strong> לפי זה <strong>הא דתניא</strong> <small>[</small>הלכה <small>זו ששנינו</small> בברייתא<small>]:</small> <strong>ירשו</strong> הבנים <strong>שטר חוב</strong> מאביהם — <strong>בכור נוטל פי שנים</strong> בפרעון החוב <strong>בין במלוה בין ברבית, מני</strong> <small>[</small>שיטת <small>מי היא]?</small> <strong>לא</strong> שיטת <strong>רבי ולא</strong> שיטת <strong>רבנן</strong> <small>[חכמים]!</small>
 ומגיעים למסקנה: אלא <strong>לעולם</strong> מה שאמר שמואל שאין הבכור נוטל פי שנים במילוה, <strong>ל</strong>שיטת <strong>רבנן</strong> <small>[חכמים]</small> הוא, <strong>ואצטריך</strong> <small>[והוצרך]</small> הדבר להיאמר לשיטת חכמים, לפי שאינו מובן מאליו, כי <strong>סלקא דעתך אמינא</strong> <small>[עולה על דעתך לומר]:</small> <strong>מלוה, כיון דנקיט שטרא</strong> <small>[שמחזיק</small> המלוה <small>שטר</small> חוב בידו<small>]</small> — <strong>כמאן דגביא דמיא</strong> <small>[כמי שגבוי</small> הוא <small>נחשב]</small> ואף חכמים מודים שיש בו חלק כפול לבכור, ועל כן <strong>קא משמע לן</strong> <small>[השמיע לנו]</small> שמואל, שאין המילוה נחשב כמוחזק בידי האב, ואין הבכור נוטל בו פי שנים.
 ועוד בענין זה <strong>שלחו מתם</strong> <small>[משם</small> מארץ ישראל<small>]</small> פסק הלכה זה: <strong>בכור נוטל פי שנים במלוה אבל לא ברבית,</strong> שאם האב הלוה כסף לגוי בריבית, סכום המילוה עצמו יש בו חלק כפול לבכור, אבל הריבית הריהי בגדר ראוי בלבד.
  ושואלים:  <strong>למאן</strong> <small>[ל</small>שיטת <small>מי]</small> פוסקים הם? <strong>אילימא לרבנן</strong> <small>[אם תאמר ל</small>שיטת <small>חכמים],</small> <strong>השתא שבחא דאיתיה ברשותיה</strong> <small>[עכשיו,</small> הרי <small>שבח</small> ששבחו נכסים מעצמם, <small>ש</small>הנכס עצמו <small>ישנו ברשותו</small> של האב<small>],</small> — <strong>אמרי רבנן דלא שקיל</strong> <small>[</small><small>אומרים חכמים שאינו נוטל],</small> <strong>מלוה</strong> שאינו ברשותו של האב <strong>מבעיא</strong> <small>[נצרכה</small> לומר<small>]</small> שאינו נוטל בו חלק בכורה?
 <strong>אלא</strong> ודאי הלכו <strong>ל</strong>שיטת <strong>רבי.</strong> ושואלים: <strong>ול</strong>דעת <strong>רבי, ברבית לא</strong> נוטל חלק בכורה? <strong>והתניא</strong> <small>[והרי שנינו</small> בברייתא<small>],</small> <strong>רבי אמר: בכור נוטל פי שנים בין במלוה בין ברבית!</strong>
 אלא <strong>לעולם</strong> לשיטת <strong>רבנן</strong> <small>[חכמים]</small> <strong>היא</strong> הלכה זו שהורו חכמי ארץ ישראל, <strong>ו</strong>לדעתם סבורים חכמים כי <strong>מלוה כמאן דגביא דמיא</strong> <small>[כמי שגבוי נחשב]</small> אבל הריבית לא.
  ומסופר, <strong>אמר ליה</strong> <small>[לו]</small> <strong>רב אחא בר רב לרבינא: איקלע</strong> <small>[הזדמן]</small> <strong>אמימר לאתרין ודריש</strong> <small>[למקומנו ודרש]:</small> <strong>בכור נוטל פי שנים במלוה אבל לא ברבית. אמר ליה</strong> <small>[לו]:</small> <strong>נהרדעי לטעמייהו</strong> <small>[חכמי נהרדעא</small> הולכים <small>לשיטתם],</small> אמימר הולך בענין זה כשיטתו של רב נחמן, שהיה כמוהו מחכמי נהרדעא.
  ש<strong>אמר רבה:</strong> יתומים ש<strong>גבו קרקע</strong> בחוב אביהם — <strong>יש לו</strong> לבכור, חלק כפול בהם, <strong>גבו מעות</strong> — <strong>אין לו. ורב נחמן אמר: גבו מעות</strong> — <strong>יש לו, גבו קרקע</strong> — <strong>אין לו.</strong>
 <strong>אמר ליה</strong> <small>[לו]</small> <strong>אביי לרבה: לדידך קשיא</strong> <small>[ל</small>שיטתך <small>שלך קשה],</small> <strong>ל</strong>שיטת <strong>רב נחמן קשיא</strong> <small>[קשה];</small> ומסביר: <strong>לדידך קשיא</strong> <small>[ל</small>שיטתך <small>שלך קשה]:</small>
## דף קכה.
 <strong>מאי שנא</strong> <small>[</small>ב<small>מה שונה]</small> גביית <strong>מעות</strong> ש<strong>לא</strong> מקבל בהם הבכור פי שנים — משום <strong>דלאו הני מעות שבק אבוהון</strong> <small>[שלא</small> את <small>המעות הללו הניח אביהם],</small> אלא רק התחייבות של הלווה לפרוע לו. ואם כן, גביית <strong>קרקע נמי</strong> <small>[גם כן]</small> — <strong>לאו הא קרקע שבק אבוהון</strong> <small>[לא</small> את <small>הקרקע הזו הניח</small> להם <small>אביהם</small> כשמת<small>],</small> שהרי היתה רק משועבדת לו, ויכול היה הלווה לשלם חובו בקרקע אחרת, או לשלם לו מעות!
 <strong>ועוד, הא את</strong> <small>[הרי אתה]</small> <strong>הוא</strong> ש<strong>אמרת: מסתבר טעמא דבני מערבא</strong> <small>[הטעם של בני ארץ ישראל]</small> בענין נכדה שהיתה ראויה לירש את סבתה, ומתה הסבתא לפניה. ורצה בעלה של הנכדה לרשת אותה סבתא במקום אשתו, ואמרו חכמי ארץ ישראל שאינו נוטל משום שלגבי אשתו לא היו נכסים אלו אלא בגדר של ראוי בלבד, לפי <strong>דאי קדים</strong> <small>[שאם</small> היתה <small>מקדימה]</small> ה<strong>סבתא וזבנא</strong> <small>[ומוכרת]</small> — <strong>זבינה זביני</strong> <small>[מכירתה מכר]</small> ואין הבעל יורש בראוי כבמוחזק, ואף כאן — הרי יכול היה הלווה למכור קרקע זו שגבו ממנו היתומים, ולכן לא היתה אלא ראוי! זה מה שקשה לרבה.
  וגם <strong>לרב נחמן קשיא</strong> <small>[קשה]:</small> <strong>מאי שנא</strong> <small>[מה שונה]</small> <strong>קרקע</strong> שגבו ש<strong>לא</strong> נוטל הבכור פי שנים? משום <strong>דלאו הא קרקע שבק אבוהון</strong> <small>[שלא</small> את <small>הקרקע הזו הניח אביהם],</small> שהרי יכול היה הלווה לפרוע לו במעות, <strong>מעות נמי</strong> <small>[גם כן]</small> <strong>לאו הני מעות שבק אבוהון</strong> <small>[לא</small> את <small>המעות הללו הניח אביהם]!</small>
 <strong>ועוד, הא</strong> <small>[הרי]</small> <strong>אמר רב נחמן אמר רבה בר אבוה: יתומים שגבו קרקע בחובת אביהן</strong> — <strong>בעל חוב</strong> של אביהם <strong>חוזר וגובה מהן</strong> קרקע זו, לפי שהיא משועבדת לו, ככל נכס שהיה אביהם קונה בחייו. ונמצא שאף רב נחמן עצמו סבור שקרקע משועבדת דינה כדבר המוחזק בידי המלוה, ומדוע אומר הוא לגבי בכור שאם גבו קרקע אין לו בה חלק בכורה?
 <strong>אמר ליה</strong> <small>[לו]</small> רבה לאביי: <strong>לא לדידי קשיא</strong> <small>[ל</small>שיטתי <small>שלי קשה]</small> <strong>ולא ל</strong>שיטת <strong>רב נחמן קשיא</strong> <small>[קשה],</small> שכן <strong>טעמא דבני מערבא</strong> <strong>קאמרינן</strong> <small>[</small>את <small>הטעם של בני ארץ ישראל אומרים אנו]</small> ונחלקנו בהסברת הדברים לפי שיטתם, <strong>ולן לא</strong> <strong>סבירא לן</strong> <small>[ו</small>אולם <small>אנו</small> עצמנו, <small>איננו סבורים כן]</small> כדעת בני ארץ ישראל.
  כיון שהוזכר הענין, שואלים: <strong>מאי</strong> <small>[מהו]</small> אותו ענין של <strong>סבתא</strong> שהוזכר מקודם? <strong>דההוא</strong> <small>[ש</small>אדם <small>אחד]</small> ש<strong>אמר להו</strong> <small>[להם]</small> לעומדים עליו בשעת מיתה: 
## דף קכה:
 <strong>"</strong>את כל <strong>נכסי</strong> אני נותן <strong>לסבתא ובתרה לירתאי"</strong> <small>[ואחריה,</small> אחרי מותה, יינתנו הנכסים <small>ליורשיי]</small> שהם יירשו אותה, ולא יורשיה. ונפטר אותו איש. <strong>הויא ליה ברתא דהוה נסיבא</strong> <small>[היתה לו בת</small> יחידה <small>שהיתה נשואה],</small> <strong>שכיבא</strong> <small>[מתה]</small> אותה בת <strong>בחיי בעלה ובחיי</strong> ה<strong>סבתא, בתר דשכיבא</strong> <small>[אחרי שמתה]</small> ה<strong>סבתא, אתא</strong> <small>[בא]</small> ה<strong>בעל</strong> של אותה בת <strong>קא תבע</strong> <small>[</small>ו<small>היה תובע]</small> את הנכסים כיורש של אשתו,
 <strong>אמר רב הונא:</strong> מה שאמר אביה <strong>"לירתי"</strong> <small>[ליורשי],</small> כוונתו: <strong>ואפילו לירתי ירתי</strong> <small>[ליורשי יורשי],</small> וכיון שהבעל יורש את אשתו יש לו זכות בנכסים. <strong>ורב ענן אמר: "לירתי"</strong> <small>[ליורשי]</small> משמעו: <strong>ולא לירתי ירתי</strong> <small>[ליורשי יורשי].</small>
 <strong>שלחו מתם</strong> <small>[משם</small> מארץ ישראל<small>]:</small> <strong>הלכתא כוותיה</strong> <small>[הלכה כשיטתו]</small> של <strong>רב ענן, ו</strong>אולם <strong>לאו מטעמיה</strong> <small>[לא מטעמו]</small> לא מן הטעם שהוא נתן. ומפרטים: <strong>הלכתא כוותיה</strong> <small>[הלכה כשיטתו]</small> של <strong>רב ענן</strong> — ש<strong>בעל לא ירית</strong> <small>[יורש]</small> נכסים אלה. <strong>ולאו מטעמיה</strong> <small>[ולא מטעמו],</small> ש<strong>אילו רב ענן סבר</strong> <small>[סבור]:</small> <strong>אף על גב דהוה ליה ברא לברתיה</strong> <small>[אף על פי ש</small>אם <small>היה לה בן לבתו]</small> <strong>לא ירית</strong> <small>[</small>היה הבן <small>יורש],</small> שהרי אמר רק "ליורשי" ולא ליורשי יורשי. <strong>ולא היא,</strong> אין הדבר כן, ש<strong>אילו הוה ליה ברא לברתיה ודאי ירית</strong> <small>[היה לה בן לבתו ודאי</small> היה <small>יורש],</small> <strong>ובעל היינו טעמא דלא ירית</strong> <small>[זהו הטעם שאינו יורש]</small> — <strong>משום דהוה ליה</strong> <small>[ש</small>ממון זה <small>הריהו]</small> רק בגדר של <strong>ראוי</strong> שלא היה ברשות האשה בחייה, <strong>ואין הבעל,</strong> כשהוא יורש את אשתו, <strong>נוטל בראוי</strong> להגיע ליד האשה <strong>כ</strong>דרך שהוא נוטל <strong>במוחזק</strong> בידה.
  ותוהים:  <strong>מכלל</strong> הדברים אתה למד ש<strong>רב הונא</strong> שפסק שהבעל יורש, <strong>סבר</strong> <small>[סבור]</small> כי <strong>בעל נוטל בראוי כבמוחזק?!</strong>
 <strong>אמר</strong> <strong>ר' אלעזר, דבר זה נפתח בגדולים ונסתיים בקטנים</strong> בלשון ענוה אמר, שרב הונא שהוא מן הגדולים אמר בתחילה דבר זה, והוא, ר' אלעזר, ישלים ויסביר את דבריו, שטעמו הוא משום ש<strong>כל האומר</strong> לגבי ירושה או מתנה: "נכסי נתונים לך ו<strong>אחריך</strong> לפלוני", <strong>כאומר "</strong>נכסי נתונים לפלוני <strong>מעכשיו" דמי</strong> <small>[נחשב].</small> אלא שבינתיים יש לראשון זכות ליהנות מהם, ומשום כך נמצא שהנכסים הללו היו כמוחזקים בידי האשה עוד בחייה (מכח הצוואה) ולכן הבעל יורש אותם.
 <strong>אמר רבה: מסתברא טעמא דבני מערבא</strong> <small>[מסתבר הטעם של בני ארץ ישראל]</small> שהנכסים שהיו ביד הזקנה נחשבו כראוי ביד הנכדה, ולא כמוחזק, <strong>דאי קדים</strong> <small>[ש</small>הרי <small>אם היתה מקדימה]</small> ה<strong>סבתא וזבנא</strong> <small>[ומוכרת]</small> את הנכסים לפני מותה — <strong>זבינה זביני</strong> <small>[מכירתה</small> היתה <small>מכר]</small> ואז לא היו הנכסים הללו מגיעים כלל לבת. ואם כן, בחיי הבת היו רק ראויים לבת ולא מוחזקים, ואין הבעל יורש בראוי.
 <big>א</big> לסיכומה הכולל של ההלכה בעניינים אלו <strong>אמר רב פפא, הלכתא</strong> <small>[הלכה]:</small> <strong>אין הבעל נוטל בראוי כבמוחזק. ואין הבכור נוטל בראוי כבמוחזק. ואין הבכור נוטל פי שנים במלוה, בין שגבו קרקע בין שגבו מעות,</strong>
## דף קכו.
 <strong>ומלוה שעמו,</strong> הלוואה שלוה אותו בכור מאביו, בזה <strong>פלגי</strong> <small>[חולקים]</small> את חלק הבכורה. שכיון שהכסף בפועל מוחזק בידי הבכור לא ברור לנו כיצד יש להתייחס לכסף זה, האם כמוחזק או כראוי, ולכן חולקים הבכור ואחיו ביניהם את חלק הבכורה מספק.
 <big>א</big> ובענין שדנו בו לעיל, שהבכור אינו נוטל פי שנים בשבח שהשביחו האחים את הנכסים לאחר מות האב, <strong>אמר רב הונא אמר רב אסי: בכור שמיחה</strong> — <strong>מיחה,</strong> כלומר, זכותו של הבכור לומר לאחיו שאין הוא מסכים שישביחו את הנכסים קודם חלוקה, ואם בכל זאת השביחו — הריהו מקבל חלק כפול גם בשבח.
 <strong>אמר רבה: מסתבר טעמיה</strong> <small>[טעמו]</small> הלכה זו של <strong>רב אסי</strong> — <strong>ב</strong>מקרה שכאשר מת האב היו נכסי הירושה <strong>ענבים,</strong> שהינם עדיין על הגפן ומחה הבכור באחיו שלא ישביחום, והם עברו על דבריו <strong>ובצרום</strong> (קטפו אותם), וכן ב<strong>זיתים</strong> שהינם עדיין על העץ <strong>ומסקום</strong> (קטפו אותם), שלא נשתנו מכמות שהיו, <strong>אבל</strong> אם <strong>דרכום</strong> את הענבים ועשו מהם יין, הרי אף שמחה בהם — <strong>לא</strong> יטול פי שנים בשבח. <strong>ורב יוסף אמר: אפילו דרכום</strong> נוטל פי שנים בשבח.
 ועל דברים אלה תוהים: גם אם <strong>דרכום?!</strong> הלא <strong>מעיקרא עינבי השתא חמרא</strong> <small>[מתחילה</small> היו <small>ענבים, עכשיו</small> הם <small>יין],</small> ובשינוי גדול כזה אפילו הגזלן קונה את גוף הדבר שגזל, וכל שכן האחים, ומדוע יטול הבכור פי שנים במה שהשביחו?
  ומשיבים: אין כוונת רב יוסף לומר שהבכור נוטל פי שנים אף בשבח שהושבחו הענבים כשנעשה מהם יין, אלא  <strong>כ</strong>מו ש<strong>אמר רב עוקבא בר חמא</strong> במקום אחר: <strong>ליתן לו דמי היזק ענביו,</strong> <strong>הכא נמי</strong> <small>[כאן גם כן]</small> הכוונה היא ש<strong>נותן לו דמי היזק ענביו,</strong> שאם נתקלקל היין וערכו פחות מערך הענבים — צריכים האחים לשלם לבכור שמחה בהם עבור ירידת ערכם של הענבים שהיו נופלים בחלקו כבכור.
  ומעירים:  <strong>היכא איתמר</strong> <small>[היכן נאמר]</small> דבר זה של <strong>רב עוקבא בר חמא? אהא</strong> <small>[על זו]</small> ש<strong>אמר רב יהודה אמר שמואל: בכור ופשוט שהניח להן אביהן ענבים ובצרום, זיתים ומסקום</strong> — <strong>בכור נוטל</strong> מהם <strong>פי שנים אפילו דרכום.</strong> ותוהים: <strong>דרכום?!</strong> הלא השתנו הדברים, שכן <strong>מעיקרא עינבי השתא חמרא</strong> <small>[מתחילה</small> היו <small>ענבים, עכשיו</small> הם <small>יין]!</small> <strong>אמר מר עוקבא בר חמא:</strong> הכוונה איננה שנותנים לו חלק כפול ביין, אלא <strong>ליתן לו דמי היזק ענביו</strong> אם נתקלקל היין, שנותנים לו חלק כפול מדמי ענבים.
 <big>ב</big> ועוד <strong>אמר רב אסי</strong> בענין זה: <strong>בכור שנטל חלק כפשוט</strong> — <strong>ויתר,</strong> מחל בכך על חלק הבכורה הראוי לו. ושואלים: <strong>מאי</strong> <small>[מה]</small> עניינו של <strong>"ויתר"</strong> זה? <strong>רב פפא משמיה</strong> <small>[משמו]</small> של <strong>רבא אמר: ויתר באותה שדה,</strong> כלומר, רק לגבי אותו שדה שנחלק ולא נטל בו חלק בכורה הרי זה ויתור, ואין בדבר ויתור על חלק הבכורה בשאר נכסי הירושה. ו<strong>רב פפי</strong> אף הוא <strong>משמיה</strong> <small>[משמו]</small> של <strong>רבא אמר: ויתר בכל הנכסים כולן.</strong>
 ומסבירים: <strong>רב פפא משמיה</strong> <small>[משמו]</small> של <strong>רבא אמר ויתר</strong> רק <strong>באותה שדה, קא סבר</strong> <small>[</small>לפי ש<small>סבור הוא]:</small> <strong>אין לו לבכור</strong> זכות קניינית בחלק הבכורה <strong>קודם חלוקה,</strong> ומשום כך רק <strong>מה דאתא לידיה אחיל</strong> <small>[שהגיע</small> כבר <small>לידו,</small> שחילקו אותו <small>מחל],</small> <strong>אידך</strong> <small>[</small>את <small>השאר]</small> <strong>לא אחיל</strong> <small>[מחל].</small>
 <strong>ורב פפי משמיה</strong> <small>[משמו]</small> של <strong>רבא אמר: ויתר בכל הנכסים כולן, קא סבר</strong> <small>[</small>לפי ש<small>סבור הוא]</small> ש<strong>יש לו לבכור</strong> זכות בחלק הבכורה אף <strong>קודם חלוקה, ומדאחיל בהא אחיל בכולהו</strong> <small>[ומכיון שמחל בזו</small> השדה <small>מחל ב</small>כל הנכסים <small>כולם].</small>
 ומעירים: <strong>והא</strong> <small>[ו</small>דבר <small>זה]</small> שאמרו <strong>רב פפי ורב פפא</strong> שניהם בשם רבא — <strong>לאו</strong> <small>[לא]</small> <strong>בפירוש איתמר</strong> <small>[נאמר]</small> על ידי רבא, <strong>אלא מכללא</strong> <small>[מכלל</small> הדברים<small>]</small> <strong>איתמר</strong> <small>[נאמר],</small> שהיסקנו זאת ממעשה שהיה, <strong>דההוא בכור דאזיל זבין נכסי דידיה</strong> <small>[שבכור אחד הלך</small> ו<small>מכר</small> קודם חלוקה את <small>נכסיו שלו]</small> ושל אחיו ה<strong>פשוט</strong> שמת, <strong>אזול יתמי בני</strong> <small>[הלכו היתומים בני]</small> ה<strong>פשוט למיכל תמרי מהנהו לקוחות</strong> <small>[לאכול</small> את <small>התמרים מאותם קונים]</small> בגלל החלק של אביהם באותם שדות, <strong>מחונהו</strong> <small>[הכו אותם]</small> הלקוחות, כאילו היו גנבים. <strong>אמרי להו</strong> <small>[אמרו להם]</small> ה<strong>קרובים</strong> לאותם לקוחות: <strong>לא מיסתייא דזבנתינהו לנכסייהו</strong> <small>[דייכם שקניתם את נכסיהם]</small> של כדין, <strong>אלא מימחא נמי מחיתו להו</strong> <small>[שגם הכיתם אותם]?</small> <strong>אתו לקמיה</strong> <small>[באו לפני]</small> <strong>רבא, אמר להו</strong> <small>[להם]:</small> <strong>לא עשה</strong> הבכור <strong>ולא כלום</strong> ומכירתו בטלה.
## דף קכו:
 ובהבנת משמעות דברי רבא נחלקו, <strong>מר סבר</strong> <small>[חכם זה,</small> רב פפי, <small>סבור]:</small> <strong>לא עשה כלום בפלגא</strong> <small>[בחלק]</small> של הפשוט, כיון שלא היתה לו רשות למוכרו, אבל את חלק הבכורה מכר, לפי שיש לו בו זכות גם קודם חלוקה. <strong>ומר סבר</strong> <small>[וחכם זה,</small> רב פפא, <small>סבור]:</small> <strong>בכולהו</strong> <small>[בכולם]</small> לא עשה כלום, שאף בחלק הבכורה שלו אין לו חלק.
  ובענין זה <strong>שלחו מתם</strong> <small>[משם,</small> מארץ ישראל לבבל<small>],</small> פסק הלכה: <strong>בכור שמכר קודם חלוקה</strong> — <strong>לא עשה כלום.</strong> ומסיקים מכאן: <strong>אלמא</strong> <small>[מכאן</small> יוצא<small>]</small> לדעת חכמי ארץ ישראל כי <strong>אין לו לבכור קודם חלוקה. ו</strong>מכל מקום <strong>הלכתא</strong> <small>[הלכה</small> היא<small>]</small> ש<strong>יש לבכור קודם חלוקה.</strong>
 וכך גם מסופר ש<strong>מר זוטרא מ</strong>המקום <strong>רישבא פלג בצנא דפלפלי בהדי אחין</strong> <small>[חלק בסל של פלפלים יחד עם אחיו]</small> <strong>בשוה</strong> למרות שהיה בכור. <strong>אתא לקמיה</strong> <small>[בא לפני]</small> <strong>רב אשי</strong> לדון על השאר, <strong>אמר ליה</strong> <small>[לו]:</small> <strong>הואיל</strong> ו<strong>ויתרתה במקצת</strong> — <strong>ויתרתה בכל הנכסים כולן,</strong> שכן יש לבכור זכות בחלק בכורתו קודם חלוקה.
 <big>א משנה</big> <strong>האומר: "איש פלוני</strong> שהוא <strong>בני בכור לא יטול פי שנים</strong> בנכסיי <strong>",</strong> או אם אמר: <strong>"איש פלוני בני לא יירש עם</strong> שאר <strong>אחיו</strong> בנכסיי <strong>"</strong>— <strong>לא אמר כלום,</strong> ומדוע? — מפני <strong>שהתנה על מה שכתוב בתורה,</strong> וחוק התורה מבטל את דבריו.
  אבל <strong>המחלק נכסיו</strong> בחייו <strong>על</strong> ידי דיבור <strong>פיו</strong> כנותן מתנה, הרי אם <strong>ריבה לאחד</strong> מבניו יותר מחלקם של האחרים <strong>ומיעט לאחד,</strong> או <strong>השוה להן</strong> לפשוטים <strong>את הבכור</strong> — <strong>דבריו קיימין, ואם אמר</strong> שהוא עושה זאת <strong>משום ירושה</strong> ולא כמתנה — <strong>לא אמר כלום. כתב</strong> בתוך שטר הצוואה <strong>בין בתחלה בין באמצע בין בסוף</strong> שעושה זאת <strong>משום מתנה</strong> — <strong>דבריו קיימין.</strong>
 <big>ב גמרא</big> ושואלים: <strong>לימא מתניתין</strong> <small>[האם לומר</small> ש<small>משנתנו]</small> ש<strong>לא</strong> כשיטת <strong>ר' יהודה? דאי</strong> <small>[שאם]</small> היא כשיטת <strong>ר' יהודה, האמר</strong> <small>[הרי</small> הוא <small>אמר]</small> במקום אחר כי <strong>בדבר של ממון תנאו קיים!</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>האומר לאשה: הרי את מקודשת לי על מנת שאין ליך</strong> (לך) <strong>עלי,</strong> שאיני מחוייב כלפייך, <strong>שאר</strong> (מזונות) <strong>כסות ועונה</strong> (יחסי אישות) שהם חיובי התורה של בעל לאשתו — <strong>הרי זו מקודשת</strong> כפי שאמר, <strong>ו</strong>אילו <strong>תנאו בטל,</strong> משום שהתנה על דבר הכתוב בתורה, אלו <strong>דברי</strong> <strong>ר' מאיר.</strong> <strong>ר' יהודה אמר:</strong> המתנה על מה שכתוב בתורה <strong>בדבר של ממון</strong> — <strong>תנאו קיים,</strong> כגון חובת הבעל לאשתו בשאר וכסות. ואם כן, לדעת ר' יהודה יכול אדם להתנות שלא יירש בכורו פי שנים, או שאחד מבניו לא יירש כלל!
  ודוחים:  <strong>אפילו תימא</strong> <small>[תאמר]</small> שמשנתנו היא כשיטת <strong>ר' יהודה,</strong> יש לחלק: <strong>התם ידעה וקא מחלה</strong> <small>[שם יודעת</small> האשה <small>והיא מוחלת]</small> על דבר שמגיע לה, ובזה התנאי קיים, אבל <strong>הכא לא קא מחיל</strong> <small>[כאן</small> הבן <small>אינו מוחל]</small> על חלקו בירושה, ואין האב יכול להתנות על דבר הכתוב בתורה רק מדעת עצמו.
 <big>ג</big> <strong>אמר רב יוסף: אמר "איש פלוני בני בכורי הוא"</strong> — <strong>נוטל</strong> אותו אדם <strong>פי שנים</strong> על סמך דברים אלה, אבל אם אמר כך: <strong>"איש פלוני</strong> בני <strong>בכור הוא"</strong> — <strong>אינו נוטל פי שנים, דלמא בוכרא דאמא קאמר</strong> <small>[שמא בכור של האם אמר]</small> ולא בכורו שלו, ואין זה מוכיח שהוא צריך ליטול פי שנים.
  מסופר:  <strong>ההוא דאתא לקמיה</strong> <small>[אדם אחד שבא לפני]</small> <strong>רבה בר בר חנה</strong> להעיד, ו<strong>אמר ליה</strong> <small>[לו,</small> לרבה בר בר חנה<small>]:</small> <strong>מוחזקני בזה שהוא בכור. אמר ליה</strong> <small>[לו]</small> רבה בר בר חנה: <strong>מנא ידעת</strong> <small>[מנין אתה יודע]</small> שהוא בכור? אמר לו: <strong>דהוה קרי ליה אבוה "בוכרא סכלא"</strong> <small>[שהיה קורא לו אביו "בכור שוטה"].</small> השיב לו: <strong>דלמא בוכרא דאמא</strong> <small>[שמא בכור של האם]</small> <strong>הוא,</strong> ש<strong>כל בוכרא דאמא נמי "בוכרא סכלא" קארו ליה</strong> <small>[בכור של האם גם כן "בכור שוטה" קוראים לו].</small>
 ועוד מסופר: <strong>ההוא דאתא לקמיה</strong> <small>[אדם אחד שבא לפני]</small> <strong>ר' חנינא</strong> להעיד. <strong>אמר ליה</strong> <small>[לו]</small> אותו אדם לר' חנינא: <strong>מוחזקני בזה שהוא בכור. אמר ליה</strong> <small>[לו]</small> ר' חנינא: <strong>מנא ידעת</strong> <small>[מנין אתה יודע]?</small> <strong>אמר ליה</strong> <small>[לו]:</small> <strong>דכי הוו אתו לגבי אבוה</strong> <small>[שכאשר היו</small> אנשים <small>באים אצל אביו],</small> <strong>אמר להו</strong> <small>[היה אומר להם]:</small> <strong>זילו לגבי</strong> <small>[לכו אצל]</small> <strong>שכחת ברי</strong> <small>[בני],</small> <strong>דבוכרא</strong> <strong>הוא ומסי רוקיה</strong> <small>[שבכור הוא ורוקו מרפא].</small>
 ושואלים: <strong>ודלמא בוכרא דאמא</strong> <small>[ושמא בכור של האם]</small> <strong>הוא!</strong> ומשיבים: <strong>גמירי</strong> <small>[למודים</small> אנו<small>]</small> במסורת: <strong>בוכרא דאבא</strong> <small>[בכור של האב]</small> — <strong>מסי רוקיה</strong> <small>[מרפא רוקו],</small> <strong>בוכרא דאמא</strong> <small>[בכור של האם]</small> — <strong>לא מסי רוקיה</strong> <small>[מרפא רוקו].</small>
 <big>ד</big> ועוד בדיני בכור, <strong>אמר</strong> <strong>ר' אמי: טומטום,</strong> מי שאיברי הרבייה שלו מכוסים, ולא ידוע אם הוא זכר או נקבה, <strong>שנקרע</strong> לאחר מכן הכיסוי <strong>ונמצא</strong> שהוא <strong>זכר,</strong> אף על פי שהיה בכור — <strong>אינו נוטל פי שנים</strong> בירושת אביו, שכן <strong>אמר קרא</strong> <small>[הכתוב]</small> בפרשת בכור: <strong>"והיה הבן הבכר לשניאה"</strong> (דברים כא, טו), והכוונה היא: <strong>עד שיהא בן משעת הויה,</strong> כלומר, משעה שנהיה, שנולד, וזה לא היה בן בתחילתו אלא טומטום.
 <strong>רב נחמן בר יצחק אמר:</strong> טומטום שנקרע ונמצא זכר <strong>אף אינו נידון כבן סורר ומורה,</strong> שכן <strong>אמר קרא</strong> <small>[הכתוב]:</small> <strong>"כי יהיה לאיש בן סורר ומרה"</strong> (דברים כא, יח), והכוונה אף כאן: <strong>עד שיהא בן משעת הויה.</strong> 
## דף קכז.
 <strong>אמימר אמר:</strong> טומטום זה שנקרע ונמצא זכר, אם הוא בן פשוט ולא בן בכור, <strong>אף אינו ממעט חלק בכורה,</strong> שאין מביאים אותו בחשבון הבנים החולקים בירושה כאשר נותנים לבכור פי שנים מכל אחד מן האחים. שאם היו שלושה אחים — בכור, פשוט וטומטום, חולקים את הרכוש לשלושה חלקים וכאילו חולקים רק הבכור והפשוט, ונוטל הבכור לחלק בכורתו שליש ואת אותם שני שליש הנותרים יחלקו ביניהם בשווה הבכור הפשוט והטומטום. <strong>שנאמר</strong> בפרשת הבכור: <strong>"וילדה לו בנים</strong> והיה הבן הבכור <strong>"</strong>וכו' (דברים כא, טו), <strong>עד שיהא בן בשעת לידה</strong> שבדין הבכור אין נחשב בין הבנים אלא מי שהיה בן משעת לידתו.
 <strong>רב שיזבי אמר: אף אינו נימול לשמנה</strong> ימים, אם חל היום השמיני ללידתו בשבת, למרות שבדרך כלל מילה ביום השמיני דוחה את השבת, ש<strong>אמר קרא</strong> <small>[הכתוב]:</small> <strong>"אשה כי תזריע וילדה זכר... וביום השמיני ימול"</strong> (ויקרא יב, ב–ג), לומר שאינו נימול ביום השמיני (ואף בשבת) <strong>עד שיהא זכר משעת לידה</strong> ("וילדה זכר").
 <strong>רב שרביא אמר: אף אין אמו טמאה לידה</strong> כטומאת כל אשה היולדת בן, ש<strong>אמר קרא</strong> <small>[הכתוב]:</small> <strong>"אשה כי תזריע וילדה זכר וטמאה שבעת ימים",</strong> וכוונתו <strong>עד שיהא זכר משעת לידה.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו: אשה <strong>המפלת טומטום ואנדרוגינוס</strong> — <strong>תשב</strong> ימי טומאה. ומכיון שהוא ספק אם זכר או נקיבה, הריהי טמאה גם <strong>ל</strong>פי ההנחה שהיה זה <strong>זכר ו</strong>גם <strong>ל</strong>פי ההנחה שהיא <strong>נקבה.</strong> ואם כן הרי זו <strong>תיובתיה</strong> <small>[קושיה חמורה עליו]</small> על <strong>רב שרביא,</strong> שסבור שהיולדת טומטום אינה טמאה כלל טומאת לידה! ומסכמים: אכן זו היא <strong>תיובתא</strong> <small>[קושיה חמורה]</small> שאין עליה תשובה, ונדחו דבריו.
  ואומרים:  <strong>לימא תיהוי תיובתא</strong> <small>[שמא נאמר</small> ש<small>תהא</small> זו <small>קושיה חמורה]</small> גם על <strong>רב שיזבי</strong> לענין מילה, שהרי גם הוא דורש "וילדה זכר" — רק אם בשעת לידה ידוע בוודאי שזכר הוא!
  ומשיבים: ה<strong>תנא</strong> שאמר לגבי טומאת יולדת, לא בוודאות אמר שהיא טמאה טומאת לידה, אלא <strong>ספוקי מספקא ליה ולחומרא</strong> <small>[מסופק לו</small> הדבר, <small>ו</small>הוא פוסק <small>להחמיר],</small> לדון אשה זאת כיולדת זכר או נקיבה. ומספק זה עצמו יש לומר שפסק כרבי שיזבי שאין למולו בשבת, שמא אין זה בכלל "וילדה זכר".
  ומקשים:  <strong>אי הכי</strong> <small>[אם כך]</small> שרק מפני הספק הוא, <strong>תשב</strong> בין <strong>לזכר ו</strong>בין <strong>לנקבה ו</strong>בין <strong>לנדה מיבעי ליה</strong> <small>[נצרך לו</small> לומר<small>],</small> שמא אין זו נחשבת לידה, ומספק נחיל גם דיני נדה על הדם שאשה זו רואה בכל התקופה שאחר הלידה! ומסכמים: אכן, <strong>קשיא</strong> <small>[קשה</small> הדבר<small>].</small>
 <strong>אמר רבא, תניא כוותיה</strong> <small>[שנויה</small> ברייתא <small>כשיטתו]</small> של <strong>ר' אמי</strong> שטומטום שנקרע ונמצא זכר אינו נוטל חלק בכורה אם נולד ראשון: נאמר בדין הבכור "והיה הבן הבכור" (דברים כא, טו), ויש לדייק: <strong>"בן"</strong> — <strong>ולא טומטום, "בכור"</strong> — <strong>ולא ספק.</strong>
 ושואלים: <strong>בשלמא</strong> <small>[נניח]</small> הלימוד <strong>"בן" ולא טומטום</strong> הרי זה בא ללמדנו <strong>כ</strong>מו שאמר <strong>ר' אמי,</strong> שאין הטומטום נידון כבכור. <strong>אלא "בכור" ולא ספק, לאפוקי מאי</strong> <small>[להוציא</small> למעט את <small>מה]</small> הוא בא?
  ומשיבים:  <strong>לאפוקי</strong> <small>[להוציא]</small> <strong>מ</strong>מה ש<strong>דרש רבא,</strong> ש<strong>דרש רבא</strong> ברבים הלכה זו: <strong>שתי נשים</strong> של אדם אחד <strong>שילדו שני</strong> בנים <strong>זכרים במחבא,</strong> במקום בו לא נראו על ידי אחרים, ולא ידוע מי מהם נולד ראשון והוא בכור לאביו, ואחרי כן נולדו לאביהם בנים נוספים — <strong>כותבין</strong> שני הבנים הללו <strong>הרשאה זה לזה,</strong> וכשידחו האחים האחרים כל אחד מהם מלתת לו פי שנים בטענה שאין הוא בכור, יוכל כל אחד מהם לגבות את חלק הבכור, בין עבור עצמו ובין עבור האח השני.
 <strong>אמר ליה</strong> <small>[לו]</small> <strong>רב פפא לרבא</strong> אחרי שדרש כך: <strong>והא</strong> <small>[והרי]</small> <strong>שלח רבין</strong> מארץ ישראל לבבל, איגרת זו: <strong>דבר זה שאלתי לכל רבותי ולא אמרו לי דבר, ברם</strong> (אבל) <strong>כך אמרו משום</strong> (בשם) <strong>ר' ינאי:</strong> אם <strong>הוכרו,</strong> שמתחילה היה ידוע מי מבין השניים הללו הוא הבכור, <strong>ולבסוף נתערבו</strong> ושוב אין יודעים מי הוא הבכור — <strong>כותבין הרשאה זה לזה.</strong> אבל אם <strong>לא הוכרו</strong> גם מתחילה — <strong>אין כותבין הרשאה זה לזה!</strong>
 <strong>הדר אוקי</strong> <small>[חזר</small> ו<small>העמיד]</small> <strong>רבא אמורא עליה</strong> <small>[מתורגמן עליו]</small> שישמיע את דבריו בקול רם ויסבירם, <strong>ודרש: דברים שאמרתי לכם</strong> מקודם <strong>טעות הן בידי, ברם כך אמרו משום</strong> <strong>ר' ינאי: הוכרו ולבסוף נתערבו</strong> — <strong>כותבין הרשאה זה לזה, לא הוכרו</strong> כלל — <strong>אין כותבין הרשאה זה לזה,</strong> והוא שאמרו: "בכור" ולא ספק, שאם מתחילה היה ספק — אינו נחשב כבכור.
 <big>א</big> <strong>שלחו ליה</strong> <small>[לו]</small> <strong>בני</strong> המקום <strong>אקרא דאגמא לשמואל, ילמדנו רבינו</strong> תשובה לשאלה זו: <strong>היו מוחזקין בזה,</strong> באחד האחים, <strong>שהוא בכור, ואמר אביו על אחר "בכור הוא", מהו</strong> הדין בכגון זה, האם סומכים על החזקה או על דברי האב? <strong>שלח להו</strong> <small>[להם]</small> שמואל בתשובה: שני האחים הללו, זה המוחזק כבכור, וזה שאמר עליו האב שהוא בכור, <strong>כותבין הרשאה</strong>
## דף קכז:
 <strong>זה לזה.</strong>
 ושואלים על פסיקתו זו של שמואל: <strong>מה נפשך</strong> <small>[מה רצונך]?</small> מהי דעתו של שמואל? <strong>אי כרבנן סבירא ליה</strong> <small>[אם כ</small>דעת <small>חכמים סבור הוא</small> שמואל<small>]</small> בענין זה, <strong>לישלח להו</strong> <small>[שישלח להם]</small> תשובה <strong>כ</strong>דברי <strong>רבנן</strong> <small>[חכמים],</small> <strong>אי</strong> <small>[אם]</small> <strong>כ</strong>דעת <strong>ר' יהודה סבירא ליה</strong> <small>[סבור הוא],</small> <strong>לישלח להו</strong> <small>[שישלח להם]</small> תשובה <strong>כ</strong>דעת <strong>ר' יהודה,</strong> ואילו תשובתו אינה כדעת אחד מהם!
  ומשיבים:  <strong>מספקא ליה אי</strong> <small>[מסופק לו אם]</small> הלכה <strong>כ</strong>שיטת <strong>ר' יהודה אי כרבנן</strong> <small>[אם כ</small>שיטת <small>חכמים],</small> ומפני הספק אמר שיעשו בדרך שיצאו ידי כולם.
  ושואלים:  <strong>מאי</strong> <small>[מה]</small> <strong>היא</strong> אותה מחלוקת שבין ר' יהודה וחכמים? ומשיבים, <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר "כי את הבכור בן השנואה <strong>יכיר</strong> לתת לו פי שנים" (דברים כא, יז) כוונתו — <strong>יכירנו לאחרים,</strong> שהאב קובע ומודיע שזה שהוא בכור.
 <strong>מכאן אמר</strong> <strong>ר' יהודה: נאמן אדם לומר</strong> על אחד מבניו (ואף על אדם אחר) <strong>"זה בני בכור",</strong> גם כאשר היו לו בנים גדולים יותר, או שהיה בן אחד מוחזק כבכור. <strong>וכשם שנאמן אדם לומר "זה בני בכור", כך נאמן אדם</strong> שהוא כהן <strong>לומר "</strong>בני <strong>זה</strong> הוא <strong>בן</strong> שנולד לי מ<strong>גרושה", ו</strong>כן <strong>"</strong>בני <strong>זה</strong> הוא <strong>בן חלוצה"</strong> (שעשתה חליצה ליבמה) שאינו כשר לכהונה, אלא חלל הוא. <strong>וחכמים אומרים: אינו נאמן</strong> האב, לא לגבי הבכור ולא לגבי בן הגרושה ובן החלוצה.
 <strong>אמר ליה</strong> <small>[לו]</small> <strong>רב נחמן בר יצחק לרבא: בשלמא</strong> <small>[נניח]</small> <strong>לר' יהודה</strong> — <strong>היינו דכתיב</strong> <small>[זהו שנאמר]</small> <strong>"יכיר",</strong> שהכתוב מודיענו שיש לאב נאמנות בענין בניו. <strong>אלא לרבנן</strong> <small>[ל</small>דעת <small>חכמים]</small> <strong>"יכיר" למה לי,</strong> ומה כתוב זה מלמדנו?
  ומשיבים: הכתוב מדבר  <strong>ב</strong>מי ש<strong>צריך היכרא</strong> <small>[היכר],</small> כשלא היה הדבר ידוע מי מבין הבנים הוא הבן הבכור. אבל במקום שמוחזק אחד הבנים כבן הבכור — אין האב יכול לומר על בן אחר שהוא הבכור.
  וחוזרים ומקשים על דברי חכמים: לשיטתם <strong>למאי הלכתא</strong> <small>[למה,</small> לאיזו <small>הלכה]</small> אמרו שהאב יכול להכיר בבנו כבכור? — אם תאמר שאמרו כן לענין <strong>למיתבא</strong> <small>[לתת]</small> <strong>לו פי שנים,</strong> בירושה, ואולם דבר זה אינו צריך לכתוב מיוחד, שהרי <strong>לא יהא</strong> זה <strong>אלא</strong> אדם <strong>אחר</strong> זר, <strong>אילו בעי למיתבא ליה</strong> <small>[היה רוצה</small> האב <small>לתת לו]</small> פי שנים מבניו <strong>במתנה, מי</strong> <small>[האם]</small> <strong>לא יהיב ליה</strong> <small>[</small>היה יכול <small>לתת לו]?</small> ואם כן אין צורך כלל ללמוד דבר זה מ"יכיר"!
  ומשיבים:  <strong>לא צריכא</strong> <small>[נצרכה]</small> הלכה זו אלא <strong>בנכסים שנפלו לו</strong> לאב <strong>לאחר מכאן,</strong> לאחר שאמר עליו האב שהוא בכור. שאם היה הדבר משום מתנה — לא יכול היה הבן לקנות אותם, משום שהם דבר שעדיין לא הגיע לידי האב ואין אדם מקנה דבר שלא בא לעולם. אבל אם הוא מטעם "יכיר", שסומכים על דברי האב שבן זה הוא בכור — הריהו יורש כבכור בכל מה שיפול לידי אביו עד מותו.
  ושואלים:  <strong>ול</strong>דעת <strong>ר' מאיר</strong> ש<strong>אמר: אדם מקנה דבר שלא בא לעולם,</strong> וניתן היה איפוא להקנות נכסים אלו לכל אדם, אם כן <strong>"יכיר"</strong> בבכור <strong>למה לי?</strong>
 ומשיבים: ללמד שהוא זוכה על ידי הכרת האב גם <strong>בנכסים שנפלו</strong> (שיפלו) <strong>לו</strong> לאב <strong>כשהוא גוסס</strong> כאשר אינו יכול לתת מתנה. ונכסים כאלו, גם לדעת ר' מאיר לא יכול אדם להקנות מראש, אבל מכח הכרת האב בבן כבכור — הריהו יורש גם נכסים אלו.
 ועוד בענין זה <strong>תנו רבנן</strong> <small>[שנו חכמים</small> בברייתא<small>]:</small> <strong>היו מוחזקין בו</strong> באדם מסויים <strong>שהוא בכור, ואמר אביו על</strong> בן <strong>אחר</strong> שלו <strong>שהוא בכור</strong> — הרי האב <strong>נאמן. היו מוחזקין בו שאינו בכור, ואמר אביו</strong> ש<strong>בכור הוא</strong> — <strong>אינו נאמן.</strong>
 ומעירים: שתי הלכות מנוגדות אלו שנשנו בברייתא יש לפרשן כך: <strong>רישא</strong> <small>[ראשה]</small> של הברייתא היא כדעת <strong>ר' יהודה, וסיפא רבנן</strong> <small>[וסופה</small> כדעת <small>חכמים].</small> 
 <big>א</big> <strong>אמר</strong> <strong>ר' יוחנן: אמר</strong> על אדם מסויים <strong>"בני הוא", וחזר ואמר "עבדי הוא"</strong> — <strong>אינו נאמן</strong> לומר עליו שהוא עבד, לפוסלו ולהוציאו מכלל יורשיו. אבל אם אמר על אדם מסויים <strong>"עבדי הוא", וחזר ואמר "בני הוא"</strong> — <strong>נאמן,</strong> שיש להבין כי מה שאמר בתחילה "עבדי הוא" — ש<strong>משמש לי כעבדא</strong> <small>[כעבד]</small> <strong>קאמר</strong> <small>[אמר].</small>
 ומעירים: <strong>וחילופיה</strong> <small>[וחילופו]</small> של דבר נאמר על <strong>בית המכס:</strong> <strong>היה עובר על בית המכס ואמר</strong> על אדם מסויים <strong>"בני הוא", וחזר ואמר</strong> לאחר מכן <strong>"עבדי הוא"</strong> — הרי זה <strong>נאמן</strong> בדבריו האחרונים שהוא עבד, שיש להבין שאמר עליו "בני" רק כדי להתחמק מתשלום המכס שהיו מטילים על העבדים. אבל אם <strong>אמר</strong> עליו בהיותם בבית המכס <strong>"עבדי הוא", וחזר ואמר</strong> לאחר מכן <strong>"בני הוא"</strong> — <strong>אינו נאמן</strong> שהוא בנו, שאין אדם מחייב עצמו סתם במכס וקורא לבנו "עבדי".
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>היה</strong> אדם <strong>משמשו כבן</strong> המשמש את אביו, <strong>ובא</strong> האב <strong>ואמר "בני הוא", וחזר ואמר</strong> אחר כך <strong>"עבדי הוא"</strong> — <strong>אינו נאמן.</strong> וכן להיפך, אם <strong>היה משמשו כעבד</strong> את רבו, שהיה נוהג בו כדרך שנוהג עבד באדוניו, <strong>ובא ואמר "עבדי הוא", וחזר ואמר</strong> אחר כך <strong>"בני הוא"</strong> — <strong>אינו נאמן.</strong> ואילו ר' יוחנן אמר שאם אמר בתחילה "עבדי הוא" וחזר ואמר "בני הוא" — נאמן!
 <strong>אמר רב נחמן בר יצחק: התם</strong> <small>[שם]</small> שאינו נאמן להחשיבו לאחר מכן כבן, הרי זה במקרה <strong>דקארו ליה</strong> <small>[שקראו לו]:</small> <strong>"עבדא מצר</strong> <small>[עבד</small> ש<small>גבולו]</small> <strong>מאה".</strong> שכיון שכולם קראוהו "עבד", ולא רק הוא אמר שעבד הוא — אינו יכול להוציאו מגדר עבד. ושואלים: <strong>מאי</strong> <small>[מה</small> פירוש<small>]</small> <strong>"מצר מאה"?</strong> ומשיבים: הכוונה היא <strong>מצר עבדא מאה זוזי</strong> <small>[</small>ש<small>גבולו</small> של ה<small>עבד,</small> שוויו, <small>מאה זוז].</small>
 <big>ב</big> <strong>שלח ליה</strong> <small>[לו]</small> <strong>ר' אבא</strong> מארץ ישראל <strong>לרב יוסף בר חמא</strong> כמה הלכות; <strong>האומר לחבירו: "עבדי גנבת", והוא אומר: "לא גנבתי".</strong> טוען האיש: <strong>"</strong>אם כן, <strong>מה טיבו אצלך",</strong> כלומר, מה הוא עושה אצלך? ואומר לו הנטען: <strong>"אתה מכרתו לי",</strong>
## דף קכח.
 או שטוען: <strong>"אתה נתתו לי במתנה",</strong> ומוסיף ואומר: "העבד הוא בוודאי שלי ואיני חייב לך דבר, ומכל מקום אם <strong>רצונך</strong> בכך <strong>השבע</strong> ששלך הוא <strong>וטול</strong> אותו". <strong>ונשבע</strong> התובע שהוא שלו — <strong>אינו יכול</strong> הנתבע <strong>לחזור בו</strong> מהצעתו זו שהתובע ישבע ויטול, אף שמן הדין לא היה צריך לקבל על עצמו דבר זה כלל.
  ושואלים:  <strong>מאי קא משמע לן</strong> <small>[מה השמיע לנו</small> בכך<small>]</small> ר' אבא? הלא כבר <strong>תנינא</strong> <small>[שנינו</small> במשנה<small>]</small> שאם <strong>אמר לו</strong> למי שבא עמו בדין: <strong>"נאמן עלי אבא</strong> (אבי), לשמש כדיין בדין שבינינו <strong>",</strong> אף שמן הדין פסול הוא לשמש כדיין, או: <strong>"נאמן עלי אביך",</strong> או <strong>"נאמנין עלי שלשה רועי בקר"</strong> (שהם אנשים שאינם בקיאים בדין) למרות שכל אלו פסולים לדון, <strong>ר' מאיר אומר:</strong> אף שאמר כן — <strong>יכול לחזור בו, וחכמים אומרים: אינו יכול לחזור בו</strong> ועליו לקבל כל דין שיפסקו. ואם כן מה חידש ר' אבא?
  ומשיבים: בפירוש משנה זו דנו אם מחלוקת  ר' מאיר וחכמים היא דווקא במי שמוכן לוותר על תביעתו על פי דיינים אלה ("מחול לך"), או אף ב"אתן לך" נחלקו, כשקיבל על עצמו לשלם לפי דינים אלה, שאף בזה סבורים חכמים שאינו יכול לחזור בו, ולא הובהרה מחלוקתם זו. ור' אבא <strong>הא קא משמע לן</strong> <small>[</small>דבר <small>זה השמיע לנו],</small> שאף <strong>ב"אתן לך" מחלוקת, ו</strong>ש<strong>הלכה</strong> במחלוקת זו <strong>כדברי חכמים.</strong>
 <big>א</big> ועוד <strong>שלח ליה</strong> <small>[לו]</small> <strong>ר' אבא לרב יוסף בר חמא, הלכה: גובין</strong> חובות של האב <strong>מן העבדים</strong> שהוריש האב ליתומים, משום שדין עבדים כדין מקרקעין. <strong>ורב נחמן אמר: אין גובין.</strong>
 <big>ב</big> ועוד <strong>שלח ליה</strong> <small>[לו]</small> <strong>ר' אבא לרב יוסף בר חמא,</strong> <strong>הלכה</strong> בענייני עדות בבית דין: מי שקרוב לאדם אחר קירבת משפחה של <strong>שלישי בשני,</strong> כגון נכדו של אח אחד המעיד עבור בן האח השני — הרי הוא <strong>כשר</strong> לעדות זו, שאין הוא נחשב קרוב הפסול לעדות. <strong>רבא אמר:</strong> שלישי כשר <strong>אף בראשון,</strong> כלומר, להעיד לאחי סבו.
  ומוסיפים, <strong>מר בר רב אשי אכשר באבא דאבא</strong> <small>[הכשיר באבי האב],</small> כלומר, הכשיר עדות של נכד לסבו, שהחשיב אותו כשלישי בראשון שהכשיר רבא. ומעירים: <strong>ולית הלכתא</strong> <small>[ואין הלכה]</small> <strong>כמר בר רב אשי</strong> בענין זה.
 <big>ג</big> ועוד <strong>שלח ליה</strong> <small>[לו]</small> <strong>ר' אבא לרב יוסף בר חמא</strong> הלכה בדיני עדות: אדם ש<strong>היה יודע לו</strong> לחבירו <strong>בעדות קרקע</strong> מסויימת <strong>עד שלא נסתמא,</strong> כלומר, קודם שנתעוור, כשהיה אדם פיקח, <strong>ונסתמא</strong> לאחר מכן — <strong>פסול</strong> להעיד לו עתה כשהוא עיוור.
 <strong>ושמואל אמר: כשר</strong> הוא, ומדוע? <strong>אפשר דמכוין מצרנהא</strong> <small>[יכול לכוון,</small> להגדיר במדוייק<small>,</small> היכן <small>המצרים,</small> גבולות השדה<small>],</small> ולכן עדותו עדות. <strong>אבל</strong> בעדות הנוגעת למיטלטלין כגון <strong>גלימא</strong> — <strong>לא</strong> יכול להעיד שהיא שייכת לאדם מסויים, משום שאינו רואה אותה. <strong>ורב ששת אמר: אפילו</strong> ב<strong>גלימא</strong> יכול להעיד, <strong>אפשר</strong> לו ויכול הוא <strong>דמכוין</strong> <small>[לכוון]</small> לדייק ב<strong>מדת ארכו ומדת רחבו</strong> של הלבוש, לזכור מה היה גודלה של הגלימה, ולהעיד על כך. <strong>אבל</strong> בעדות הנוגעת ל<strong>נסכא</strong> <small>[חתיכת כסף]</small> — <strong>לא. ורב פפא אמר: אפילו</strong> בענין <strong>נסכא</strong> <small>[חתיכת כסף]</small> עדותו כשרה, שכן <strong>אפשר מכוין</strong> <small>[לכוון]</small> בדיוק ב<strong>מדת משקלותיו,</strong> ויודעים על ידי כך שזו אותה חתיכה.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: מי ש<strong>היה יודע לו</strong> לחבירו <strong>בעדות עד שלא נעשה חתנו, ונעשה</strong> אחר כך <strong>חתנו,</strong> שנשא את בתו לאשה, והריהו עתה קרוב הפסול להעיד לו. או שראה דבר מה כעד כשהיה <strong>פיקח ונתחרש,</strong> או היה <strong>פיתח</strong> (אדם רואה) כשראה אותה עדות, <strong>ו</strong>אחר כך <strong>נסתמא,</strong> או היה <strong>שפוי ונשתטה</strong> — הרי זה <strong>פסול</strong> להעיד.
 <strong>אבל</strong> אם <strong>היה יודע לו בעדות עד שלא נעשה חתנו, ונעשה חתנו, ו</strong>אחר כך <strong>מתה בתו,</strong> ועתה הם אינם קרובים. או שהיה <strong>פיקח ונתחרש וחזר ונתפקח, פיתח ונסתמא וחזר ונתפתח, שפוי ונשתטה וחזר ונשתפה</strong> — בכל אלה הריהו <strong>כשר</strong> לעדות.
 <strong>זה הכלל: כל שתחלתו</strong> כשרואה את המעשה, <strong>או סופו</strong> כשמעיד על כך, <strong>בפסלות</strong> — <strong>פסול,</strong> אבל אם היה <strong>תחלתו וסופו בכשרות</strong> — <strong>כשר,</strong> גם אם בינתיים היה פסול.
## דף קכח:
 הרי זו <strong>תיובתא דכולהו</strong> <small>[קושיה חמורה על כולם]</small> על שמואל ורב ששת ורב פפא, שהם אומרים שמי שהיה פיתח ואחר כך נסתמא יכול להעיד. ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריהם.
 <big>א</big> ועוד הלכה <strong>שלח</strong> <strong>ר' אבא לרב יוסף בר חמא: האומר על תינוק בין הבנים</strong> — <strong>נאמן. ור' יוחנן אמר: אינו נאמן.</strong>
 ושואלים: <strong>מאי קאמר</strong> <small>[מה אמר]</small> באיזה מקרה דיבר ר' אבא? <strong>אמר אביי, הכי קאמר</strong> <small>[כך אמר]:</small> אב <strong>האומר על תינוק בין הבנים</strong> <strong>"</strong>בן זה <strong>יירש כל נכסי"</strong> — <strong>נאמן,</strong> והרי זה <strong>כ</strong>שיטת <strong>ר' יוחנן בן ברוקה</strong> שאמר שיכול אדם להנחיל את נכסיו כולם לאחד מאלו הראויים ליורשו. <strong>ור' יוחנן אמר: אינו נאמן,</strong> שהוא סבור <strong>כרבנן</strong> <small>[כחכמים]</small> החולקים על ר' יוחנן בן ברוקה.
 <strong>מתקיף לה</strong> <small>[מקשה על כך]</small> <strong>רבא:</strong> לפי פירושו של אביי, <strong>האי</strong> <small>[זה]</small> הביטוי <strong>"נאמן" ו"אינו נאמן"</strong> אינו מתאים לפירוש זה, אלא <strong>"יירש" ו"לא יירש" מבעיא ליה</strong> <small>[נצרכה לו</small> לומר<small>],</small> שהרי אין מדובר כלל בענין של נאמנות!
 <strong>אלא אמר רבא, הכי קאמר</strong> <small>[כך אמר]:</small> <strong>האומר על תינוק בין הבנים "בכור הוא"</strong> — <strong>נאמן, כ</strong>דברי <strong>ר' יהודה. ור' יוחנן אמר: אינו נאמן, כ</strong>דברי <strong>רבנן</strong> <small>[חכמים]</small> החולקים עליו.
 <big>ב</big> ועוד הלכה <strong>שלח ליה</strong> <small>[לו]</small> <strong>ר' אבא לרב יוסף בר חמא: האומר "תטול אשתי</strong> בירושה <strong>כאחד מן הבנים"</strong> — הרי זו <strong>נוטלת כאחד מן הבנים,</strong> שהרי רשאי הוא לתת לה מה שירצה כמתנה. <strong>אמר רבא: ו</strong>דברים אלה אמורים רק <strong>בנכסים של עכשיו</strong> שאותם יכול לתת במתנה, אבל לא במה שיקנה בעתיד, שאינו יכול לתת מה שעדיין לא בא לעולם. <strong>ו</strong>כן מדובר בכל הבנים שיהיו בזמן החלוקה, אף <strong>בבנים הבאין לאחר מכאן,</strong> שנולדו לו לאחר שנתן לה מתנה זו, כפי מספרם באותו זמן.
 <big>ג</big> ועוד הלכה <strong>שלח ליה</strong> <small>[לו]</small> <strong>ר' אבא לרב יוסף בר חמא: המוציא שטר חוב על חבירו,</strong> ה<strong>מלוה אומר: לא נפרעתי,</strong> לא קיבלתי, <strong>כלום, ולוה אומר: פרעתי מחצה,</strong> <strong>והעדים</strong> באים ו<strong>מעידין שפרע</strong> את החוב <strong>כולו,</strong> מה עושים במקרה זה? <strong>הרי זה</strong> הלווה <strong>נשבע</strong> שאכן שילם מחצה, כדין כל המודה במקצת הטענה, ופטור מלשלמו, <strong>וגובה</strong> המלוה <strong>מחצה</strong> מן החוב. ואולם דווקא <strong>מנכסים בני חורין, אבל ממשועבדין</strong> (נכסים שמכר הלווה לאחרים לאחר ההלוואה) <strong>לא</strong> גובה, <strong>דאמרי</strong> <small>[שאומרים]</small> הקונים: <strong>אנן</strong> <small>[אנו]</small> על ה<strong>עדים סמכינן</strong> <small>[סומכים אנו],</small> והרי העדים מעידים שהחוב נפרע כולו, ואין המלוה רשאי איפוא לקחת מאיתנו לפרעון חובו. ומשווים את הדבר למחלוקת בענין שטר חוב שהיה כתוב בו שחייב הלווה "סלעים" (בלי ציון כמה הם), שהמלוה טוען שהיו חמישה, והלווה מודה בשלושה, ושם נחלקו ר' שמעון בן אלעזר ור' עקיבא האם הלווה חייב להישבע כדין מודה במקצת.
  ואומרים:  <strong>ואפילו ל</strong>דעת <strong>ר' עקיבא</strong> ש<strong>אמר</strong> שאינו צריך להישבע כדין מודה במקצת, לפי ש<strong>משיב אבדה הוי</strong> <small>[הוא]</small> בסלע השלישי, שהרי בלא הודאתו לא היה יכול המלוה לגבות יותר משני סלעים, כלשון השטר ("סלעים"), מכל מקום <strong>הני מילי היכא דליכא</strong> <small>[דברים אלה אמורים</small> דווקא <small>במקום שאין]</small> <strong>עדים</strong> שהיה חייב לו כסף, <strong>אבל היכא דאיכא</strong> <small>[במקום שיש]</small> <strong>עדים</strong> — יש להניח כי <strong>אירתותי אירתת</strong> <small>[מפחד]</small> הלווה להכחיש הכל, ולכן הודה במחצה, ומשום כך צריך להישבע, כדין מודה במקצת.
 <strong>מתקיף לה</strong> <small>[מקשה על כך]</small> <strong>מר בר רב אשי: אדרבה</strong> <small>[גדולה מזו,</small> להיפך<small>],</small> <strong>אפילו לר' שמעון בן אלעזר</strong> ש<strong>אמר</strong> שם כי <strong>מודה מקצת הטענה הוי</strong> <small>[הוא]</small> וצריך להישבע, <strong>הני מילי היכא דליכא</strong> <small>[דברים אלה</small> אמורים דווקא <small>במקום שאין]</small> <strong>עדים דקא מסייעי ליה</strong> <small>[שמסייעים לו]</small> ללווה, <strong>אבל היכא דאיכא</strong> <small>[במקום שיש]</small> <strong>עדים דקא מסייעי ליה</strong> <small>[שמסייעים לו]</small> ואומרים שפרע הכל — <strong>ודאי משיב אבדה הוי</strong> <small>[הריהו]</small> ואינו צריך להישבע שפרע מחצה.
 <big>ד</big> <strong>דרש מר זוטרא משמיה</strong> <small>[משמו]</small> של <strong>רב שימי בר אשי: הלכתא</strong> <small>[ההלכה]</small> <strong>בכל הני שמעתתא</strong> <small>[השמועות הללו]</small> <strong>כ</strong>פי ש<strong>שלח ליה</strong> <small>[לו]</small> <strong>ר' אבא לרב יוסף בר חמא. אמר ליה</strong> <small>[לו]</small> <strong>רבינא לרב אשי:</strong> ואותה הלכה שחלק עליה <strong>רב נחמן</strong> שגובים מעבדים, <strong>מאי</strong> <small>[מה</small> דינה<small>]?</small> האם אף בזאת הלכה כר' אבא? והלא ידוע שהלכה כרב נחמן בדינים! <strong>אמר ליה</strong> <small>[לו]:</small> הלכה זו, בלשון <strong>"אין גובין" מתנינן לה</strong> <small>[שונים אנו אותה]</small> בשם ר' אבא, ואנו מוסיפים: <strong>וכן אמר רב נחמן.</strong> ואם כן אף בזו הלכה כר' אבא.
  ושואלים: אם כן,  <strong>ואלא</strong> מה שדרש מר זוטרא <strong>הלכתא</strong> <small>[הלכה</small> כר' אבא<small>]</small> <strong>לאפוקי מאי</strong> <small>[להוציא,</small> למעט, <small>ממה]?</small>
## דף קכט.
 <strong>אי לאפוקי</strong> <small>[אם להוציא,</small> למעט, לשלול<small>]</small> <strong>מ</strong>דברי <strong>רבא,</strong> שמכשיר עדות של שלישי בראשון — הלא אינו חולק על דברי ר' אבא שהכשיר שני בשלישי, אלא <strong>מוסיף הוא</strong> עליהם! <strong>אי</strong> <small>[אם]</small> כדברי <strong>מר בר רב אשי</strong> שהכשיר עדות של סב ונכדו — הרי כבר פסקנו לעיל במפורש כי <strong>לית הלכתא</strong> <small>[אין הלכה]</small> <strong>כמר בר רב אשי! אי לאפוקי</strong> <small>[אם להוציא]</small> <strong>מ</strong>דברי <strong>שמואל ורב ששת ורב פפא,</strong> שמי שנסתמא יכול להעיד על מה שראה קודם לכן — <strong>הא איתותבו</strong> <small>[הרי</small> כבר <small>הופרכו]</small> מברייתא!
 <strong>אלא</strong> נאמרו הדברים <strong>לאפוקי</strong> <small>[להוציא]</small> <strong>מ</strong>מה שאמר <strong>ר' יוחנן,</strong> שאינו נאמן להעיד על תינוק בין הבנים שהוא בכור, <strong>ומאתקפתא</strong> <small>[ומקושייתו]</small> של <strong>מר בר רב אשי</strong> על דברי ר' אבא, בענין המודה במקצת חוב שבשטר ועדים מעידים שפרעו כולו, שלדעת מר בר רב אשי אינו חייב שבועה.
 <big>א</big> שנינו במשנה: <strong>המחלק נכסיו על פיו,</strong> בצוואת שכיב מרע, באופן ש<strong>ריבה לאחד</strong> מבניו <strong>ומיעט לאחד,</strong> כל זמן שאמר לשון מתנה בנוסף ללשון ירושה, אם בתחילה או בסוף או באמצע — דבריו קיימים. ומבררים דברים אלה: <strong>היכי דמי</strong> <small>[כיצד הוא בדיוק]</small> לשון <strong>מתנה בתחלה, היכי דמי</strong> <small>[כיצד הוא בדיוק]</small> לשון מתנה <strong>באמצע, היכי דמי</strong> <small>[כיצד הוא בדיוק]</small> <strong>בסוף?</strong>
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן</strong> בהסבר המשנה: אם אמר <strong>"תנתן שדה פלונית לפלוני ויירשה"</strong> — <strong>זו היא</strong> לשון <strong>מתנה בתחלה,</strong> אם אמר <strong>"ויירשה ותנתן לו"</strong> — <strong>זו היא</strong> לשון <strong>מתנה בסוף, "יירשה ותנתן לו ויירשה"</strong> — <strong>זו היא מתנה באמצע. ו</strong>יש לסייג הלכה זו:
 <strong>דוקא</strong> שאמר לשונות אלה של ירושה ומתנה <strong>באדם אחד ושדה אחת, אבל</strong> אם אמר <strong>באדם אחד ושתי שדות</strong> (כגון "יירש ראובן שדה פלונית ותינתן לו שדה אלמונית"), או <strong>שדה אחת ושני בני אדם</strong> (כגון "יירש ראובן חצי שדה זו, ותינתן לשמעון מחציתה האחרת") — <strong>לא,</strong> שאנו אומרים שמה שנאמר בלשון מתנה — יינתן כדבריו, אך מה שאמר בלשון ירושה אינו חל.
 <strong>ר' אלעזר אומר: אפילו</strong> בזמן שאמר על <strong>אדם אחד ושתי שדות,</strong> או שאמר על <strong>שדה אחת ושני בני אדם,</strong> גם כן דבריו קיימים, לפי שמכל מקום הזכיר לשון מתנה לגבי אותו דבר שהזכיר בו לשון ירושה, <strong>אבל בשתי שדות ושני בני אדם</strong> — <strong>לא,</strong> שיש כאן שתי הוראות על שני דברים שונים, ובכל אחד יש לדון לפי עניינו.
 ובענין זה מסופר, <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר:</strong> מי שאמר <strong>"תנתן שדה פלונית לפלוני, ויירש פלוני</strong> אחר <strong>שדה פלונית</strong> אחרת <strong>",</strong> במקרה זה <strong>ר' יוחנן אומר: קנה</strong> גם זה שקיבל שדה בלשון ירושה, <strong>ר' אלעזר אומר: לא קנה.</strong>
 <strong>אמר ליה</strong> <small>[לו]</small> <strong>אביי לרבין: אנחתת לן חדא ואתקפת לן חדא</strong> <small>[הנחת,</small> הקלת <small>לנו</small> בשמועה <small>אחת</small> שהבאת, <small>והקשית עלינו</small> ב<small>אחת],</small> שכן <strong>בשלמא</strong> <small>[נניח]</small> מדברי <strong>ר' אלעזר</strong> על דברי <strong>ר' אלעזר לא קשיא</strong> <small>[אינו קשה],</small> כי אפשר לומר: <strong>כאן</strong> שאמר שקנה, מדובר <strong>באדם אחד ושתי שדות,</strong> ואילו <strong>כאן</strong> שאמר שיש אופן שלא קנה — מדובר <strong>בשני בני אדם ושתי שדות.</strong>
 <strong>אלא</strong> מדברי <strong>ר' יוחנן</strong> על דברי <strong>ר' יוחנן קשיא</strong> <small>[קשה],</small> שהרי לעיל אמר רב דימי בשמו שרק באדם אחד ושדה אחת דבריו קיימים, ואילו לדבריך, אף בשני בני אדם ובשתי שדות דבריו קיימים!
  השיב לו רבין: בדבר זה <strong>אמוראי נינהו</strong> <small>[</small>מחלוקת <small>אמוראים</small> היא<small>]</small> של רב דימי ושלי, <strong>ואליבא</strong> <small>[ועל פי שיטתו]</small> של <strong>ר' יוחנן.</strong>
 והביא רבין דעה נוספת בענין זה, <strong>וריש לקיש אמר: לא קנה</strong> בשני אנשים ושתי שדות <strong>עד שיאמר "פלוני ופלוני יירשו שדה פלונית ופלונית שנתתים להם במתנה ויירשום".</strong>
 ומעירים: דבר זה בענין לשון מתנה וירושה באנשים שונים ובשדות שונים, שנחלקו בו אמוראי ארץ ישראל, שנוי גם <strong>בפלוגתא</strong> <small>[במחלוקת]</small> של אמוראי בבל. <strong>אמר רב המנונא: לא שנו</strong> שכשמשתמש גם בלשון מתנה יכול להרבות לאחד מבניו, <strong>אלא</strong> ב<strong>אדם אחד ושדה אחת,</strong> <strong>אבל</strong> ב<strong>אדם אחד ושתי שדות,</strong> או ב<strong>שדה אחת ושני בני אדם</strong> — <strong>לא. ורב נחמן אמר: אפילו</strong> ב<strong>אדם אחד ושתי שדות,</strong> וכן ב<strong>שדה אחת ושני בני אדם</strong> אם אמר לשון מתנה, <strong>אבל</strong> ב<strong>שתי שדות ושני בני אדם</strong> — <strong>לא. ו</strong>אילו <strong>רב ששת אמר: אפילו</strong> ב<strong>שתי שדות ושני בני אדם.</strong>
 <strong>אמר רב ששת: מנא אמינא לה</strong> <small>[מנין אני אומר את</small> דעתי <small>זו]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> שכיב מרע, או היוצא לדרך רחוקה, <strong>האומר</strong> לאפוטרופוסים: <strong>"תנו שקל לבני ב</strong>כל <strong>שבת</strong> (שבוע) <strong>"</strong>להוצאותיהם, <strong>וראוין</strong> הבנים לפי צרכיהם <strong>ליתן</strong> להם <strong>סלע,</strong> שהוא שני שקלים, לכל שבוע — <strong>נותן להן</strong> האפוטרופוס <strong>סלע. ואם אמר "אל תתנו להן אלא שקל",</strong> ומשמע שהקפיד על קיום דבריו בדיוק — <strong>אין נותנין להן אלא שקל</strong> אף שצרכיהם מרובים מכדי שקל לשבוע. <strong>ואם אמר "אם מתו</strong>
## דף קכט:
 <strong>יירשו אחרים תחתיהם"</strong> (ולא בני בניו), <strong>בין שאמר "תנו</strong> שקל <strong>",</strong> <strong>בין שאמר "אל תתנו</strong> אלא שקל <strong>"</strong>— <strong>אין נותנין להן אלא שקל,</strong> שהרי אם מוסיפים להם — ממעטים בכך מחלקם של אותם האחרים. ומצוואתו נראה שדעתו לתת לאחרים כל מה שנותר מאותה קיצבה.
  ומכאן נלמד לענייננו, <strong>והא הכא</strong> <small>[והרי כאן]</small> ש<strong>כשתי שדות וכשני בני אדם דמי</strong> <small>[נחשב</small> הדבר<small>],</small> שהרי הוא נותן חלק מרכושו לבניו בלשון מתנה, וחלק אחר לאחרים בלשון ירושה, <strong>וקתני דקני</strong> <small>[ושנה שקונה]</small> בכך לאחרים! והרי זה סיוע לדברי רב ששת, ומכאן גם קושיה לשיטות האחרות.
  ומשיבים:  <strong>הוא,</strong> רב ששת, <strong>מותיב לה</strong> <small>[מקשה</small> את הקושיה <small>הזו],</small> <strong>והוא</strong> עצמו <strong>מפרק לה</strong> <small>[מתרץ אותה],</small> שמה שנאמר "יירשו אחרים" עוסק דווקא <strong>ב</strong>מי ש<strong>ראוי ליורשו,</strong> ואם כן, אין כאן צורך כלל בלשון מתנה. <strong>ו</strong>כשיטת <strong>ר' יוחנן בן ברוקה היא</strong> ברייתא זו, שלדעתו רשאי להוריש את כל נכסיו, ואף בלשון ירושה, לכל הראוי ליורשו.
 <strong>אמר רב אשי, תא שמע</strong> <small>[בוא</small> ו<small>שמע]</small> ראיה לדבר ממה ששנינו במקור אחר: אם אמר <strong>"נכסי לך</strong> אחרי מותי, שתשתמש בהם כל ימי חייך, <strong>ואחריך</strong> (אחרי מותך) <strong>יירש פלוני, ואחרי אחריך יירש פלוני",</strong> כש<strong>מת ראשון</strong> — <strong>קנה שני, מת שני</strong> — <strong>קנה שלישי, ואם מת</strong> ה<strong>שני בחיי</strong> ה<strong>ראשון</strong> — אין הנכסים עוברים לאחר מות הראשון לשלישי, אלא <strong>יחזרו נכסים ליורשי ראשון,</strong> כי השלישי זוכה רק מכחו של השני, ושני זה הרי לא ירש דבר.
 <strong>והא הכא</strong> <small>[והרי כאן]</small> ש<strong>כשתי שדות ושני בני אדם דמי</strong> <small>[נחשב</small> הדבר<small>],</small> שלראשון נתן בלשון מתנה ("נכסי לך") ולשני בלשון ירושה ("ואחריך יירש"), <strong>וקתני</strong> <small>[ושנה]</small> ש<strong>קנה</strong> אף השני קנין גמור!
 <strong>וכי תימא</strong> <small>[ואם תאמר]</small> כי <strong>הכא נמי</strong> <small>[כאן גם כן]</small> מדובר <strong>ב</strong>מי שהיה <strong>ראוי ליורשו, ו</strong>שיטת <strong>ר' יוחנן בן ברוקה היא,</strong> <strong>אי הכי</strong> <small>[אם כך],</small> מדוע אם <strong>מת</strong> ה<strong>שני קנה</strong> ה<strong>שלישי?</strong>
 <strong>הא</strong> <small>[הרי]</small> <strong>שלח רב אחא בריה</strong> <small>[בנו]</small> של <strong>רב עויא: לדברי</strong> <strong>ר' יוחנן בן ברוקה,</strong> אם אומר <strong>"נכסי לך ואחריך לפלוני", וראשון ראוי ליורשו</strong> — <strong>אין לשני במקום ראשון כלום,</strong> אלא יורשיו של הראשון מקבלים, <strong>שאין זה</strong> (הביטוי "נכסי לך") <strong>לשון מתנה אלא לשון ירושה, וירושה אין לה הפסק</strong> אלא עוברת מדור לדור! אלא לא ניתן להעמיד ברייתא זו לשיטתו.
 ואם כן הרי זו <strong>תיובתא דכולהו</strong> <small>[קושיה חמורה על כולם]</small> על כל החכמים שאמרו שאינו יכול להסתמך על לשון מתנה בשני שדות ושני בני אדם. ומסכמים: אכן <strong>תיובתא</strong> <small>[קושיה חמורה</small> היא<small>].</small>
 ושואלים: <strong>לימא נמי תיהוי תיובתיה</strong> <small>[האם לומר גם כן</small> ש<small>תהא</small> זו <small>קושיה]</small> גם על שיטת <strong>ריש לקיש?</strong> שהרי גם הוא עמד על כך (בעמוד הקודם) שלשון מתנה תיאמר על שניהם. ותוהים: <strong>ותסברא</strong> <small>[ו</small>כי <small>יכול אתה לסבור כן]</small> שיידחו דבריו? <strong>והא</strong> <small>[והרי]</small> <strong>אמר רבא: הלכתא כותיה</strong> <small>[הלכה כשיטתו]</small> של <strong>ריש לקיש בהני תלת</strong> <small>[בשלוש</small> הלכות <small>אלה]:</small> בענין קנין פירות, ובענין חליצת מעוברת, ובענין זה של מתנה וירושה!
  ומשיבים:  <strong>לא קשיא</strong> <small>[אינו קשה]:</small> <strong>כאן</strong> שמועילה לשון מתנה גם למי שנאמרה בו לשון ירושה — הרי זה <strong>בתוך כדי דבור,</strong> לפי שהן נחשבות כדיבור אחד, <strong>כאן</strong> שצריך לשון מתנה בשניהם — הרי זה כשהפסיק בין שניהם <strong>לאחר כדי דבור.</strong>
 <strong>והלכתא</strong> <small>[והלכה]</small> כללית: <strong>כל תוך כדי דבור כדבור דמי</strong> <small>[נחשב],</small> <strong>לבר</strong> <small>[חוץ]</small> <strong>מעבודה זרה,</strong> שאם אמר שהוא מקבל על עצמו עבודה זרה, הרי זה מתחייב מיתה אף על פי שחזר בו תוך כדי דיבור,
## דף קל.
 <strong>וקדושין</strong> שאם קידש אשה כראוי, אפילו חזר בו תוך כדי דיבור — אין חזרתו מועילה.
 <big>א משנה</big> <strong>האומר "איש פלוני יירשני" במקום שיש</strong> לו <strong>בת</strong> למוריש, או האומר <strong>"בתי תירשני" במקום שיש בן</strong> — <strong>לא אמר כלום,</strong> כיון <strong>שהתנה על מה שכתוב בתורה</strong> שנאמר בה סדר הירושה הראוי. <strong>ר' יוחנן בן ברוקה אומר: אם אמר</strong> דבר זה <strong>על מי שראוי ליורשו</strong> — <strong>דבריו קיימין, ו</strong>אם אמר <strong>על מי שאין ראוי לו ליורשו</strong> — <strong>אין דבריו קיימין.</strong>
 <big>ב גמרא</big> ומדייקים בדברי המשנה: <strong>טעמא</strong> <small>[הטעם</small> דווקא<small>]</small> במקרה שאמר על <strong>אחר במקום</strong> שיש <strong>בת ו</strong>על <strong>בת במקום</strong> שיש <strong>בן,</strong> שכן אינם ראויים לירש במקום אלה, לא אמר כלום, <strong>הא</strong> <small>[אבל]</small> אם היה אומר על <strong>בן בין הבנים</strong> שיירש הכל, <strong>ו</strong>כן על <strong>בת</strong> אחת <strong>בין הבנות</strong> — <strong>דבריו קיימין.</strong> ואולם <strong>אימא סיפא</strong> <small>[אמור</small> את <small>סופה</small> של המשנה<small>],</small> <strong>ר' יוחנן בן ברוקה אומר: אם אמר על מי שראוי ליורשו</strong> — <strong>דבריו קיימין.</strong> ולפי זה <strong>היינו</strong> <small>[הרי זה]</small> בדיוק שיטת ה<strong>תנא קמא</strong> <small>[הראשון],</small> ובמה נחלקו?
 <strong>וכי תימא</strong> <small>[ואם תאמר]</small> ש<strong>ר' יוחנן בן ברוקה אפילו</strong> על <strong>אחר במקום בת ובת במקום בן קאמר</strong> <small>[הוא אומר]</small> שיכול להוריש להם, הואיל והם ראויים ליורשו כשימות היורש הנוכחי (למרות שעכשיו אינם ראויים), ובכך חלק על תנא קמא. <strong>והתניא</strong> <small>[והרי שנינו</small> בברייתא<small>],</small> <strong>ר' ישמעאל בנו של</strong> <strong>ר' יוחנן בן ברוקה אומר: לא נחלקו אבא וחכמים על אחר במקום בת ו</strong>כן <strong>בת במקום בן,</strong> שגם אבא סבור <strong>שלא אמר כלום.</strong>
 <strong>על מה נחלקו?</strong> — <strong>על בן בין הבנים ובת בין הבנות, שאבא אומר: יירש, וחכמים אומרים: לא יירש!</strong>
 ומתרצים: <strong>איבעית אימא</strong> <small>[אם תרצה אמור]</small> תירוץ זה: <strong>מדקאמר</strong> <small>[מ</small>תוך <small>שאמר]</small> ר' ישמעאל <strong>"לא נחלקו", מכלל</strong> דבריו אתה למד שהוא חולק על התנא של משנתנו, שה<strong>תנא קמא סבר</strong> <small>[הראשון,</small> במשנתנו, <small>סבור]</small> <strong>נחלקו.</strong>
 <strong>איבעית אימא</strong> <small>[אם תרצה אמור]</small> תירוץ לשאלה באופן זה: <strong>כוליה</strong> <small>[כולו],</small> כל המשנה שלנו שיטת <strong>ר' יוחנן בן ברוקה היא, וחסורי מחסרא והכי קתני</strong> <small>[וחסרה</small> המשנה, <small>וכך</small> צריך <small>לשנותה]:</small> <strong>האומר "איש פלוני יירשני" במקום שיש בת,</strong> או שאמר <strong>"בתי תירשני" במקום שיש בן</strong> — <strong>לא אמר כלום; הא</strong> <small>[הרי]</small> <strong>בת בין הבנות ובן בין הבנים, אם אמר</strong> ש<strong>יירש</strong> את <strong>כל נכסיו</strong> — <strong>דבריו קיימין, ש</strong>כן <strong>ר' יוחנן</strong> (בן ברוקה) <strong>אומר: אם אמר על מי שראוי ליורשו</strong> — <strong>דבריו קיימין.</strong>
 <big>ג</big> ובפסק ההלכה בענין זה <strong>אמר רב יהודה אמר שמואל: הלכה כר' יוחנן בן ברוקה. וכן אמר רבא: הלכה כר' יוחנן בן ברוקה.</strong>
 <strong>אמר רבא: מאי טעמיה</strong> <small>[מה טעמו]</small> של <strong>ר' יוחנן בן ברוקה?</strong> — <strong>אמר קרא</strong> <small>[הכתוב]</small> במשפט הירושה: <strong>"והיה ביום הנחילו את בניו"</strong> (דברים כא, טז), ומכאן אנו למדים ש<strong>התורה נתנה רשות לאב להנחיל לכל מי שירצה</strong> מבניו.
 <strong>אמר ליה</strong> <small>[לו]</small> <strong>אביי: הא</strong> <small>[</small>דבר <small>זה]</small> <strong>מ"לא יוכל לבכר"</strong> (דברים כא, טז) <strong>נפקא</strong> <small>[יוצא,</small> נלמד<small>],</small> שהכתוב אוסר להעביר את הבכור מבכורתו, וממה שנזכר דווקא איסור זה יש ללמוד שיכול הוא לשנות את חלקם של בנים אחרים!
  ומשיבים:  <strong>ההוא מיבעי ליה לכדתניא</strong> <small>[אותו</small> פסוק <small>נצרך</small> הוא <small>לו לכפי ששנינו</small> בברייתא<small>],</small> <strong>אבא חנן אמר משום</strong> (בשם) <strong>ר' אליעזר:</strong>
## דף קל:
 <strong>מה תלמוד לומר "לא יוכל לבכר"</strong> (דברים כא, טז)?
  — <strong>לפי שנאמר: "והיה ביום הנחילו את בניו"</strong> (דברים כא, טז), <strong>שיכול</strong> אתה לומר כך, <strong>והלא דין</strong> (קל וחומר) <strong>הוא: ומה</strong> בן <strong>פשוט</strong> (שאינו בכור) <strong>שיפה כחו</strong> בירושה, ובמה? — <strong>שנוטל</strong> חלקו בירושה גם <strong>ב</strong>דבר שהוא <strong>ראוי</strong> לבוא ליד אביו, אף שאיננו ברשות אביו בעת מותו, <strong>כ</strong>נוטל חלק <strong>במוחזק</strong> כבר ברשותו של אביו — <strong>התורה נתנה רשות לאב להנחיל לכל מי שירצה,</strong> ולמנוע את הבן הפשוט מנחלתו, <strong>בכור שהורע כחו, שאינו נוטל</strong> חלק בכורתו <strong>בראוי כבמוחזק</strong> — <strong>לא כל שכן</strong> שיכול האב להפקיעו מבכורתו? — <strong>תלמוד לומר: "לא יוכל לבכר".</strong>
 ומצד שני: <strong>ויאמר</strong> הכתוב רק <strong>"לא יוכל לבכר", מה תלמוד לומר "והיה ביום הנחילו את בניו"?</strong>
 — <strong>שיכול, והלא דין</strong> <strong>הוא: ומה בכור שהורע כחו, שאינו נוטל בראוי כבמוחזק</strong> — <strong>אמרה תורה: "לא יוכל לבכר", פשוט שיפה כחו</strong> מן הבכור, <strong>שנוטל בראוי כבמוחזק</strong> — <strong>לא כל שכן</strong> שאינו יכול להעבירו מנחלתו!
 <strong>תלמוד לומר: "והיה ביום הנחילו את בניו",</strong> לומר: <strong>התורה נתנה רשות לאב להנחיל לכל מי שירצה.</strong> הרי שאין די ב"לא יוכל לבכר" ללמד שיכול האב להנחיל לכל מי שירצה מבניו.
 ועוד בפסק ההלכה בענין זה, מביאים: <strong>אמר</strong> <strong>ר' זריקא אמר</strong> <strong>ר' אמי אמר</strong> <strong>ר' חנינא אמר רבי: הלכה כר' יוחנן בן ברוקה. אמר ליה</strong> <small>[לו]</small> <strong>ר' אבא</strong> לר' זריקא: <strong>"הורה" איתמר</strong> <small>[נאמר]</small> כלומר, הורה רבי כר' יוחנן בן ברוקה במעשה שבא לפניו.
  ושואלים:  <strong>במאי קמיפלגי</strong> <small>[במה הם חלוקים],</small> שהרי בסופו של דבר הם מסכימים להלכה ולמסורת, ומדוע מדקדק ר' אבא לומר שהורה רבי כן? <strong>מר סבר</strong> <small>[חכם זה,</small> ר' זריקא, <small>סבור]:</small> <strong>הלכה עדיפא</strong> <small>[עדיפה,</small> גדולה יותר<small>],</small> שאם נמסר לנו שכך פסק הלכה עקרונית וכללית בענין, הרי זה חשוב יותר מאשר אם נמסר לנו שכך הורה למעשה במקרה מסויים. <strong>ומר סבר</strong> <small>[וחכם זה סבור]:</small> <strong>מעשה רב</strong> (גדול יותר) שאם נהג חכם והורה למעשה באותו אופן, הרי זה עדיף מאשר פסק הלכה עקרוני.
 <big>א</big> ובאותו ענין <strong>תנו רבנן</strong> <small>[שנו חכמים]:</small> <strong>אין למדין הלכה לא מפי</strong> <strong>תלמוד,</strong> ממה שהרב מלמד, <strong>ולא מפי</strong> <strong>מעשה,</strong> שרואה שכך עשו מעשה, <strong>עד שיאמרו לו</strong> <strong>הלכה למעשה</strong> מוגדר ומסויים, ששאל עליו והורו לו הלכה בו. ואף אם <strong>שאל ואמרו לו הלכה למעשה</strong> — <strong>ילך ויעשה מעשה</strong> כמו שהורו לו, <strong>ובלבד שלא ידמה</strong> הוראה זו ויחיל אותה מדעת עצמו אף על דברים אחרים שעליהם לא שאל במפורש.
  ושואלים:  <strong>מאי</strong> <small>[מה]</small> פירוש <strong>"ובלבד שלא ידמה"? והא</strong> <small>[והרי]</small> <strong>כל התורה כולה דמויי מדמינן לה</strong> <small>[מדמים אנו אותה</small> מדבר לדבר<small>],</small> שכל לימודנו בהלכה אינו אלא בדרך של השוואת דבר מסופק לדבר שכבר נקבעה בו הלכה!
 <strong>אמר רב אשי, הכי קאמר</strong> <small>[כך אמר]:</small> <strong>ובלבד שלא ידמה בטרפות.</strong> שאף שבהלכות אחרות אכן מדמים דבר לדבר, בדיני טריפות — להגדיר מהי טריפה, שעומדת למות ואסורה באכילה — אל ידמה.
 <strong>דתניא</strong> <small>[</small>וכפי <small>ששנינו</small> בברייתא<small>]:</small> <strong>אין אומרים בטרפות זו דומה לזו,</strong> אלא כל אחת יש לה דין לעצמה. ומוסיפים: <strong>ואל תתמה</strong> שכן הוא, <strong>שהרי</strong> פעמים באותו איבר עצמו אף שאם <strong>חותכה מכאן ומתה,</strong> מכל מקום אם <strong>חותכה מכאן וחיתה,</strong> ואין הבהמה נטרפת בכך.
  ועוד בענין זה, <strong>אמר ליה</strong> <small>[לו]</small> <strong>ר' אסי לר' יוחנן: כי אמר לן מר</strong> <small>[כאשר אדוני אומר לנו]</small> <strong>"הלכה הכי</strong> <small>[כך]</small> <strong>",</strong> <strong>נעביד</strong> <small>[נעשה]</small> <strong>מעשה? אמר</strong> ר' יוחנן: <strong>לא תעבידו</strong> <small>[תעשו]</small> <strong>עד דאמינא</strong> <small>[שאני אומר]</small> <strong>"הלכה למעשה".</strong>
 <strong>אמר להו</strong> <small>[להם]</small> <strong>רבא לרב פפא ולרב הונא בריה</strong> <small>[בנו]</small> של <strong>רב יהושע: כי אתי פסקא דדינא דידי לקמייכו וחזיתו ביה פירכא</strong> <small>[כאשר בא פסק דין שלי לפניכם ואתם רואים בו קושי],</small> <strong>לא תקרעוהו</strong> מיד כדי לבטלו <strong>עד דאתיתו לקמאי</strong> <small>[שאתם באים לפני]</small> לדון עליו, <strong>אי אית</strong> <small>[אם יש]</small> <strong>לי טעמא</strong> <small>[טעם</small> בדבר<small>]</small> — <strong>אמינא לכו</strong> <small>[אומר לכם],</small> <strong>ואי</strong> <small>[ואם]</small> <strong>ל א</strong> — <strong>הדרנא</strong> <small>[אחזור]</small> <strong>בי</strong> ממה שפסקתי. ואם יבוא פסק דין שלי לפניכם <strong>לאחר מיתה,</strong> שאז אין אתם יכולים לדון אתי עליו — <strong>לא מיקרע תקרעוהו</strong> <small>[אל תקרעו אותו],</small> <strong>ו</strong>אולם <strong>מגמר נמי לא תגמרו מיניה</strong> <small>[ללמוד גם כן אל תלמדו ממנו].</small> והסביר את דבריו אלה הנראים כסותרים זה את זה: <strong>לא מיקרע תקרעיניה</strong> <small>[אל תקרעו אותו]</small> — <strong>דאי הואי התם דלמא הוה אמינא לכו טעמא</strong> <small>[שאם הייתי שם, שמא הייתי אומר לכם טעם]</small> ומסביר את דבריי עד שהייתם מקבלים אותם,
## דף קלא.
 ואולם <strong>מגמר נמי לא תגמרו מיניה</strong> <small>[ללמוד גם כן אל תלמדו ממנו]</small> לעשות ככתוב בו, למרות שמתקשים אתם בפסק זה, שכן <strong>אין</strong> לו <strong>לדיין אלא מה שעיניו רואות,</strong> ואתם צריכים לעשות לפי שיקול דעתכם, כפי הנראה לכם נכון.
 <big>א</big> וחוזרים לדון בשיטת ר' יוחנן בן ברוקה שבמשנתנו, במי שאומר שאחד מבניו יירשנו, שדבריו קיימים. <strong>בעי</strong> <small>[שאל]</small> <strong>רבא: בבריא היאך?</strong> אם אדם בריא מוריש את כל נכסיו לאחד מבניו, מה הדין? האם <strong>כי קאמר</strong> <small>[כאשר אמר]</small> <strong>ר' יוחנן בן ברוקה</strong> את הלכתו זו — אמר זאת דווקא <strong>בשכיב מרע, דבר אורותי</strong> <small>[שבן הורשה]</small> <strong>הוא,</strong> שהוא עומד למות ומחלק ירושתו, ועליו נאמר "ביום הנחילו את בניו" — שהוא יכול להנחיל למי מהם שירצה, <strong>אבל בבריא</strong> שנותן משום ירושה — <strong>לא. או דלמא</strong> <small>[שמא]</small> <strong>אפילו בבריא נמי</strong> <small>[גם כן]</small> נאמרה הלכה זו?
 <strong>אמר ליה</strong> <small>[לו]</small> <strong>רב משרשיא לרבא: תא שמע</strong> <small>[בוא</small> ו<small>שמע]</small> פתרון לשאלתך ממה ש<strong>אמר לו</strong> <strong>ר' נתן</strong> הבבלי <strong>לרבי,</strong> ר' יהודה הנשיא שערך וניסח את המשנה: <strong>שניתם משנתכם כר' יוחנן בן ברוקה! דתנן</strong> <small>[ששנינו</small> במשנה<small>]</small> במסכת כתובות: <strong>לא כתב לה</strong> הבעל לאשתו בכתובתה <strong>"בנין דיכרין דיהוין ליך מינאי, אינון ירתון</strong> <small>[בנים זכרים שיהיו לך ממני, הם יירשו]</small> את <strong>כסף כתובתיך יותר על חולקיהון</strong> <small>[חלקיהם]</small> ש<strong>עם אחוהון</strong> <small>[אחיהם]</small> <strong>"</strong>שאם הוא ימות אחריה ויהיו לו בנים גם מאשה אחרת, בניה של אשה זו ירשו תחילה את הכלול בכתובתה, ורק לאחר מכן יחלקו עם שאר הבנים בשאר הנכסים. גם אם לא נכתב דבר זה בכתובה — <strong>חייב,</strong> <strong>שתנאי בית דין הוא,</strong> תקנה שתיקנו חכמים שיטלו הבנים כתובת אימם. ומכאן שלדעתך הלכה כדברי ר' יוחנן בן ברוקה, שרשאי האב להוסיף לבן מסויים בירושה יתר על חלקו.
 <strong>ואמר לו רבי:</strong> אין אנו שונים בדבר זה "ירתון (יירשו) בנייך כסף כתובתיך", אלא <strong>"יסבון</strong> (יטלו) בניך כסף כתובתיך <strong>"</strong><strong>תנן</strong> <small>[שנינו],</small> ובלשון מתנה יכול האב להרבות ולמעט בירושה לדעת כולם, כפי ששנינו במשנה הקודמת (לעיל בבא בתרא קכו,ב).
  ומסופר, לאחר מכן חזר <strong>ואמר רבי: ילדות</strong> (שטות של ילד) <strong>היתה בי והעזתי פני בנתן הבבלי</strong> לומר דבר שאינו נכון. ומדוע אין זה נכון? <strong>אלא דקיימא לן</strong> <small>[ש</small>הרי <small>מוחזק בידינו]:</small> <strong>בנין דכרין לא טרפא ממשעבדי</strong> <small>[</small>כתובת <small>בנים זכרים אינה טורפת מ</small>נכסים <small>משועבדים],</small> שאין הבנים יכולים לגבות את דמי כתובת אימם מנכסים שכבר מכר אביהם לאחרים, ואולם <strong>אי סלקא דעתך "יסבון" תנן, אמאי</strong> <small>[אם עולה על דעתך</small> ש<small>"יטלו" שנינו, מדוע]</small> אם כן <strong>לא טרפא ממשעבדי</strong> <small>[יטרפו</small> הבנים <small>מ</small>נכסים <small>משועבדים]?</small> שאם הוא שטר מתנה — הרי הוא חל מרגע שנכתב, ואם כן מתנתם של הבנים קודמת לנכסים שמכר! <strong>אלא שמע מינה "ירתון" תנן</strong> <small>[למד מכאן</small> ש<small>"יירשו" שנינו],</small> כלומר, לאחר מותו, וכיון שכבר מכר האב שוב אין לבנים חלק בהם.
  ומעתה, <strong>מאן שמעת ליה דאית ליה האי סברא</strong> <small>[מי שמעת אותו שיש לו סברה זו]</small> שיכול לחלק ירושה לחלק מבניו כפי שירצה — <strong>ר' יוחנן בן ברוקה,</strong> ומשנה זו אם כן לשיטתו היא. <strong>ושמע מינה</strong> <small>[ולמד מכאן]</small> שדבריו נאמרו <strong>אפילו בבריא,</strong> שהרי כתובה כותב אדם כשהוא נושא אשה, ולא כשהוא שכיב מרע. ונפתרה איפוא שאלתו של רבא.
 <strong>אמר ליה</strong> <small>[לו]</small> <strong>רב פפא לאביי:</strong> כיצד יש להוכיח מן הנוסח "ירתון" שמשנה זו לשיטת ר' יוחנן בן ברוקה נאמרה? והרי <strong>בין למאן דאמר</strong> <small>[ל</small>דעת <small>מי שאומר]</small> שהנוסח הוא <strong>"יסבון"</strong> <small>["יטלו"],</small> <strong>ובין למאן דאמר</strong> <small>[ל</small>דעת <small>מי שאומר]</small> שהנוסח הוא <strong>"ירתון"</strong> <small>["יירשו"],</small> יש לשאול: כיצד מקנה אדם לבניו עוד בזמן נישואיו כתובת "בנין דכרין"? <strong>הא</strong> <small>[הרי]</small> כלל הוא ש<strong>אין אדם מקנה דבר שלא בא לעולם.</strong>
 <strong>ואפילו ל</strong>דעת <strong>ר' מאיר</strong> ש<strong>אמר: אדם מקנה דבר שלא בא לעולם, הני מילי</strong> <small>[דברים אלה</small> אמורים<small>]</small> כשהוא מקנה אותו <strong>לדבר</strong> (למי) <strong>שישנו בעולם, אבל לדבר שאינו בעולם</strong> — <strong>לא,</strong> וכשנושא אשה הרי אין בניה עדיין בעולם!
 <strong>אלא</strong> בהכרח עליך לומר ש<strong>תנאי בית דין שאני</strong> <small>[שונה],</small> שיש כח ביד חכמים להקנות דבר למרות שאינו בגדר דיני המתנה הרגילים. <strong>הכא נמי</strong> <small>[כאן גם כן]</small> לענין נוסח הכתובה נאמר: <strong>תנאי בית דין שאני</strong> <small>[שונה],</small> ואף לדעת חכמים הסבורים שאינו יכול להוריש לחלק מבניו יותר מן האחרים, תיקנו חכמים שיוכל לעשות כן. ואם כן, אין הוכחה כלל שנוסח המשנה הוא כדעת ר' יוחנן בן ברוקה!
 <strong>אמר ליה</strong> <small>[לו]</small> אביי: גם אם תוקף הדבר הוא מפני תנאי בית דין, מכל מקום עיקר הראיה היא <strong>משום דקא מפיק לה</strong> <small>[שהוא מוציא זאת]</small> <strong>בלשון "ירתון"</strong> <small>["יירשו"],</small> שאם משתמשים בלשון זו ולא בלשון מתנה, משמע שאף במקרים אחרים יכול להוריש לבניו כפי שירצה, ומכאן ששיטת ר' יוחנן בן ברוקה היא.
 <strong>הדר</strong> <small>[חזר]</small> ו<strong>אמר אביי: לאו מילתא היא דאמרי</strong> <small>[אין זה דבר</small> נכון מה <small>שאמרתי],</small> כי גם לשיטת חכמים החולקים עליו, יש טעם לשימוש בנוסח "ירתון", לפי <strong>דתנן</strong> <small>[ששנינו]</small> באותה משנה, מיד לאחר מכן: <strong>לא כתב לה</strong> בתנאי כתובתה <strong>"בנן נוקבן דיהויין ליכי מינאי יהויין יתבן</strong> <small>[בנות נקבות שיהיו לך ממני יהיו יושבות]</small> <strong>בביתי ויתזנן מנכסאי</strong> <small>[ויזונו מנכסי]</small> <strong>עד דתילקחן לגוברין"</strong> <small>[שילקחו לאנשים]</small> — <strong>חייב</strong> מכל מקום לפרנס את הבנות, לפי <strong>שהוא תנאי בית דין.</strong>
 אם כן נמצא שיש בכתובה שני תנאים צמודים, <strong>והוה</strong> <small>[והינו]</small> כמוריש לשני אנשים, <strong>לזה במתנה ולזה בירושה, וכל</strong> דבר שהוא <strong>לזה בירושה ולזה במתנה</strong> — <strong>אפילו רבנן מודו</strong> <small>[חכמים מודים]</small> שלשון מתנה מתייחסת לכל, ומתחלקים נכסיו כפי שציוה, גם אם חילק למי שאינו מיורשיו.
 <strong>אמר ליה</strong> <small>[לו]</small> <strong>רב נחומי, ואית</strong> <small>[ויש</small> שאומרים<small>]</small> ש<strong>אמר</strong> זאת <strong>רב חנניה בר מניומי לאביי:</strong>
## דף קלא:
 <strong>ממאי</strong> <small>[ממה]</small> מסיק אתה <strong>דבחד בי דינא איתקון</strong> <small>[שבבית דין אחד נתקנו]</small> שתי התקנות, גם עבור בנים זכרים וגם לגבי בנות, שמשום כך אתה מבין שלשון מתנה וירושה נאמרות כהמשך אחד? <strong>דלמא בתרי בי דינא איתקון</strong> <small>[שמא בשני בתי דין נתקנו]</small> ואם כן, הירושה והמתנה באות מכוחם של שני תנאים נפרדים!
  ומשיבים:  <strong>לא סלקא דעתך</strong> <small>[יעלה על דעתך]</small> לומר כן, <strong>דקתני רישא</strong> <small>[ש</small>הרי <small>שנינו</small> <small>בתחילה],</small> במסכת כתובות, קודם למשנה זו: <strong>זה מדרש דרש</strong> <strong>ר' אלעזר בן עזריה לפני חכמים בכרם ביבנה:</strong> בתנאי כתובה תיקנו חכמים את שני הדברים, ש<strong>הבנים יירשו</strong> את כתובת אימם <strong>והבנות יזונו</strong> מנכסי האב, ויש ללמוד מזה על זה: <strong>מה הבנים אינן יורשין אלא לאחר מיתת אביהם, אף בנות לא יזונו אלא לאחר מיתת אביהן;</strong> ומעתה,
 <strong>אי אמרת בשלמא בחד בי דינא איתקון</strong> <small>[נניח אם אתה אומר</small> ש<small>בבית דין אחד נתקנו],</small> <strong>היינו דילפינן</strong> <small>[זהו</small> הטעם <small>שאנו למדים]</small> <strong>תקנה מתקנה,</strong> מתוך הנחה שאותו בית דין מתקן תקנות במתכונת דומה. <strong>אלא אי אמרת בתרי בי דינא איתקון</strong> <small>[אם אתה אומר</small> ש<small>בשני בתי דין נתקנו]</small> בשתי תקופות שונות, <strong>היכי ילפינן</strong> <small>[כיצד אנו למדים]</small> <strong>תקנה מתקנה?</strong>
 ודוחים: <strong>ממאי</strong> <small>[ממה]</small> אתה מסיק זאת? <strong>דלמא</strong> <small>[שמא]</small> <strong>לעולם אימא</strong> <small>[</small>יכול <small>אני לומר]</small> <strong>לך</strong> כי <strong>בתרי בי דינא איתקון</strong> <small>[בשני בתי דין נתקנו],</small> <strong>ובי דינא בתרא תקון כבי דינא קמא</strong> <small>[ובית הדין האחרון תיקן כ</small>פי שתיקן <small>בית הדין הראשון]</small> <strong>כי היכי</strong> <small>[כך]</small> ש<strong>לא תקשה תקנתא אתקנתא</strong> <small>[תהיה קושיה מתקנה על תקנה],</small> ולפיכך יכול היה ר' אלעזר בן עזריה ללמוד מתקנה אחת לאחרת. אך מצד שני, אין לראותן בהכרח כהמשך דברים אחד לענין לשון ירושה ומתנה.
 <big>א</big> <strong>אמר רב יהודה אמר שמואל:</strong> שכיב מרע <strong>הכותב כל נכסיו לאשתו</strong> — <strong>לא עשאה אלא אפוטרופא</strong> (אפוטרופוסית),
 כלומר, אנו מניחים שלא שלל את כל נכסיו מיורשיו, וכוונתו אינה אלא לעשותה אפוטרופסית על נכסיו, כדי לתת לה מעמד וכבוד אצל היורשים. ובעקבות הלכה זו דנים במקרים אחרים, ומקדימים: <strong>פשיטא</strong> <small>[פשוט</small> לנו<small>]</small> גם כן, שאם כתב את כל נכסיו ל<strong>בנו הגדול</strong> — אין כוונתו לתת לו הכל, ו<strong>לא עשאו אלא</strong> <strong>אפוטרופוס</strong> לכל הנכסים, ואין לו אלא חלקו בירושה. אבל אם כתב נכסיו ל<strong>בנו הקטן מאי</strong> <small>[מה]</small> הדין? האם גם כן מניחים אנו שעשאו אפוטרופוס על הנכסים. או שמא כיון שקטן הוא ואינו יכול להיעשות עכשיו אפוטרופוס, אולי אין מקום להניח שלכך התכוון האב, ונתן לו באמת כל נכסיו?
  ומשיבים:  <strong>איתמר</strong> <small>[נאמר]</small> על כך, <strong>רב חנילאי בר אידי אמר שמואל: אפילו</strong> כתב ל<strong>בנו</strong> ה<strong>קטן המוטל בעריסה</strong> לא קנה את הנכסים, אלא רצה האב לעשותו אפוטרופוס כדי שיכבדוהו כשיגדל.
  ועוד אומרים: <strong>פשיטא</strong> <small>[פשוט</small> לנו<small>]</small> שאם כתב כל נכסיו ל<strong>בנו ואחר</strong> — <strong>לאחר</strong> התכוון לתת חצי <strong>במתנה, ובנו</strong> התכוון לעשותו <strong>אפוטרופוס</strong> על החצי האחר, ואם היו בנים נוספים מתחלק עמם בירושה. וכמו כן, אם כתב את כל נכסיו ל<strong>אשתו ואחר</strong> — <strong>לאחר</strong> התכוון לתת חצי נכסיו <strong>במתנה, ו</strong>את <strong>אשתו</strong> עשה <strong>אפוטרופוס</strong> על החצי השני.
  וכן פשוט לנו הדין במי שכותב כל נכסיו ל<strong>אשתו ארוסה</strong> שטרם נשאה לאשה, <strong>ו</strong>כן אם היתה זו <strong>אשתו גרושה</strong> — הרי זה <strong>במתנה,</strong> ולא עשאן אפוטרופוס, שבוודאי אין לו ענין לכבדן בפני יורשיו.
 <strong>איבעיא להו</strong> <small>[נשאלה להם,</small> ללומדים<small>]:</small> אם כתב כל נכסיו ל<strong>בת אצל הבנים,</strong> כלומר, כשיש לו גם בנים, או <strong>אשה אצל האחים,</strong> כשלא היו לו בנים אלא רק אחים, או <strong>אשה אצל בני הבעל</strong> שאינם בניה, <strong>מהו?</strong> האם אנו דנים את הכתיבה הזאת כמתנה, או כאפוטרופסות?
 <strong>אמר רבינא, משמיה</strong> <small>[משמו]</small> של <strong>רבא: בכולהו</strong> <small>[בכולם]</small> בכל הנשים המנויות כאן <strong>לא קנה,</strong> לא קנתה האשה, אלא נעשתה אפוטרופוסית בלבד, <strong>לבר</strong> <small>[חוץ]</small> <strong>מאשתו ארוסה ואשתו גרושה.</strong> זו היתה שיטה אחת בשם רבא. ואילו <strong>רב עוירא משמיה</strong> <small>[משמו]</small> של <strong>רבא אמר: בכולהו קני</strong> <small>[בכולם קונה]</small> את הנכסים במתנה, <strong>לבר</strong> <small>[חוץ]</small> <strong>מהאשה אצל האחין ואשה אצל בני הבעל,</strong> שרק באלה לא נתכוון אלא למנותן כאפוטרופוס.
## דף קלב.
 <big>א</big> לאחר שאמרנו ששכיב מרע שכתב כל נכסיו לאשתו, לא עשאה אלא אפוטרופסית, <strong>בעי</strong> <small>[שאל]</small> <strong>רבא: בבריא</strong> שכתב כל נכסיו לאשתו, <strong>היאך</strong> הדין? וצדדי השאלה: האם נאמר כי דווקא <strong>בשכיב מרע הוא דניחא ליה</strong> <small>[שנוח לו]</small> שתהיה אשתו אפוטרופסית, כדי <strong>דלישתמעון מלה</strong> <small>[שיישמעו דבריה]</small> ויכבדו אותה, <strong>אבל בבריא הא קאי איהו</strong> <small>[הרי עומד הוא]</small> ויכול לדאוג שיכבדוה כראוי, ולכן יש לומר שכוונתו באמת להקנות לה את כל הנכסים. <strong>או דלמא</strong> <small>[שמא]</small> <strong>בריא נמי</strong> <small>[גם כן]</small> <strong>ניחא ליה דלישתמעון מלה מהשתא</strong> <small>[נוח לו שיישמעו דבריה</small> ויכבדו אותה כבר <small>מעכשיו]?</small>
 ומציעים: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בברייתא: <strong>הכותב פירות נכסיו לאשתו</strong> — אם תתגרש או תתאלמן <strong>גובה כתובתה</strong> שהתחייב לה משעת הנישואין <strong>מן הקרקע.</strong> וכן אם כתב לה את הנכסים עצמם <strong>למחצה לשליש ולרביע</strong> — <strong>גובה כתובתה מן השאר,</strong> מן החלק שלא נתן לה במתנה.
 <strong>כתב כל נכסיו לאשתו</strong> בשטר מתנה, <strong>ויצא עליו שטר חוב</strong> על מה שלווה לאחר נישואיו, קודם שכתב לה שטר מתנה זה, <strong>ר' אליעזר אומר: תקרע</strong> שטר <strong>מתנתה ותעמוד על כתובתה,</strong> ולא יוכל בעל החוב לגבות מן הנכסים, שהרי הכתובה מוקדמת לשטר החוב. <strong>וחכמים אומרים: תקרע כתובתה ותעמוד על מתנתה,</strong> כי כשקיבלה את מתנת כל נכסיו ויתרה על זכותה לגבות את הכתובה מהם. ואולם כיון ששטר החוב קודם למתנה זו — נוטל בעל החוב את הנכסים, <strong>ונמצאת</strong> האשה <strong>קרחת מכאן ומכאן,</strong> כלומר, הפסידה גם את מתנתה וגם את גביית כתובתה.
 <strong>ו</strong>כן <strong>אמר</strong> <strong>ר' יהודה הנחתום: מעשה ואירע הדבר</strong> הזה <strong>בבת אחותי</strong> שהיתה <strong>כלה, ובא מעשה לפני חכמים ואמרו: תקרע כתובתה ותעמוד על מתנתה, ונמצאת קרחת מכאן ומכאן.</strong>
 ונדייק: <strong>טעמא</strong> <small>[הטעם,</small> דווקא<small>]</small> <strong>יצא עליו שטר חוב</strong> יהא הדין כן, <strong>הא</strong> <small>[הרי]</small> אם <strong>לא יצא עליו שטר חוב</strong> — <strong>קניא</strong> <small>[קונה</small> היא<small>]</small> את מה שכתב לה במתנה. ונברר: <strong>ובמאי</strong> <small>[במה]</small> מדובר כאן? <strong>אילימא</strong> <small>[אם תאמר]</small> <strong>בשכיב מרע</strong> — <strong>והא</strong> <small>[והרי]</small> <strong>אמרת</strong> לעיל כי שכיב מרע שכתב כל נכסיו לאשתו <strong>לא עשאה אלא אפוטרופוס</strong> ולא קנתה דבר! <strong>אלא לאו</strong> <small>[האם לא]</small> מדובר <strong>בבריא.</strong> ומכאן נמצאה תשובה לשאלה ששאל רבא, שבריא שכתב כל נכסיו לאשתו — קנתה האשה.
  ודוחים:  <strong>לעולם</strong> מדובר כאן <strong>בשכיב מרע, ורב עוירא מוקי לה בכולהו</strong> <small>[מעמיד אותה,</small> את ההלכה הזו, <small>בכולם],</small> בכל המקרים האמורים לעיל, בהם לדעתו קונה האשה את הנכסים ואינה נעשית אפוטרופוס, ואילו <strong>רבינא מוקי לה</strong> <small>[מעמיד אותה]</small> כשיטתו שם, <strong>ב</strong>כותב כל נכסיו ל<strong>אשתו ארוסה ואשתו גרושה</strong> שהן קונות.
 אגב שהוזכרה ברייתא זו, מביאים את מה ש<strong>אמר רב יוסף בר מניומי אמר רב נחמן: הלכה</strong> היא כדעת חכמים ש<strong>תקרע כתובתה ותעמוד על מתנתה, ונמצאת קרחת מכאן ומכאן.</strong>
 ושואלים: <strong>למימרא</strong> <small>[האם לומר]</small> וללמוד מפסק זה, שככלל <strong>לא אזיל</strong> <small>[הולך]</small> <strong>רב נחמן בתר אומדנא</strong> <small>[אחר אומדן</small> דעת<small>]?</small> שהרי בוודאי לא לכך התכוונה האשה כשמחלה על כתובתה, שלא תקבל דבר.
 <strong>והתניא</strong> <small>[והרי שנינו</small> בברייתא<small>]:</small> <strong>הרי שהלך בנו למדינת הים</strong> ולא חזר, <strong>ושמע שמת בנו, ועמד וכתב כל נכסיו לאחרים, ואחר כך בא בנו</strong> — <strong>מתנתו</strong> שנתן לאחרים — <strong>מתנה.</strong> <strong>ר' שמעון בן מנסיא אומר: אין מתנתו מתנה,</strong> ומדוע? — שאומדים אנו את דעתו של הנותן, <strong>שאילו היה יודע שבנו קיים לא כתבן</strong> את נכסיו לאחרים. <strong>ואמר רב נחמן: הלכה כר' שמעון בן מנסיא.</strong> ומכאן רואים שרב נחמן הולך אחר אומדן דעת הנותן, ואין מתנתו מתנה!
  ומשיבים:  <strong>שאני התם</strong> <small>[שונה שם]</small> בענין כותב נכסיו לאשתו, שאומדים אנו את דעתה <strong>דניחא</strong> <small>[שנוח]</small> <strong>לה דתיפוק עלה קלא דכתבינהו ניהלה להנהו</strong> <small>[שיצא עליה קול שכתב לה את כל אותם]</small> <strong>נכסים,</strong> לכן היא מסכימה לבטל את זכותה לכתובתה מכוח מתנה זו.
 <big>ב</big> ומביאים הלכה נוספת בענין מתנת שכיב מרע, שגם עליה שואל רבא מה יהא הדין בבריא. <strong>תנן התם</strong> <small>[שנינו שם]</small> במשנה במסכת פאה: <strong>הכותב נכסיו לבניו, וכתב לאשתו קרקע כל שהוא</strong> — <strong>אבדה</strong> את זכותה לגבות <strong>כתובתה</strong> ממה שקבלו הבנים, כפי שיכולה היתה לעשות אלמלא היה כותב לה קרקע זו. ותוהים על כך: <strong>משום</strong> ש<strong>כתב לה קרקע כל שהוא,</strong> לכן <strong>אבדה כתובתה?</strong>
 <strong>אמר רב:</strong> מדובר שם <strong>ב</strong>אב ה<strong>מזכה להן</strong> לבניו את נכסיו <strong>על ידה</strong> באמצעות אשתו. וכיון שמזכה להם על ידה והיא לא מחתה, משמע שגם היא מסכימה לכך. <strong>ושמואל אמר:</strong> מדובר לא רק במזכה על ידה ממש, אלא אף <strong>במחלק לפניה</strong> (בנוכחותה) את הנכסים בין הבנים <strong>והיא שותקת</strong> ואינה שואלת "מה יהיה בחלקי"? ואילו <strong>ר' יוסי בר' חנינא אמר:</strong> מדובר <strong>באומר לה "טלי קרקע זו בכתובתך",</strong> כלומר, שקרקע זו תשמש עבור פרעון כל כתובתך.
## דף קלב:
 <strong>ומקולי כתובה שנו כאן,</strong> כלומר, דבר זה, כשהאשה מאבדת באופן זה את זכותה לגבות כתובתה מנכסים, הוא מההקלות שיש בכתובה. שאין בעלי חוב רגילים מאבדים את חובם באופן זה.
  ומקשים:  <strong>תנן</strong> <small>[שנינו</small> באותה משנה<small>],</small> <strong>ר' יוסי אומר: אם קבלה עליה</strong> את חלוקת הנכסים הזו, <strong>אף על פי שלא כתב לה</strong> כלשהו מנכסיו — <strong>אבדה כתובתה; מכלל</strong> הדברים אתה למד שה<strong>תנא קמא סבר</strong> <small>[הראשון</small> שהלכה כמותו <small>סבור]</small> שגם <strong>כתיבה ו</strong>גם <strong>קבלה</strong> עליה <strong>בעי</strong> <small>[צריך],</small> בניגוד לדעת כולם — רב, שמואל ור' יוסי בר' חנינא, שדי להם בשתיקתה!
 <strong>וכי תימא</strong> <small>[ואם תאמר]:</small> כל המשנה <strong>כולה</strong> שיטת <strong>ר' יוסי היא</strong> ודי לדעתו כשכתב לה או אף כשרק קיבלה עליה, <strong>והא תניא</strong> <small>[והרי שנינו</small> בברייתא<small>],</small> <strong>אמר</strong> <strong>ר' יהודה,</strong> בפירוש דברי התנא הראשון: <strong>אימתי</strong> איבדה כתובתה כשכתב לה? <strong>שהיתה שם וקבלה עליה, אבל</strong> אם <strong>היתה שם ולא קבלה עליה,</strong> או ש<strong>קבלה עליה ולא היתה שם</strong> — <strong>לא אבדה כתובתה!</strong> ואומרים: <strong>תיובתא דכולהו</strong> <small>[קושיה חמורה</small> היא <small>על כולם]!</small> ומסכמים: אכן <strong>תיובתא</strong> <small>[קושיה חמורה</small> היא<small>]</small> ונדחו דבריהם.
 כהמשך לדברים אלו, מסופר, <strong>אמר ליה</strong> <small>[לו]</small> <strong>רבא לרב נחמן: הא</strong> <small>[הרי]</small> שיטת <strong>רב, הא</strong> <small>[הרי]</small> שיטת <strong>שמואל, הא</strong> <small>[הרי]</small> שיטת <strong>ר' יוסי בר' חנינא, מר מאי סבירא ליה</strong> <small>[אדוני מה סבור הוא]</small> בהלכה זו? <strong>אמר ליה</strong> <small>[לו],</small> <strong>שאני אומר: כיון שעשאה שותף בין הבנים</strong> — <strong>אבדה כתובתה.</strong>
 ומעירים: <strong>איתמר נמי</strong> <small>[נאמר גם כן]</small> דבר זה בשם רב נחמן באופן אחר, כפסק הלכה: <strong>אמר רב יוסף בר מניומי אמר רב נחמן:</strong> <strong>כיון שעשאה</strong> לאשתו <strong>שותף בין הבנים</strong> — <strong>אבדה כתובתה.</strong>
 ובענין זה <strong>בעי</strong> <small>[שאל]</small> <strong>רבא: בבריא היאך</strong> הדין? וצדדי השאלה: <strong>מי אמרינן</strong> <small>[האם אומרים אנו]</small> כי דווקא <strong>בשכיב מרע</strong> (גוסס) כך <strong>הוא</strong> הדין, שכיון <strong>דידעה דלית ליה</strong> <small>[שיודעת שאין לו]</small> נכסים אלא אלה, ולא יקנה עוד אחרים, <strong>ו</strong>למרות זאת אינה מוחה — יש להניח שהיא <strong>קמחלה</strong> <small>[מוחלת]</small> לו, <strong>אבל בבריא</strong> — <strong>סברה הדר קני</strong> <small>[סבורה היא</small> ש<small>יחזור ויקנה</small> נכסים<small>]</small> ואותם הנכסים ישמשו לכתובתה, ולכן היא שותקת. ואין לומר שהיא מוחלת על כתובתה. <strong>או דלמא</strong> <small>[שמא]</small> <strong>השתא מיהת לית ליה</strong> <small>[עכשיו על כל פנים אין לו]</small> דבר שתוכל לגבות ממנו, ואם אין היא מוחה משמע שהיא מוחלת. לשאלה זו לא נמצאה תשובה, ועל כן <strong>תיקו</strong> <small>[תעמוד]</small> במקומה.
 <big>א</big> ובקשר להלכה זו, שהכותב נכסיו לבניו וכתב לאשתו חלק כלשהו בקרקע — איבדה כתובתה, מסופר, <strong>ההוא</strong> <small>[</small>אדם <small>אחד,</small> שכיב מרע<small>]</small> ש<strong>אמר להו</strong> <small>[להם]</small> לעומדים סביבו: <strong>פלגא לברת, ופלגא לברת, ותילתא לאיתת בפירי</strong> <small>[חצי לבתי, וחצי לבתי</small> האחרת, <small>ושליש לאשתי בפירות].</small> <strong>איקלע</strong> <small>[נזדמן]</small> <strong>רב נחמן לסורא, עול לגבי</strong> <small>[נכנס אצל]</small> <strong>רב חסדא, אמר ליה</strong> <small>[לו]</small> רב חסדא: <strong>כי האי גוונא מאי</strong> <small>[כגון זה מהו]?</small> מה עושים במקרה כזה? <strong>אמר ליה</strong> <small>[לו]</small> רב נחמן, <strong>הכי</strong> <small>[כך]</small> <strong>אמר שמואל: אפילו לא הקנה לה</strong> לאשתו <strong>אלא דקל אחד ל</strong>שם <strong>פירותיו</strong> — <strong>אבדה</strong> על ידי כך <strong>כתובתה.</strong>
 <strong>אמר ליה</strong> <small>[לו]:</small> <strong>אימור</strong> <small>[אמור]</small> ש<strong>אמר שמואל התם</strong> <small>[שם]</small> בזמן שהקנה לה דקל לפירותיו — <strong>דאקני</strong> <small>[שהקנה]</small> <strong>לה</strong> על כל פנים זכות <strong>בגופה דארעא</strong> <small>[של קרקע]</small> שהרי הדקל מחובר לקרקע, <strong>הכא פירא הוא</strong> <small>[כאן</small> רק <small>פירות הם]</small> שהקנה לה, ולא דבר בקרקע! <strong>אמר ליה</strong> <small>[לו]:</small> <strong>מטלטלי קא אמרת</strong> <small>[</small>פירות <small>מיטלטלים אמרת]?</small> על <strong>מטלטלי</strong> <small>[ מיטלטלים ]</small> <strong>ודאי לא קא אמינא</strong> <small>[איני אומר]</small> הלכה זו, וגובה כתובתה.
 ועוד מסופר בענין דומה, <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם]</small> בשעת מותו: <strong>תלתא לברת, ותלתא לברת, ותלתא לאיתת</strong> <small>[שליש לבת, ושליש לבת</small> אחרת, <small>ושליש לאשה].</small> <strong>שכיבא חדא מבנתיה</strong> <small>[מתה אחת מבנותיו]</small> בחייו, וחזר חלקה לידי אביה. <strong>סבר רב פפי למימר</strong> <small>[לומר]:</small> האשה <strong>לא שקלא</strong> <small>[מקבלת]</small> <strong>אלא תלתא</strong> <small>[שליש],</small> ואינה גובה כתובתה עוד מן הנכסים שירשו הבנות. שהרי משעה שנתן לה קרקע ועשאה שותפה עם הבנות — כבר ויתרה על כתובתה,
## דף קלג.
 <strong>אמר ליה</strong> <small>[לו]</small> <strong>רב כהנא: אילו הדר קני</strong> <small>[היה חוזר</small> ו<small>קונה]</small> נכסים אחרים, <strong>מי</strong> <small>[האם]</small> <strong>לא שקלא</strong> <small>[היתה נוטלת]</small> כתובתה מאותם נכסים? <strong>וכיון</strong> ש<strong>אילו הדר קני שקלא</strong> <small>[היה חוזר</small> ו<small>קונה היתה נוטלת],</small> <strong>השתא נמי שקלא</strong> <small>[עכשיו גם כן נוטלת]</small> כתובתה מחלק הבת שמתה.
 ועוד בענין זה, מסופר, <strong>ההוא דפלגינהו לנכסיה לאתתיה ולבניה</strong> <small>[</small>אדם <small>אחד שחילק את נכסיו לאשתו ולבניו],</small> שעשאה שותף בין בניו, <strong>שייר חד דיקלא</strong> <small>[דקל אחד]</small> שלא כתב למי הוא שייך, <strong>סבר</strong> <small>[סבור</small> היה<small>]</small> <strong>רבינא למימר</strong> <small>[לומר]</small> כי <strong>לית</strong> <small>[אין]</small> <strong>לה</strong> לצורך גביית כתובתה <strong>אלא חד דיקלא</strong> <small>[דקל אחד].</small> שכיון שהשאיר לה דקל אחד שלא פירש, מן הסתם אותו ייחד לשם כתובתה. <strong>אמר ליה</strong> <small>[לו]</small> <strong>רב יימר לרבינא: אי לית</strong> <small>[אם אין]</small> <strong>לה</strong> זכות לגבות כתובתה בשאר הנכסים, שאתה  סבור שויתרה לגמרי על כתובתה — <strong>חד דיקלא נמי לית</strong> <small>[</small>אותו <small>דקל אחד גם כן אין]</small> <strong>לה,</strong> והוא של היורשים! <strong>אלא,</strong> כך צריך אתה לומר: <strong>מיגו דנחתא לדיקלא</strong> <small>[מתוך ש</small>היא <small>יורדת</small> ונוטלת <small>את הדקל</small> בכתובתה<small>],</small> ומכאן עולה שלא איבדה אותה — <strong>נחתא נמי לכולהו נכסי</strong> <small>[יורדת גם כן לכל הנכסים]</small> לגבות מהם. 
 <big>א</big> ועוד לענין המשנה, <strong>אמר רב הונא: שכיב מרע שכתב כל נכסיו לאחר</strong> — <strong>רואין: אם</strong> אותו אדם <strong>ראוי ליורשו,</strong> כגון אחד מבניו — <strong>נוטלן משום ירושה, ואם לאו</strong> <small>[לא]</small> — <strong>נוטלן משום מתנה.</strong>
 <strong>אמר ליה</strong> <small>[לו]</small> <strong>רב נחמן: גנבא גנובי</strong> <small>[גנוב לגנוב]</small> <strong>למה לך,</strong> לומר כך את דבריך? <strong>אי סבירא לך</strong> <small>[אם סבור אתה]</small> <strong>כר' יוחנן בן ברוקה, אימא</strong> <small>[אמור]</small> במפורש: <strong>הלכה כר' יוחנן בן ברוקה, דהא שמעתתיך</strong> <small>[שהרי ההלכה שלך]</small> <strong>כר' יוחנן בן ברוקה הוא דאזלא</strong> <small>[שהולכת],</small> שיכול אדם להוריש את כל נכסיו לכל מי שירצה מיורשיו!
 <strong>דלמא כי הא קאמרת</strong> <small>[שמא</small> במקרה <small>כגון זה אומר אתה,</small> מתכוון אתה בדבריך<small>]:</small> <strong>דההוא דהוה קא שכיב</strong> <small>[</small>במקרה <small>של</small> אדם <small>אחד שהיה גוסס]</small> ולא היו לו בנים, <strong>ואמרו ליה</strong> <small>[לו]:</small> <strong>נכסיה למאן</strong> <small>[הנכסים למי],</small> <strong>דלמא לפלניא</strong> <small>[שמא לפלוני]?</small> <strong>ואמר להו</strong> <small>[להם]:</small> <strong>אלא למאן</strong> <small>[למי]?</small> <strong>ואמרת לן עלה</strong> <small>[לנו עליה]:</small> <strong>אם</strong> אותו פלוני <strong>ראוי ליורשו</strong> — <strong>נוטלן משום ירושה, ואם לאו</strong> <small>[לא]</small> — <strong>נוטלן משום מתנה? אמר ליה</strong> <small>[לו]</small> רב הונא לרב נחמן: <strong>אין, הכי קאמינא</strong> <small>[כן, כך</small> אמנם <small>אני אומר],</small> כלומר, זו היתה כוונת דבריי.
  ושואלים:  <strong>למאי הלכתא</strong> <small>[למה,</small> לאיזו <small>הלכה]</small> נחוצה הבחנה זו בין ירושה ומתנה? והרי בין כה וכה הנכסים מגיעים לידי אותו אדם, ומה ההבדל אם נוטלם משום ירושה או משום מתנה? <strong>סבר</strong> <small>[סבור</small> היה<small>]</small> <strong>רב אדא בר אהבה</strong> כאשר ישב <strong>קמיה</strong> <small>[לפני]</small> <strong>רבא למימר</strong> <small>[לומר]</small> כך: <strong>אם ראוי</strong> אותו אדם <strong>ליורשו</strong> — <strong>אלמנתו</strong> של המוריש <strong>נזונית מנכסיו,</strong> שהרי לאלמנה יש זכות למזונות מן הנכסים שבידי היורשים, <strong>ואם לאו</strong> <small>[לא],</small> שאינו ראוי ליורשו, ונכסים אלו ניתנו לו במתנה — <strong>אין אלמנתו נזונית מנכסיו.</strong>
 <strong>אמר ליה</strong> <small>[לו]</small> <strong>רבא:</strong> וכי <strong>מיגרע גרעא</strong> <small>[נגרע]</small> כוחה של האלמנה אם היתה זו מתנה? <strong>השתא</strong> <small>[עכשיו</small> הרי<small>]</small> <strong>בירושה</strong> שהיא <strong>דאורייתא</strong> <small>[מן התורה]</small> <strong>אמרת</strong> <small>[אומר אתה]</small> ש<strong>אלמנתו נזונית מנכסיו, במתנה</strong> מתנת שכיב מרע, שאינה נקנית למקבל אלא <strong>דרבנן</strong> <small>[מדברי סופרים],</small> <strong>לא כל שכן</strong> שאשתו ניזונת מהם?
 <strong>אלא אמר רבא:</strong> חשיבותה של ההבחנה בין מתנה לירושה הריהי כמו ש<strong>שלח רב אחא בר רב עויא: לדברי</strong> <strong>ר' יוחנן בן ברוקה,</strong> אם אמר <strong>"נכסי לך ואחריך לפלוני", אם היה ראשון ראוי ליורשו</strong> — <strong>אין לשני במקום ראשון כלום, ש</strong>במקרה כזה שהוא ראוי ליורשו <strong>אין</strong> לשון זו ("נכסי לך") <strong>לשון מתנה אלא לשון ירושה, וירושה אין לה הפסק,</strong> לא ניתן לקטוע אותה, והיא עוברת מאליה מאדם ליורשיו. ולפי זה אם ירושה היתה לראשון — שוב אין מוציאים מידו ומיד יורשיו אחריו.
 <strong>אמר ליה</strong> <small>[לו]</small> <strong>רבא לרב נחמן:</strong> איך אנו יכולים לומר שנתינה זו אין לה הפסק? <strong>והא אפסקה</strong> <small>[והרי הפסיק אותה</small> הוא עצמו<small>]</small> שהרי אמר "אחריך לפלוני"! ואומרים: אכן <strong>הוא</strong> המוריש <strong>סבר</strong> <small>[סבור]</small> שירושה <strong>יש לה הפסק,</strong> ולכן נתנה לאחר, <strong>ו</strong>אולם <strong>רחמנא אמר</strong> <small>[התורה אמרה]:</small> <strong>אין לה הפסק</strong> ודבריו בטלים.
## דף קלג:
 ומסופר: <strong>ההוא</strong> <small>[</small>אדם <small>אחד]</small> ש<strong>אמר ליה לחבריה</strong> <small>[לו לחבירו]:</small> <strong>"נכסי לך ואחריך לפלוני", ו</strong>ה<strong>ראשון ראוי ליורשו הוה</strong> <small>[היה].</small> <strong>שכיב</strong> <small>[מת]</small> ה<strong>ראשון, אתא</strong> <small>[בא]</small> ה<strong>שני קא תבע</strong> <small>[</small>ו<small>תבע]</small> את הנכסים,
 <strong>סבר</strong> <small>[סבור</small> היה<small>]</small> <strong>רב עיליש</strong> כאשר ישב <strong>קמיה</strong> <small>[לפני]</small> <strong>רבא למימר</strong> <small>[לומר]:</small> <strong>שני נמי שקיל</strong> <small>[גם כן נוטל]</small> כמו יורשי הראשון, <strong>אמר ליה</strong> <small>[לו]</small> רבא: <strong>דייני דחצצתא הכי דייני</strong> <small>[דיינים של פשרה,</small> שמחלקים חצי לזה וחצי לזה, <small>כך</small> הם <small>דנים],</small> <strong>לאו היינו</strong> <small>[האם לא זהו]</small> ש<strong>שלח רב אחא בר רב עויא</strong> שבמקרה זה אין השני נוטל?
 <strong>אכסיף</strong> <small>[התבייש]</small> רב עיליש על שדן שלא כראוי. <strong>קרי עליה</strong> <small>[קרא עליו]</small> רבא את הפסוק <strong>"אני ה' בעתה אחישנה"</strong> (ישעיהו ס, כב), כדי לנחמו, לומר: מאת ה' היתה זאת, שעוד לפני שנכשלת בדבר הייתי אני מצוי לתקן אותך.
 <big>א משנה</big> <strong>הכותב את נכסיו לאחרים</strong> במתנה <strong>והניח את בניו</strong> ולא נתן להם כלום — <strong>מה שעשה עשוי, אלא</strong> ש<strong>אין רוח חכמים נוחה הימנו</strong> (ממנו). <strong>רבן שמעון בן גמליאל אומר: אם לא היו בניו נוהגים כשורה</strong> ומשום כך העבירם אביהם מנכסיו ונתנם לאחרים — <strong>זכור לטוב.</strong>
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]:</small> <strong>מי פליגי רבנן עליה</strong> <small>[האם נחלקו חכמים עליו]</small> על <strong>רבן שמעון בן גמליאל,</strong> וסבורים שבכל מקרה אין זה ראוי לאדם לכתוב נכסיו לאחרים, <strong>או לא,</strong> ובמקרה של בנים שאינם הגונים גם הם מסכימים עמו?
 <strong>תא שמע</strong> <small>[בוא</small> ו<small>שמע]</small> ממה ששנינו: <strong>יוסף בן יועזר היה לו בן שלא היה נוהג כשורה, הוה ליה עיליתא דדינרי</strong> <small>[היה לו</small> בנכסיו <small>כלי מלא דינרים],</small> <strong>קם אקדשה</strong> <small>[עמד</small> ו<small>הקדיש אותה]</small> את הכלי למקדש. <strong>אזיל נסיב</strong> <small>[הלך</small> הבן ו<small>נשא]</small> <strong>בת</strong> של <strong>גאדיל כלילי</strong> <small>[קושר הכתרים]</small> של <strong>ינאי מלכא</strong> <small>[המלך],</small> <strong>אולידה דביתהו</strong> <small>[ילדה אשתו],</small> <strong>זבין</strong> <small>[קנה]</small> <strong>לה ביניתא</strong> <small>[דג].</small> <strong>קרעה</strong> את בטנו של הדג, <strong>אשכח</strong> <small>[מצא]</small> <strong>בה מרגליתא</strong> <small>[מרגלית]</small> ורצה למוכרה כדי לקבל כסף עבורה.
 <strong>אמרה ליה</strong> <small>[לו]</small> אשתו: <strong>לא תמטייה למלכא</strong> <small>[אל תביא אותה ל</small>בית ה<small>מלך</small> שיקנו אותה<small>],</small> משום <strong>דשקלי לה מינך בדמי קלילי</strong> <small>[שיקחו אותה ממך בכסף מועט],</small> <strong>זיל אמטייה לגבי גזברי</strong> <small>[לך הבא אותה אצל הגזברים]</small> של בית המקדש שיקנו אותה. <strong>ו</strong>כשתביא אותה אליהם <strong>לא תשיימה את</strong> <small>[אל תשום,</small> תעריך <small>אותה אתה]</small> לומר מהו מחירה, לפי ש<strong>אמירתו לגבוה כמסירתו להדיוט,</strong> ואם תאמר סכום פחות — יתפסו אותך בדבריך ובכך תישאר, <strong>אלא לשיימוה אינהו</strong> <small>[שישומו אותה הם].</small>
 עשה כדבריה, <strong>אמטייה</strong> <small>[הביאה]</small> את המרגלית לגזבר בית המקדש, <strong>שמוה בתליסרי עליאתא דדינרי</strong> <small>[העריכו אותה בשלושה עשר</small> <small>כלים של דינרים].</small> <strong>אמרי ליה</strong> <small>[אמרו לו]:</small> <strong>שבע איכא</strong> <small>[יש</small> בידינו<small>]</small> כדי לשלם לך עבור המרגלית, <strong>שית ליכא</strong> <small>[שש</small> נוספות <small>אין]</small> בידינו. <strong>אמר להו</strong> <small>[להם]</small> לגזברים: <strong>שבע הבו</strong> <small>[תנו]</small> <strong>לי</strong> תמורתה, <strong>שית</strong> <small>[שש]</small> הנוספות שאתם חייבים לי <strong>הרי הן מוקדשות לשמים.</strong>
 <strong>עמדו וכתבו</strong> בלשון שבח: <strong>יוסף בן יועזר הכניס</strong> לקופת ההקדש <strong>אחת, ובנו הכניס שש. ואיכא דאמרי</strong> <small>[ויש שאומרים]</small> שכתבו כך ובלשון של גנאי: <strong>יוסף בן יועזר הכניס</strong> לקופת ההקדש <strong>אחת, ובנו הוציא</strong> ממנה <strong>שבע</strong> שקיבל עבור המרגלית.
  ומעירים:  <strong>מדקא אמרי</strong> <small>[מכיון שאמרו]</small> לגבי בנו של יוסף בן יועזר <strong>"הכניס",</strong> בלשון שבח, <strong>מכלל דשפיר עבד</strong> <small>[מכאן שיפה עשה]</small> שלא הוריש לבנו. ואומרים: <strong>אדרבה</strong> <small>[להיפך],</small> <strong>מדקא אמרי</strong> <small>[ממה שאמרו]</small> בלשון השניה על בנו <strong>"הוציא", מכלל דלאו שפיר עבד</strong> <small>[שלא יפה עשה]</small> האב שלא הוריש לבנו, ולכן גרם שיצא הכסף מן ההקדש על ידי בנו! <strong>אלא מהא ליכא למשמע מינה</strong> <small>[מ</small>מעשה <small>זה אין לשמוע]</small> להוכיח דבר לגבי השאלה האם חכמים מודים לרבן שמעון בן גמליאל.
  ושואלים:  <strong>מאי הוי עלה</strong> <small>[מה היה עליה]</small> על בעיה זו? כיצד פתרו אותה? <strong>תא שמע</strong> <small>[בוא</small> ו<small>שמע],</small> ש<strong>אמר ליה</strong> <small>[לו]</small> <strong>שמואל לרב יהודה: שיננא</strong> <small>[גדול השיניים],</small> <strong>לא תיהוי בי עבורי אחסנתא</strong> <small>[אל תהיה</small> במקום <small>בו מעבירים ירושה]</small> מן הזכאי לה, <strong>ואפילו</strong> כשמעבירים <strong>מברא בישא לברא טבא</strong> <small>[מבן רע לבן טוב],</small> <strong>וכל שכן</strong> כשמעבירים <strong>מברא לברתא</strong> <small>[מבן לבת].</small> הרי שאין חכמים מודים כלל לרבן שמעון בן גמליאל. 
 <big>ג</big> <strong>תנו רבנן</strong> <small>[שנו חכמים]:</small> <strong>מעשה באדם אחד שלא היו בניו נוהגין כשורה, עמד וכתב</strong> כל <strong>נכסיו</strong> במתנה <strong>ליונתן בן עוזיאל. מה עשה יונתן בן עוזיאל? מכר שליש</strong> הנכסים לצרכיו, <strong>והקדיש שליש</strong> הנכסים, <strong>והחזיר לבניו</strong> של אותו אדם <strong>שליש</strong> הנכסים.
 <strong>בא עליו שמאי במקלו ותרמילו</strong> להתרעם על שעשה שלא כדעת הנותן, ונתן חלק לבנים. <strong>אמר לו</strong> יונתן בן עוזיאל: <strong>שמאי, אם אתה יכול להוציא</strong> מידי המקבלים <strong>את מה שמכרתי ומה שהקדשתי</strong> מן הנכסים — <strong>אתה יכול להוציא</strong> גם את <strong>מה שהחזרתי</strong> לבנים,
## דף קלד.
 <strong>אם לאו</strong> <small>[לא],</small> הרי זה משום שנכסים אלו שלי הם לכל ענין, ולכן גם <strong>אי</strong> (אין) <strong>אתה יכול להוציא מה שהחזרתי</strong> לבנים. <strong>אמר</strong> שמאי: <strong>הטיח עלי בן עוזיאל! הטיח עלי בן עוזיאל!</strong> שאמר לי דבר שאיני יכול להשיב כנגדו.
  ושואלים: ושמאי  <strong>מעיקרא מאי</strong> <small>[מתחילה מה]</small> <strong>סבר</strong> שהתרעם על יונתן בן עוזיאל? ומשיבים: <strong>משום מעשה</strong> שהיה ב<strong>בית חורון,</strong> ממנו משמע לכאורה שמתנה כזו איננה חלה.
 <strong>דתנן</strong> <small>[ששנינו</small> במשנה<small>]:</small> <strong>מעשה בבית חורון באחד שהיה אביו מודר הימנו</strong> (ממנו) <strong>הנאה,</strong> שנדר אביו שלא יהנה ממנו, <strong>והיה</strong> אותו בן <strong>משיא</strong> את <strong>בנו,</strong> ורצה להזמין את אביו לחתונה, <strong>ואמר לחבירו: הרי</strong> ה<strong>חצר</strong> בה נערכת החתונה <strong>ו</strong>כן ה<strong>סעודה נתונין לך במתנה, ואינן לפניך אלא כדי שיבא אבא ויאכל עמנו בסעודה.</strong>
 <strong>אמר לו</strong> אותו חבר: <strong>אם שלי הן</strong> — <strong>הרי הן מוקדשין לשמים! אמר לו</strong> הנותן בתרעומת: <strong>לא נתתי לך את שלי שתקדישם לשמים! אמר לו: לא נתת לי את שלך אלא שתהא אתה ואביך אוכלין ושותין ומרצין זה לזה, ויהא עון</strong> של חילול הנדר <strong>תלוי בראשו</strong> של זה שאיפשר את הדבר. כלומר בראשי!
  ועל כך <strong>אמרו חכמים: כל מתנה שאינה</strong> נתונה לחלוטין למקבל, עד <strong>שאם הקדישה</strong> תהא <strong>מוקדשת</strong> — <strong>אינה מתנה.</strong> ומתחילה סבר שמאי שהמתנה שקיבל יונתן בן עוזיאל אף היא לא היתה מתנה גמורה, אלא רק כדי שלא יינתנו הנכסים לבניו של אותו אדם. ואולם כיון ששמע שהקדיש חלק לשמים, משמע שהיתה זו מתנה גמורה, ויכול היה לעשות בה מה שירצה.
 <big>א</big> אגב הזכרת שמו של יונתן בן עוזיאל מביאים, <strong>תנו רבנן</strong> <small>[שנו חכמים]:</small> <strong>שמונים תלמידים היו לו להלל הזקן, שלשים מהן ראוים שתשרה עליהן שכינה כמשה רבינו, שלשים מהן ראוים שתעמוד להן חמה כיהושע בן נון, עשרים בינוניים</strong> בין אלה לאלה. <strong>גדול שבכולן</strong> בין כל התלמידים היה <strong>יונתן בן עוזיאל, קטן שבכולן</strong> היה <strong>רבן יוחנן בן זכאי.</strong>
 <strong>אמרו עליו על רבן יוחנן בן זכאי,</strong> <strong>שלא הניח</strong> מללמוד ולדעת <strong>מקרא ומשנה, תלמוד, הלכות ואגדות, דקדוקי תורה ודקדוקי סופרים</strong> פרטים של דברי חכמים, ודרשות הנלמדות ב<strong>קלין וחמורין</strong> (בדרך קל וחומר), <strong>ו</strong>כן <strong>גזרות שוות, ותקופות,</strong> כלומר, חשבונות של לוח השנה, <strong>וגמטריאות, ומשלות כובסים</strong> שהיו אומרים משלים שיש בהם חכמה, <strong>ומשלות שועלים,</strong> שמשתמשים בחיות כמשל, <strong>שיחת שדים, ושיחת דקלים, ושיחת מלאכי השרת, ו</strong>למד וידע גם <strong>דבר גדול ו</strong>גם <strong>דבר קטן.</strong>
 ומסבירים: <strong>"דבר גדול"</strong> הוא <strong>מעשה מרכבה</strong> שהוא לימוד סודות ההנהגה האלוקית, שהם דבר הגדול, העומד ברומו של עולם, <strong>ו"דבר קטן"</strong> בהשוואה לזה, הן <strong>הויות</strong> (הדיונים והמחלוקות) של <strong>אביי ורבא,</strong> וממשיכה הברייתא: ומה שנאמר על ר' יוחנן בן זכאי יש בו <strong>לקיים מה שנאמר: "להנחיל אוהבי יש ואצרתיהם אמלא"</strong> (משלי ח, כא), שהיה ממולא בכל אוצרות החכמה.
  ומוסיפים:  <strong>וכי מאחר</strong> ש<strong>קטן שבכולם</strong> של תלמידי הלל הזקן, רבן יוחנן בן זכאי <strong>כן</strong> היתה גדולתו, <strong>גדול שבכולם,</strong> כלומר, יונתן בן עוזיאל, <strong>על אחת כמה וכמה.</strong> ומפרשים עוד בגדולתו: <strong>אמרו עליו על יונתן בן עוזיאל, בשעה שיושב ועוסק בתורה</strong> — <strong>כל עוף שפורח עליו נשרף</strong> מחמת גודל קדושתו.
 <big>ב משנה</big> <strong>האומר "זה בני"</strong> — הרי הוא <strong>נאמן,</strong> <strong>"זה אחי"</strong> — <strong>אינו נאמן</strong> לחייב את אחיו האחרים לתת לאח זה חלק בירושה מחלקם. ואולם כיון שהוא אמר שאחיו הוא, הריהו נאמן לגבי עצמו <strong>ויטול עמו בחלקו</strong> שלו בירושת אביהם.
  אם <strong>מת</strong> אותו אח מסופק — <strong>יחזרו נכסים</strong> שירש מאביהם <strong>למקומן</strong> לחלקו של האח שמעיד עליו, ושנתן לו מחלקו.
  ואולם אם <strong>נפלו לו</strong> בירושה לאח שהעיד עליו <strong>נכסים ממקום אחר</strong> (לא מאביהם), ומת האח המסופק — <strong>יירשו</strong> כל <strong>אחיו עמו</strong> עם האח שהעיד עליו, שהרי לטענתו גם הם יורשי אותו אח.
 <big>ג גמרא</big> שנינו במשנה שהאומר <strong>"זה בני" נאמן.</strong> ושואלים: <strong>למאי הלכתא</strong> <small>[למה,</small> לאיזה ענין נאמרה <small>הלכה</small> זו<small>]?</small> <strong>אמר רב יהודה אמר שמואל: ליורשו,</strong> כלומר, שאותו בן יורש אותו. <strong>ו</strong>כן <strong>לפטור את אשתו מן היבום.</strong> שכיון שהוא אומר שזה בנו, ממילא אין אשתו צריכה להתייבם לאחר מותו, שהרי יש לו בן.
## דף קלד:
 ותוהים: <strong>ליורשו, פשיטא</strong> <small>[פשוט]</small> הדבר שהאב נאמן בכך, שהרי אם היה רוצה היה יכול לתת לו נכסיו אלה במתנה, ואין צורך להשמיענו זאת! ומשיבים: <strong>לפטור את אשתו מן היבום אצטריכא ליה</strong> <small>[הוצרכה לו]</small> שנאמן האב על כך, למרות שאין הדבר בידו.
 ושואלים: אף זאת לא היה צריך להשמיענו, שכן <strong>הא נמי תנינא</strong> <small>[זו גם כן שנינו</small> במשנה<small>]:</small> <strong>מי שאמר בשעת מיתתו "יש לי בנים"</strong> — הרי זה <strong>נאמן,</strong> ואשתו פטורה מן הייבום, אם אמר: <strong>"יש לי אחים",</strong> ולכן צריכה אשתו ייבום — <strong>אינו נאמן!</strong>
 ומשיבים: <strong>התם</strong> <small>[שם]</small> באותה משנה, מדובר ש<strong>לא מוחזק לן</strong> <small>[לנו]</small> שיש לו <strong>אח</strong> הזוקק את אשתו ליבום, והרי אשתו בחזקת פטורה מן הייבום, וכשהוא אומר שיש לו בן אינו אלא מקיים את חזקת אשתו, <strong>הכא אף על גב</strong> <small>[כאן</small> נוסף חידוש, ש<small>אף על פי]</small> ש<strong>מוחזק ליה</strong> <small>[לו]</small> <strong>באח,</strong> מכל מקום הוא נאמן לומר "זה בני", ולפטור את אשתו מן הצורך בייבום.
 <big>א</big> ודנים בחידוש זה של משנתנו, <strong>אמר רב יוסף אמר רב יהודה אמר שמואל: מפני מה אמרו</strong> שהאומר <strong>"זה בני"</strong> — <strong>נאמן?</strong> — <strong>הואיל ו</strong>נאמן הוא לפוטרה מן הייבום בדרך אחרת, שהרי <strong>בעל שאמר "גרשתי את אשתי"</strong> — <strong>נאמן</strong> בכך, וגרושה אינה חייבת בייבום.
 לאחר שחלה ושכח מקצת תלמודו, <strong>אמר רב יוסף</strong> בתמיהה על הדברים שאמר בשם רבו: <strong>מריה</strong> <small>[אדוניו]</small> של <strong>אברהם,</strong> בלשון תמיהה ושבועה, <strong>תלי תניא בדלא תניא</strong> <small>[</small>הרי זה <small>תולה</small> מנמק הלכה <small>שנויה</small> במשנה, <small>ב</small>אמצעות הלכה <small>שאינה שנויה],</small> שהרי נאמנותו של האב האומר "זה בני" נשנית במשנה, ואילו נאמנותו של בעל האומר "גרשתי את אשתי" אינה אמורה במשנה, אלא בשם אמוראים!
 <strong>אלא אי אתמר הכי איתמר</strong> <small>[אם נאמר כך נאמר],</small> <strong>אמר רב יהודה אמר שמואל: מפני מה אמרו "זה בני" נאמן</strong> לפטור את אשתו מן הייבום? <strong>הואיל ובידו לגרשה</strong> ובכך לפוטרה מן הייבום.
  ועל כך הוסיף ו<strong>אמר רב יוסף, השתא דאמרת</strong> <small>[עכשיו שאתה אומר]</small> כי <strong>אמרינן</strong> <small>[אומרים אנו]</small> <strong>"הואיל</strong> ובידו לגרשה <strong>",</strong> וסומכים על כך כיסוד לנאמנותו של בעל, <strong>בעל שאמר "גרשתי את אשתי"</strong> — אף הוא <strong>נאמן, הואיל ובידו לגרשה</strong> בכל עת.
  ומסופר:  <strong>כי אתא</strong> <small>[כאשר בא]</small> <strong>רב יצחק בר יוסף</strong> מארץ ישראל, <strong>אמר</strong> בשם <strong>ר' יוחנן: בעל שאמר "גרשתי את אשתי"</strong> — <strong>אינו נאמן. מנפח</strong> <small>[היה מנפנף]</small> <strong>רב ששת בידיה</strong> <small>[בידו]</small> בתנועה של ביטול כאומר: בדברי ר' יוחנן אלו <strong>אזל ליה</strong> <small>[הלך,</small> התבטל <small>לו]</small> הנימוק <strong>"הואיל</strong> ובידו לגרשה <strong>"</strong>של <strong>רב יוסף.</strong>
 ושואלים: <strong>איני</strong> <small>[כן הוא]?</small> האם כך אמנם אמר ר' יוחנן? <strong>והא</strong> <small>[והרי]</small> <strong>אמר</strong> <strong>ר' חייא בר אבין אמר</strong> <strong>ר' יוחנן: בעל שאמר "גרשתי את אשתי"</strong> — <strong>נאמן!</strong>
 ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן למפרע,</strong> לגבי דבר שהיה אינו נאמן, כגון שמעיד שגירשה בתאריך מסויים, אם מתברר שזנתה לאחר אותו תאריך — ולפי דבריו אלה פנויה היתה — אין מאמינים לו לפוטרה מן העונש, שהרי אין בידו לגרשה למפרע.
 <strong>כאן להבא,</strong> כגון שאומר "גירשתיה היום". שלגבי מה שקורה מאותו זמן והלאה הריהו נאמן, ואם ימות — אינה צריכה ייבום, ואם תזנה — דינה כפנויה, כיון שבידו לגרשה בשעה שאמר.
 <strong>איבעיא להו</strong> <small>[נשאלה להם,</small> ללומדים<small>]</small> שאלה זו: אם <strong>אמר</strong> שגירש את אשתו <strong>למפרע,</strong> כלומר, בתאריך מסויים, <strong>מהו להימוניה</strong> <small>[להאמין לו</small> לקבל את דבריו<small>]</small> <strong>להבא</strong> ולהחזיקה כגרושה מכאן ואילך, אף שאין מאמינים לו לגבי העבר?
  ותמצית השאלה היא: <strong>מי פלגינן דבורא</strong> <small>[האם אנו מחלקים</small> את <small>הדיבור]</small> ואומרים שאף שעל הזמן שהעיד עליו אינו נאמן, אבל על דבריו שגירשה — הריהו נאמן מכאן ולהבא, שהרי בידו לגרשה עכשיו, <strong>או לא פלגינן דבורא</strong> <small>[אין אנו מחלקים</small> את <small>הדיבור],</small> וכיון שאמרנו שאינו נאמן לומר שגירשה אז, נמצא שאיננה גרושה אף מכאן ולהבא? <strong>רב מארי ורב זביד</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: פלגינן</strong> <small>[חולקים אנו]</small> את הדיבור, <strong>וחד</strong> <small>[ואחד</small> מהם<small>]</small> <strong>אמר: לא פלגינן</strong> <small>[אין אנו חולקים]</small> את הדיבור.
  ושואלים:  <strong>מאי שנא</strong> <small>[מה שונה</small> הדבר<small>]</small> <strong>מ</strong>מה שאמר <strong>רבא?</strong> ש<strong>אמר רבא:</strong> האומר <strong>"איש פלוני בא על אשתי"</strong> — <strong>הוא ואחר</strong> שראה את הדבר <strong>מצטרפין</strong> לעדות כדי <strong>להורגו</strong> בבית דין על פיהם, כמי שבא על אשת איש, ומדייקים: מצטרף הוא לעדות לאותו פלוני <strong>להורגו, ולא להורגה</strong> שאין הורגים את האשה על פי עדות זאת, גם אם הם מעידים שזנתה מרצונה. וטעמו של דבר — משום שהבעל אינו נאמן להעיד על אשתו מפני קרבתו אליה. נמצא שבאותה עדות על אותו מעשה עצמו חולקים אנו את הדיבור, וסומכים על מה שהעיד שפלוני בא על אשת איש, למרות שלא ניתן לקבל את חלקה השני של העדות שהיתה זו אשתו!
  ומשיבים:  <strong>בתרי גופי פלגינן</strong> <small>[בשני גופים מחלקים אנו]</small> את הדיבור, וכיון שמדובר באותו פלוני ובאשה אפשר לחלק את העדות, ואולם <strong>בחד גופא לא פלגינן</strong> <small>[בגוף אחד,</small> כלומר, באשתו שנתגרשה, <small>אין אנו מחלקים]</small> את הדיבור, לומר שחלק מן הדיבור (לגבי התאריך) יוחזק כשקר, והחלק האחר (לגבי הגירושין) עצמם ייחשב אמיתי.
## דף קלה.
 מסופר: <strong>ההוא דהוה קא שכיב</strong> <small>[</small>אדם <small>אחד שהיה חולה</small> ונטה למות<small>],</small> וידוע היה שיש לו אחים ולא בנים, ומשום כך מוחזקת אשתו כמי שעומדת ליבום, <strong>אמרו ליה</strong> <small>[לו]:</small> <strong>אתתיה למאן</strong> <small>[אשתך למי]?</small> כלומר, מי יהיה בעלה? האם זקוקה היא לייבום, או שהיא מותרת להינשא לכל מי שהיא רוצה? <strong>אמר להו</strong> <small>[להם]:</small> <strong>חזיא לכהנא רבה</strong> <small>[ראויה</small> היא <small>לכהן גדול],</small> כלומר, אינה זקוקה ליבום, לפי שכבר גירשתיה, ולאו דווקא לכהן גדול, שהרי גרושה אסורה אפילו לכהן הדיוט, אלא כוונתו שכל אדם יכול להיות בעלה.
 <strong>אמר רבא:</strong> וכי <strong>מאי ניחוש</strong> <small>[מה נחשוש]</small> <strong>לה?</strong> מדוע לא נאמין לו? <strong>הא</strong> <small>[הרי]</small> <strong>אמר רב חייא בר אבא אמר</strong> <strong>ר' יוחנן: בעל שאמר "גרשתי את אשתי"</strong> — <strong>נאמן</strong> ופטורה מיבום! <strong>אמר ליה</strong> <small>[לו]</small> <strong>אביי, והא כי אתא</strong> <small>[והרי כאשר בא]</small> <strong>ר' יצחק בר יוסף</strong> מארץ ישראל לבבל <strong>אמר</strong> בשם <strong>ר' יוחנן: בעל שאמר "גרשתי את אשתי"</strong> — <strong>אינו נאמן! אמר ליה</strong> <small>[לו]:</small> <strong>ולאו מי לא שנינהו</strong> <small>[והאם לא תירצנו</small> כבר את הדבר<small>]</small> ואמרנו: <strong>כאן למפרע וכאן להבא?</strong>
 אמר לו אביי: <strong>ואשנויי ניקום ולסמוך</strong> <small>[ועל תירוצים נעמוד ונסמוך]</small> לפסוק הלכה? כלומר, אף שניתן הסבר מסויים לקושי זה, לא ברור כלל שהתירוץ הזה הוא תירוץ של אמת, ויש איפוא לחשוש לדברים שאמר בשמו רב יצחק בר יוסף. <strong>אמר ליה</strong> <small>[לו]</small> <strong>רבא לרב נתן בר אמי: חוש לה</strong> <small>[תחשוש לכך]</small> שמא אכן יש מחלוקת בדבר זה, ואין אנו סומכים בשלימות על התירוצים.
 ועוד מסופר: <strong>ההוא דהוה מוחזק לן דלית ליה אחי</strong> <small>[</small>אדם <small>אחד שהיה</small> <small>מוחזק לנו שאין לו אחים],</small> <strong>ואמר בשעת מיתה דלית ליה אחי</strong> <small>[שאין לו אחים],</small> ולא היו לו בנים. והשאלה היתה האם ניתן להתיר לאשתו להינשא. <strong>אמר רב יוסף: מאי ליחוש לה</strong> <small>[מה נחשוש לכך]?</small> <strong>חדא</strong> <small>[אחת],</small> שהוא <strong>מוחזק לן</strong> <small>[לנו]</small> <strong>דלית ליה אחין</strong> <small>[שאין לו אחים].</small> <strong>ועוד, הא</strong> <small>[הרי]</small> הוא עצמו <strong>אמר בשעת מיתה דלית ליה</strong> <small>[שאין לו].</small> <strong>אמר ליה</strong> <small>[לו]</small> <strong>אביי: הא אמרי דאיכא</strong> <small>[הרי אומרים</small> אנשים <small>שיש]</small> <strong>עדים במדינת הים דידעי דאית ליה אחי</strong> <small>[שיודעים שיש לו אחים]!</small>
 ענה לו רב יוסף: <strong>השתא מיהת הא ליתנהו קמן</strong> <small>[עכשיו על כל פנים אינם מצויים לפנינו],</small> ואין אנו צריכים לחשוש לעדות מסופקת זו. והוסיף: <strong>לאו היינו</strong> <small>[האם אין זו]</small> כאותה הלכה שפסק <strong>ר' חנינא,</strong> שהביאו לפניו שבויות שאמרו שלא נטמאו (והדין במקרה כזה הוא שהן נאמנות אם אין עדים שמעידים שנשבו), שאף שאמרו אנשים שיש עדים במקום אחר שנטמאו, <strong>אמר</strong> <strong>ר' חנינא: עדים בצד אסתן</strong> <small>[צפון],</small> אי שם במקום אחר, <strong>ותאסר</strong> משום כך?
 <strong>אמר ליה</strong> <small>[לו]</small> <strong>אביי</strong> לרב יוסף: <strong>אם הקלנו בשבויה</strong> שיש צדדים רבים להקל בה, ובין השאר <strong>משום דמנוולא נפשה לגבי שבאי</strong> <small>[שמנוולת</small> את <small>עצמה לפני השובה]</small> שמנסה ככל האפשר להיראות דוחה ומכוערת בעיניו, ולכן יש להניח שלא נטמאה, <strong>נקל באשת איש? אמר ליה</strong> <small>[לו]</small> <strong>רבא לרב נתן בר אמי: חוש</strong> <small>[תחשוש]</small> <strong>לה</strong> לטענה זו, ואל תעשה מעשה להתיר אשה זו עד שיתברר הדבר.
 <big>א</big> שנינו במשנה שהאומר <strong>"זה אחי"</strong> — <strong>אינו נאמן</strong> לחייב את שאר האחים, ויטול אותו אח ממנו חלק בירושה. ושואלים: <strong>ואידך מאי קאמרי</strong> <small>[ו</small>האחים <small>האחרים מה הם אומרים]?</small> <strong>אי קאמרי אחונא</strong> <small>[אם הם אומרים אחינו]</small> <strong>הוא,</strong> <strong>אמאי</strong> <small>[מדוע]</small> <strong>יטול עמו בחלקו</strong> של אח זה <strong>ותו לא</strong> <small>[ולא עוד]?</small> הרי גם הם מודים בכך, ויתנו לו גם מחלקם! <strong>אלא</strong> תפרש שמדובר <strong>דקא אמרי</strong> <small>[שהם אומרים]:</small> <strong>"לאו</strong> <small>[לא]</small> <strong>אחינו הוא".</strong>
 ואולם <strong>אימא סיפא</strong> <small>[אמור</small> את <small>סוף</small> המשנה<small>]:</small> אם <strong>נפלו לו</strong> לאותו ספק <strong>נכסים ממקום אחר</strong> ומת — <strong>יירשו אחיו עמו</strong> את נכסי אותו ספק. ואם מדובר שהם טוענים בוודאות שאין הוא אחיהם, מה זכותם לירש? <strong>הא אמרי ליה</strong> <small>[הרי אומרים</small> הם <small>לו]:</small> <strong>"לאו אחונא</strong> <small>[לא אחינו]</small> <strong>הוא"!</strong>
 ומשיבים: <strong>לא צריכא</strong> <small>[נצרכה]</small> אלא במקרה <strong>דקא אמרי</strong> <small>[שהם אומרים]:</small> <strong>"אין אנו יודעין",</strong> ולכן אינם נותנים לו חלק — לפי שאין בידו ראיה. אבל יכולים הם לבוא ולתבוע מכח הודאת האח האחר.
 <strong>אמר רבא: זאת אומרת</strong> שהבא לחבירו וטוען <strong>"מנה לי בידך", והלה</strong> הנתבע <strong>אומר "איני יודע"</strong> — הרי הוא <strong>פטור,</strong> שהרי האחים האחרים כשאומרים שאינם יודעים, אינם צריכים לתת מחלקם כלום.
 <strong>אביי אמר:</strong>
## דף קלה:
 <strong>לעולם אימא</strong> <small>[</small>יכול <small>אני לומר]</small> <strong>לך</strong> שהאומר "איני יודע" מול תביעת "מנה לי בידך" — <strong>חייב, ושאני הכא</strong> <small>[ושונה כאן]</small> שאין האחים חייבים לתת לספק מחלקם, משום שהאח שהכיר בו, <strong>כ</strong>טוען <strong>"מנה לאחר בידך" דמי</strong> <small>[נחשב],</small> ובמקרה כזה, שלא בעל הדבר עצמו הוא תובע — די בטענת "איני יודע" כדי לדחות את התביעה.
 <big>א</big> שנינו במשנה: <strong>מת</strong> אותו ספק — <strong>יחזרו נכסים</strong> שנתן לו אותו אח <strong>למקומן,</strong> לאותו אח. ואולם אם נפלו נכסים ממקום אחר לידי האח הספק — יחלקו כל האחים בהם. <strong>בעי</strong> <small>[שאל]</small> <strong>רבא: שבח ששבחו</strong> אותם <strong>נכסים</strong> שנתן לו האח <strong>מאליהם, מהו</strong> הדין? למי הם שייכים?
  ומעירים:  <strong>ב</strong>מקרה של <strong>שבח המגיע לכתפים,</strong> שהפירות הבשילו לגמרי, ולא נותר אלא ליטול אותם מן השדה — <strong>לא תיבעי</strong> <small>[תישאל]</small> <strong>לך,</strong> <strong>דכי</strong> <small>[שכמו]</small> ש<strong>נפלו לו נכסים ממקום אחר דמי</strong> <small>[נחשב</small> הדבר<small>],</small> וכל האחים מתחלקים בו, לפי שאינו נחשב כחלק מהקרקע שנתן לו. <strong>כי תיבעי</strong> <small>[כאשר תישאל]</small> <strong>לך</strong> השאלה — הרי זה <strong>בשבח שאינו מגיע לכתפים,</strong> שאינו נפרד מגוף הקרקע, <strong>כגון דיקלא ואלים</strong> <small>[דקל שנעשה עבה],</small> או <strong>ארעא ואסקא</strong> <small>[אדמה שהעלתה]</small> <strong>שרטון</strong> והושבחה, אם כן <strong>מאי</strong> <small>[מה]</small> יהא הדין? האם גם זה בכלל הקרקע, או כנכסים אחרים? לשאלה זו לא נמצאה תשובה ועל כן <strong>תיקו</strong> <small>[תעמוד]</small> במקומה.
 <big>ב משנה</big> <strong>מי שמת ונמצאת דייתיקי</strong> (שטר צוואת שכיב מרע) <strong>קשורה על יריכו</strong> באופן שברור שהוא כתבו — <strong>הרי זו אינה כלום,</strong> שהשטר כשלעצמו אינו מועיל, ועוד, שמא לאחר שכתב את השטר נמלך ולא רצה לתיתו. אבל אם עוד בחייו <strong>זיכה בה</strong> (אותה) <strong>לאחר</strong> שאמר לו: זכה בצוואה זו עבור פלוני, <strong>בין</strong> שהיה אותו אדם אחר <strong>מן היורשין, בין שאינן מן היורשין</strong> — <strong>דבריו קיימין.</strong>
 <big>ג גמרא</big> <strong>תנו רבנן</strong> <small>[שנו חכמים]:</small> <strong>איזה היא דייתיקי</strong> שגובה בה המקבל לאחר מיתה? <strong>כל שכתוב בה: "דא</strong> <small>[זו]</small> <strong>תהא למיקם</strong> <small>[לעמוד]</small> <strong>ולהיות</strong> אחר מותי <strong>",</strong> שכך רצוני שייעשה. <strong>ואיזה היא</strong> שטר <strong>מתנה</strong> שאדם גובה בו? <strong>כל שכתוב בה: "מהיום ולאחר מיתה".</strong>
 ותוהים: <strong>אלא,</strong> האם תאמר שרק כשכתוב בנוסח <strong>"מהיום ולאחר מיתה" הוא דהויא</strong> <small>[שתהיה]</small> <strong>מתנה,</strong> ואם אומר שתהיה <strong>"מעכשיו" לא הויא</strong> <small>[אינה]</small> <strong>מתנה? אמר אביי,</strong> <strong>הכי קאמר</strong> <small>[כך אמר],</small> כך צריכים להבין את הדברים: <strong>איזו היא מתנת בריא שהיא כמתנת שכיב מרע,</strong> ש<strong>לא קני</strong> <small>[קונה]</small> אותה המקבל <strong>אלא לאחר מיתה? כל שכתוב בה: "מהיום ולאחר מיתה".</strong> אבל אם כתוב בה "מעכשיו" — הרי קונה את המתנה מיד.
 <big>ד</big> <strong>יתיב</strong> <small>[ישב]</small> <strong>רבה בר רב הונא באכסדרא דבי</strong> <small>[במרפסת של בית</small> מדרשו<small>]</small> של <strong>רב, ויתיב וקאמר משמיה</strong> <small>[ויושב</small> היה <small>ואומר משמו]</small> של <strong>ר' יוחנן: שכיב מרע שאמר "כתבו ותנו מנה</strong> מנכסי <strong>לפלוני" ומת</strong> — <strong>אין כותבין ונותנין.</strong> והטעם: <strong>שמא לא גמר</strong> בדעתו <strong>להקנותו</strong> לאותו פלוני את מתנתו <strong>אלא בשטר, ו</strong>כיון שלא נכתב השטר בחייו שוב אי אפשר לכותבו לאחר מיתה, לפי ש<strong>אין שטר</strong> מקנה <strong>לאחר מיתה.</strong>
 וסיפר רבה בר רב הונא, שכשאמר ר' יוחנן הלכה זו <strong>אמר להו</strong> <small>[להם]</small> <strong>ר' אלעזר</strong> לחכמים: <strong>איזדהרו</strong> <small>[היזהרו]</small> <strong>בה,</strong> כלומר, הלכה זו נכונה היא, וצריך לחשוש לדבר זה. <strong>רב שיזבי אמר:</strong> לא כך היה המעשה, אלא <strong>ר' אלעזר</strong> הוא ש<strong>אמרה</strong> להלכה זו, <strong>ואמר להו</strong> <small>[להם]</small> <strong>ר' יוחנן</strong> לתלמידיו: <strong>איזדהרו</strong> <small>[היזהרו]</small> <strong>בה.</strong>
 <strong>אמר רב נחמן בר יצחק: כותיה</strong> <small>[כשיטתו]</small> של <strong>רב שיזבי מסתברא</strong> <small>[מסתבר],</small> ומדוע? כי <strong>אי אמרת בשלמא</strong> <small>[נניח אם אתה אומר]</small> ש<strong>ר' אלעזר אמרה</strong> להלכה זו, <strong>אצטריך</strong> <small>[הוצרך]</small> <strong>ר' יוחנן לאסהודי עליה</strong> <small>[להעיד עליו]</small> על <strong>ר' אלעזר,</strong> ולחזק את דבריו שאכן כך הוא להלכה. <strong>אלא אי אמרת</strong> <small>[אם אומר אתה]</small> ש<strong>ר' יוחנן אמרה,</strong> וכי <strong>אצטריך</strong> <small>[הוצרך]</small> <strong>ר' אלעזר לאסהודי עליה</strong> <small>[להעיד עליו</small> על<small>]</small> <strong>ר' יוחנן רביה</strong> <small>[רבו]</small> שדבריו נכונים?
 <strong>ועוד, תא שמע</strong> <small>[בוא</small> ו<small>שמע]</small> ראיה לדבר ממה ששנינו במקום אחר ש<strong>ר' אלעזר אמרה</strong> להלכה זו, ש<strong>שלח רבין משמיה</strong> <small>[משמו]</small> של <strong>ר' אבהו: הוו</strong> (היו) <strong>יודעים ששלח</strong> <strong>ר' אלעזר לגולה משום</strong> (בשם) <strong>רבינו</strong> (רב): <strong>שכיב מרע שאמר "כתבו ותנו מנה לפלוני" ומת</strong> — <strong>אין כותבין ונותנין, שמא לא גמר להקנותו אלא בשטר, ואין שטר לאחר מיתה, ור' יוחנן אמר: תיבדק,</strong> כלומר, לגוף הדבר הדברים נכונים, אלא שצריך לבדוק מה בדיוק היה נוסח דבריו של המצווה.
 ושואלים: <strong>מאי</strong> <small>[מה]</small> עניינו של <strong>"תיבדק"</strong> זה? ומשיבים: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> שתי הלכות. הראשונה: <strong>דייתיקי מבטלת דייתיקי,</strong> שטר צוואה מבטל שטר צוואה אחר שנכתב לפניו. ועוד אמר הלכה נוספת, שיש בה להסביר מהי אותה הבדיקה שהצריך ר' יוחנן: <strong>שכיב מרע שאמר "כתבו ותנו מנה לפלוני" ומת</strong> — <strong>רואין,</strong> כלומר, בודקים מה היתה כוונתו: <strong>אם כמיפה את כחו</strong> אמר שיכתבו. שהתכוון לתת לו את המנה בלא קשר לכתיבה, אלא שאמר שגם יכתבו לו את הדבר — כדי ליפות את כוחו שיהא בידו גם מסמך כתוב — <strong>כותבין</strong> גם לאחר מיתה, <strong>ואם לאו</strong> <small>[לא],</small> שהתכוון לומר שיקנה דווקא באופן זה של כתיבה — <strong>אין כותבין</strong> ונותנים, שהרי אין כותבים שטר לאחר מיתה.
 <strong>מתיב</strong> <small>[מקשה]</small> <strong>ר' אבא בר ממל</strong> ממה ששנינו בברייתא: <strong>בריא שאמר "כתבו ותנו מנה לפלוני" ומת</strong> — <strong>אין כותבין ונותנין,</strong> ונלמד מכאן: <strong>הא</strong> <small>[הרי]</small> אם היה זה <strong>שכיב מרע</strong> — <strong>כותבין ונותנין!</strong> ואומרים: <strong>הוא מותיב לה, והוא מפרק לה</strong> <small>[הוא היה מקשה את</small> הקושיה <small>הזו, והוא היה מתרץ אותה]:</small> שמדובר שם <strong>במיפה את כחו.</strong>
 ומסבירים: <strong>היכי דמי</strong> <small>[כיצד הוא בדיוק]</small> <strong>מיפה את כחו?</strong>
## דף קלו.
 <strong>אמר רב חסדא</strong> בענין דומה: שאם כותב <strong>"וקנינא מיניה</strong> <strong>מוסיף על מתנתא דא"</strong> <small>[וקנינו ממנו בנוסף למתנה זו],</small> הרי זה ייפוי כח לענין מתנת שכיב מרע שנכתב בה קנין. <strong>הכא נמי</strong> <small>[כאן גם כן]</small> לענין כתיבה, ייפוי כח הוא ש<strong>אמר</strong> אותו שכיב מרע: <strong>"אף כתובו וחתומו והבו ליה"</strong> <small>[כתבו וחתמו ותנו לו],</small> שניכר מדבריו שהציווי לכתוב בא כתוספת לעצם המתנה.
 <strong>איתמר</strong> <small>[נאמר]</small> ש<strong>רב יהודה אמר שמואל</strong> בענין זה, <strong>הלכה: כותבין ונותנין. וכן אמר רבא אמר רב נחמן, הלכה: כותבין ונותנין</strong> במקרה זה.
 <big>א משנה</big> אדם בריא <strong>הכותב נכסיו לבניו</strong> בחייו, אבל רוצה להשתמש בהם עד מותו — <strong>צריך שיכתוב "מהיום ולאחר מיתה",</strong> אלו <strong>דברי</strong> <strong>ר' יהודה.</strong> <strong>ר' יוסי אומר: אינו צריך</strong> לכתוב "מהיום", ודיו שיכתוב שהוא מקנה את הנכסים לאחר מותו.
 <strong>הכותב נכסיו לבנו</strong> מהיום <strong>לאחר מותו</strong> — <strong>האב אינו יכול למכור</strong> את הנכסים הללו, <strong>מפני שהן כתובין</strong> כבר בשטר מתנה <strong>לבן, והבן אינו יכול למכור</strong> אותם, <strong>מפני שהן</strong> עדיין <strong>ברשות האב</strong> להשתמש בהם ולאכול את פירותיהם.
  אם <strong>מכר האב</strong> את הנכסים הללו — הרי הם <strong>מכורים</strong> לקונה לאכול את פירותיהם בלבד <strong>עד שימות</strong> האב, שאז הם עוברים לחלוטין לרשותו של הבן. ולהיפך, אם <strong>מכר הבן</strong> בחיי האב — <strong>אין ללוקח בהן</strong> זכות שימוש של <strong>כלום עד שימות האב.</strong>
 <big>ב גמרא</big> ושואלים: <strong>וכי כתב</strong> <small>[וכאשר</small> הוא <small>כותב]</small> <strong>"מהיום ולאחר מיתה" מאי הוי</strong> <small>[מה נהיה</small><small>],</small> מה מועיל בכך? <strong>הא תנן</strong> <small>[הרי שנינו</small> במשנה<small>]:</small> הכותב בגט שהוא יחול <strong>"מהיום ולאחר מיתה"</strong> — הרי זה <strong>גט ואינו גט</strong> גמור, <strong>ו</strong>לפיכך <strong>אם מת</strong> האיש הזה ואין לו בנים, הרי זה ספק אם אשתו חייבת בייבום, ולכן היא <strong>חולצת ולא מתייבמת!</strong>
 ומשיבים: <strong>התם מספקא לן אי תנאה הוי</strong> <small>[שם</small> בגט <small>מסופק לנו אם</small> "ולאחר מיתה" <small>תנאי הוא],</small> שהגט חל מעכשיו, אלא שהדבר מתגלה למפרע רק לאחר שימות, <strong>אי</strong> <small>[או]</small> <strong>חזרה הוי</strong> <small>[הוא],</small> שחזר בו מדבריו שאמר "מהיום" והתכוון שיחול רק לאחר מיתה, ואז אינה יכולה להתגרש. <strong>אבל הכא</strong> <small>[כאן]</small> בשטר מתנה, שני הדברים יכולים להתקיים, ואפשר להבין כי <strong>הכי קאמר ליה</strong> <small>[כך אמר לו]:</small> <strong>גופא קני</strong> <small>[</small>את <small>גוף</small> הקרקע <small>קנה]</small> <strong>מהיום, פירא</strong> <small>[</small>את <small>הפירות]</small> קנה <strong>לאחר מיתה.</strong>
 <big>ג</big> שנינו במשנה ש<strong>ר' יוסי אומר: אינו צריך</strong> לכתוב "מהיום ולאחר מיתה". מסופר: <strong>רבה בר אבוה חלש</strong> <small>[חלה].</small> <strong>על לגביה</strong> <small>[נכנסו אצלו]</small> <strong>רב הונא ורב נחמן. אמר ליה</strong> <small>[לו]</small> <strong>רב הונא לרב נחמן, בעי מיניה</strong> <small>[שאל אותו]:</small> האם <strong>הלכה כר' יוסי</strong> בענין זה, <strong>או אין הלכה כר' יוסי? אמר ליה</strong> <small>[לו]</small> רב נחמן: <strong>טעמיה</strong> <small>[</small>את <small>טעמו]</small> של <strong>ר' יוסי</strong> בהלכה זו <strong>לא ידענא</strong> <small>[איני יודע],</small> <strong>הלכה איבעי מיניה</strong> <small>[אשאל ממנו]?</small> <strong>אמר ליה</strong> <small>[לו]:</small> <strong>את בעי מיניה אי</strong> <small>[אתה שאל ממנו</small> רק ה<small>אם]</small> <strong>הלכה</strong> כר' יוסי <strong>אי</strong> <small>[או]</small> <strong>לא,</strong> <strong>וטעמיה אנא אמינא</strong> <small>[ו</small>את <small>טעמו אני אומר]</small> <strong>לך.</strong>
 <strong>בעא מיניה</strong> <small>[שאל אותו]</small> רב נחמן את רבה בר אבוה שאלה זו. <strong>אמר ליה</strong> <small>[לו]</small> רבה בר אבוה, <strong>הכי</strong> <small>[כך]</small> <strong>אמר רב:</strong> <strong>הלכה כר' יוסי. בתר דנפקו</strong> <small>[אחר שיצאו],</small> <strong>אמר ליה</strong> <small>[לו]</small> רב הונא לרב נחמן: <strong>היינו טעמיה</strong> <small>[זהו טעמו]</small> של <strong>ר' יוסי</strong> שאינו צריך לכתוב "מהיום ולאחר מיתה", <strong>דאמר</strong> <small>[ש</small>הוא <small>אומר]:</small> <strong>זמנו של שטר,</strong> העובדה שמופיע בשטר תאריך הכתיבה <strong>מוכיח עליו</strong> שרצונו שהמתנה תחול כבר מהיום. ומעירים: <strong>תניא נמי הכי</strong> <small>[שנויה ברייתא גם כן כך]</small> כהסבר זה של רב הונא, <strong>ר' יוסי אומר: אינו צריך</strong> לכתוב "מהיום ולאחר מיתה", <strong>מפני שזמנו של שטר מוכיח עליו.</strong>
 <strong>בעא מיניה</strong> <small>[שאל אותו]</small> <strong>רבא מרב נחמן:</strong> אם נתן האב את נכסיו לבנו לאחר מותו <strong>בהקנאה,</strong> שעשה מעשה קנין, <strong>מהו</strong> הדין? האם צריך לכתוב "מהיום"? <strong>אמר ליה</strong> <small>[לו]:</small> <strong>בהקנאה</strong> — <strong>אינו צריך</strong> לכתוב "מהיום".
 <strong>רב פפי אמר: איכא אקניתא</strong> <small>[יש הקניה]</small> ש<strong>צריך</strong> לכתוב "מהיום", <strong>ואיכא אקניתא</strong> <small>[ויש הקניה]</small> ש<strong>לא צריך.</strong> ובאופן זה: אם נכתב בשטר <strong>"אקנייה וקנינא מיניה"</strong> <small>["הקנה לו וקנינו ממנו"]</small> — <strong>לא צריך</strong> לכתוב "מהיום". ואם נכתב בשטר בסדר הפוך <strong>"קנינא מיניה ואקנייה"</strong> <small>["קנינו ממנו והקנה"]</small> — <strong>צריך.</strong>
 <strong>מתקיף לה</strong> <small>[מקשה על כך]</small> <strong>רב חנינא מסורא: מי איכא מידי, דאנן לא ידעינן וספרי ידעי</strong> <small>[האם יש דבר, שאנו</small> החכמים <small>איננו יודעים והסופרים יודעים]?</small> שחילוק זה בין המקרה, שכתב "קנינא" לפני "וקנינא מיניה", או אחר כך, לא ידעוהו חכמים. מסופר: <strong>שאלונהו לספרי</strong> <small>[שאלו אותם, את הסופרים]</small> של <strong>אביי וידעי</strong> <small>[וידעו],</small> <strong>ולספרי</strong> <small>[ואת הסופרים]</small> של <strong>רבא</strong> — <strong>וידעי</strong> <small>[ו</small>גם הם <small>ידעו].</small>
 <strong>רב הונא בריה</strong> <small>[בנו]</small> של <strong>רב יהושע אמר: בין</strong> שהיה הנוסח <strong>"אקנייה וקנינא מיניה"</strong> <small>["הקנה לו וקנינו ממנו"],</small> <strong>בין "קנינא מיניה ואקנייה"</strong> <small>["קנינו ממנו והקנה לו"]</small> — <strong>לא צריך</strong> לכתוב "מהיום", לפי שנזכר בו קנין, <strong>ואילו</strong> <strong>ב</strong>מקרה שנכתב רק: <strong>"דוכרן פתגמי דהוי באנפנא"</strong> <small>["זכרון דברים שהיה לפנינו"],</small> ולא הוזכר קנין — <strong>פליגי</strong> <small>[</small>בזה <small>נחלקו]</small> ר' יהודה ור' יוסי האם צריך לכתוב בו "מהיום".
 <strong>אמר רב כהנא: אמריתה לשמעתא קמיה</strong> <small>[אמרתי את השמועה</small> הזו <small>לפני]</small> <strong>רב זביד מנהרדעא, ואמר לי: אתון הכי מתניתו לה</strong> <small>[אתם כך אתם שונים אותה],</small> במהלך של שאלה ותשובה ומחלוקת בפרטי הדברים, <strong>אנן הכי מתנינן לה</strong> <small>[אנו כך אנו שונים אותה],</small> כאמירה ישירה ורצופה: <strong>אמר רבא אמר רב נחמן: בהקנאה</strong> — <strong>אינו צריך</strong> לומר "מהיום"; <strong>בין</strong> שהיה הנוסח <strong>"אקנייה וקנינא מיניה"</strong> <small>["הקנה לו וקנינו ממנו"],</small> <strong>בין "קנינא מיניה ואקנייה"</strong> <small>["קנינו ממנו והקנה לו"]</small> — <strong>לא צריך</strong> לכתוב "מהיום" ואילו <strong>ב"דוכרן פתגמי דהוו באנפנא"</strong> <small>[ב"זכרון דברים שהיו בפנינו"]</small> — <strong>פליגי</strong> <small>[</small>בזה <small>נחלקו]</small> ר' יהודה ור' יוסי האם צריך או לא צריך.
 <big>ד</big> שנינו במשנה: <strong>הכותב נכסיו לבנו לאחר מותו,</strong> שניהם אינם יכולים למכור מפני שהקרקע שייכת במידה מסויימת לשניהם. ובאותו ענין <strong>איתמר</strong> <small>[נאמר]:</small> <strong>מכר הבן</strong> את הקרקע <strong>בחיי האב, ומת הבן בחיי האב</strong> — מה הדין?
## דף קלו:
 <strong>אמר</strong> <strong>ר' יוחנן: לא קנה</strong> ה<strong>לוקח</strong> את גוף הקרקע לאחר מות האב, <strong>וריש לקיש אמר: קנה לוקח.</strong>
 ומסבירים את טעמיהם: <strong>ר' יוחנן אמר: לא קנה לוקח,</strong> שלדעתו <strong>קנין</strong> ה<strong>פירות כקנין הגוף דמי</strong> <small>[</small>הוא <small>נחשב],</small> שכיון שיש לאב זכות הנאה מכל פירות הנכס הריהו נחשב כבעלים בגוף הנכס, ולכן כל עוד לא מת לא יכול היה הבן להקנותו בשלימות ללוקח זה.
 <strong>וריש לקיש אמר: קנה לוקח</strong> כאשר ימות האב, כי הוא סבור ש<strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב],</small> וקנין הגוף בלא הפירות עומד לעצמו, ולכן יכול היה הבן למוכרו, והלוקח זוכה בו לבסוף.
  ושואלים:  <strong>והא איפליגו</strong> <small>[והרי</small> כבר <small>נחלקו]</small> <strong>בה</strong> בשאלה זו <strong>חדא זימנא</strong> <small>[פעם אחת]!</small> <strong>דאיתמר</strong> <small>[שנאמר]:</small> <strong>המוכר שדהו לפירות</strong> ולא מכר את גוף השדה — <strong>ר' יוחנן אמר:</strong> הקונה <strong>מביא</strong> ביכורים מן השדה הזה <strong>וקורא</strong> עליהם את "מקרא ביכורים", הפסוקים שצריך לומר בשעת הבאת הביכורים. <strong>וריש לקיש אמר:</strong> הקונה <strong>מביא</strong> אמנם ביכורים משדה זה, <strong>ו</strong>אולם <strong>אינו קורא</strong> את "מקרא ביכורים".
  והסברנו:  <strong>ר' יוחנן אמר</strong> ש<strong>מביא וקורא,</strong> כי <strong>קסבר</strong> <small>[סבור הוא]</small> ש<strong>קנין פירות כקנין הגוף דמי</strong> <small>[נחשב],</small> ולכן הלוקח את השדה לפירותיה הרי הוא כבעלים על גוף השדה, והריהו כמביא ביכורים מאדמתו שלו. <strong>וריש לקיש אמר: מביא ואינו קורא,</strong> משום שלדעתו <strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב],</small> וכיון שאין גוף הקרקע שלו אינו יכול לומר "האדמה אשר נתת לי". ומדוע הוצרכו לחזור ולחלוק באותו עקרון עצמו?
  ומשיבים: הוצרכו החכמים לפרש מחלוקתם לא רק לגבי ביכורים, אלא גם במקרה שלנו, כי  <strong>אמר</strong> <small>[</small>יכול היה <small>לומר]</small> <strong>לך</strong> <strong>ר' יוחנן: אף על גב דבעלמא</strong> <small>[אף על פי שבכלל]</small> <strong>קנין פירות כקנין הגוף דמי</strong> <small>[נחשב],</small> כמבואר במחלוקת לענין ביכורים, <strong>הכא</strong> <small>[כאן]</small> לגבי הבן שמכר בנכסי אביו, בכל זאת <strong>אצטריך</strong> <small>[הוצרך</small> הדבר<small>]</small> להיאמר, שכן <strong>סלקא דעתך אמינא</strong> <small>[יעלה על דעתך לומר]:</small> <strong>אבא לגבי בריה אחולי אחיל</strong> <small>[האב אצל בנו מוחל]</small> לו את הזכות שמקנה לו קנין הפירות בגוף הקרקע, ונמצא שמכר הבן ללוקח קנין שלם בגוף הקרקע, ועל כן <strong>קא משמע לן</strong> <small>[השמיע לנו]</small> שאין זה כך, וקנין הפירות שבידי האב כקנין הגוף הוא.
 <strong>ור' שמעון בן לקיש אמר</strong> <small>[אומר]</small> לך: <strong>אף על גב דבעלמא</strong> <small>[אף על פי שבכלל]</small> <strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב],</small> ומי שמוכר לחבירו שדה לפירותיה אינו מוכר לו בכך דבר בגוף הקרקע, <strong>הכא אצטריך</strong> <small>[כאן</small> בכל זאת <small>הוצרך]</small> גם כן לומר שאינו נחשב כקנין הגוף, שכן <strong>סלקא דעתך אמינא</strong> <small>[יעלה על דעתך לומר]</small> כי <strong>כל</strong> דבר שהוא <strong>לגבי נפשיה</strong> <small>[אצל עצמו]</small> כשמשייר לעצמו את קנין הפירות ומוכר לאחר את גוף הקרקע, <strong>אפילו במקום בריה</strong> <small>[בנו]</small> גם כשנותן את גוף הקרקע לבנו, <strong>נפשיה עדיפא ליה</strong> <small>[</small>קנין <small>עצמו עדיף לו],</small> והוא משאיר בידו את הזכות בגוף הקרקע, ועל כן <strong>קא משמע לן</strong> <small>[השמיע לנו]</small> שאין זה כך.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו: המצווה <strong>"נכסי לך, ואחריך,</strong> אחרי מותך, <strong>יירש</strong> אותם <strong>פלוני, ואחריו יירש פלוני",</strong> אם <strong>מת</strong> ה<strong>ראשון</strong> — <strong>קנה</strong> ה<strong>שני, מת</strong> ה<strong>שני</strong> — <strong>קנה</strong> ה<strong>שלישי,</strong> אם
 <strong>מת</strong> ה<strong>שני בחיי</strong> ה<strong>ראשון</strong> — <strong>יחזרו</strong> ה<strong>נכסים ליורשי</strong> ה<strong>ראשון,</strong> ואינם עוברים לשלישי. כי אין לשלישי זכות אלא מכח השני, ושני זה כבר מת לפני שזכה בהם.
 <strong>ואם איתא</strong> <small>[יש]</small> ממש בדבריך, שקנין פירות אינו כקנין הגוף, אם כן יחזרו הנכסים <strong>ליורשי</strong> ה<strong>נותן מיבעי ליה</strong> <small>[צריך היה לו</small> לומר<small>],</small> שהרי מתנת הנכסים לראשון (ולשני) לא היתה אלא קנין פירות, שישתמש בפירות הנכסים כל ימי חייו, ולאחר מכן יעברו לאחרים. ואם כן יחזרו הנכסים למי שיש בידו קנין הגוף בנכסים אלו — הבעלים הראשון או יורשיו!
 <strong>אמר ליה</strong> <small>[לו]</small> ריש לקיש: <strong>כבר תרגמה</strong> <small>[הסביר אותה]</small> <strong>רב הושעיא בבבל: "אחריך" שאני</strong> <small>[שונה],</small> שכשנאמר כך הרי יש בזה נתינה גמורה לראשון, של הגוף והפירות יחד. <strong>וכן רמי</strong> <small>[השליך,</small> הראה סתירה<small>]</small> זו <strong>רבה בר רב הונא קמיה</strong> <small>[לפני]</small> <strong>רב, ואמר</strong> לו רב בתשובה: <strong>"אחריך" שאני</strong> <small>[שונה].</small>
 ומקשים: <strong>והתניא</strong> <small>[והרי שנויה</small> ברייתא<small>]</small> שאם מת השני, הרי במות הראשון <strong>יחזרו</strong> הנכסים <strong>ליורשי</strong> ה<strong>נותן!</strong>
## דף קלז.
 ומשיבים: מחלוקת <strong>תנאי</strong> <small>[תנאים]</small> <strong>היא</strong> במשמעות ההלכתית של "אחריך". <strong>דתניא</strong> <small>[ש</small>כן <small>שנינו</small> בברייתא<small>]:</small> האומר <strong>"נכסי לך ואחריך לפלוני", וירד</strong> ה<strong>ראשון ומכר</strong> את הנכסים <strong>ואכל</strong> את פירותיהם — לאחר מותו של הראשון <strong>השני מוציא</strong> את הנכסים <strong>מיד הלקוחות,</strong> אלו <strong>דברי רבי. רבן שמעון בן גמליאל אומר: אין לשני אלא מה ששייר</strong> ה<strong>ראשון,</strong> ומה שמכר — אינו חוזר.
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא אחרת: האומר <strong>"נכסי לך ואחריך לפלוני"</strong> — <strong>יורד</strong> ה<strong>ראשון ומוכר ואוכל</strong> לכתחילה, אלו <strong>דברי רבי. רבן שמעון בן גמליאל אומר: אין לראשון אלא אכילת פירות בלבד.</strong>
 ואם כן, <strong>קשיא</strong> <small>[קשה]</small> מדברי <strong>רבי</strong> על דברי <strong>רבי, ו</strong>מדברי <strong>רבן שמעון בן גמליאל</strong> על דברי <strong>רבן שמעון בן גמליאל,</strong> שלכאורה שיטותיהם הפוכות מן הברייתא הראשונה!
  ומשיבים: מדברי  <strong>רבי</strong> על דברי <strong>רבי לא קשיא</strong> <small>[קשה]:</small> <strong>הא</strong> <small>[זה]</small> שאמר בברייתא הראשונה, שאם מכר אינו מכור, נאמר <strong>לגופא</strong> <small>[לגופו]</small> כשמכר את גוף השדה, <strong>הא</strong> <small>[זה]</small> שאמר שמוכר ואוכל לכתחילה — <strong>לפירא</strong> <small>[</small>כשמכר <small>לפירות].</small> וכן מדברי <strong>רבן שמעון בן גמליאל</strong> על דברי <strong>רבן שמעון בן גמליאל לא קשיא</strong> <small>[קשה]:</small> <strong>הא</strong> <small>[זה]</small> שאמר בברייתא השניה שאין לראשון אלא אכילת פירות, מדובר <strong>לכתחלה, הא</strong> <small>[זה]</small> שאם מכר אין השני יכול להוציא מידו — <strong>דיעבד</strong> <small>[כשעשה</small> מעשה ומכר<small>].</small>
 <strong>אמר אביי: איזהו רשע ערום?</strong> — <strong>זה המשיא עצה למכור בנכסים כ</strong>דעת <strong>רבן שמעון בן גמליאל,</strong> שהרי רבן שמעון בן גמליאל אינו אומר שיעשה כן לכתחילה, אלא שאין המעשה בטל בדיעבד, והנותן עצה למכור ולשלול את זכותו של השני הוא רשע ערום.
 <big>א</big> ובפסק ההלכה בענין זה <strong>אמר</strong> <strong>ר' יוחנן: הלכה כרבן שמעון בן גמליאל</strong> שאם עבר הראשון ומכר — אין לשני אלא מה ששייר ראשון. <strong>ומודה</strong> הוא, <strong>שאם נתנן</strong> הראשון לאדם אחר <strong>במתנת שכיב</strong> <strong>מרע</strong> — <strong>לא עשה כלום,</strong> והשני מוציא מיד הקונה.
 ושואלים: <strong>מאי טעמא</strong> <small>[מה טעם</small> הדבר<small>]?</small> <strong>אמר אביי: מתנת שכיב מרע לא קנה אלא לאחר מיתה, ו</strong>אולם קודם לכן, ברגע המיתה עצמו, <strong>כבר קדמו "אחריך",</strong> כלומר, השני, שזכה בנכסים מכח נותן המתנה, שאמר כבר "ואחריך לפלוני".
  ושואלים:  <strong>ומי</strong> <small>[והאם]</small> <strong>אמר אביי הכי</strong> <small>[כך]</small> שמתנת שכיב מרע לא נקנית אלא לאחר המיתה? <strong>והא איתמר</strong> <small>[והרי נאמר]</small> שחלקו בשאלה: <strong>מתנת שכיב מרע מאימתי קנה</strong> המקבל? <strong>אביי אמר: עם גמר מיתה,</strong> כלומר, ברגע המיתה עצמו, <strong>ורבא אמר: לאחר גמר מיתה!</strong>
 ומשיבים: <strong>הדר ביה</strong> <small>[חזר בו]</small> <strong>אביי מ</strong>ההלכה <strong>ההיא</strong> שמתנת שכיב מרע חלה מיד במותו. ושואלים: <strong>ממאי דמההיא הדר ביה</strong> <small>[ממה,</small> מנין, <small>שמאותה</small> הלכה <small>חזר בו]?</small> <strong>דלמא מהא הדר ביה</strong> <small>[שמא מזו חזר בו]</small> והוא סבור שרק לאחר המיתה קנה!
  ומשיבים:  <strong>לא סלקא דעתך</strong> <small>[יעלה על דעתך]</small> לומר כך, כי יש ראיה לשיטה זו ממה <strong>דתנן</strong> <small>[ששנינו</small> במשנה<small>]:</small> האומר לאשתו <strong>"זה גיטך אם מתי",</strong> או שאמר <strong>"זה גיטך מחולי זה",</strong> או <strong>"זה גיטך לאחר מיתה"</strong> — בכל אלה <strong>לא אמר כלום,</strong> שאין גט חל לאחר מות המגרש. ומכאן משמע שכל שמצווה אדם מחמת שהוא הולך למות — אין כוונתו שיחול אלא לאחר המיתה.
 ועוד בפסקי הלכה בענין זה, <strong>אמר</strong> <strong>ר' זירא אמר</strong> <strong>ר' יוחנן: הלכה כרבן שמעון בן גמליאל</strong> שאם מכר הראשון את הנכסים הריהם מכורים, <strong>ואפילו היו בהן עבדים והוציאן לחירות.</strong>
 ותוהים: <strong>פשיטא</strong> <small>[פשוט]</small> שכן הוא, שהרי אם ביכולתו למוכרם מדוע לא יוכל לשחררם! ומשיבים: <strong>מהו דתימא</strong> <small>[שתאמר]:</small> <strong>אמר ליה</strong> <small>[</small>יכול היה <small>לומר לו]</small> הנותן: <strong>למיעבד איסורא</strong> <small>[לעשות איסור]</small> <strong>לא יהבינן</strong> <small>[נתתי אותם]</small> <strong>לך,</strong> שאסור לשחרר עבדים לכתחילה, <strong>קא משמע לן</strong> <small>[השמיע לנו]</small> ר' יוחנן שבכל זאת רשותו לעשות כן.
 ועוד בענין זה <strong>אמר רב יוסף אמר</strong> <strong>ר' יוחנן: הלכה כרבן שמעון בן גמליאל, ואפילו עשאן תכריכין למת.</strong> ושואלים: <strong>פשיטא</strong> <small>[פשוט]</small> שכך הוא! ומשיבים: <strong>מהו דתימא</strong> <small>[שתאמר]</small> שיכול היה הנותן לומר: <strong>לשוינהו</strong> <small>[לעשות אותם]</small> <strong>איסורי הנאה לא יהבי</strong> <small>[נתתי]</small> אותם <strong>לך,</strong> אלא לשימוש והנאה, על כן <strong>קא משמע לן</strong> <small>[השמיע לנו]</small> שהנכסים ברשותו.
 <big>ב</big> ודנים בענין הקשור לענייננו. <strong>דרש רב נחמן בר רב חסדא:</strong> האומר לחבירו <strong>"אתרוג זה נתון לך במתנה ואחריך לפלוני", נטלו</strong> ה<strong>ראשון ויצא בו,</strong> כלומר, רצה לצאת בו ידי חובת מצות לולב. וביום טוב הראשון של סוכות צריך שיהו ארבעת המינים של הנוטל, ולא של אדם אחר — <strong>באנו</strong> בכך <strong>למחלוקת רבי ורבן שמעון בן גמליאל</strong> בטיב הקנין של הראשון. שלדעת רבי הואיל ואין הראשון יכול למכור מתנה מעין זו אלא לפירות — אינו קנוי לו לגמרי ואינו יוצא בו. ואילו לדעת רבן שמעון בן גמליאל שיכול למכור לגמרי — יוצא בו ידי חובתו.
 <strong>מתקיף לה</strong> <small>[מקשה על כך]</small> <strong>רב נחמן בר יצחק: עד כאן לא פליגי</strong> <small>[נחלקו]</small> <strong>רבי ורבן שמעון בן גמליאל התם</strong> <small>[שם]</small><small>,</small> <strong>אלא דמר סבר</strong> <small>[שחכם זה,</small> רבן שמעון בן גמליאל, <small>סבור]</small> ש<strong>קנין פירות כקנין הגוף דמי</strong> <small>[נחשב],</small> <strong>ומר סבר</strong> <small>[וחכם זה,</small> רבי, <small>סבור]</small> ש<strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב].</small> <strong>אלא הכא</strong> <small>[כאן],</small>
## דף קלז:
 <strong>אי מיפק לא נפיק ביה, למאי יהביה ניהליה</strong> <small>[אם לצאת אינו יוצא בו, למה,</small> לאיזה צורך, <small>נתן אותו לו]?</small> אלא ודאי מועילה נתינה זו לצאת ידי חובה.
 <strong>אלא, מיפק</strong> <small>[לצאת]</small> — <strong>דכולי עלמא לא פליגי דנפיק ביה</strong> <small>[הכל אינם חלוקים שיוצא בו],</small> ואף לדעת רבי, אבל אם <strong>מכרה</strong> הראשון <strong>או אכלה</strong> — בזה <strong>באנו למחלוקת רבי ורבן שמעון בן גמליאל,</strong> שלדעת רבי אם מכרו — נוטלו השני מן הקונים, ואם אכלו — צריך לתת לשני את דמיו. ולדעת רבן שמעון בן גמליאל מה שעשה עשוי, שהרי קנין הגוף יש לו בו.
 <big>א</big> <strong>אמר רבה בר רב הונא: האחין שקנו אתרוג בתפוסת הבית,</strong> שלא חילקו עדיין ביניהם את נכסי אביהם שמת, ומתוך כסף הירושה של כולם קנו אתרוג, אם <strong>נטלו אחד מהן ויצא בו,</strong> כלומר, על מנת לצאת בו חובת המצוה, בודקים אנו: <strong>אם יכול לאוכלו,</strong> שהאחים מרשים לו לאוכלו — <strong>יצא</strong> בנטילתו ידי המצוה, <strong>ואם לאו</strong> <small>[לא]</small> — <strong>לא יצא,</strong> לפי שאינו שלו לגמרי, ואין יוצאים ביום הראשון של חג הסוכות ידי חובת המצוה אלא בארבעה מינים השייכים לו.
  ומעירים:  <strong>ודוקא דאיכא</strong> <small>[שיש]</small> <strong>אתרוג לכל חד וחד</strong> <small>[אחד ואחד]</small> מהאחים — יצא, אם יכול לאוכלו, <strong>אבל</strong> אם היה לכל אחד מהם רק <strong>פריש או רמון</strong> — <strong>לא</strong> יצא.
 <strong>אמר רבא:</strong> האומר לחבירו <strong>"אתרוג זה נתון לך במתנה על מנת שתחזירהו לי", נטלו ויצא בו</strong> כלומר, נטלו כדי לצאת בו ידי מצות נטילה, אם לאחר מכן אכן <strong>החזירו</strong> לנותן — <strong>יצא</strong> ידי חובה, אבל אם <strong>לא החזירו</strong> — <strong>לא יצא,</strong> שהרי לא מילא את התנאי, ונמצא שלא היתה מתנה מתחילה. ומעירים: <strong>קא משמע לן</strong> <small>[השמיע לנו]</small> רבא בכך ש<strong>מתנה על מנת להחזיר שמה מתנה,</strong> וכל עוד היא בידו הרי היא שלו לגמרי. 
 <big>ב</big> ועוד בענין "נכסי לך ואחריך לפלוני", מסופר: <strong>ההיא איתתא דהוה</strong> <small>[אישה אחת שהיה]</small> <strong>לה דיקלא בארעא</strong> <small>[דקל בקרקעו]</small> של <strong>רב ביבי בר אביי. כל אימת דהות אזלא למיגזריה, הוה קפיד עילוה</strong> <small>[כל פעם שהיתה הולכת לקצוץ</small> את פירות הדקל, <small>היה מקפיד עליה]</small> שהיא דורסת על הצמחים שלו. וכדי שלא יקפיד עליה החליטה לוותר לו לפי שעה על פירות הדקל, <strong>אקניתיה ניהליה</strong> <small>[הקנתה אותו לו]</small> ל<strong>כל שני</strong> (שנות) <strong>חייו,</strong> כדי שאחר מותו תוכל לקבל בחזרה את הדקל, <strong>אזל איהו אקנייה ניהליה</strong> <small>[הלך הוא</small> ו<small>הקנה אותו</small> את הדקל<small>]</small> <strong>לבנו</strong> ה<strong>קטן,</strong> כדי שאי אפשר יהיה עוד להוציא מידו.
 <strong>אמר רב הונא בריה</strong> <small>[בנו]</small> של <strong>רב יהושע</strong> לרב ביבי בר אביי: <strong>משום דאתו ממולאי אמריתו מילי מוליאתא</strong> <small>[שבאים אתם,</small> שנולדתם <small>מאנשים כרותים,</small> ממשפחת בני עלי, <small>אומרים אתם דברים כרותים</small> שאין להם בסיס<small>]?</small> שהרי <strong>אפילו רבן שמעון בן גמליאל לא קאמר</strong> <small>[אומר]</small> במקרה של "נכסי לך ואחריך לפלוני", שמה שמכר הראשון מכור, <strong>אלא</strong> כשהנותן אומר שלאחר הראשון יעבור הנכס <strong>ל</strong>אדם <strong>אחר, אבל</strong> כאשר הוא אומר שלאחר מכן יחזיר את הנכס <strong>ל</strong>נותן <strong>עצמו</strong> — <strong>לא,</strong> ובוודאי לא הקנה למקבל את גוף הנכס כלל, שיוכל למוכרו, ואין במעשהו זה של רב ביבי בר אביי ולא כלום.
 <big>ג</big> ועוד בענין זה <strong>אמר רבא אמר רב נחמן:</strong> האומר לחבירו <strong>"שור זה נתון לך במתנה על מנת שתחזירהו לי",</strong> אם <strong>הקדישו</strong> המקבל <strong>והחזירו</strong> — <strong>הרי זה מוקדש ומוחזר,</strong> שחל ההקדש, וגם נחשב השור כמוחזר לבעלים.
 <strong>אמר ליה</strong> <small>[לו]</small> <strong>רבא לרב נחמן: מאי אהדריה</strong> <small>[מה החזיר לו]?</small> שהרי שור זה אינו מוחזר לו ממש, משום שמוקדש הוא! <strong>אמר ליה</strong> <small>[לו]</small> רב נחמן: <strong>ומאי חסריה</strong> <small>[ומה חיסרו]?</small> הרי החזיר לו את גוף השור! <strong>אלא אמר רב אשי: חזינן</strong> <small>[רואים אנו],</small> מדייקים אנו בלשון התנאי: <strong>אי</strong> <small>[אם]</small> <strong>אמר ליה</strong> <small>[לו]</small> <strong>"על מנת שתחזירהו"</strong> — <strong>הא אהדריה</strong> <small>[הרי החזירו],</small> <strong>אי</strong> <small>[אם]</small> <strong>אמר ליה</strong> <small>[לו]</small> <strong>"על מנת שתחזירהו לי"</strong> — הרי <strong>מידי דחזי ליה קאמר ליה</strong> <small>[דבר שראוי לו אמר לו],</small> ולכן אם הקדישו אינו נחשב להחזרה, ובטלו משום כך המתנה וההקדש.
 <big>ד</big> <strong>אמר רב יהודה אמר שמואל: הכותב נכסיו לאחר</strong> במתנה, <strong>ואמר הלה</strong> המקבל <strong>"אי אפשי</strong> (אין רצוני) <strong>בהן"</strong> — <strong>קנה</strong> המקבל את הנכסים, <strong>ואפילו עומד וצווח</strong> שאינו רוצה בהם. <strong>ור' יוחנן אמר: לא קנה</strong> אם אינו מסכים.
 <strong>אמר</strong> <strong>ר' אבא בר ממל, ולא פליגי</strong> <small>[נחלקו]</small> האמוראים בענין זה, אלא דיברו במקרים שונים:
## דף קלח.
 <strong>כאן</strong> בדברי ר' יוחנן, מדובר <strong>בצווח מעיקרא</strong> <small>[מתחילה]</small> שמיד כשנתן לו את שטר המתנה אמר שאינו רוצה, ובמקרה זה אכן הוא אינו קונה, <strong>כאן</strong> — <strong>בשותק מעיקרא</strong> <small>[מתחילה]</small> בזמן שקיבל לידו את שטר המתנה, <strong>ולבסוף</strong> רק לאחר מכן <strong>צווח</strong> שאינו רוצה. שבמקרה זה כבר אין הדבר בידו, שכבר זכה בכך.
 <strong>אמר רב נחמן בר יצחק: זיכה לו על ידי אחר, ושתק ולבסוף צווח</strong> — <strong>באנו</strong> בענין <strong>זה</strong> <strong>למחלוקת רבן שמעון בן גמליאל ורבנן</strong> <small>[וחכמים],</small> 
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הכותב נכסיו לאחר והיו בהן עבדים, ואמר הלה "אי אפשי</strong> (אין רצוני) <strong>בהן"</strong> בעבדים האלה, <strong>אם היה רבן</strong> (אדונם) ה<strong>שני,</strong> כלומר, המקבל, <strong>כהן</strong> — <strong>הרי אלו אוכלין בתרומה,</strong> כעבדי כהן, שמה שאמר "אי אפשי בהם" אינו מועיל. <strong>רבן שמעון בן גמליאל אומר: כיון שאמר הלה "אי אפשי בהן"</strong> — <strong>כבר זכו בהן יורשין</strong> של הנותן, והם נחשבים כעבדים שלהם לכל ענין.
 <strong>והוינן</strong> <small>[והיינו עוסקים,</small> מתקשים<small>]</small> <strong>בה</strong> בבריתא זו: <strong>ו</strong>כי ה<strong>תנא קמא</strong> <small>[הראשון]</small> סבור שזכה בהם השני <strong>אפילו עומד וצווח</strong> שאינו רוצה במתנה זו?!
 <strong>אמר רבא, ואיתימא</strong> <small>[ואם תאמר,</small> יש אומרים<small>]</small> שאמר זאת <strong>ר' יוחנן: בצווח מעיקרו</strong> בזמן הקבלה — <strong>דכולי עלמא</strong> <small>[הכל]</small> <strong>לא פליגי</strong> <small>[חולקים]</small> ש<strong>לא קני</strong> <small>[קונה].</small> ומן הצד האחר, כאשר <strong>שתק</strong> מתחילה <strong>ולבסוף</strong> כשקיבל <strong>צווח</strong> שאינו רוצה — <strong>דכולי עלמא לא פליגי דקני</strong> <small>[הכל אינם חולקים שקונה].</small>
 <strong>כי פליגי</strong> <small>[כאשר נחלקו]</small> הרי זה במקרה <strong>שזיכה לו</strong> את הנכסים <strong>על ידי אחר ו</strong>הוא היה שם ו<strong>שתק, ולבסוף</strong> כשבאו הנכסים לידו <strong>צווח,</strong> שה<strong>תנא קמא סבר</strong> <small>[הראשון סבור]:</small> <strong>מדשתיק</strong> <small>[מכיון ששתק]</small> — <strong>קנינהו</strong> <small>[קנה אותם],</small> <strong>והאי דקא</strong> <small>[וזה שהוא]</small> <strong>צווח</strong> — <strong>מהדר הוא דקא הדר ביה</strong> <small>[חוזר הוא בו]</small> לאחר מעשה הקנין, ואינו יכול לבטל את קניינו בדרך זו. ואם רצונו להיפטר מן העבדים יעשה זאת בדרך קניינית של מתנה, מכירה, או שחרור.
 <strong>ורבן שמעון בן גמליאל סבר</strong> <small>[סבור]:</small> <strong>הוכיח סופו</strong> שצווח, <strong>על תחלתו,</strong> שאף מתחילה לא רצה במתנה זו. <strong>והאי</strong> <small>[וזה]</small> ש<strong>לא צווח עד השתא</strong> <small>[עכשיו],</small> משום <strong>דסבר</strong> <small>[שסבור</small> היה<small>]:</small> <strong>כי</strong> <small>[כאשר]</small> עדיין <strong>לא מטו</strong> <small>[הגיעו]</small> הנכסים <strong>לידי,</strong> לשם <strong>מאי</strong> <small>[מה]</small> <strong>אצווח.</strong> 
 <big>א</big> <strong>תנו רבנן</strong> <small>[שנו חכמים]:</small> <strong>שכיב מרע שאמר "תנו מאתים זוז לפלוני, ושלש מאות לפלוני, וארבע מאות לפלוני"</strong> — <strong>אין אומרין</strong> בכגון זה: <strong>כל הקודם בשטר זוכה</strong> תחילה, ורק ממה שנותר יזכה בו הבא אחריו. אלא אם אין די לכולם — הנכסים מתחלקים בין כולם באופן יחסי לחלקם במתנה. <strong>לפיכך,</strong> הואיל ואין דין קדימה, לכן גם לענין חיובם, אם <strong>יצא עליו,</strong> על הנותן, <strong>שטר חוב</strong> לאחר מותו — בעל החוב <strong>גובה מכולם</strong> (לפי חלקם במתנה) ואינו גובה תחילה מן האחרון.
 <strong>אבל</strong> אם <strong>אמר "תנו מאתים זוז לפלוני, ואחריו לפלוני, ואחריו לפלוני"</strong> — <strong>אומרין</strong> ש<strong>כל הקודם בשטר זוכה</strong> תחילה, ואם נשאר — יזכה השני. <strong>לפיכך,</strong> אם <strong>יצא עליו שטר חוב</strong> — <strong>גובה</strong> בעל חוב את כל החוב <strong>מן האחרון, אין לו</strong> במה שקיבל האחרון כדי לכסות את כל החוב — <strong>גובה מ</strong>מי <strong>שלפניו, אין לו</strong> לזה שלפניו — <strong>גובה משלפני פניו</strong> כלומר, מהזוכה הראשון.
 <big>ב</big> ועוד בענין מתנת שכיב מרע, <strong>תנו רבנן</strong> <small>[שנו חכמים]:</small> <strong>שכיב מרע שאמר</strong> בשעת מותו <strong>"תנו מאתים זוז לפלוני בני בכור כראוי לו"</strong> — הרי זה <strong>נוטלן</strong> את מאתיים הזוז הללו, <strong>ו</strong>מזה <strong>נוטל</strong> גם <strong>את</strong> חלק <strong>בכורתו.</strong> אבל <strong>אם אמר "</strong>תנו לו מאתיים זוז <strong>בבכורתו"</strong> — אינו מקבל את שניהם, אבל <strong>ידו</strong> של הבכור <strong>על העליונה,</strong> כיצד? אם <strong>רצה</strong> — <strong>נוטלן</strong> את מאתיים הזוז, אם <strong>רצה</strong> — <strong>נוטל</strong> חלק <strong>בכורתו</strong> ולא את מאתיים הזוז.
 <strong>ו</strong>כיוצא בזה <strong>שכיב מרע שאמר "תנו מאתים זוז לפלונית אשתי כראוי לה"</strong> — <strong>נוטלתן</strong> את מאתיים הזוז הללו, <strong>ונוטלת</strong> גם <strong>את כתובתה,</strong> שאנו מבינים שהוסיף לה מאתים זוז על הראוי לה בכתובה. ואולם <strong>אם אמר "בכתובתה"</strong> — 
## דף קלח:
 <strong>ידה על העליונה,</strong> אם <strong>רצה</strong> (רצתה) — <strong>נוטלתן</strong> את מאתיים הזוז, <strong>רצה</strong> (רצתה) — <strong>נוטלת כתובתה.</strong>
 <strong>ושכיב מרע שאמר "תנו מאתים זוז לפלוני בעל חובי כראוי לו"</strong> — <strong>נוטלן</strong> את מאתיים הזוז <strong>ונוטל</strong> גם <strong>את חובו, ואם אמר "בחובו"</strong> — <strong>נוטלן</strong> אותם מאתיים זוז <strong>בחובו.</strong>
 ותוהים: <strong>משום</strong> ש<strong>אמר "כראוי לו", נוטלן ונוטל את חובו? ודלמא</strong> <small>[ושמא]</small> <strong>"כראוי לו בחובו" קאמר</strong> <small>[אומר הוא],</small> ולא נתכוון אלא לומר מה היה החוב!
 <strong>אמר רב נחמן, אמר לי</strong> רב <strong>הונא: הא מני</strong> <small>[זו</small> כשיטת <small>מי היא]?</small> — שיטת <strong>ר' עקיבא היא, דדייק לישנא יתירא</strong> <small>[ש</small>הוא <small>מדייק לשון יתירה]</small> ולומד ממנה להלכה:
 <strong>דתנן</strong> <small>[ש</small>כן <small>שנינו</small> במשנה<small>]:</small> המוכר את הבית — לא מכר <strong>לא את הבור ולא את הדות</strong> (מאגר מים) שבתוכו, <strong>אף על פי שכתב לו</strong> המוכר לקונה בשטר המכירה שמוכר לו גם <strong>עומקא ורומא</strong> <small>[עומק ורום]</small> של הבית, משום שהבור והדות הם דבר לעצמו ואינם בכלל הבית. <strong>וצריך</strong> המוכר ששייר לעצמו את הבור <strong>ליקח</strong> (לקנות) <strong>לו</strong> מן הקונה זכות שימוש ב<strong>דרך</strong> אל הבור והדות שלו, אלו <strong>דברי</strong> <strong>ר' עקיבא.</strong>
 <strong>וחכמים אומרים: אין צריך ליקח לו דרך,</strong> שאנו מניחים שיחד עם הבור והדות שייר לעצמו גם דרך להגיע אליהם. <strong>ומודה</strong> <strong>ר' עקיבא, בזמן שאמר לו "חוץ מאלו"</strong> שכתב במפורש שמוכר את הבית חוץ מן הבור והדות — <strong>שאינו צריך ליקח לו דרך</strong> מן הקונה, אלא שייר לעצמו גם את הזכות לדרך אליהם.
 <strong>אלמא</strong> <small>[מכאן]</small> שלדעת ר' עקיבא, <strong>כיון</strong> ש<strong>לא צריך</strong> לומר <strong>וקאמר</strong> <small>[ו</small>הוא <small>אומר]</small> — <strong>לטפויי מלתא קאתי</strong> <small>[להוסיף דבר</small> <small>הוא בא],</small> <strong>הכא נמי</strong> <small>[כאן גם כן]</small> לענין בעל חוב, <strong>כיון</strong> ש<strong>לא צריך</strong> לומר "כראוי לו" <strong>וקאמר</strong> <small>[והוא אומר]</small> — <strong>לטפויי מלתא קא אתי</strong> <small>[להוסיף דבר הוא בא],</small> שנותן לו מאתיים זוז יתר על חובו. 
 <big>א</big> <strong>תנו רבנן</strong> <small>[שנו חכמים]:</small> <strong>שכיב מרע שאמר "מנה יש לי אצל פלוני"</strong> שהוא חייב לי — <strong>העדים כותבין</strong> שכך אמר, ורשאים לעשות זאת <strong>אף על פי שאין מכירין</strong> בדבר, ואינם יודעים אם אכן אותו אדם חייב לו. <strong>לפיכך</strong> כיון שהדברים לא אומתו, <strong>כשהוא</strong> היורש <strong>גובה</strong> על פי מסמך זה זו — <strong>צריך להביא ראיה</strong> שאותו אדם אכן חייב, אלו <strong>דברי</strong> <strong>ר' מאיר; וחכמים אומרים: אין</strong> העדים <strong>כותבין,</strong> כלומר, רשאים לכתוב, <strong>אלא אם כן מכירין</strong> שכך היה המעשה, <strong>לפיכך כשהוא גובה</strong> — <strong>אין צריך להביא ראיה,</strong> ככל שטר חוב החתום בעדים.
 <strong>אמר רב נחמן, אמר לי</strong> רב <strong>הונא: תנא</strong> <small>[שנה</small> החכם<small>]</small> בלשון הפוכה, <strong>ר' מאיר אומר: אין כותבין, וחכמים אומרים: כותבין. ואף</strong> <strong>ר' מאיר לא אמר</strong> שאין כותבים <strong>אלא משום</strong> חשש שיבוא השטר לפני <strong>בית דין טועין,</strong> שיסמכו על הכתוב בשטר הזה בלי לדקדק בו, ויגבו על פיו בלא לדרוש ראיה נוספת. <strong>אמר רב דימי מנהרדעא, הלכתא</strong> <small>[הלכה</small> היא<small>]:</small> <strong>אין חוששין לבית דין טועין,</strong> שיסמכו על דברי שכיב מרע בענין כזה, בלא לדרוש ראיה נוספת. אלא העדים כותבים כפי שנאמר להם.
 ושואלים: <strong>ומאי שנא</strong> <small>[ומה שונה</small> הדבר<small>]</small> <strong>מ</strong>מה שאמר <strong>רבא?</strong> ש<strong>אמר רבא: אין חולצין,</strong> כלומר, אין עושים בית דין חליצה של אלמנה לאחי המת, <strong>אלא אם כן מכירין</strong> שהאיש הוא היבם והאשה היא היבמה, <strong>ואין ממאנין,</strong> אין קטנה שהשיאוה אחיה ממאנת בנישואיה אם רוצה בכך בפניהם, <strong>אלא אם כן מכירין</strong> שהיא הילדה שנישאה ולמי היא נשואה. <strong>לפיכך</strong> בית דין אחר <strong>כותבין גט חליצה וגט מיאון</strong> לנשים אלו, על פי עדים שראו את המעשה, <strong>ואף על פי שאין מכירין.</strong>
 <strong>מאי טעמא</strong> <small>[מה טעם]</small> אמר רבא שאין בית דין חולצים וממאנים אלא אם כן מכירים? <strong>לאו</strong> <small>[האם לא]</small> <strong>משום</strong> ש<strong>חוששין לבית דין טועין</strong> שיכתבו גט בלי לברר האם החליצה והמיאון נעשו מתוך ידיעה וודאית?
  ודוחים:  <strong>לא,</strong> אין להשוות בין הדברים, <strong>בית דין בתר בית דינא לא דייקי</strong> <small>[אחר בית דין</small> אחר <small>אינם מדקדקים]</small> ולכן יש לחשוש שבית הדין השני יסמוך על כך שבית דין הראשון הכירו את הצדדים. אבל <strong>בית דינא בתר</strong> <small>[בית דין אחר]</small> <strong>עדים דייקי</strong> <small>[מדקדקים],</small> ולפיכך אין לחשוש שיסמכו בטעות על דבר שנעשה בלא ידיעה ברורה.
 <big>ב משנה</big> בהמשך למשנה הקודמת, העוסקת באב הכותב את נכסיו לבנו לאחר מותו, נאמר כי <strong>האב תולש</strong> מפירות אותם נכסים <strong>ומאכיל</strong> (נותן) <strong>לכל מי שירצה, ו</strong>כן כל <strong>מה שהניח</strong> בשעת מותו כשהוא <strong>תלוש</strong> — <strong>הרי הוא של</strong> כל ה<strong>יורשין</strong> של האב, ואינו שייך לבן זה בלבד.
 <big>ג גמרא</big> מלשון המשנה מדייקים: מה שהניח <strong>תלוש</strong> — <strong>אין</strong> <small>[כן],</small> הריהו של יורשים, אבל אם היה <strong>מחובר</strong> לקרקע — <strong>לא,</strong> אלא של אותו בן הוא. 
## דף קלט.
 <strong>והא תניא</strong> <small>[והרי שנינו</small> בברייתא<small>]:</small> שבמעשה כגון זה, <strong>שמין את המחוברין ללוקח</strong> ונותן את דמיהם ליורשים. משמע שאף בהיותם מחוברים שייכים הפירות לכל יורשי האב!
 <strong>אמר עולא, לא קשיא</strong> <small>[אין</small> זה <small>קשה]:</small> <strong>כאן</strong> במשנתנו, מדובר <strong>בבנו</strong> שזוכה גם בפירות המחוברים לקרקע שניתנה לו כשמת האב, <strong>כאן</strong> בברייתא, מדובר <strong>באחר</strong> שקנה מבן זה. וטעם ההבדל הוא — <strong>הואיל ודעתו של אדם קרובה אצל בנו</strong> ובוודאי התכוון להשאיר לו יחד עם הקרקע את הפירות המחוברים לה. מה שאין כן באדם אחר שהבן מכר לו — אינו מתכוון לכך.
 <big>א משנה</big> <strong>הניח</strong> הנפטר <strong>בנים גדולים וקטנים</strong> — <strong>אין הגדולים מתפרנסין</strong> לצרכי לבושם וכסותם <strong>על ידי</strong> (על חשבון) ירושת אחיהם <strong>הקטנים, ולא הקטנים נזונין</strong> (מקבלים מזונם) <strong>על</strong> חשבון אחיהם <strong>הגדולים, אלא חולקין</strong> את הירושה <strong>בשוה,</strong> ויתנו לקטנים ולגדולים לכל אחד לפי צרכיו מתוך חלקו שלו.
 אם <strong>נשאו הגדולים</strong> נשים ועשו את צרכי החופה מכספי הירושה הכללית — <strong>ישאו</strong> גם <strong>הקטנים</strong> נשים באותו אופן. <strong>ואם אמרו קטנים: הרי אנו נושאין כדרך שנשאתם אתם</strong> בעבר, כשהיה אבינו חי — <strong>אין שומעין להם, אלא מה שנתן להם אביהם</strong> לראשונים <strong>נתן,</strong> ואלו אינם יכולים ליטול יתר על חלקם בירושה.
  וכן אם <strong>הניח</strong> הנפטר <strong>בנות גדולות וקטנות</strong> ולא היו לו בנים, שאז הבנות יורשות כבנים — <strong>אין</strong> הבנות <strong>הגדולות מתפרנסות</strong> בלבוש וכיוצא בו <strong>על ידי</strong> (על חשבון) חלק <strong>הקטנות, ולא הקטנות נזונות</strong> מזונותיהן <strong>על</strong> חשבון <strong>הגדולות, אלא חולקות</strong> את כל הנכסים <strong>בשוה</strong> וכל אחת נוטלת מחלקה.
 <strong>נשאו</strong> (נישאו) <strong>ה</strong><strong>גדולות</strong> ולקחו לצורך הדבר גם מן הירושה הכללית — <strong>ישאו</strong> כמותן ה<strong>קטנות.</strong> אבל <strong>אם אמרו</strong> ה<strong>קטנות: הרי אנו נושאות כדרך שנשאתם אתם</strong> בחיי האב — <strong>אין שומעין להן.</strong>
 <strong>זה חומר בבנות</strong> יורשות <strong>מבבנים</strong> יורשים: <strong>שהבנות נזונות על</strong> חשבון <strong>הבנים</strong> שכן הוא מתנאי כתובת אימם, <strong>ואין נזונות על</strong> חשבון <strong>הבנות</strong> האחרות.
 <big>ב גמרא</big> ובקשר למה שנאמר במשנה, שהאחים הגדולים אינם מתפרנסים בכסות מחלק האחים הקטנים, <strong>אמר רבא: האי</strong> <small>[אותו]</small> <strong>גדול אחי</strong> <small>[האחים]</small> <strong>דלבש ואיכסי מביתא</strong> <small>[שלובש ומתכסה מתוך</small> רכוש <small>הבית</small> הכלל י המשותף לכל האחים<small>]</small> — <strong>מאי דעבד עבד</strong> <small>[מה שעשה עשה]</small> ואין גובים ממנו לאחר מכן מה שלקח מן הירושה הכללית.
  ומקשים:  <strong>והא אנן תנן</strong> <small>[והרי אנו שנינו</small> במשנה<small>]:</small> <strong>אין</strong> <strong>הגדולים מתפרנסין על הקטנים!</strong> ומשיבים: <strong>מתניתין</strong> <strong>בשרכא</strong> <small>[משנתנו</small> מדברת <small>באדם בטל],</small> שכיון שאינו עוסק בענייני הבית — אין הצדקה להלבישו מן הירושה הכללית. מה שאין כן בדברי רבא, גדול האחים עוסק בענייני כל המשפחה, ולכן ראוי לו שיתלבש כראוי לתועלת כל האחים.
  ותוהים:  <strong>שרכא, פשיטא</strong> <small>[אדם בטל, פשוט]</small> הדבר שאינו רשאי לקחת מהירושה, שהרי אין לאחיו כל הנאה מכך, ומדוע יתנו לו מהרכוש הכללי? ומשיבים: <strong>מהו דתימא</strong> <small>[שתאמר]:</small> <strong>ניחא להו</strong> <small>[נוח להם]</small> ש<strong>לא נינוול</strong> <small>[יתנוול],</small> ומשום כבודם רוצים שגם הוא יתלבש כהוגן, על כן <strong>קא משמע לן</strong> <small>[השמיע לנו]</small> במשנה, שאינו יכול לדרוש זאת, ואם לקח מן הירושה הכללית — יצטרך להחזיר לאחיו את חלקם.
 <big>ג</big> שנינו במשנה: <strong>נשאו גדולים ישאו הקטנים.</strong> ושואלים: <strong>מאי קאמר</strong> <small>[מה אמר]</small> מה כוונת הדברים?
 <strong>אמר רב יהודה, הכי קאמר</strong> <small>[כך</small> הוא <small>אומר,</small> זו כוונתו<small>]:</small> אם <strong>נשאו גדולים</strong> נשים <strong>לאחר מיתת אביהן</strong> ולקחו לשם כך מהירושה הכללית — <strong>ישאו קטנים</strong> גם כן נשים ויקחו מהירושה הכללית <strong>לאחר מיתת אביהן, אבל</strong> אם <strong>נשאו גדולים בחיי אביהן, ואמרו קטנים לאחר מיתת אביהן: "הרי אנו נושאין כדרך שנשאתם אתם"</strong> — <strong>אין שומעין להן, אלא מה שנתן להן אביהן</strong> לגדולים בחייו <strong>נתן,</strong> ואין הקטנים יכולים לתבוע אותו סכום שניתן לגדולים.
 <big>ד</big> שנינו במשנה שאם <strong>הניח בנות גדולות וקטנות</strong> וכו' נשאו גדולות — ישאו קטנות. מהלכה זו מביאים ראיה לענין הבא: <strong>שלח ליה</strong> <small>[לו]</small> <strong>אבוה בר גניבא לרבא, ילמדנו רבינו:</strong> אשה ש<strong>לוותה</strong> כספים בעל פה (ולא בשטר) <strong>ואכלה</strong> במעות אלו, <strong>ו</strong>לפני שנתבעה לשלם <strong>עמדה ונשאת</strong> והכניסה רכושה לבעלה כנהוג, האם ה<strong>בעל לוקח הוי</strong> <small>[הוא</small> נחשב<small>]</small> כאילו קנה ממנה את הנכסים, <strong>או יורש הוי</strong> <small>[הוא</small> נחשב<small>]?</small>
 ומשמעות ההבדל לענייננו: האם <strong>לוקח הוי</strong> <small>[הוא</small> נחשב<small>],</small> והואיל <strong>ומלוה על פה אינו גובה מן הלקוחות</strong> — אי אפשר לגבות מן הבעל את מה שלוותה אשתו קודם נישואיה. <strong>או דלמא</strong> <small>[שמא]</small> <strong>יורש הוי</strong> <small>[הוא</small> נחשב<small>]</small> בנכסיה, <strong>ומלוה על פה גובה מן היורשין?</strong>
 <strong>אמר ליה</strong> <small>[לו]</small> רבא, <strong>תנינא</strong> <small>[שנינו]</small> תשובה לדבר זה במשנתנו: <strong>נשאו גדולות</strong> — <strong>ישאו קטנות; מאי לאו</strong> <small>[האם אין]</small> הכוונה שאם <strong>נשאו גדולות</strong> נכסים <strong>לבעל</strong> מן הירושה הכללית, לצרכי חופה — <strong>ישאו קטנות מבעל?</strong> כלומר, שיכולות הקטנות כשהן נישאות לתבוע סכום זה גם מבעלי אחיותיהן הגדולות? ואם כן — דין יורש יש לבעל, שהרי הבנות הגדולות מילוה (על פה) נטלו מן הנכסים!
  ודוחים:  <strong>לא,</strong> יש לפרש: <strong>נשאו גדולות לבעל</strong> — <strong>ישאו</strong> גם <strong>קטנות לבעל</strong> צרכי חופה מן הירושה הכללית. אבל אין ללמוד מכאן על האפשרות לגבות דבר מן הבעל.
  ותוהים:  <strong>איני</strong> <small>[</small>וכי <small>כן הוא]?</small> <strong>והא תני</strong> <small>[והרי שנה]</small> <strong>ר' חייא</strong> במפורש, כמו שפירש רבא את המשנה: <strong>נשאו גדולות לבעל</strong> — <strong>ישאו קטנות מבעל!</strong>
 ומשיבים: גם אם כך יש להבין את משנתנו, אין מכאן ראיה למקרה שאשה לוותה בעל פה, <strong>דלמא שאני</strong> <small>[שמא שונה]</small> <strong>פרנסה</strong> של הבנות העומדות להינשא, שאין דינה כמילוה על פה, לפי <strong>דאית</strong> <small>[שיש]</small> <strong>לה קלא</strong> <small>[קול],</small> שהכל יודעים שחלק מנכסיו של אדם שמת משועבד לפרנסת הבנות, ולפיכך דין מילוה שבשטר יש לה. וגם אם הבעל נחשב לוקח — כאן יגבו ממנו הבנות הקטנות.
 <strong>אמר ליה</strong> <small>[לו]</small> <strong>רב פפא לרבא, לאו היינו</strong> <small>[האם לא זהו]</small> ש<strong>שלח רבין באגרתיה</strong> <small>[במכתבו]</small> מארץ ישראל: <strong>מי שמת והניח אלמנה ובת</strong> — <strong>אלמנתו נזונת מנכסיו,</strong> וגם אם <strong>נשאת הבת</strong> — <strong>אלמנתו</strong> ממשיכה להיות <strong>נזונת מנכסיו,</strong> אף שהם כעת בידי בעלה של הבת. אם <strong>מתה הבת</strong> וירש אותה הבעל — <strong>אמר רב יהודה בן אחותו של</strong> <strong>ר' יוסי בר' חנינא, על ידי היה מעשה</strong> שהובא לפני חכמים מקרה כזה, <strong>ואמרו: אלמנתו</strong> של אותו אדם עדיין <strong>נזונת מנכסיו</strong> של בעל הבת שמתה.
  ומעתה:  <strong>אי אמרת בשלמא</strong> <small>[נניח אם אתה אומר]</small> כי <strong>יורש הוי</strong> <small>[הוא]</small> הבעל, <strong>משום הכי</strong> <small>[כך]</small> <strong>אלמנתו</strong> של חמיו <strong>נזונת מנכסיו,</strong> כיון שהוא היורש של נכסי המת (דרך אשתו, בת המת) ועדיין שיעבודה של האלמנה מוטל עליו. <strong>אלא אי אמרת</strong> <small>[אם אומר אתה]</small> כי <strong>לוקח הוי</strong> <small>[הוא]</small> בנכסי אשתו, <strong>אמאי</strong> <small>[מדוע]</small> <strong>נזונת</strong> האלמנה <strong>מנכסיו?</strong> הרי אין גובים מלקוחות לצורך מזונות האלמנה!
 <strong>אמר אביי: אי לאו דשלח</strong> <small>[אם לא שהיה שולח]</small> <strong>רבין</strong> דבר זה, <strong>אנן</strong> <small>[אנו]</small> <strong>לא ידעינן</strong> <small>[היינו יודעים]</small> שהבעל יורש? <strong>והא תנן</strong> <small>[והרי שנינו</small> במשנה<small>],</small> <strong>אלו הן</strong> הדברים <strong>שאין חוזרין ביובל: הבכורה,</strong> כלומר, חלק הבכורה אינו חוזר ומתחלק לכל האחים כמו שאר נכסי אביהם שמת, אלא נשאר ביד הבכור,
## דף קלט:
 <strong>והיורש את אשתו</strong> לאחר מותה, שאין הנכסים חוזרים למשפחתה. שאין הבעל נחשב כלוקח, שהרי לוקח מחזיר את הקרקע ביובל!
 <strong>אמר ליה</strong> <small>[לו]</small> <strong>רבא: והשתא</strong> <small>[ועכשיו]</small> שהוא <strong>שלח</strong> את הדבר הזה <strong>מי ידעינן</strong> <small>[האם</small> אכן <small>יודעים אנו]</small> שדין הבעל כדין יורש? <strong>האמר</strong> <small>[הרי אמר]</small> <strong>ר' יוסי בר' חנינא: באושא התקינו</strong> תקנה זו, <strong>האשה שמכרה נכסי מלוג,</strong> כלומר, נכסים השייכים לה, ובעודה נשואה יש לבעלה זכות לאכול מהם, אם מכרתם <strong>בחיי בעלה ומתה</strong> — <strong>הבעל מוציא</strong> את הנכסים גופם <strong>מיד הלקוחות.</strong> משמע שדינו כלוקח ולא כיורש, שהרי לוקח מוציא מיד לקוח שאחריו, אבל יורש אינו יורש נכסים שמכר המוריש בחייו!
 <strong>אלא</strong> יש להבין את הענין באופן אחר, <strong>אמר רב אשי: בעל</strong> — <strong>שויוהו רבנן</strong> <small>[עשו אותו חכמים]</small> <strong>כיורש, ושויוהו רבנן</strong> <small>[ועשו אותו חכמים]</small> <strong>כלוקח, והיכא דטבא ליה עבדו ליה</strong> <small>[והיכן שטוב לו עשו לו],</small> כדין זה או זה. כיצד? — <strong>גבי</strong> <small>[אצל]</small> <strong>יובל</strong> — <strong>שויוהו רבנן</strong> <small>[עשו אותו חכמים]</small> <strong>כיורש משום פסידא דידיה</strong> <small>[ההפסד שלו],</small> שלא יצטרך להחזיר. <strong>גבי</strong> <small>[אצל</small> המקרה<small>]</small> של <strong>ר' יוסי בר' חנינא</strong> שמכרה אשתו נכסים בחייו — <strong>שויוהו רבנן</strong> <small>[עשו אותו חכמים]</small> <strong>כלוקח משום פסידא דידיה</strong> <small>[הפסד שלו],</small> אלא <strong>גבי</strong> <small>[אצל]</small> של <strong>רבין</strong> לגבי מזונות אלמנת חמיו — <strong>משום פסידא</strong> <small>[הפסדה]</small> של ה<strong>אלמנה שויוהו רבנן</strong> <small>[עשו אותו חכמים]</small> <strong>כיורש.</strong>
 ושואלים: אם אנו מתחשבים בהפסדם של אחרים, <strong>והא גבי</strong> <small>[והרי אצל</small> אותו דין<small>]</small> שהזכיר <strong>ר' יוסי בר' חנינא</strong> באשה שמכרה בחיי בעלה, שהבעל מוציא מיד הלקוחות, מדובר במקרה <strong>דאיכא פסידא</strong> <small>[שיש</small> בו <small>הפסד]</small> <strong>ללקוחות, ו</strong>בכל זאת <strong>שויוהו רבנן</strong> <small>[עשו אותו חכמים]</small> <strong>כלוקח!</strong>
 ומשיבים: <strong>התם אינהו אפסידו אנפשייהו</strong> <small>[שם הם</small> הלקוחות <small>הפסידו לעצמם],</small> ש<strong>כיון דאיכא</strong> <small>[שיש]</small> <strong>בעל, לא איבעי להו למיזבן מאיתתא דיתבא תותי גברא</strong> <small>[היו צריכים לקנות מאשה היושבת תחת בעלה],</small> ולהפקיע מידו.
 
 <big>א משנה</big> <strong>מי שמת והניח בנים ובנות, בזמן שהנכסים מרובין</strong> — <strong>הבנים יירשו</strong> את הנכסים, <strong>והבנות יזונו</strong> מאותם הנכסים, לפי תנאי הכתובה. אם היו <strong>נכסים מועטין</strong> שאינם מספיקים לכל — <strong>הבנות יזונו</strong> מהם, <strong>והבנים ישאלו על הפתחים</strong> (יקבצו נדבות) אם אין להם דרך אחרת להשיג מזונות. <strong>אדמון אומר:</strong> וכי <strong>בשביל שאני זכר הפסדתי?!</strong> וראוי שבכל מקרה יזונו גם הבנים! <strong>אמר רבן גמליאל: רואה</strong> (מצדיק) <strong>אני את דברי אדמון.</strong>
 <big>ב גמרא</big> ושואלים: <strong>וכמה</strong> הם נכסים <strong>מרובין? אמר רב יהודה אמר רב: כדי שיזונו מהן אלו ואלו</strong> הבנים וגם הבנות <strong>שנים עשר חדש. כי אמריתא קמיה</strong> <small>[כאשר אמרתי</small> דבר זה <small>לפני]</small> <strong>שמואל, אמר: זו דברי רבן גמליאל בר רבי, אבל חכמים אומרים:</strong> נכסים מרובים הם <strong>כדי שיזונו מהן אלו ואלו עד שיבגרו</strong> הבנות.
 <strong>איתמר נמי</strong> <small>[נאמר גם כן]:</small> <strong>כי אתא</strong> <small>[כאשר בא]</small> <strong>רבין אמר</strong> בשם <strong>ר' יוחנן, ואמרי לה</strong> <small>[ויש אומרים]</small> ש<strong>אמר רבה בר בר חנה אמר ר' יוחנן: כל שיזונו מהן אלו ואלו עד שיבגרו</strong> — <strong>הן מרובין, פחות מכאן</strong> — <strong>הרי אלו מועטין.</strong>
 ושואלים: <strong>ואי ליכא</strong> <small>[ואם אין]</small> מספיק <strong>לאלו ואלו עד שיבגרו,</strong>
## דף קמ.
 אבל יש יותר מכפי סיפוקן של הבנות לצרכיהן, בכל זאת <strong>שקלי להו</strong> <small>[יקחו להן]</small> ה<strong>בנות לכולהו</strong> <small>[את הכל]?</small> מדוע? <strong>אלא אמר רבא: מוציאין להן מזונות לבנות עד שיבגרו, והשאר,</strong> כל מה שמעבר לכך — הרי הוא <strong>לבנים.</strong>
 <big>א</big> <strong>פשיטא</strong> <small>[פשוט</small> לנו<small>]</small> שאם היו הנכסים <strong>מרובין ו</strong>אחר כך <strong>נתמעטו</strong> — <strong>כבר זכו בהן יורשין,</strong> כלומר, הבנים, בזמן שהיו מרובים, והרי הם ברשותם, ויתנו מהם מזונות לבנות. אבל אם היו הנכסים <strong>מועטין</strong> ולא ניתנו ביד הבנים <strong>ו</strong>אחר כך <strong>נתרבו מאי</strong> <small>[מה</small> הדין<small>]?</small> וצדדי השאלה: האם נאמר כי מבחינה מהותית גם נכסים מועטים <strong>ברשות</strong> ה<strong>יורשין</strong> הבנים <strong>קיימי</strong> <small>[</small>הם <small>עומדים],</small> <strong>הלכך</strong> <small>[על כן]</small> <strong>ברשות יורשין שבוח</strong> <small>[הושבחו],</small> ולכן הם חוזרים ומקבלים את מה שנתרבה. <strong>או דלמא</strong> <small>[שמא]</small> <strong>סלוקי מסלקי</strong> <small>[מסולקים]</small> ה<strong>יורשין מהכא</strong> <small>[מכאן],</small> מן הנכסים המועטים, ומה שנתרבה, נתרבה לצורך הבנות?
 ומשיבים: <strong>תא שמע</strong> <small>[בוא</small> ו<small>שמע],</small> ש<strong>אמר ר' אסי אמר ר' יוחנן: יתומין שקדמו ומכרו בנכסים מועטין</strong> שהוריש אביהם, למרות שאינם רשאים לעשות כן — <strong>מה שמכרו מכרו.</strong> ומכאן משמע שהנכסים המועטים אינם יוצאים לגמרי מרשות הבנים אף על פי שבפועל אינם רשאים להשתמש בהם, ומכאן שאם השביחו השביחו להם. 
 <big>ב</big> <strong>יתיב</strong> <small>[ישב]</small> <strong>ר' ירמיה קמיה</strong> <small>[לפני]</small> <strong>ר' אבהו וקא בעי מיניה</strong> <small>[ושואל היה ממנו]:</small> <strong>אלמנתו</strong> של אדם, שמזונותיה מוטלים על היורשים, <strong>מהו שתמעט בנכסים?</strong> כלומר, האם לוקחים בחשבון מזונות אלו כדי להגדיר את הנכסים כנכסים מועטים? <strong>מי אמרינן</strong> <small>[האם אומרים אנו]</small> כך: <strong>כיון דאית</strong> <small>[שיש]</small> <strong>לה מזוני</strong> <small>[מזונות]</small> מן הירושה — <strong>ממעטא</strong> <small>[ממעטת],</small> <strong>או דלמא</strong> <small>[שמא]</small> <strong>כיון</strong> ש<strong>אילו מנסבא</strong> <small>[תינשא]</small> <strong>לית</strong> <small>[אין]</small> <strong>לה</strong> מזונות, <strong>השתא נמי לית</strong> <small>[עכשיו גם כן,</small> לצורך הגדרת הנכסים, <small>אין]</small> <strong>לה</strong> ואינה ממעטת?
 ושאלה נוספת: <strong>אם תמצא לומר,</strong> כצד השני, ש<strong>כיון</strong> ש<strong>אילו מנסבא לית</strong> <small>[תינשא אין]</small> <strong>לה השתא נמי לית</strong> <small>[עכשיו גם כן אין],</small> <strong>לה</strong> ואינה ממעטת בנכסים, יש לשאול: <strong>בת אשתו</strong> מנישואין קודמים, שהיתנה הבעל שתתפרנס מרכושו במשך שנים אחדות (ואין התחייבות זו בטלה גם לאחר מותו או עם נישואיה), <strong>מהו שתמעט בנכסים? מי אמרינן</strong> <small>[האם אומרים אנו]</small> כך: <strong>כיון דכי מנסבא נמי אית</strong> <small>[שכאשר</small> היא <small>נישאת גם כן יש]</small> <strong>לה</strong> שלא כמו אלמנה — <strong>וממעטא</strong> <small>[ו</small>לכן היא כן <small>ממעטת],</small> <strong>או דלמא</strong> <small>[שמא]</small> <strong>כיון</strong> ש<strong>אילו</strong> היתה <strong>מתה לית</strong> <small>[אין]</small> <strong>לה</strong> — <strong>ו</strong>לכן היא <strong>לא ממעטא</strong> <small>[ממעטת],</small> אין להכניס את מזונותיה בחישוב ערך הנכסים?
 <strong>ואם תמצא לומר</strong> כצד השני, <strong>כיון</strong> ש<strong>אילו</strong> היתה <strong>מתה לית</strong> <small>[אין]</small> <strong>לה ולא ממעטא</strong> <small>[ממעטת],</small> <strong>בעל חוב</strong> של האב <strong>מהו שימעט בנכסים? מי אמרינן</strong> <small>[האם אומרים אנו]:</small> <strong>כיון דכי מיית נמי אית ליה</strong> <small>[שאם ימות גם כן יש לו],</small> שהרי יורשיו יגבו את החוב, לכן הוא <strong>ממעט, או דלמא כיון דמחסרי גוביינא לא</strong> <small>[שמא כיון שמחוסרים גבייה אינו]</small> <strong>ממעט?</strong> זה היה נוסח אחד של הדברים.
 <strong>ואיכא דבעי לה לאידך גיסא</strong> <small>[ויש ששאל את השאלה לצד האחר],</small> כלומר, התחיל את השאלות מצד זה: <strong>בעל חוב מהו שימעט בנכסים?</strong>
## דף קמ:
 <strong>בת אשתו מהו שתמעט בנכסים? אלמנתו מהו שתמעט בנכסים?</strong> ושאלה נוספת: אדם שלא השאיר בנים, אלא <strong>אלמנתו ובת,</strong> ואין מזונות מספיקים לשתיהן, <strong>אי זה מהן קודמת?</strong>
 <strong>אמר ליה</strong> <small>[לו]</small> ר' אבהו: <strong>זיל האידנא ותא למחר</strong> <small>[לך עכשיו ובוא למחר]</small> שאני צריך להרהר בדבר. <strong>כי אתא</strong> <small>[כאשר בא]</small> למחרת, <strong>אמר ליה</strong> <small>[לו]:</small> <strong>פשוט מיהת חדא</strong> <small>[פתור לפחות אחת]</small> מן הבעיות הללו, ש<strong>אמר ר' אבא אמר ר' אסי: עשו</strong> מעמדה של <strong>אלמנה אצל הבת</strong> <strong>כ</strong>מעמדה של <strong>בת אצל אחין בנכסים מועטין; מה בת אצל אחין</strong> — <strong>הבת ניזונת והאחין ישאלו על הפתחים, אף</strong> כשיש <strong>אלמנה אצל הבת</strong> — <strong>אלמנה ניזונת והבת תשאל על הפתחים.</strong>
 <big>א</big> שנינו במשנה ש<strong>אדמון אומר: "בשביל שאני זכר הפסדתי"? וכו'.</strong> ושואלים: <strong>מאי קאמר</strong> <small>[מה הוא אומר]</small> מה עומד מאחרי טענתו? <strong>אמר אביי, הכי קאמר</strong> <small>[כך הוא אומר]:</small> <strong>בשביל שאני זכר, וראוי אני לעסוק בתורה, הפסדתי</strong> שאצטרך במקום זה לחזר על הפתחים? <strong>אמר ליה</strong> <small>[לו]</small> <strong>רבא: אלא מעתה</strong> שזהו הנימוק, <strong>מאן דעסיק</strong> <small>[מי שעוסק]</small> <strong>בתורה הוא דירית</strong> <small>[שיורש],</small> מי ש<strong>לא עסיק</strong> <small>[עוסק]</small> <strong>בתורה לא ירית</strong> <small>[יורש]?</small> והרי אין דין הירושה תלוי במעלתו של הבן! <strong>אלא אמר רבא, הכי קאמר</strong> <small>[כך הוא אומר]:</small> <strong>בשביל שאני זכר, וראוי אני לירש בנכסים מרובין</strong> את הכל, והבנות יקבלו מזונות בלבד, האם <strong>הפסדתי בנכסים מועטין</strong> את כל חלקי?
 <big>ב משנה</big> מי שמת ו<strong>הניח בנים ובנות וטומטום</strong> (שהוא ספק זכר ספק נקבה, ושמא אינו לא זה ולא זה), <strong>בזמן שהנכסים מרובין</strong> — <strong>הזכרים דוחין אותו אצל נקבות,</strong> ואומרים לו: לא זכר אתה, ולא תירש בנכסים. אם יש <strong>נכסים מועטין</strong> — <strong>הנקבות דוחות אותו אצל זכרים</strong> ואומרות לו: אין אתה נקבה, ואינך זכאי להתחלק עמנו במזונות.
 <strong>האומר</strong> <strong>"אם תלד אשתי זכר</strong> — <strong>יטול מנה",</strong> הרי אם <strong>ילדה זכר</strong> — <strong>יטול מנה.</strong> ואם אמר <strong>"</strong>אם תלד אשתי <strong>נקבה</strong> — תטול <strong>מאתים",</strong> ו<strong>ילדה נקבה</strong> — <strong>נוטלת מאתים.</strong>
 אמר <strong>"אם זכר</strong> — <strong>מנה, אם נקבה</strong> — <strong>מאתים", וילדה זכר ונקבה</strong> — <strong>זכר נוטל מנה, נקבה נוטלת מאתים.</strong> אם <strong>ילדה טומטום</strong> — <strong>אינו נוטל</strong> כלל. <strong>אם אמר "כל מה שתלד אשתי יטול"</strong> סכום כלשהו — <strong>הרי זה יטול</strong> גם אם הוא טומטום. <strong>ו</strong>עוד אמרו: <strong>אם אין שם יורש אלא הוא</strong> טומטום זה — <strong>יורש את הכל.</strong>
 <big>ג גמרא</big> שנינו שאם היו נכסים מרובים הזכרים דוחים את הטומטום אצל הבנות. ושואלים: <strong>דוחין אותו ושקיל</strong> <small>[ו</small>הוא <small>נוטל]</small> מזונות <strong>כבת? הא קתני סיפא</strong> <small>[הרי שנה</small> ב<small>סוף</small> המשנה<small>]:</small> אם <strong>ילדה טומטום</strong> — <strong>אינו נוטל,</strong> משמע שאינו נדון אף כנקבה! <strong>אמר אביי: דוחין אותו ואין לו</strong> כלום, כמו בסיפא.
 <strong>ורבא אמר: דוחין אותו ויש לו</strong> חלק בין הבנות. <strong>וסיפא אתאן</strong> <small>[ו</small>ב<small>סוף</small> המשנה, משם משמע שאין לו כלום, <small>הגענו]</small> לשיטה אחרת — <strong>ל</strong>שיטת <strong>רבן שמעון בן גמליאל, דתניא</strong> <small>[ש</small>כן <small>שנינו</small> במשנה<small>]</small> בענין מי שהקדיש עובריה של בהמתו, אם זכר — לשם קרבן עולה, ואם נקבה — לשם קרבן שלמים, <strong>ילדה טומטום</strong> או <strong>אנדרוגינוס</strong> — <strong>רבן שמעון בן גמליאל אומר: אין קדושה חלה עליהן</strong> כלל
 <strong>.</strong> אם כן, יוצא שלדעתו טומטום ואנדרוגינוס הם בגדר בריות לעצמן, שאינן לא זכר ולא נקבה, ולכן גם במשנתנו אינו נוטל. <strong>מיתיבי</strong> <small>[מקשים]</small> על אביי ממה ששנינו בברייתא: <strong>טומטום יורש כבן וניזון כבת; בשלמא</strong> <small>[נניח]</small> <strong>ל</strong>פי שיטת <strong>רבא,</strong> אפשר לומר כך: <strong>יורש כבן</strong> — כשיש <strong>נכסים מועטין,</strong> שדוחות אותו הבנות, ואינו יורש כשם שהבן אינו יורש, <strong>וניזון כבת</strong> — כשיש <strong>נכסים מרובין,</strong> שהבנים דוחים אותו מן הירושה, והוא רק ניזון כבת.
## דף קמא.
 <strong>אלא לאביי מאי</strong> <small>[מה]</small> פירוש <strong>"ניזון כבת"?</strong> הלא לדעת אביי אינו ניזון! ודוחים: <strong>ולטעמיך</strong> <small>[ולטעמך,</small> לשיטתך<small>],</small> <strong>לרבא מאי</strong> <small>[מה]</small> פירוש <strong>"יורש כבן"?</strong> והרי רבא מודה שאינו יורש! <strong>אלא</strong> הכוונה היא: <strong>ראוי לירש ואין לו</strong> בפועל, <strong>הכא נמי</strong> <small>[כאן גם כן]</small> לענין שניזון כבת, הכוונה היא: <strong>ראוי לזון ואין לו</strong> משום שהבנות דוחות אותו.
 <big>א</big> שנינו במשנה כדוגמה: <strong>האומר "אם ילדה אשתי זכר</strong> יטול מנה אם נקבה יטול מאתיים <strong>".</strong> ועל השימוש בדוגמה זו שואלים: <strong>למימרא</strong> <small>[האם לומר]</small> ש<strong>בת עדיפא ליה</strong> <small>[עדיפה לו]</small> לאדם <strong>מבן? והא</strong> <small>[והרי]</small> <strong>אמר ר' יוחנן משום</strong> (בשם) <strong>ר' שמעון בן יוחאי: כל שאינו מניח בן ליורשו</strong> — <strong>הקדוש ברוך הוא מלא עליו עברה</strong> (כעס, זעם) <strong>שנאמר: "והעברתם את נחלתו לבתו"</strong> (במדבר כז, ח), <strong>ואין "העברה" אלא</strong> לשון <strong>"עברה", שנאמר: "יום עברה היום ההוא"</strong> (צפניה א, טו)!
  ומשיבים: אין זו קושיה,  <strong>לענין ירושה</strong> — <strong>בן עדיף ליה</strong> <small>[לו]</small> שרצונו שישאר אחריו בן שישא את שמו, ולא תעבור נחלתו לשבט אחר. <strong>לענין הרווחה</strong> כאשר הוא צריך להחליט במי מילדיו לתמוך כדי לעשות את חייו נוחים — <strong>בתו עדיפא ליה</strong> <small>[עדיפה לו].</small> שכיון שאינה יכולה לעבוד בכל מקום ובכל עבודה כבן, זקוקה היא יותר לסיוע, ולכן מובן שנותן לה סכום גדול יותר.
 <strong>ושמואל אמר: הכא</strong> <small>[כאן]</small> שאומר "אם תלד אשתי" וכו' — <strong>במבכרת</strong> (באשה שיולדת בראשונה) <strong>עסקינן</strong> <small>[עוסקים אנו],</small> <strong>וכ</strong>דברי <strong>רב חסדא,</strong> ש<strong>אמר רב חסדא: בת</strong> שנולדת <strong>תחלה סימן יפה לבנים.</strong> ומסבירים את טעם הדבר: <strong>איכא דאמרי</strong> <small>[יש שאומרים]</small> משום <strong>דמרביא לאחהא</strong> <small>[ש</small>היא <small>מגדלת את אחיה]</small> הקטנים ממנה, ולכן בת ראשונה יש בה משום סימן יפה וטובה לאחיה. <strong>ואיכא דאמרי</strong> <small>[ויש שאומרים]:</small> <strong>דלא שלטא ביה עינא בישא</strong> <small>[שאין שולטת בו</small> באביה <small>עין רעה]</small> שנולד לו בן בכור. <strong>אמר רב חסדא: ולדידי בנתן עדיפן לי מבני</strong> <small>[ולי</small> <small>עצמי הבנות עדיפות מן הבנים],</small> משום שהיו חתניו גדולי הדור.
 ומוסיפים, <strong>ואיבעית אימא</strong> <small>[ואם תרצה אמור]:</small> <strong>הא מני</strong> <small>[זו</small> משנתנו המעדיפה את הבת, כשיטת <small>מי היא]?</small> שיטת <strong>ר' יהודה היא.</strong>
 ושואלים: <strong>הי</strong> <small>[</small>ל<small>איזה]</small> מדברי <strong>ר' יהודה</strong> מתכוונים? <strong>אילימא</strong> <small>[אם תאמר]</small> לדברי <strong>ר' יהודה</strong> בענין <strong>"בכל", דתניא</strong> <small>[ש</small>כן <small>שנינו</small> בברייתא<small>]</small> על הכתוב <strong>"וה' ברך את אברהם בכל"</strong> (בראשית כד, א) — <strong>ר' מאיר אומר:</strong> הברכה היתה <strong>שלא היה לו בת,</strong> ולא היה מודאג בכל הבעיות הכרוכות בכך. <strong>ר' יהודה אומר:</strong> הברכה היתה <strong>שהיתה לו בת, ו"בכל" שמה.</strong> ודוחים: מכאן אין ראיה, כי <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את <strong>ר' יהודה</strong> שאומר שם ש<strong>ברתא נמי</strong> <small>[בת גם כן]</small> <strong>לא חסריה רחמנא</strong> <small>[חיסרו ה']</small> <strong>לאברהם,</strong> והשלים המצווה בהולידו בנים ובת, אבל <strong>דעדיפא</strong> <small>[ש</small>היא <small>עדיפה]</small> <strong>מבן מי</strong> <small>[האם]</small> <strong>שמעת ליה</strong> <small>[אותו]</small> אומר?
 <strong>אלא הא</strong> <small>[זו]</small> מדברי <strong>ר' יהודה, דתניא</strong> <small>[ש</small>כן <small>שנינו</small> בברייתא<small>]:</small> אף שאין חובה גמורה (שבית דין כופים עליה) שיזון האב את ילדיו הגדולים, מכל מקום <strong>מצוה לזון את הבנות, וקל וחומר לבנים,</strong> שמצוה יתירה לזון אותם, משום <strong>דעסקי</strong> <small>[ש</small>הם <small>עוסקים]</small> <strong>בתורה,</strong> אלו <strong>דברי ר' מאיר. ר' יהודה אומר: מצוה לזון את הבנים, וקל וחומר לבנות,</strong> כדי ש<strong>לא ליתזלן</strong> <small>[תהיינה מזולזלות]</small> בחיפוש אחר מזונותיהן. ואם כן, ר' יהודה, לענין תמיכה — מעדיף את הבן על הבת.
 <big>ב</big> ושבים לגופה של ההלכה ששנינו במשנתנו, שהאומר "אם זכר מנה אם נקבה מאתים", וילדה זכר ונקיבה, זכר נוטל מנה ונקיבה מאתים, ושואלים: <strong>אלא הא דתניא</strong> <small>[זו ששנינו</small> בברייתא<small>]:</small> <strong>ילדה זכר ונקבה</strong> — <strong>הזכר נוטל ששה דינרין</strong> של זהב, שהם מאה וחמישים דינרי כסף, <strong>והנקבה נוטלת שני דינרין</strong> שהם חמישים דינרי כסף, <strong>במאי</strong> <small>[במה]</small> מדובר?
 <strong>אמר רב אשי: אמריתה לשמעתא קמיה</strong> <small>[אמרתי את ההלכה</small> הזו <small>לפני]</small> <strong>רב כהנא,</strong> וכך אמר לי: מדובר כאן <strong>במסרס,</strong> כלומר, במערבב את דבריו, ש<strong>אמר</strong> כך: אם תלד <strong>זכר תחלה</strong> — הרי אני נותן לו <strong>מאתים, נקבה</strong> שתיוולד <strong>אחריו</strong> אינה מקבלת <strong>ולא כלום.</strong> אם <strong>נקבה</strong> תיוולד <strong>תחלה</strong> — הרי היא מקבלת <strong>מנה, זכר אחריה</strong> — יקבל <strong>מנה. וילדה זכר ונקבה, ולא ידעינן הי מינייהו נפק ברישא</strong> <small>[ואין אנו יודעים איזה מהם יצא בתחילה].</small> במקרה זה <strong>זכר שקיל</strong> <small>[נוטל]</small> <strong>מנה, ממה נפשך</strong> <small>[מ"מה רצונך"],</small> כלומר, מכל צד שהוא, שהרי אף אם היה נולד שני הבטיח לו מנה. <strong>אידך מנה הוה</strong> <small>[המנה האחר הריהו]</small> <strong>ממון המוטל בספק,</strong> שאין יודעים מי מהם נולד קודם, <strong>ו</strong>לפיכך <strong>חולקין</strong> ביניהם, והבן מקבל חמישים והבת חמישים.
  וחוזרים ושואלים: <strong>והא דתניא</strong> <small>[וזו ששנינו</small> בברייתא<small>]</small> אחרת: אם <strong>ילדה זכר ונקבה</strong> <strong>אין לו אלא מנה, היכי משכחת לה</strong> <small>[איך אתה מוצא אותה]?</small> <strong>אמר רבינא:</strong> מדובר שם <strong>ב"מבשרני".</strong> ומהו אותו מקרה? — 
## דף קמא:
 <strong>דתניא</strong> <small>[ש</small>כן <small>שנינו</small> בברייתא<small>]:</small> אדם האומר <strong>"המבשרני במה נפטר</strong> (מה יצא מן) <strong>רחמה של אשתי",</strong> אם אמר <strong>"אם זכר</strong> תלד — הרי <strong>יטול</strong> המבשר <strong>מנה",</strong> אם <strong>ילדה זכר נוטל מנה,</strong> אם אמר <strong>"אם</strong> תוליד <strong>נקבה מנה"</strong> — <strong>ילדה נקבה נוטל מנה, ילדה זכר ונקבה</strong> — <strong>אין לו אלא מנה.</strong>
 ותוהים: <strong>והא</strong> <small>[והרי]</small> <strong>"זכר ונקבה" לא אמר,</strong> הרי לא אמר מה יעשה אם ייוולדו זכר ונקבה, ומדוע יטול מנה? ומשיבים: הכוונה היא ש<strong>אמר נמי</strong> <small>[גם כן]</small> <strong>"אם זכר ונקבה</strong> יחד תלד, <strong>נמי</strong> <small>[גם כן]</small> <strong>יטול מנה".</strong> ושואלים: <strong>אלא למעוטי מאי</strong> <small>[למעט</small> את <small>מה]?</small> כיון שאמר שבכל מקרה יטול המבשר מנה, מה בא להוציא, שלא יקבל עליו דבר? ומשיבים: <strong>למעוטי</strong> <small>[למעט]</small> <strong>נפל,</strong> שאם יבשר לו שהיה זה נפל, על זה לא יקבל.
 <big>א</big> ובענין ההלכה המופיעה במשנתנו, מסופר: <strong>ההוא</strong> <small>[</small>אדם <small>אחד]</small> ש<strong>אמר לה לדביתהו</strong> <small>[לאשתו]:</small> <strong>נכסי להאי דמעברת</strong> <small>[לזה</small> לעובר <small>שאת מעוברת</small> בו<small>],</small> <strong>אמר רב הונא: הוי</strong> <small>[הרי זה]</small> <strong>מזכה לעובר, והמזכה לעובר לא קנה.</strong>
 <strong>איתיביה</strong> <small>[הקשה לו]</small> <strong>רב נחמן לרב הונא</strong> ממה ששנינו במשנתנו: <strong>האומר "אם ילדה אשתי זכר יטול מנה"</strong> — <strong>ילדה זכר נוטל מנה,</strong> ולפי דבריך כיון שהעובר עדיין לא <strong>בעולם אינו צריך ליטול כלום!</strong> <strong>אמר ליה</strong> <small>[לו]</small> רב הונא: <strong>משנתינו איני יודע מי שנאה,</strong> כלומר, איני יודע כשיטת מי היא, שתמוהה השיטה בעיני וסבור אני שהיא משובשת, לפי שהעובר איננו בעולם כך שניתן יהא להקנות לו.
  ושואלים: ומדוע ענה רב הונא בדרך כזו?  <strong>ולימא ליה</strong> <small>[ושיאמר לו]:</small> שיטת ר' <strong>מאיר היא,</strong> ש<strong>אמר: אדם מקנה דבר שלא בא לעולם!</strong>
 ודוחים: <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את ר' <strong>מאיר</strong> שאומר שאפשר להקנות דבר שלא בא לעולם (כגון פירות שעדין לא צמחו) <strong>לדבר ש</strong>הוא עצמו <strong>ישנו בעולם,</strong> אבל להקנות <strong>לדבר שאינו בעולם מי</strong> <small>[האם]</small> <strong>שמעת ליה</strong> <small>[אותו]?</small>
 ושואלים עוד: <strong>ולימא ליה</strong> <small>[ושיאמר לו]</small> רב הונא: משנתנו שיטת ר' <strong>יוסי היא,</strong> ש<strong>אמר: עובר קני</strong> <small>[קונה]!</small> <strong>דתנן</strong> <small>[ש</small>כן <small>שנינו</small> במשנה<small>]:</small> בת ישראל הנשואה לכהן, ונתעברה ממנו, ומת הכהן, הרי ה<strong>עובר פוסל</strong> את עבדי אביו שמת מלאכול בתרומה, כיון שבמעי אמו אינו נחשב לכהן המאכיל בתרומה, ועבדים אלה הם ירושתו. <strong>ו</strong>כן <strong>אינו מאכיל</strong> את אמו תרומה. אלו <strong>דברי ר'</strong> <strong>יוסי.</strong> הרי שלשיטתו העובר פוסל משום שהוא יורש את הנכסים!
 ודוחים: <strong>שאני</strong> <small>[שונה]</small> <strong>ירושה</strong> שאינה כמו כל מתנה, כיון שהיא מתנה <strong>הבאה מאיליה</strong> לרשות היורש, בלא שייעשה שום מעשה של קנין, ולכן העובר קונה. אבל כאן מדובר בהקנאה לעובר.
  ושואלים עוד: <strong>ולימא ליה</strong> <small>[ושיאמר לו]</small> רב הונא שמשנתנו שיטת ר' <strong>יוחנן בן ברוקה היא, דאמר</strong> <small>[שאומר]:</small> <strong>לא שנא</strong> <small>[שונה]</small> <strong>ירושה</strong> הבאה מאליה <strong>ולא שנא</strong> <small>[שונה]</small> <strong>מתנה</strong> שאדם נותן מעצמו ליורשו, דין אחד להם! <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר'</strong> <strong>יוחנן בן ברוקה אומר:</strong> המוריש כל נכסיו לאדם אחד, <strong>אם אמר</strong> <strong>על מי שראוי ליורשו</strong> — <strong>דבריו קיימין!</strong>
 ודוחים: <strong>אימור</strong> <small>[אמור]</small> ש<strong>שמעת ליה</strong> <small>[אותו]</small> את ר' <strong>יוחנן בן ברוקה</strong> שאומר שנותן מתנה <strong>לדבר שישנו בעולם,</strong> אבל <strong>לדבר שאינו בעולם מי</strong> <small>[האם]</small> <strong>אמר?</strong>
 ושואלים: <strong>ולימא ליה</strong> <small>[ושיאמר לו</small> כך<small>]:</small> משנתנו ר' <strong>יוחנן בן ברוקה היא,</strong> שמשווה מתנה לירושה, <strong>וסבר לה</strong> <small>[וסבור הוא]</small> <strong>כר'</strong> <strong>יוסי</strong> לענין עובר שנחשב כמי שראוי ליורשו! ודוחים: <strong>מי יימר דסבר לה</strong> <small>[מי יאמר ש</small>הוא <small>סובר]</small> כר' יוסי? שמא אינו סובר כר' יוסי!
  ושואלים עוד: <strong>ולימא ליה</strong> <small>[ושיאמר לו]</small> רב הונא שאין מדובר במשנתנו שאמר שהעובר הוא שיטול, אלא <strong>ב"מבשרני",</strong> שהמבשר על לידתו יטול. ונמצא שאין מדובר כלל במזכה לעובר! ודוחים: <strong>אי הכי</strong> <small>[אם כן],</small> <strong>דקתני סיפא</strong> <small>[</small>מה <small>ששנה</small> ב<small>סוף</small> המשנה<small>]:</small> <strong>ואם אין שם יורש אלא הוא</strong> — <strong>יורש הכל.</strong> ו<strong>אי</strong> <small>[אם]</small> <strong>ב"מבשרני"</strong> מדובר, <strong>יורש מאי עבידתיה</strong> <small>[מה מעשיו]?</small> הרי אין זה יורש!
  ועוד שואלים: <strong>ולימא ליה</strong> <small>[ושיאמר לו]</small> שבמשנתנו מדובר <strong>בשילדה</strong> אשתו. כלומר, שלא אמר דבר זה כשהיה הילד עובר, אלא לאחר שכבר נולד, אלא שאינו יודע אם זכר או נקבה הוא! ודוחים: <strong>אי הכי</strong> <small>[אם כן],</small> <strong>דקתני סיפא</strong> <small>[</small>מה <small>ששנה</small> ב<small>סוף</small> המשנה<small>]:</small> <strong>ואם אמר "כל מה שתלד אשתי יטול"</strong> — <strong>הרי זה יטול,</strong> הלשון <strong>"כל שתלד"</strong> אינה נכונה, <strong>"כל שילדה" מיבעי ליה</strong> <small>[צריך היה</small> לו לומר<small>]!</small>
## דף קמב.
 ועוד שואלים: <strong>ולימא ליה</strong> <small>[ושיאמר לו]</small> רב הונא לרב נחמן, שמשנתנו, שמזכה בה לעובר, מתפרשת כגון <strong>דאמר</strong> <small>[שאומר]</small> שתחול הזכיה לעובר <strong>לכשתלד</strong> ובמקרה זה אינו מקנה לעובר אלא בשעה שהוא כבר בעולם! ומשיבים: <strong>רב הונא</strong> הולך <strong>לטעמיה</strong> <small>[לטעמו</small> לשיטתו<small>],</small> ש<strong>אמר רב הונא: אף</strong> המקנה לעוברה של אשה <strong>לכשתלד</strong> — <strong>לא קנה.</strong>
 וכפי שמצאנו שנחלקו בדבר, ש<strong>אמר רב נחמן: המזכה לעובר לא קנה,</strong> אבל אם הוא מזכה לעובר <strong>לכשתלד</strong> — <strong>קנה. ורב הונא אמר: אף לכשתלד</strong> — <strong>לא קנה,</strong> לפי שבשעה שזוכה לו אינו קיים בעולם. <strong>ורב ששת אמר: אחד זה ואחד זה,</strong> בין שזוכה לעובר קודם לידתו ובין לאחר לידתו — <strong>קנה.</strong>
 <strong>אמר רב ששת: מנא אמינא לה</strong> <small>[מנין אומר אני אותה]</small> שעובר קונה? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>גר שמת</strong> ואין לו צאצאים, <strong>ובזבזו</strong> (בזזו) <strong>ישראל נכסיו,</strong> שהרי נכסיו הם כהפקר לכל, <strong>ושמעו</strong> אחר כך <strong>שיש לו בן או שהיתה אשתו מעוברת</strong> — <strong>חייבין להחזיר</strong> את הנכסים למקומם. אם <strong>החזירו הכל, ואחר כך שמעו שמת בנו או שהפילה אשתו,</strong> מי ש<strong>החזיק ב</strong>פעם ה<strong>שניה</strong> לאחר שנודע הדבר — <strong>קנה,</strong> אבל מי שהחזיק <strong>ב</strong>פעם ה<strong>ראשונה,</strong> קודם שנודע שיש לו יורש — <strong>לא קנה.</strong>
 <strong>ואי סלקא דעתך</strong> <small>[ואם עולה</small> על <small>דעתך]</small> לומר ש<strong>עובר</strong> עצמו <strong>לא קני</strong> <small>[אינו קונה],</small> <strong>למה להו אחזוקי</strong> <small>[להם להחזיק]</small> <strong>ב</strong>פעם ה<strong>שניה?</strong> <strong>הא אחזיקו להו חדא זימנא</strong> <small>[הרי</small> כבר <small>החזיקו להם</small> בנכסים <small>פעם אחת]!</small>
 <strong>אמר אביי</strong> לדחות את ראייתו של רב ששת: <strong>ירושה הבאה מאיליה שאני</strong> <small>[שונה].</small> העובר אכן יורש, אבל רב ששת עוסק במזכה לעובר בקנין, ולא ניתן להקנות לעובר. <strong>רבא אמר: שאני התם</strong> <small>[שונה שם]</small> בענין בוזזי נכסי הגר, <strong>דרפוי מרפיאן בידייהו מעיקרא</strong> <small>[ש</small>הנכסים <small>רפויים בידם מתחילה],</small> שמתחילה לא ידעו בבירור אם יש לו יורשים, ולכן החזקתם הראשונה אינה נחשבת, וצריכים הם לחזור ולזכות.
 ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה, אם זה או זה הטעם? ומשיבים: <strong>איכא בינייהו</strong> <small>[יש ביניהם</small> הבדל<small>]:</small> <strong>ש</strong>מתחילה <strong>שמעו בו</strong> בעובר <strong>שמת</strong> והחזיקו בנכסים, <strong>ו</strong>אולם באותה שעה <strong>לא</strong> היה <strong>מת</strong> <strong>ואחר כך מת.</strong> שלטעמו של אביי, שהעובר קונה את ירושת אביו, הרי גם כאן, בשעה שהחזיקו לא היו הנכסים נכסי הפקר, ולא קנו. אבל לדעתו של רבא, שהדברים תלויים ברפיון החזקה, הרי במקרה זה, כששמעו בו שמת — החזיקו לגמרי, וכבר אז קנו את הנכסים.
  ומביאים ראיה לשאלה אם עובר יורש: <strong>תא שמע</strong> <small>[בוא</small> ו<small>שמע]</small> ממה ששנינו: <strong>תינוק בן יום אחד נוחל</strong> (יורש) נכסים, <strong>ומנחיל</strong> נכסים ליורשיו. ונדייק מכאן: <strong>בן יום אחד</strong> — <strong>אין</strong> <small>[כן],</small> <strong>עובר</strong> — <strong>לא!</strong> ודוחים: <strong>הא</strong> <small>[הרי]</small> כבר <strong>אמר רב ששת:</strong> הכוונה היא באותה משנה לדין אחר, שתינוק בן יומו <strong>נוחל בנכסי האם</strong> ברגע שנולד, כדי <strong>להנחיל</strong> אותם (גם אם מת לאחר יום) ליורשיו שאינם יורשי האם, כגון <strong>לאחין</strong> שיש לו <strong>מן האב.</strong> <strong>ו</strong>במקרה זה <strong>דוקא</strong> כשהוא <strong>בן יום אחד</strong> נוחל ומנחיל לאחיו מן האב, <strong>אבל עובר</strong> שמתה אמו והותירה נכסים — <strong>לא</strong> נוחל את אמו, <strong>מאי טעמא</strong> <small>[מה טעם</small> הדבר<small>]?</small> — 
## דף קמב:
 לפי שבמקרה כזה שמדובר בו, <strong>מיית ברישא</strong> <small>[מת בראשונה]</small> לפני שמתה האם, מפני שלא יתכן שאשה מעוברת תמות ועוברה עדיין בחיים, משום שכוח החיות שבו קטן יותר, <strong>ואין הבן יורש את אמו</strong> כשהוא <strong>בקבר להנחיל לאחין מן האב.</strong> אבל במקרה אחר, כשאין מדובר בנכסי האם, יש לומר כי העובר יורש.
  ותוהים:  <strong>למימרא</strong> <small>[האם לומר]</small> שברור ש<strong>הוא</strong> העובר <strong>מיית ברישא</strong> <small>[מת</small> תמיד <small>בראשונה]?</small> <strong>והא הוה עובדא</strong> <small>[והרי היה עובר]</small> שמתה אמו, <strong>ופרכס</strong> העובר <strong>תלתא פרכוסי</strong> <small>[שלושה פרכוסים]</small> אחרי מות אמו! <strong>אמר מר בר רב אשי:</strong> זו אינה ראיה, <strong>מידי דהוה</strong> <small>[כמו שקורה]</small> ב<strong>זנב הלטאה שמפרכסת,</strong> שאין זה אומר שיש בה חיים, אלא הם תנועות של שרירים בלבד.
 <strong>מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא אמר:</strong> מה שאמרו באותה משנה שבן יום אחד נוחל ומנחיל, הכוונה היא <strong>לומר שממעט בחלק בכורה,</strong> שכאשר מחלקים את הנכסים, מחשיבים אותו אילו היה קיים (למרות שכבר מת) ומקבל הבכור שני חלקים לפי חשבון זה. <strong>ו</strong>לענין זה <strong>דוקא בן יום אחד</strong> ממעט בחלק הבכורה, <strong>אבל עובר</strong> למרות שהוא יורש — בחלק הבכורה <strong>לא</strong> ממעט, <strong>מאי טעמא</strong> <small>[מה טעם</small> הדבר<small>]?</small> — <strong>"וילדו לו"</strong> (דברים כא, טו) <strong>אמר רחמנא</strong> <small>[הכתוב].</small>
 ודבר זה הוא כמו הלכה אחרת ש<strong>אמר מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא: בן שנולד לאחר מיתת אביו</strong> — <strong>אינו ממעט בחלק בכורה, מאי טעמא</strong> <small>[מה טעם</small> הדבר<small>]?</small> <strong>"וילדו לו" אמר רחמנא</strong> <small>[הכתוב]</small> בענין ירושת הבכור, לומר שהבכור נוטל פי שנים ככל אחד מן האחים שכבר נולדו כשמת האב, <strong>והא ליכא</strong> <small>[והרי אין כאן].</small>
 ומעירים: <strong>בסורא מתנו הכי</strong> <small>[</small>היו <small>שונים כך]</small> כמו שלמדנו. <strong>בפומבדיתא מתנו הכי</strong> <small>[</small>היו <small>שונים כך]</small> בנוסח אחר: <strong>אמר מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא: בכור שנולד לאחר מיתת אביו</strong> — <strong>אינו נוטל פי שנים, מאי טעמא</strong> <small>[מה טעם</small> הדבר<small>]?</small> — <strong>"יכיר" אמר רחמנא</strong> <small>[הכתוב]</small> בענין הבכורה ("כי את הבכור... יכיר". דברים כא, יז), <strong>והא ליתא</strong> <small>[והרי אין]</small> אב ש<strong>יכיר.</strong> ומסכמים: <strong>והלכתא ככל הני לישני</strong> <small>[והלכה ככל אותן לשונות]</small> ש<strong>אמר מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא;</strong> שתינוק בן יומו ממעט מחלק הבכורה, שבן שנולד לאחר מות אביו אינו ממעט בחלק הבכורה, ושבכור שנולד לאחר מות אביו אינו נוטל פי שנים. 
 <big>א</big> ושבים לדון בענין האמור במשנתנו, שהאומר "אם תלד אשתי זכר יטול מנה" וכו'. <strong>אמר ר' יצחק אמר ר' יוחנן:</strong> הלכה היא ש<strong>המזכה לעובר לא קנה. ואם תאמר: משנתינו,</strong> הרי ממנה עולה שיכול לזכות לעובר! שם זהו מקרה מיוחד שנתנו חכמים תוקף לקנין כזה, <strong>הואיל ודעתו של אדם קרובה אצל בנו</strong>, אבל אין אדם יכול לזכות לעוברו של אדם אחר.
  באותו ענין מסופר, <strong>אמר ליה</strong> <small>[לו]</small> <strong>שמואל לרב חנא בגדתאה</strong> <small>[מבגדד]:</small> <strong>פוק אייתי</strong> <small>[צא</small> ו<small>הבא]</small> <strong>לי בי</strong> (מנין) <strong>עשרה, ואימר</strong> <small>[ואומר]</small> <strong>לך באפייהו</strong> <small>[בפניהם]</small> כדי שיתפרסם הדבר במעמד גדול: <strong>המזכה לעובר קנה.</strong> ואולם מסכמים את ההלכה בגמרא באופן שונה, <strong>והלכתא</strong> <small>[והלכה</small> היא<small>]:</small> <strong>המזכה לעובר לא קנה.</strong>
 מסופר: <strong>ההוא</strong> <small>[</small>אדם <small>אחד]</small> ש<strong>אמר לדביתהו</strong> <small>[לאשתו]</small> עוד קודם שהיתה מעוברת: <strong>נכסי</strong> יהיו <strong>לבני דיהוו</strong> <small>[לבנים שיהיו]</small> <strong>לי מיניך</strong> <small>[ממך].</small> <strong>אתא בריה קשישא</strong> <small>[בא בנו הגדול]</small> מנישואיו הקודמים, <strong>אמר ליה</strong> <small>[לו]:</small> <strong>ההוא גברא מאי תיהוי עליה</strong> <small>[אותו אדם מה יהא עליו]?</small> כלומר מה יהיה עלי, וכי אני לא אקבל דבר? <strong>אמר ליה</strong> <small>[לו]:</small> <strong>זיל קני כחד מברא</strong> <small>[לך קנה</small> חלק <small>כאחד מן הבנים</small> האחרים<small>]</small> שייוולדו. ובפתרון בעיה זו פשוט לנו ש<strong>הנך</strong> <small>[אותם</small> הבנים<small>]</small> שייוולדו לאחר מכן <strong>ודאי לא קנו</strong> את הנכסים, ולא יטלו יותר מחלקם כיורשים, משום <strong>דאכתי ליתנהו</strong> <small>[שעדיין אינם]</small> בעולם.
  ואולם לגבי <strong>האי</strong> <small>[זה]</small> הבן הגדול, יש לשאול: האם <strong>אית חולק לטליא</strong> <small>[יש חלק לנער]</small> <strong>במקום</strong> שיש <strong>בניא</strong> <small>[בנים]</small> אחרים שיורשים. והוא מקבל, על סמך דבריו של אביו, חלק נוסף על המגיע לו מצד הירושה, <strong>או לית ליה חולק לטליא</strong> <small>[אין לו חלק</small> נוסף <small>לנער]</small> <strong>במקום</strong> שיש <strong>בניא</strong> <small>[בנים]?</small> <strong>ר' אבין ור' מיישא ור' ירמיה דאמרי</strong> <small>[שאמרו]:</small> <strong>אית חולק לטליא</strong> <small>[יש חלק לנער]</small> <strong>במקום</strong> שיש <strong>בניא</strong> <small>[בנים].</small> <strong>ר' אבהו ור' חנינא בר פפי ור' יצחק נפחא דאמרי</strong> <small>[שאמרו]:</small> <strong>לית חולק לטליא</strong> <small>[אין חלק לנער]</small> <strong>במקום</strong> שיש <strong>בניא</strong> <small>[בנים]</small><small>.</small>
 <strong>אמר ליה</strong> <small>[לו]</small> <strong>ר' אבהו לר' ירמיה:</strong> האם <strong>הלכתא כוותן</strong> <small>[הלכה כמותנו],</small> <strong>או הלכתא כותייכו</strong> <small>[הלכה כמותכם]?</small> <strong>אמר ליה</strong> <small>[לו]:</small> <strong>פשיטא דהלכתא כוותן</strong> <small>[פשוט שהלכה כמותנו],</small> <strong>דקשישנא מינייכו</strong> <small>[ש</small>כן <small>אנו זקנים מכם],</small> <strong>ולאו הלכתא כוותייכו דדרדקי אתון</strong> <small>[ואין הלכה כמותכם שצעירים אתם].</small> <strong>אמר ליה</strong> <small>[לו]</small> ר' אבהו: <strong>מידי בקשישותא תליא מילתא</strong> <small>[וכי בזיקנה תלוי הדבר]?</small> הלא <strong>בטעמא תליא מילתא</strong> <small>[בטעם תלוי הדבר]</small> ולנו יש טעם. שאל אותו ר' ירמיה: <strong>וטעמא מאי</strong> <small>[וטעם</small> זה <small>מהו]?</small> אמר לו ר' אבהו: <strong>זיל לגביה</strong> <small>[לך אצל]</small> <strong>ר' אבין דאסברתה ניהליה</strong> <small>[שהסברתיה לו</small> את ההלכה הזו<small>],</small>
## דף קמג.
 <strong>וכרכיש בה רישיה בי מדרשא</strong> <small>[והניד לי בראשו</small> כמסכים <small>בבית המדרש].</small> <strong>אזל לגביה</strong> <small>[הלך</small> ר' ירמיה <small>אצלו</small> אל רבין<small>],</small> <strong>אמר ליה</strong> <small>[לו]:</small> הטעם שנתן ר' אבהו לדבר היה כך: <strong>אילו אמר ליה</strong> <small>[היה אומר לו]</small> אותו אב לבנו הגדול: <strong>"קני</strong> <small>[קנה]</small> <strong>כחמור" מי קני</strong> <small>[האם היה קונה]?</small> שכיון שהשווה את קניינו לקנין החמור — לא קנה דבר. ואף כאן, כיון שהשווה את מתנתו למתנה שהוא נותן לבנים שלא נולדו, הרי כשם שהמתנה להם אינה יכולה לחול, כך לא חלה המתנה לבנו הגדול.
 <big>א</big> ומעירים, דבר זה נאמר גם כהלכה מוסכמת במחלוקת של אמוראים אחרים. <strong>דאיתמר</strong> <small>[שנאמר]:</small> האומר לאדם אחר <strong>"קני</strong> <small>[קנה]</small> <strong>כחמור"</strong> — בוודאי <strong>לא קנה</strong> כלום, משום שלחמור אין קנין. אבל במקרה שונה, כאשר אמר <strong>"את</strong> <small>[אתה]</small> <strong>וחמור</strong> תקנו את נכסי <strong>",</strong> נחלקו בכך, ש<strong>רב נחמן אמר: קנה מחצה,</strong> את החלק שניתן לו, <strong>ורב המנונא אמר: לא אמר כלום,</strong> שכיון שצירף אותם בקנין זה, הרי כשם שלא קנה החמור כך לא קנה האיש. <strong>ורב ששת אמר: קנה הכל,</strong> שנתן הכל לשניהם, וכיון שאין החמור יכול לזכות, נמצא שזכה הוא בכל.
 <strong>אמר רב ששת: מנא אמינא לה</strong> <small>[מנין אני אומר זאת]</small> שזכה בכל, ואין להתחשב מה שנאמר לגבי החמור? <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר: אין לך מר בקישות אלא פנימי שבו,</strong> שלפעמים החלק הפנימי של הקישות הוא מר ואינו ראוי לאכילה, ואין לתת אותו כתרומה. וכיון שאינו יודע אם הקישות שהוא תורם מר בחלקו הפנימי, <strong>לפיכך כשהוא תורם</strong> מן הקישות — <strong>מוסיף</strong> מקישואים אחרים <strong>על החיצון שבו</strong> שהוא מתוק, <strong>ותורם</strong> על שאר הקישואים.
 ויש לשאול: <strong>אמאי</strong> <small>[מדוע]</small> חלה התרומה? הרי כמו <strong>"את</strong> <small>[אתה]</small> <strong>וחמור" הוא!</strong> שהרי החלק הפנימי אינו ראוי לתרומה, ובכל זאת כשהוא נותן מן הפנימי ומן החיצון יחד — יוצא ידי חובה בתרומה שתורם מן החיצון!
  ודוחים:  <strong>שאני התם</strong> <small>[שונה שם],</small> <strong>דמדאורייתא</strong> <small>[שמן התורה]</small> <strong>תרומה מעלייתא</strong> <small>[מעולה</small> טובה<small>]</small> <strong>היא,</strong> ורק חכמים אמרו שצריך לחזור ולתרום מן המובחר. ואם כן, אין זה נחשב כצירוף דבר ראוי לתרומה (ולקנין) לדבר שאינו ראוי כלל.
  ש<strong>אמר ר' אילעא: מנין לתורם מן הרע על היפה שתרומתו תרומה?</strong> — <strong>שנאמר: "ולא תשאו עליו חטא בהרימכם את חלבו ממנו"</strong> (במדבר יח, לב), כלומר, לא יהיה בכם חטא אם תרימו תרומה מן החלק הטוב ("חלבו"), ומשמע שאם הפריש מן הרע — יש בו משום חטא. <strong>ואם אינו קדוש,</strong> כלומר, אם אין בהפרשה מן הרע דין תרומה כלל, <strong>נשיאות חטא למה?</strong> והרי לא עשה מעשה כלל! אלא <strong>מכאן לתורם מן הרע על היפה שתרומתו</strong> בדיעבד <strong>תרומה.</strong>
 <strong>אמר ליה</strong> <small>[לו]</small> <strong>רב מרדכי לרב אשי, מתיב</strong> <small>[היה מקשה]</small> <strong>רב אויא תיובתא</strong> <small>[קושיה]</small> על שיטת רב המנונא, ש"את וחמור" לא קנה כלום, ממה ששנינו: <strong>מעשה בחמש נשים ובהן</strong> היו <strong>שתי אחיות, וליקט אחד כלכלה</strong> (סל) <strong>של תאנים, ושלהן היתה,</strong> מן השדה שהיה שייך לנשים, <strong>ושל שביעית היתה</strong> ולכן התאנים היו הפקר, ומה שליקט הרי הוא שלו, <strong>ואמר:</strong> <strong>"הרי כולכן מקודשות לי בכלכלה זאת", וקבלה אחת מהן על ידי</strong> (עבור) <strong>כולן</strong> — <strong>אמרו חכמים: אין</strong> אותן שתי <strong>אחיות מקודשות.</strong>
 ויש לדייק: <strong>אחיות הוא</strong> ש<strong>אין מקודשות, הא</strong> <small>[הרי]</small> אם היו <strong>נכריות</strong> (זרות) הנשים האחרות שאינן קרובות זו לזו — <strong>מקודשות. ואמאי</strong> <small>[ומדוע]</small> יתקדשו האחרות? הלא <strong>"את וחמור" היא!</strong> שהרי הוא מקדש שתי נשים שאינן ראויות לקידושין, ויחד איתן גם נשים הראויות לכך!
 <strong>אמר ליה</strong> <small>[לו]</small> רב אשי לרב מרדכי <small>:</small> <strong>היינו דחזאי</strong> <small>[זהו</small> ההסבר למה <small>שראיתי]</small> את <strong>רב הונא בר אויא בחלמא</strong> <small>[בחלום],</small> שמשמעו <strong>דמותיב</strong> <small>[</small>מה <small>שמקשה]</small> <strong>רב אויא תיובתא</strong> <small>[קושיה].</small> אבל לגופה של הקושיה, <strong>לאו מי אוקימנא</strong> <small>[האם לא העמדנו]</small> משנה זאת שמדובר שם כש<strong>אמר:</strong> <strong>"הראויה מכם לביאה תתקדש לי"?</strong> וממילא שתי האחיות לא היו כלל בכלל המקודשות, ואין זה כלל כענין "את וחמור".
 <big>ב</big> ובשאלה אחרת הקשורה ללשון של הקנאה משותפת מסופר, <strong>ההוא</strong> <small>[</small>אדם <small>אחד]</small> ש<strong>אמר לה לדביתהו</strong> <small>[לאשתו]:</small> <strong>"נכסיי ליך</strong> <small>[לך]</small> <strong>ולבניך", אומר רב יוסף: קנתה</strong> האשה <strong>מחצה</strong> מן הנכסים כולם, למרות שלא פירש כמה הוא נותן לה. <strong>ואמר רב יוסף: מנא אמינא לה</strong> <small>[מנין אני אומר זאת]?</small> — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>רבי אמר:</strong> נאמר על לחם הפנים, לאחר שמורידים אותו מהשולחן שבמקדש: <strong>"והיתה לאהרן ולבניו"</strong> (ויקרא כד, ט), וכוונתו — <strong>מחצה לאהרן מחצה לבניו,</strong> ומכאן שאם מפרשים שמו של יחיד עם רבים במתנה, הכוונה היא שהוא מקבל מחצית.
 <strong>אמר ליה</strong> <small>[לו]</small> <strong>אביי: בשלמא התם</strong> <small>[נניח שם]</small> בענין לחם הפנים, מובן הדבר, שכן <strong>אהרן בר</strong> <small>[בן]</small> <strong>חלוקה הוא,</strong> שהוא ראוי מצד עצמו לקבל חלק ככל כהן אחר, <strong>להכי פרט ביה רחמנא למשקל פלגא</strong> <small>[לכך פרטה בו התורה</small> והזכירה אותו במיוחד, כדי לזכותו יותר, <small>ליטול מחצה],</small> ואולם <strong>אשה לאו</strong> <small>[לא]</small> <strong>בת ירושה היא</strong> כלל<strong>,</strong> ועל כן <strong>דיה שתטול</strong> חלק בנכסים <strong>כאחד מן הבנים</strong>.
  ומקשים על דברי אביי: <strong>איני</strong> <small>[כן הוא]?</small> <strong>והא עובדא הוה</strong> <small>[והרי מעשה היה</small> כעין זה<small>]</small> <strong>בנהרדעא</strong> שנתן אדם מתנה לפלוני ולאחרים, <strong>ואגביה</strong> <small>[והגבה</small> ונתן <small>לו]</small> <strong>שמואל פלגא</strong> <small>[חצי]!</small> וכן היה מעשה כזה <strong>בטבריא, ואגביה</strong> <small>[והגבה לו]</small> <strong>ר' יוחנן פלגא</strong> <small>[חצי]!</small> <strong>ותו</strong> <small>[ועוד],</small> <strong>כי אתא</strong> <small>[כאשר בא]</small> <strong>רב יצחק בר יוסף</strong> מארץ ישראל <strong>אמר: ההוא דמי כלילא דשדו דבי מלכא אאבולי ואאיסטרוגי</strong> <small>[אותם דמי כתר,</small> סוג של מס, <small>שהטילו בית הקיסר על חברי מועצת העיר ועל עשיריה],</small> <strong>אמר רבי: ניתבו אבולי פלגא ואיסטרוגי פלגא</strong> <small>[שיתנו חברי המועצה חצי והעשירים חצי].</small> משמע שאם מזכירים שתי קבוצות בהקשר אחד — הכוונה היא שלכל אחת מהן יש מחצית!
  ודוחים:  <strong>הכי השתא</strong> <small>[כך אתה משווה]?</small> <strong>התם מעיקרא כי הוו כתבי</strong> <small>[שם מתחילה כאשר היו כותבים]</small> ומטילים מיסים — <strong>אאבולי הוו כתבי</strong> <small>[על חברי המועצה היו כותבים</small> ומטילים אותם<small>],</small> <strong>ואיסטרוגי הוו מסייעי בהדייהו</strong> <small>[ועשירי העיר היו מסייעים בידם],</small> <strong>וידע מלכא דהוו קא מסייעי</strong> <small>[המלך שהם מסייעים],</small> ולכן <strong>השתא מאי דקא כתבי אאבולי ואאיסטרוגי</strong> <small>[עכשיו מה שכתבו</small> במפורש <small>על חברי המועצה ועל העשירים]</small> הרי זה <strong>למימרא דהני פלגא והני פלגא</strong> <small>[לומר שאלה</small> נותנים <small>חצי ואלה חצי].</small> ואולם אין ללמוד מכאן שבכל מקום שמזכירים מישהו (או קבוצת אנשים) בנפרד הכוונה היא למחצית.
 <strong>מתיב</strong> <small>[מקשה]</small> <strong>ר' זירא</strong> על רב יוסף ממה ששנינו: <strong>האומר "הרי עלי מנחה</strong> של <strong>מאה עשרון</strong> (עשירית האיפה קמח) <strong>להביא בשני כלים"</strong> — <strong>מביא ששים</strong> עשרון <strong>בכלי אחד, וארבעים</strong> הנותרים <strong>בכלי אחד,</strong> שאין מביאים בכלי אחד יותר משישים עשרון. 
## דף קמג:
 <strong>ואם הביא חמשים בכלי אחד וחמשים בכלי אחד</strong> — <strong>יצא;</strong> ונדייק מכאן: <strong>אם הביא</strong> — <strong>אין</strong> <small>[כן],</small> כלומר, בדיעבד יצא ידי חובתו, <strong>לכתחלה</strong> — <strong>לא,</strong> אלא צריך היה להביא ששים בכלי אחד וארבעים בכלי אחר. <strong>ואי סלקא</strong> <small>[ואם עולה]</small> על <strong>דעתך</strong> לומר כי <strong>כל כי האי גוונא</strong> <small>[כעין זה],</small> שמחלק דבר לשנים בלא להגדיר מה יהיה בחלקו של כל אחד, <strong>פלגא ופלגא</strong> <small>[מחצה ומחצה]</small> <strong>הוא, אפילו לכתחלה נמי</strong> <small>[גם כן]</small> יביא חמישים וחמישים!
  ודוחים:  <strong>הכי השתא</strong> <small>[כך אתה משווה]?</small> <strong>התם אנן סהדי דהאי גברא מעיקרא</strong> <small>[שם,</small> בענין המנחה, <small>אנו עדים,</small> הכל מבינים, <small>שאותו אדם מתחילה]</small> <strong>לקרבן גדול קא מכוין</strong> <small>[מתכוון],</small> <strong>והאי דקאמר</strong> <small>[וזה שהוא אומר]</small> <strong>בשני כלים</strong> — משום <strong>דידע</strong> <small>[ש</small>הוא <small>יודע]</small> ש<strong>לא אפשר לאתויי</strong> <small>[להביא]</small> את כולם <strong>בכלי אחד,</strong> ולכן <strong>כמה</strong> ש<strong>אפשר לאיתויי</strong> <small>[להביא]</small> בכלי אחד <strong>מייתינן</strong> <small>[מביאים],</small> ובכלי אחד לא ניתן להביא יותר מששים. אבל בכל מקרה אחר בו אין הנחה מוקדמת כזאת, מחלקים את הדבר לשני חלקים שווים.
  ובמסקנת ההלכה מעירים: <strong>והלכתא כוותיה</strong> <small>[והלכה כשיטתו]</small> של <strong>רב יוסף</strong> במחלוקתו נגד רבה, בשלושה עניינים: <strong>בשדה</strong> (ב"ב יב,ב) ב<strong>ענין</strong> (ב"ב קיד,א), <strong>ו</strong>ב<strong>מחצה,</strong> כלומר, בענייננו, שאם נתן וחילק לשתי קבוצות ולא פירש כמה, הרי זה מחצה לכל קבוצה.
 <big>א</big> ובענין דומה הנוגע למתנה שלא נאמרה בה חלוקה ברורה, מסופר, <strong>ההוא דשדר פיסקי דשיראי לביתיה</strong> <small>[</small>אדם <small>אחד שלח חתיכות משי לביתו]</small> במתנה. <strong>אמר ר' אמי: הראויין ל</strong>בגדי <strong>בנים</strong> — ניתנים <strong>לבנים,</strong> ה<strong>ראויין לבנות</strong> — ניתנים <strong>לבנות.</strong> ומעירים: <strong>ולא אמרן</strong> <small>[אמרנו]</small> דבר זה <strong>אלא דלית ליה כלתא</strong> <small>[</small>כ<small>שאין לו כלות],</small> <strong>אבל</strong> אם <strong>אית ליה כלתא</strong> <small>[יש לו כלות]</small> — <strong>לכלתיה שדר</strong> <small>[לכלותיו שלח].</small> <strong>ואי בנתיה לא נסיבן</strong> <small>[ואם בנותיו אינן נשואות],</small> <strong>לא שבק בנתיה ומשדר לכלתיה</strong> <small>[אינו מניח</small> את <small>בנותיו ושולח לכלותיו].</small>
 מסופר, <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם]</small> בצוואה: <strong>נכסיי לבניי. הוה ליה ברא וברתא</strong> <small>[היו לו בן ובת],</small> והשאלה היתה: <strong>מי קרו אינשי לברא בניי</strong> <small>[האם קוראים אנשים לבן</small> אחד <small>בני],</small> <strong>ולסלוקי לברתא</strong> <small>[ולסלק את הבת]</small> <strong>מעישור</strong> נכסים <strong>קאתי</strong> <small>[הוא בא],</small> כלומר, שלא תקבל אף עישור נכסים לנדוניה. <strong>או דלמא</strong> <small>[שמא]</small> <strong>לא קרו אינשי לברא בניי</strong> <small>[אין קוראים אנשים לבן</small> אחד <small>בני],</small> <strong>ולמושכה לברתא</strong> <small>[ולצרף את בתו]</small> <strong>במתנה קאתי</strong> <small>[הוא בא]?</small>
 <strong>אמר אביי, תא שמע</strong> <small>[בוא ושמע]</small> שנאמר: <strong>"ובני דן חשים"</strong> (בראשית מו, כג), ולא נזכר בן נוסף, משמע שאף לבן אחד קורים "בנים". <strong>אמר ליה</strong> <small>[לו]</small> <strong>רבא: דלמא כדתנא דבי</strong> <small>[שמא</small> יש לפרש פסוק זה <small>כמו ששנה</small> החכם <small>בבית]</small> מדרשו של <strong>חזקיה,</strong> שאין "חושים" שמו של בנו של דן, אלא לומר <strong>שהיו</strong> בניו <strong>מרובין כחושים</strong> (קבוצות) <strong>של קנה,</strong> ולכן השתמשו בלשון רבים! <strong>אלא אמר רבא:</strong> ראיה היא ממה שנאמר: <strong>"ובני פלוא אליאב"</strong> (במדבר כו, ח), למרות שנזכר רק בן אחד. <strong>רב יוסף אמר,</strong> ראיה היא ממה שנאמר: <strong>"ובני איתן עזריה"</strong> (דברי הימים א ב, ח).
  מסופר, <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם</small> בצוואה<small>]:</small> <strong>"נכסאי לבנאי"</strong> <small>[נכסיי לבני],</small> <strong>הוה ליה ברא ובר ברא</strong> <small>[היה לו בן ובן הבן],</small> והשאלה היתה: האם <strong>קרו אינשי לבר ברא "ברא"</strong> <small>[קוראים אנשים לבן הבן "בן"]</small> <strong>או לא? רב חביבא אמר: קרו אינשי לבר ברא "ברא"</strong> <small>[קוראים אנשים לבן הבן "בן"],</small> <strong>מר בר רב אשי אמר: לא קרו אינשי לבר ברא "ברא"</strong> <small>[אין קוראים אנשים לבן הבן "בן"].</small> ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>מר בר רב אשי: המודר הנאה מבנים</strong> של אדם מסויים — <strong>מותר בבני בנים,</strong> משמע שאינם בכלל בנים.
 <big>ב משנה</big> אדם שמת ו<strong>הניח בנים גדולים וקטנים,</strong> אם <strong>השביחו גדולים את הנכסים</strong> — <strong>השביחו לאמצע,</strong> כלומר, כאשר מחלקים את הירושה, מחלקים גם את השבח בין כולם. אבל <strong>אם אמרו</strong> הבנים הגדולים מתחילה: <strong>ראו מה שהניח אבא הרי אנו עושין</strong> מלאכה בנכסים <strong>ואוכלים</strong> מה שעשינו — מה ש<strong>השביחו</strong> הוא <strong>לעצמן. וכן האשה שהשביחה את הנכסים</strong> — <strong>השביחה לאמצע.</strong> ו<strong>אם אמרה: "ראו מה שהניח לי בעלי, הרי אני עושה ואוכלת"</strong> — הרי <strong>השביחה לעצמה.</strong>
 <big>ג גמרא</big> על מה שנאמר במשנה, שאם השביחו הגדולים את הנכסים, השביחו לאמצע, <strong>אמר רב חביבא בריה</strong> <small>[בנו]</small> של <strong>רב יוסף בריה</strong> <small>[בנו]</small> של <strong>רבא משמיה</strong> <small>[משמו]</small> של <strong>רבא: לא שנו אלא ששבחו</strong> ה<strong>נכסים מחמת נכסים,</strong> שהיורשים הללו הוציאו כסף מן הנחלה המשותפת כדי להשביח את הנכסים, ועבודתם היתה רק בניהול ההשקעות, <strong>אבל</strong> אם <strong>שבחו</strong> ה<strong>נכסים מחמת עצמן,</strong> כלומר, מחמת עבודתם או ממונם של הבנים הגדולים — בכל מקרה <strong>השביחו לעצמן.</strong>
 ושואלים: <strong>איני</strong> <small>[כן הוא]?</small> <strong>והא</strong> <small>[והרי]</small> <strong>אמר ר' חנינא: אפילו לא הניח להם אביהם אלא</strong>
## דף קמד.
 <strong>אודייני</strong> (מכתשת) שמשתמשים בה אחרים תמורת תשלום, <strong>השכר</strong> שמקבלים עליה הוא <strong>לאמצע; והא</strong> <small>[והרי]</small> <strong>אודייני</strong> שהרווח שלה <strong>מחמת עצמו הוא,</strong> שהגדולים צריכים לעמוד ולשמור ולהשגיח על עבודתה, ואין כאן הוצאות על חשבון הנכסים, ובכל זאת אנו אומרים שכולם מתחלקים בשווה! ודוחים: <strong>שאני</strong> <small>[שונה]</small> <strong>אודייני, דלנטירותא</strong> <small>[שלשמירה]</small> <strong>הוא דעבידא</strong> <small>[שעשויה]</small>, <strong>ואפילו קטנים נמי מצו מנטרי לה</strong> <small>[גם כן יכולים לשמור אותה],</small> ובמקרה כזה אין לגדולים יתרון על הקטנים אשר בגללו יכולים הם לדרוש לעצמם יותר משותפים רגילים.
 <big>א</big> שנינו במשנה שאם <strong>אמרו</strong> האחים הגדולים <strong>"ראו מה שהניח אבא הרי אנו עושין ואוכלין"</strong> — <strong>השביחו לעצמן.</strong> מסופר: <strong>רב ספרא שבק אבוה זוזי</strong> <small>[הניח אביו</small> <small>זוזים,</small> דינרים<small>].</small> <strong>שקלינהו עבד בהו עיסקא</strong> <small>[נטל אותם</small> רב ספרא <small>עשה בהם עסק].</small> <strong>אתו אחי תבעוהו בדינא קמיה</strong> <small>[באו האחים</small> ו<small>תבעו אותו לדין לפני]</small> <strong>רבא</strong> שיתן גם להם מן הרווחים, <strong>אמר להו</strong> <small>[להם]</small> רבא: <strong>רב ספרא גברא רבה</strong> <small>[אדם גדול]</small> <strong>הוא, לא שביק גירסיה וטרח לאחריני</strong> <small>[אינו מניח</small> את <small>לימודו</small> כדי <small>לטרוח לאחרים]</small> ולכן ברור שאם טרח — טרח לעצמו, למרות שלא התנה כן במפורש.
 <big>ב</big> שנינו במשנה: <strong>האשה שהשביחה את הנכסים</strong> — <strong>השביחה לאמצע.</strong> ושואלים: <strong>אשה בנכסי יתמי</strong> <small>[יתומים]</small> <strong>מאי עבידתה</strong> <small>[מה מעשיה]?</small> כלומר, מה עניינה ומה זכותה בנכסים הללו? <strong>אמר ר' ירמיה:</strong> כאן מדובר <strong>באשה יורשת,</strong> כגון שהיתה בת אחיו של בעלה, וכשמת בלא בנים — ירשה אותו במקום אביה (שמת גם הוא בלא בנים).
  ואומרים: אם כך,  <strong>פשיטא</strong> <small>[פשוט]</small> שכך הוא, שדינה כשאר יורשים! ומשיבים: <strong>מהו דתימא</strong> <small>[שתאמר]:</small> <strong>כיון דלאו</strong> <small>[שאין]</small> <strong>דרכה</strong> של אשה <strong>למטרח</strong> <small>[לטרוח]</small> בהשבחה של נכסים, <strong>אף על גב</strong> <small>[אף על פי]</small> ש<strong>לא פריש</strong> <small>[פירשה]</small> שלעצמה היא עושה — <strong>כמו דפריש דמי</strong> <small>[שפירשה נחשב],</small> על כן <strong>קא משמע לן</strong> <small>[השמיע לנו]</small> שדווקא אם פירשה הרווחים לעצמה.
 <big>ג</big> שנינו במשנה ש<strong>אם אמרה "ראו מה שהניח לי בעלי הריני עושה ואוכלת"</strong> — <strong>השביחה לעצמה.</strong> ותוהים: <strong>פשיטא</strong> <small>[פשוט,</small> מובן מאליו<small>],</small> שכך הוא! ומשיבים: <strong>מהו דתימא</strong> <small>[שתאמר]:</small> <strong>כיון דשביחא לה מילתא</strong> <small>[שמשובח עבורה הדבר],</small> <strong>דאמרי</strong> <small>[ש</small>כן שומעת היא <small>שאנשים</small> <small>אומרים]:</small> ראו עד כמה <strong>קא טרחא קמי יתמי</strong> <small>[היא טורחת לפני היתומים]</small> — <strong>אחולי אחלה</strong> <small>[</small>הרי היא <small>מוחלת</small> על השבח<small>],</small> וחולקת עמם בשווה <strong>קא משמע לן</strong> <small>[השמיע לנו]</small> שלא.
 <big>ד</big> <strong>אמר ר' חנינא: המשיא אשה לבנו גדול בבית</strong> שייחד לצורך החופה ומשתה הנישואין — <strong>קנאו</strong> הבן את הבית במתנה. ומוסיפים: <strong>ודוקא</strong> כשהיה זה בנו ה<strong>גדול, ודוקא</strong> שמשיאו <strong>בתולה, ודוקא</strong> שהיא <strong>אשתו ראשונה</strong> של הבן, <strong>ודוקא שהשיאו ראשון</strong> בין בניו, שאז יש לומר שמתוך כל הטעמים האלה חביב עליו ביותר ונתן לו.
  ומבררים פרטי דברים בענין זה: <strong>פשיטא</strong> <small>[פשוט</small> לנו<small>]</small> שאם <strong>ייחד לו אביו בית</strong> לנישואין <strong>ו</strong>יש <strong>עלייה</strong> על גבי הבית — את ה<strong>בית קנה,</strong> את ה<strong>עלייה לא קנה;</strong> אלא יש לשאול: אם ייחד לו <strong>בית</strong> לנישואין <strong>ו</strong>יש <strong>אכסדרה</strong> (כמין חדר כניסה שלפני הבית) לאותו בית, ועשה את הנישואין בבית, <strong>מהו</strong> הדין? האם נתן לו גם את האכסדרה? וכן <strong>שני בתים זה לפנים מזה,</strong> וייחד את הפנימי לנישואין, <strong>מהו?</strong> שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>ייחד לו אביו בית וכלי בית</strong> לנישואיו — <strong>כלי בית קנה, בית לא קנה! אמר ר' ירמיה: כגון שהיה אוצרו</strong> (מחסנו) <strong>של אביו מונח שם,</strong> שכיון שברור שלא הקנה לו את האוצר אף לא הקנה לו את הבית. <strong>נהרדעי אמרי</strong> <small>[</small>חכמי <small>נהרדעא אומרים]:</small> <strong>אפילו</strong> היה שם <strong>שובכא דיוני</strong> <small>[שובך יונים]</small> של האב, לא הקנה לו את הבית. <strong>רב יהודה ורב פפי אמרי</strong> <small>[אומרים]:</small> <strong>אפילו</strong> היה שם <strong>עציצא</strong> <small>[עציץ,</small> כלי<small>]</small> של האב המכיל <strong>הרסנא</strong> <small>[דגים מטוגנים]</small> הרי זה מראה שהאב שומר את רכושו לעצמו. ומסופר: <strong>מר זוטרא אנסביה לבריה, ותלא ליה סנדלא</strong> <small>[השיא את בנו בבית, ותלה בו סנדל]</small> להודיע שהוא שומר לעצמו את זכות הקנין בבית. <strong>רב אשי נסביה לבריה, ותלא ליה אשישא דמשחא</strong> <small>[השיא את בנו, ותלה לו כלי של שמן</small> לצורך זה<small>].</small>
 <strong>אמר מר זוטרא, הני תלת מילי שוינהו רבנן כהלכתא בלא טעמא</strong> <small>[שלושה דברים אלה עשו אותם חכמים כהלכה</small> קבועה <small>בלי טעם</small> מספיק<small>]:</small> <strong>חדא</strong> <small>[אחת]</small> — <strong>הא</strong> <small>[זו],</small> <strong>אידך</strong> <small>[האחרת]</small> — מה ש<strong>אמר רב יהודה אמר שמואל: הכותב כל נכסיו לאשתו</strong> — <strong>לא עשאה אלא אפוטרופא</strong> <small>[אפוטרופוסית]</small> לנכסים, ולא נתן לה דבר. <strong>אידך</strong> <small>[האחרת]</small> — ש<strong>אמר רב:</strong> האומר לחבירו <strong>"</strong>אותו <strong>מנה</strong> שיש <strong>לי בידך,</strong> שאתה חייב לי, <strong>תנהו לפלוני",</strong> אם היה הדבר <strong>במעמד שלשתן</strong> — <strong>קנה</strong> השלישי, ואין צורך במעשה קנין ובעדים. ושלושה דינים אלה אין לנו טעם ברור מדוע נקבעו. 
## דף קמד:
 <big>א</big> <strong>אחין השותפין שנפל אחד מהן לאומנות,</strong> כלומר, לקחו אותו לעבודת כפייה עבור המלך — הרי זה <strong>נפל לאמצע,</strong> כלומר, כל האחים מתחלקים בהוצאות, או ברווח. אבל אם <strong>חלה ונתרפא,</strong> והוציא הוצאות לשם כך — <strong>נתרפא משל עצמו.</strong>
 <big>ב גמרא</big> <strong>תנא</strong> <small>[שנה</small> החכם בתוספתא<small>]:</small> <strong>האי</strong> <small>[זו]</small> ה<strong>אומנות</strong> שהזכרנו — הכוונה <strong>לאומנות המלך,</strong> ולא שיצא לעסוק במלאכה לעצמו. <strong>תנו רבנן</strong> <small>[שנו חכמים]:</small> <strong>אחד מן האחין שמינוהו גבאי</strong> עבור המלוכה, <strong>או פולמוסטוס</strong> (ממונה על אנשי צבא), ועל ידי כך הוא מרוויח כסף, <strong>אם מחמת האחין,</strong> כלומר, שמכל משפחה היו לוקחים אדם אחד לצורך זה — הרי כל מה שמרוויח ניתן <strong>ל</strong>כל ה<strong>אחין, אם מחמת עצמו</strong> לקחו אותו — הרי זה <strong>לעצמו.</strong>
 ומבררים: <strong>אם מחמת אחין</strong> — <strong>לאחין, פשיטא</strong> <small>[פשוט]</small> שכך הוא! ומשיבים: <strong>לא צריכא</strong> <small>[נצרכה]</small> אלא במקרה שהוא היה <strong>חריף טפי</strong> <small>[יותר]</small> מהאחרים, <strong>מהו דתימא</strong> <small>[שתאמר]:</small> <strong>חורפיה גרים ליה</strong> <small>[חריפותו גרמה לו]</small> ומשום כך נבחר לתפקיד זה. על כן <strong>קא משמע לן</strong> <small>[השמיע לנו]</small> שלמרות זאת, הואיל ונלקח כנציג המשפחה — השכר לאמצע.
 ועוד בענין משנתנו, <strong>תנו רבנן</strong> <small>[שנו חכמים]:</small> <strong>אחד מן האחין שנטל מאתים זוז</strong> מן הירושה, כדי ליזון מהם בזמן שהוא הולך למקום אחר <strong>ללמוד תורה או ללמוד אומנות</strong> (מלאכה), <strong>יכולין</strong> שאר <strong>האחין לומר לו: "</strong>אינך רשאי, אלא <strong>אם אתה אצלנו</strong> — <strong>יש לך מזונות</strong> כאחד מאיתנו. <strong>אם אין אתה אצלנו</strong> — <strong>אין לך מזונות".</strong> ושואלים: ומדוע?
 <strong>וליתבו ליה</strong> <small>[ושיתנו לו]</small> ב<strong>כל היכא דאיתיה</strong> <small>[מקום שישנו]</small> מה שהוא צריך! ומעירים: <strong>מסייע ליה</strong> <small>[לו]</small> הדבר <strong>לרב הונא,</strong> ש<strong>אמר רב הונא: ברכת הבית ברובה,</strong> שכאשר יש אנשים מרובים בבית, ההוצאות עבור כל אחד מבני הבית קטנות יותר. ונמצא שהוא מוציא הוצאות רבות יותר כשהוא מחוץ לבית. ושואלים: <strong>וליתבו ליה</strong> <small>[ושיתנו לו]</small> <strong>לפי ברכת הבית,</strong> שלא יתנו לו את כל מה שהוא צריך, אלא מה שהיו הוצאותיו כאילו היה בתוך הבית! ומשיבים: <strong>הכי נמי</strong> <small>[כך גם כן]</small> הוא, שכך צריכים לתת לו.
 <big>ג</big> שנינו במשנה שאם <strong>חלה ונתרפא</strong> — <strong>נתרפא משל עצמו. שלח רבין</strong> מארץ ישראל לבבל <strong>משמיה</strong> <small>[משמו]</small> של <strong>ר' אלעא: לא שנו</strong> דבר זה <strong>אלא שחלה בפשיעה</strong> על ידי רשלנותו שלו, <strong>אבל</strong> אם חלה <strong>באונס</strong> — <strong>נתרפא מן האמצע.</strong> ושואלים: <strong>היכי דמי</strong> <small>[כיצד הוא בדיוק]</small> הענין הזה שאדם חולה <strong>בפשיעה?</strong> ומשיבים: <strong>כ</strong>מו שאמר <strong>ר' חנינא,</strong> ש<strong>אמר ר' חנינא: הכל,</strong> כל המאורעות באים על אדם, <strong>בידי שמים, חוץ מצנים פחים,</strong> כלומר, קור ומכשולים, שאדם יכול להיזהר בהם, <strong>שנאמר: "צנים פחים בדרך עקש שומר נפשו ירחק מהם"</strong> (משלי כב, ה). 
 <big>ד משנה</big> <strong>האחין שעשו מקצתן שושבינות בחיי האב,</strong> כלומר, שאביהם שלח בידיהם מתנות וצרכי סעודה לנישואיו של חבירו. והמנהג היה שכאשר נישא אחד מן האחים, היו שולחים מן המשפחה האחרת שושבין עם מתנות בערך לא פחות ממה שקיבלו הם. כאשר <strong>חזרה שושבינות,</strong> כלומר, כאשר לאחר מות האב נישא אחד מהאחים, ובני המשפחה האחרת שלחו מתנות כשושבינות — <strong>חזרה לאמצע</strong> ולא רק לאותו אח שושבין. וטעם הדבר, לפי <strong>שהשושבינות נגבית בבית דין,</strong> כלומר, שהיא נחשבת כחוב לכל דבר, שהיו חייבים לאב, והיו גובים אותה אפילו בבית דין. <strong>אבל השולח לחבירו כדי יין וכדי שמן</strong> כמתנה לחתונה — <strong>אין נגבין בבית דין, מפני שהן</strong> בגדר <strong>גמילות חסדים.</strong>
 <big>ה גמרא</big> שנינו במשנה שהשולח שושבינות עם בנו — הריהי חוזרת לאמצע. <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא: <strong>שלח לו אביו שושבינות, כשהיא חוזרת</strong> — <strong>חוזרת לו.</strong> ואם <strong>נשתלחה לאביו שושבינות, כשהיא חוזרת</strong> כשהמשפחה צריכה להחזיר — <strong>חוזרת מן האמצע.</strong> הרי שדינה הראשון של הברייתא חולק על דין המשנה! <strong>אמר ר' אסי אמר ר' יוחנן: כי תנן נמי מתניתין</strong> <small>[כאשר שנינו גם כן</small> ב<small>משנתנו]</small> שחזרה שושבינות לאמצע, במקרה ש<strong>נשתלחה</strong> השושבינות <strong>לאביו תנן</strong> <small>[שנינו],</small> כלומר, לנישואי אחד מבניו.
 ומקשים: <strong>והא</strong> <small>[והרי]</small> <strong>"אחין שעשו מקצתן שושבינות" קתני</strong> <small>[שנה],</small> משמע שלא האב קיבל מתנות, אלא האחים שלחו שושבינות לאחרים! ומשיבים: <strong>תני</strong> <small>[שנה]</small> ותקן: "שעשו <strong>למקצתן</strong> שושבינות". ומקשים: <strong>והא</strong> <small>[והרי]</small> <strong>"חזרה שושבינות" קתני</strong> <small>[שנה]</small> ומשמע: חזרה למשפחה זו! ומשיבים: <strong>הכי קאמר</strong> <small>[כך אמר]:</small> אם <strong>חזרה</strong> השושבינות <strong>לגבות</strong> (להיגבות), שצריך להחזיר אותה — הריהי <strong>נגבית מאמצע.</strong>
 <strong>ר' אסי אמר:</strong> גם אם נפרש את משנתנו כפשוטה — <strong>לא קשיא</strong> <small>[אין זה קשה]:</small> <strong>כאן</strong> במשנה, מדובר שהאב שלח את השושבינות <strong>בסתם. כאן</strong> בברייתא, מדובר <strong>במפרש,</strong> כשהשושבינות נשלחת על שמו של הבן השליח<strong>. כדתניא</strong> <small>[כפי ששנינו</small> בברייתא<small>]:</small> <strong>שלח לו</strong> (עבורו) <strong>אביו שושבינות, כשהיא חוזרת</strong> — <strong>חוזרת לו</strong> לאותו בן, <strong>שלח אביו שושבינות סתם, כשהיא חוזרת</strong> — <strong>חוזרת לאמצע. ו</strong>אילו
 <strong>שמואל אמר:</strong> גם אם נפרש את משנתנו במפרש, <strong>הכא</strong> <small>[כאן]</small> במשנה, שחזרה השושבינות לאמצע, <strong>ביבם עסקינן</strong> <small>[אנו עוסקים],</small> כאשר מת הבן השושבין בלא בנים, ואחיו יבם את אשתו, ובחתונת היבם נשלחה לו השושבינות. ועל כך נאמר שאין הוא לבדו מקבלה, אלא היא מתחלקת בין האחים. שאף שיבם יורש את אחיו, מכל מקום <strong>אינו נוטל ב</strong>מה ש<strong>ראוי</strong> לבוא לידי אחיו <strong>כ</strong>מו <strong>ב</strong>מה שכבר היה <strong>מוחזק</strong> בידי האח.
 ושואלים: <strong>מכלל</strong> הדברים אתה שומע <strong>דאידך</strong> <small>[שהאחר]</small> שנשלחה לו השושבינות על ידי האח שמת, <strong>משלם?</strong> <strong>לימא</strong> <small>[שיאמר]:</small> <strong>"תנו לי שושביני ואשמח עמו",</strong> ומכיון ששושבינו אינו נמצא, אינו חייב בכך!
 <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>]</small> בענין דומה <small>:</small> <strong>מקום שנהגו להחזיר</strong> כסף <strong>קדושין</strong> כאשר מת הארוס או הארוסה — <strong>מחזירין, מקום שנהגו שלא להחזיר</strong> — <strong>אין מחזירין. ואמר רב יוסף בר אבא אמר מר עוקבא אמר שמואל: לא שנו</strong> כן <strong>אלא</strong> באופן <strong>שמתה היא,</strong> שאז הולכים אחר המנהג, <strong>אבל מת הוא</strong> — לכל הדעות <strong>אין מחזירין</strong> למשפחתו, <strong>מאי טעמא</strong> <small>[מה טעם</small> הדבר<small>]?</small> <strong>יכולה היא שתאמר:</strong>
## דף קמה.
 <strong>"תנו לי בעלי ואשמח עמו",</strong> כלומר, אני מוכנה להשלים את התנאי מצידי, ואין העיכוב תלוי בי, <strong>הכא נמי נימא</strong> <small>[כאן גם כן שיאמר]:</small> <strong>"תנו לי שושביני ואשמח עמו"!</strong>
 <strong>אמר רב יוסף: הכא במאי עסקינן</strong> <small>[כאן במה אנו עוסקים]</small> — <strong>כגון ש</strong>האח שמת <strong>שמח עמו שבעה ימי משתה, ולא הספיק לפורעו עד שמת.</strong> ונמצא שאינו יכול לטעון דבר, שהרי שמח עם שושבינו. ומכל מקום, כאמור, אין היבם (הבא במקומו) זכאי לקבל את השושבינות לעצמו בלבד, והיא חוזרת לאמצע.
 <big>א</big> ומבררים: <strong>לימא</strong> <small>[האם לומר]</small> כי הנימוק הזה של <strong>"תנו לי בעלי ואשמח עמו" תנאי</strong> <small>[</small>מחלוקת <small>תנאים]</small> <strong>היא?</strong> ומהי אותה מחלוקת? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המארס את האשה</strong> ובטלו האירוסין, אם היתה <strong>בתולה</strong> — <strong>גובה מאתים</strong> דינרים בכתובתה, <strong>ואלמנה</strong> — גובה <strong>מנה</strong> (מאה דינרים). <strong>מקום שנהגו להחזיר קדושין</strong> — <strong>מחזירין, מקום שנהגו שלא להחזיר קדושין</strong> — <strong>אין מחזירין,</strong> אלו <strong>דברי ר' נתן. ר' יהודה הנשיא אומר, באמת אמרו: מקום שנהגו להחזיר</strong> — <strong>מחזירין, מקום שנהגו שלא להחזיר</strong> — <strong>אין מחזירין.</strong>
 ותחילה תוהים: שיטת <strong>ר' יהודה הנשיא היינו</strong> <small>[הרי זו]</small> בדיוק שיטת ה<strong>תנא קמא</strong> <small>[הראשון,</small> ר' נתן<small>]</small> ומה מוסיף הוא בדבריו?! <strong>אלא לאו</strong> <small>[האם לא]</small> בנימוק של <strong>"תנו לי בעלי ואשמח עמו" איכא בינייהו</strong> <small>[יש ביניהם]</small> הבדל,
 <strong>וחסורי מחסרא והכי קתני</strong> <small>[וחסרה</small> הברייתא <small>וכך</small> יש <small>לשנותה]:</small> <strong>המארס את האשה,</strong> אם היתה <strong>בתולה</strong> — <strong>גובה מאתים, ואלמנה</strong> — <strong>מנה. במה דברים אמורים</strong> — <strong>דהדר ביה איהו</strong> <small>[שחזר בו הוא].</small> <strong>אבל</strong> אם <strong>מתה</strong> האשה, <strong>מקום שנהגו להחזיר</strong> — <strong>מחזירין, מקום שנהגו שלא להחזיר</strong> — <strong>אין מחזירין. ודוקא שמתה היא, אבל מת הוא</strong> — <strong>אין מחזירין, מאי טעמא</strong> <small>[מה טעם</small> הדבר<small>]?</small> <strong>יכולה היא שתאמר: "תנו לי בעלי ואשמח עמו",</strong> אלו דברי ר' נתן.
 <strong>ואתא</strong> <small>[ובא]</small> <strong>ר' יהודה הנשיא למימר</strong> <small>[לומר],</small> <strong>באמת אמרו: בין מת הוא ובין מתה היא, מקום שנהגו להחזיר</strong> — <strong>מחזירין, מקום שנהגו שלא להחזיר</strong> — <strong>אין מחזירין, ולא מציא אמרה</strong> <small>[יכולה לומר]:</small> <strong>"תנו לי בעלי ואשמח עמו"!</strong>
 ודוחים: <strong>לא, דכולי עלמא</strong> <small>[לדעת הכל]</small> <strong>יכולה</strong> האשה <strong>שתאמר: "תנו לי בעלי ואשמח עמו". ודמית</strong> <small>[וכאשר מת]</small> <strong>הוא כולי עלמא</strong> <strong>לא פליגי</strong> <small>[והכל אינם חולקים]</small> שאין מחזירים את הקידושין. <strong>כי פליגי</strong> <small>[כאשר נחלקו]</small> הוא במקרה <strong>שמתה היא, והכא</strong> <small>[וכאן]</small> <strong>ב</strong>שאלה של <strong>קדושין לטיבועין ניתנו קא מיפלגי</strong> <small>[חלוקים הם],</small> כלומר, האם הקידושין ניתנו לצמיתות, כאילו לטבוע בידי האשה, אף על פי שלא התקיימו הנישואין, או שמא הם מוחזרים, ש<strong>ר' נתן סבר</strong> <small>[סבור]:</small> <strong>קדושין לאו</strong> <small>[לא]</small> <strong>לטיבועין ניתנו,</strong> ולכן הדברים תלויים במנהג, ואם נהגו להחזיר — מחזירים, <strong>ור' יהודה הנשיא סבר</strong> <small>[סבור]:</small> <strong>קדושין לטיבועין ניתנו.</strong> ותוהים: כיצד יכול אתה לפרש כך?
 <strong>והא</strong> <small>[והרי]</small> <strong>"מקום שנהגו להחזיר מחזירין" קתני</strong> <small>[שנה]</small> בדברי ר' יהודה הנשיא! ומשיבים: דברים אלו אינם אמורים בקידושין, שאלו אינם חוזרים בכל מקרה, אלא <strong>הכי קאמר</strong> <small>[כך אמר]:</small> <strong>וסבלונות,</strong> מתנות שנתן החתן לכלה אחר האירוסין, <strong>ודאי מקום שנהגו להחזיר</strong> — <strong>מחזירין.</strong>
 ומעירים: <strong>והני תנאי כהני תנאי</strong> <small>[ותנאים אלה</small> שלהלן נחלקו <small>כתנאים אלה</small> הקודמים<small>],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>קדשה</strong> את האשה <strong>בככר</strong> של כסף, שהוא סכום גדול (ששת אלפי דינרים) — <strong>בתולה גובה</strong> בכתובתה <strong>מאתים</strong> בנוסף לכסף קידושיה זה, <strong>ואלמנה מנה,</strong> אלו <strong>דברי ר' מאיר. ר' יהודה אומר: בתולה גובה מאתים, ואלמנה מנה, ומחזרת לו את השאר,</strong> את כסף הקידושין. <strong>ר' יוסי אומר:</strong> אם <strong>קדשה בעשרים</strong> — <strong>נותן לה שלשים חצאין,</strong> אם <strong>קדשה בשלשים</strong> — <strong>נותן</strong> <strong>לה עשרים חצאין,</strong> כמבואר להלן.
 ונברר: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שעוסקים במקרה <strong>שמתה</strong> האשה, <strong>מי אית</strong> <small>[האם יש]</small> <strong>לה כתובה? ואלא,</strong> יש לפרש שמדובר <strong>שמת הוא,</strong> ואם כן, יש לשאול: <strong>אמאי</strong> <small>[מדוע]</small> לדעת ר' יהודה <strong>מחזרת לו את השאר,</strong> כלומר, את כסף הקידושין? <strong>ונימא</strong> <small>[ונאמר]</small> שיכולה היא לטעון: <strong>"תנו לי בעלי ואשמח עמו"! ואלא</strong> יש לפרש שמדובר כאן <strong>באשת ישראל שזינתה,</strong> שאינה יכולה לטעון כך משום שהיא אסרה עצמה עליו. ונברר: <strong>ובמאי</strong> <small>[ו</small>אולם יש לשאול <small>במה</small> דברים אמורים<small>],</small> באיזה מקרה מדובר? <strong>אי</strong> <small>[אם]</small> <strong>ברצון</strong> זינתה, <strong>מי אית</strong> <small>[האם יש]</small> <strong>לה כתובה</strong> כלל? <strong>ואלא</strong> תאמר שזינתה <strong>באונס,</strong> והלא <strong>מישרא שריא ליה</strong> <small>[מותרת</small> היא <small>לו]</small> ומדוע תחזיר לו את דמי הקידושין?
 <strong>ואלא,</strong> צריכים לומר שמדובר כאן <strong>באשת כהן שנאנסה</strong> שהיא אסורה עליו, שמצד אחד זכאית היא לכתובתה, אבל מצד אחר, לגבי כסף הקידושין אינה יכולה לטעון "תנו לי בעלי ואשמח עמו", שהרי היא עצמה נאסרה. <strong>ו</strong>אם כן בשאלה האם <strong>בקדושין לטיבועין ניתנו קמיפלגי</strong> <small>[חלוקים הם],</small> <strong>ר' מאיר סבר</strong> <small>[סבור]:</small> <strong>קדושין לטיבועין ניתנו</strong> וכסף הקידושין לעולם אינו חוזר, <strong>ור' יהודה סבר</strong> <small>[סבור]:</small> קידושין <strong>לאו</strong> <small>[לא]</small> <strong>לטיבועין ניתנו,</strong> ולפיכך היא מחזירה את דמי הקידושין. <strong>ור' יוסי מספקא ליה</strong> <small>[מסופק היה לו]</small> <strong>אי</strong> <small>[אם]</small> <strong>לטיבועין ניתנו אי</strong> <small>[או]</small> <strong>לא,</strong>
 <strong>והלכך</strong> <small>[ועל כן]</small> מפני הספק, היא מחזירה לו מחצית מכסף הקידושין. ולכן אם <strong>קדשה בעשרים</strong> סלעים (שהם שמונים דינרים) היא חייבת לו ארבעים דינרים. אלא שמצד אחר, אם היתה זו אלמנה, הריהי זכאית לכתובתה בסך מאה דינרים, ולכן הוא <strong>נותן לה שלשים חצאין</strong> (חצאי סלעים) שהם ששים דינרים, ונמצא כל שבידה מאה. אם <strong>קדשה בשלשים</strong> סלעים (שהם מאה ועשרים דינר) והיא מחזירה מחציתם, דהיינו שישים, ומצד אחר היא זכאית למאה דינרים בכתובתה — <strong>נותן לה עשרים חצאין</strong> שהם ארבעים דינר.
 <strong>אמר רב יוסף בר מניומי אמר רב נחמן: בכל מקום שנהגו להחזיר</strong> את כסף הקידושין — <strong>מחזירין. ותרגומא</strong> <small>[ותרגומו,</small> פירושו של הדבר<small>]:</small> שמדובר במנהג ב<strong>נהרדעא.</strong> ושואלים: <strong>שאר בבל מאי</strong> <small>[מה</small> דינה<small>]?</small> <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>מוהרי הדרי, קדושי לא הדרי</strong> <small>[המוהר חוזר, הקידושין אינם חוזרים].</small> <strong>אמר רב פפא, הלכתא</strong> <small>[הלכה</small> פסוקה<small>]</small> היא כך <small>:</small> <strong>בין שמת הוא, בין שמתה היא,</strong> אם <strong>הדר ביה</strong> <small>[חזר בו]</small> <strong>הוא</strong> — <strong>מוהרי הדרי, קדושי לא הדרי</strong> <small>[המוהר חוזר, הקידושין אינם חוזרים];</small> <strong>הדרא בה איהי</strong> <small>[חזרה בה היא]</small> — <strong>אפילו קדושי נמי הדרי</strong> <small>[</small><small>הקידושין גם כן חוזרים].</small>
 <strong>אמימר אמר: קדושי לא הדרי</strong> <small>[</small><small>הקידושין אינם חוזרים],</small> <strong>גזירה שמא יאמרו קדושין תופסין באחותה,</strong> שיחשבו אנשים שהקידושין הללו בטלו מעיקרם, וכאילו לא קידשה, ואותו אדם רשאי אחר כך לקדש את אחותה. ולא היא, שכיון שכבר קידש את האחות האחת — אינו יכול לקדש את השניה. <strong>רב אשי אמר: גיטה מוכיח עליה</strong> שהיא גרושה, ולכן יודעים הכל שאינו רשאי לשאת את אחותה. ומעירים: <strong>והא</strong> <small>[וזו]</small> של <strong>רב אשי בדותא היא</strong> <small>[דבר שאינו נכון הוא],</small> שאי אפשר לסמוך על מה שנתנו לה גט, <strong>דאיכא</strong> <small>[שיש]</small> ש<strong>שמע בהא</strong> <small>[בזו,</small> בהחזרת הקידושין<small>]</small> <strong>ולא שמע בהא</strong> <small>[בזו,</small> בגט<small>],</small> ויבואו לטעות.
 <big>ב</big> שנינו במשנה: <strong>שהשושבינות נגבית בבית דין. תנו רבנן</strong> <small>[שנו חכמים],</small> <strong>חמשה דברים נאמרו בשושבינות: נגבית בבית דין</strong> שהיא כחוב גמור. <strong>וחוזרת בעונתה,</strong> כלומר, אין מחזירים אותה, אלא דווקא בזמן נישואין. <strong>ואין בה משום רבית</strong> אם כשמחזיר הוא מוסיף יותר על מה שקיבל.
## דף קמה:
 <strong>ואין השביעית</strong> (שנת השמיטה) <strong>משמטתה</strong> ככל מילוה. כלומר, גם אם הגיעה שנת השמיטה לפני שנשא חבירו אשה, אין חוב זה נשמט, והוא חייב לפורעו כשיישא חבירו אשה. <strong>ואין הבכור נוטל בה פי שנים</strong> אם מת השושבין, וחבירו מחזיר את השושבינות למשפחה בנישואי אחד הבנים.
 ומעתה מבארים את דברי הברייתא: <strong>נגבית בבית דין, מאי טעמא</strong> <small>[מה טעם</small> הדבר<small>]?</small> משום ש<strong>כמלוה דמיא</strong> <small>[</small>היא <small>נחשבת].</small> <strong>ואין בה משום רבית</strong> — משום <strong>דלאו אדעתא דהכי יהב ליה</strong> <small>[שלא על דעת כן נתן לו]</small> את התוספת, אלא מחמת שמחה וידידות, ואין כאן ענין של הלוואה בריבית. <strong>ואין השביעית משמטתה</strong> — משום <strong>דלא קרינא ביה</strong> <small>[שאין אנו קוראים בו],</small> מה שנאמר בענין זה: <strong>"לא יגש</strong> (ילחץ) את רעהו...
  כי קרא שמיטה לה'<strong>"</strong> (דברים טו, ב). שהרי אינו יכול לומר לו בשנת השמיטה: החזר לי את כספי, לפי שרק כשמגיע זמן הנישואין עליו להחזיר, ולא קודם לכן. <strong>ואין הבכור נוטל פי שנים</strong> — <strong>דהוה ליה</strong> <small>[שהרי זה]</small> רק דבר ש<strong>ראוי</strong> לבוא לידי האב שמת<strong>, ו</strong>כלל הוא ש<strong>אין הבכור נוטל</strong> פי שנים <strong>בראוי כבמוחזק.</strong>
 <big>א</big> <strong>אמר רב כהנא, כללא דשושבינותא</strong> <small>[הכלל של השושבינות],</small> כלומר, באלו אופנים מתקיימת חובת ההחזרה של דמי השושבינות: אם <strong>הוה במתא</strong> <small>[היה בעיר]</small> כשנישא שושבינו — <strong>איבעי ליה למיתא</strong> <small>[צריך היה לו לבוא</small> לחתונה<small>],</small> וגם אם לא בא — צריך לתת לו את השושבינות. וכן אם לא היה בעיר, אבל <strong>שמע קל טבלא</strong> <small>[קול התוף</small> המודיע שיש חתונה<small>]</small> — <strong>איבעי ליה למיתא</strong> <small>[צריך היה לו לבוא].</small> <strong>לא שמע</strong> את <strong>קל טבלא</strong> <small>[קול התוף]</small> — <strong>איבעי ליה לאודועיה</strong> <small>[צריך היה</small> <small>לו</small> החתן <small>להודיע לו],</small> אלא שאף ש<strong>תרעומת אית ליה</strong> <small>[יש לו]</small> לשושבין שלא הודיע לו ולא הזמינו להשתתף בשמחה, <strong>שלומי</strong> <small>[לשלם]</small> הוא <strong>משלם.</strong> ומכל מקום הואיל ולא נהנה השושבין מן החתונה, מן הראוי שינכה לו מן השושבינות.
  ושואלים:  <strong>ועד כמה</strong> ינכה לו? <strong>אמר אביי: נהגו בני גננא</strong> <small>[החופה],</small> אם היה חוב השושבינות <strong>עד זוזא</strong> <small>[זוז]</small> אינו משלם כלל, כי <strong>אייתא בכפיה אכליה בכרסיה</strong> <small>[</small>מה ש<small>הביא</small> אדם <small>בידו אכל בכרסו].</small> אם השושבינות היא <strong>עד ארבעה</strong> זוזים — <strong>משלם פלגא</strong> <small>[מחצית].</small> <strong>מכאן ואילך</strong> אם חייב לו סכום גדול יותר — <strong>איניש איניש כחשיבותיה</strong> <small>[איש איש כחשיבותו].</small> שלפי האופן שבו היו מכבדים אותו ומאכילים אותו — כך הוא מנכה.
 ועוד בענין זה <strong>תנו רבנן</strong> <small>[שנו חכמים]:</small> <strong>עשה עמו</strong> עם חבירו שושבינות <strong>בפומבי</strong> (בפרסום), <strong>ובקש</strong> הוא מחבירו <strong>לעשות עמו</strong> חתונה <strong>בצנעא</strong> — <strong>יכול לומר לו</strong> השושבין: באופן זה אינו רוצה להשתתף עמך, אלא <strong>בפומבי אעשה עמך, כדרך שעשית עמי.</strong> וכן אם <strong>עשה עמו בבתולה,</strong> שנשא חבירו בתולה לאשה, <strong>ובקש</strong> הוא מחבירו <strong>לעשות</strong> <strong>עמו</strong> שושבינות בנישואיו ל<strong>אלמנה</strong> — <strong>יכול</strong> חבירו <strong>לומר לו:</strong> דווקא <strong>בבתולה אעשה עמך, כדרך שעשית עמי,</strong> שמחה גדולה יותר<strong>;</strong> וכן אם
 <strong>עשה עמו,</strong> עם חבירו, שושבינות <strong>ב</strong>אשה <strong>שניה</strong> שנושא, שהיא שמחה שונה משמחת נישואי אשה ראשונה, <strong>ובקש</strong> מחבירו <strong>לעשות עמו</strong> בנישואין של <strong>ראשונה</strong> — <strong>יכול לומר לו</strong> חבירו: <strong>לכשתשא אשה אחרת אעשה עמך. עשה עמו</strong> בנישואי אשה <strong>אחת, ובקש</strong> מחבירו <strong>לעשות עמו בשתים</strong> — <strong>יכול לומר לו: באחת אעשה עמך, כדרך שעשית עמי.</strong>
 <big>ב</big> אגב הזכרת "פומבי" מביאים דברים בהם נזכרת מלה זו, <strong>תנו רבנן</strong> <small>[שנו חכמים]:</small> <strong>עתיר נכסין עתיר פומבי</strong> <small>[עשיר בנכסים</small> ו<small>עשיר בפרסום]</small> — <strong>זה הוא בעל הגדות. עתיר סלעים עתיר תקוע</strong> <small>[עשיר</small> <small>כספים</small> ו<small>עשיר בבתים],</small> שהוא כאדם שיש לו כסף מזומן — <strong>זהו בעל פלפול. עתיר משח עתיר כמס</strong> <small>[עשיר בשמן</small> ו<small>עשיר בדברים</small> <small>נסתרים]</small> — <strong>זהו בעל שמועות</strong> שיודע הרבה שמועות והלכות של האמוראים. <strong>הכל צריכין למרי חטיא</strong> <small>[לבעל החיטים]</small> — <strong>תלמוד,</strong> שמי שמבין ועוסק בטעמי ההלכות והשמועות, כולם צריכים לו.
 <strong>אמר ר' זירא אמר רב, מאי דכתיב</strong> <small>[מהו שנאמר]:</small> <strong>"כל ימי עני רעים</strong> וטוב לב משתה תמיד<strong>"</strong> (משלי טו, טו)? "כל ימי עני רעים" — <strong>זה בעל תלמוד</strong> שמתייגע בלימודו ובקושיותיו, <strong>"וטוב לב משתה תמיד"</strong> — <strong>זה בעל משנה</strong> ששונה משנתו כסדרה, ואינו מתייגע בה כל כך.
 <strong>רבא אמר: איפכא</strong> <small>[ההיפך]</small> הוא הנכון. <strong>והיינו</strong> <small>[וזהו]</small> ש<strong>אמר רב משרשיא משמיה</strong> <small>[משמו]</small> של <strong>רבא, מאי דכתיב</strong> <small>[מהו שנאמר]:</small> <strong>"מסיע אבנים יעצב בהם בוקע עצים יסכן בם"</strong> (קהלת י, ט)? <strong>"מסיע אבנים יעצב בהן"</strong> — <strong>אלו בעלי משנה,</strong> שהם עובדים קשה בשינונם, אבל אינם יכולים להינות מעמלם — להגיע למסקנות למעשה מתוך משנתם. <strong>"בוקע עצים יסכן</strong> (יתחמם) <strong>בם"</strong> — <strong>אלו בעלי תלמוד,</strong> שאחרי שיגעו בלימוד הם מגיעים למסקנות.
 <strong>ר' חנינא אמר</strong> פירוש אחר לפסוק שהובא <strong>: "כל ימי עני רעים"</strong> — <strong>זה שיש לו אשה רעה, "וטוב לב משתה תמיד"</strong> — <strong>זה שיש לו אשה טובה. ר' ינאי אמר: "כל ימי עני רעים"</strong> — <strong>זה איסטניס,</strong> אדם מפונק, רגיש, לפי שתמיד הוא מוצא דברים שאינם נעימים לו. <strong>"וטוב לב משתה תמיד"</strong> — <strong>זה שדעתו יפה</strong> שאינו מקפיד כל כך, וסובל דברים ואינו נפגע.
 <strong>ר' יוחנן אמר</strong> פירוש אחר לפסוק זה <strong>: "כל ימי עני רעים"</strong> — <strong>זה רחמן,</strong> שהרי יש בעולם הרבה מקרים של צער וסבל, <strong>"וטוב לב משתה תמיד"</strong> — <strong>זה אכזרי,</strong> שאינו סובל ביסורי אחרים. <strong>ור' יהושע בן לוי אמר</strong> פירוש אחר <strong>: "כל ימי עני רעים"</strong> — <strong>זה שדעתו קצרה</strong> רגזן המתרתח במהרה, <strong>"וטוב לב משתה תמיד"</strong> — <strong>זה שדעתו רחבה,</strong> סבלן. 
## דף קמו.
 <strong>ו</strong>עוד <strong>אמר ר' יהושע בן לוי</strong> בתמיהה על פסוק זה <strong>: כל ימי עני רעים? והא איכא</strong> <small>[והרי יש]</small> <strong>שבתות וימים טובים</strong> שגם העניים נהנים בסעודתם ונחים בהם! ויש לתרץ <strong>כ</strong>דברי <strong>שמואל,</strong> ש<strong>אמר שמואל: שנוי וסת</strong> (הרגל) הוא <strong>תחלת חולי,</strong> ולכן העני סובל גם בשבתות וימים טובים, משום שהוא משנה בהם מנהגו ואכילתו מבימות החול.
 <strong>כתיב</strong> <small>[נאמר]</small> <strong>בספר בן סירא: "כל ימי עני רעים", בן סירא אומר: אף לילות</strong> של העני רעים, <strong>בשפל גגים גגו,</strong> מפני העוני גג ביתו נמוך יותר מגגות בתי כל העיר, ולכן <strong>ממטר גגים לגגו,</strong> כל המטר שיורד על הגגות יורד בסוף על גגו שלו. ומצד שני, <strong>ברום הרים כרמו</strong> כרמו של עני נמצא במקום הגבוה ביותר בהרים, שהוא המקום הרחוק והפחות טוב, ולכן הגשם סוחף <strong>מעפר כרמו לכרמים</strong> האחרים. וכך נמצאים כל ימיו רעים אפילו בדברים אלה.
 <big>א משנה</big> <strong>השולח סבלונות</strong> (מתנות לכלה ולמשפחה) <strong>לבית חמיו</strong> לאחר הקידושין, אם <strong>שלח שם</strong> אפילו סכום של <strong>מאה מנה, ואכל שם</strong> לאחר מכן <strong>סעודת חתן אפילו בדינר</strong> אחד בלבד — <strong>אינן נגבין,</strong> אין מחזירים אותם מאה דינרים למשפחת החתן, גם כאשר בטלו הנישואין מאיזה טעם. <strong>לא אכל שם סעודת חתן</strong> — <strong>הרי אלו נגבין,</strong> שאינם נחשבים כמתנה גמורה. <strong>שלח סבלונות מרובין</strong> על מנת <strong>שיחזרו עמה לבית בעלה,</strong> כלומר, כדי שהיא תיקח אתה את המתנות הללו לביתם המשותף — <strong>הרי אלו נגבין</strong> אם הנישואים מתבטלים. שלח <strong>סבלונות מועטין</strong> על מנת <strong>שתשתמש בהן בבית אביה</strong> — <strong>אין נגבין.</strong>
 <big>ב גמרא</big> על מה ששנינו שאם אכל בבית חמיו אפילו בדינר אין הסבלונות נגבים, <strong>אמר רבא:</strong> זהו <strong>דוקא</strong> שאכל בשווה <strong>דינר, אבל</strong> אם אכל <strong>פחות מ</strong>שווה <strong>דינר</strong> — <strong>לא.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> שכך הוא הדין, שהרי <strong>"דינר" תנן</strong> <small>[שנינו</small> במשנה<small>]!</small> ומשיבים: <strong>מהו דתימא</strong> <small>[שתאמר]</small> <strong>הוא הדין</strong> ש<strong>אפילו פחות מדינר</strong> יהא בזה משום סעודה, <strong>והאי דקתני</strong> <small>[וזהו ששנה]</small> <strong>"דינר"</strong> — <strong>אורחא דמילתא קתני</strong> <small>[דרך הרגילה שנה],</small> על כן <strong>קא משמע לן</strong> <small>[השמיע לנו]</small> שצריך שתהא זו סעודה חשובה ששוויה לפחות דינר.
 <big>ג</big> ומבררים את הדין האמור במשנה לפרטיו, מתוך דיוק בלשונה של המשנה. <strong>"אכל" תנן</strong> <small>[שנינו],</small> <strong>שתה מאי</strong> <small>[מה</small> דינו<small>]?</small> וכן אם <strong>הוא</strong> עצמו אכל שם <strong>תנן</strong> <small>[שנינו],</small> <strong>שלוחו</strong> שאכל <strong>מאי</strong> <small>[מה</small> דינו<small>]?</small> אם אכל <strong>שם</strong> (בבית חמיו) <strong>תנן</strong> <small>[שנינו</small> במשנה<small>],</small> אם <strong>שגר</strong> (שלח) <strong>לו</strong> חותנו סעודה במתנה לביתו, <strong>מאי</strong> <small>[מה</small> הדין<small>]?</small>
 ומציעים: <strong>תא שמע</strong> <small>[בוא ושמע],</small> פתרון לדבר ממה ש<strong>אמר רב יהודה אמר שמואל: מעשה באדם אחד ששגר לבית חמיו מאה קרונות של כדי יין ושל כדי שמן ושל כלי כסף ושל כלי זהב ושל כלי מילת</strong> (משי), <strong>ורכב בשמחתו, והלך ועמד על פתח בית חמיו, והוציאו</strong> לו <strong>כוס של חמין</strong> עבורו <strong>ושתה, ומת</strong> לאחר מכן.
  והיו דנים מה דינם של כל המתנות הללו, <strong>וזו הלכה העלה ר' אחא שר הבירה לפני חכמים לאושא</strong> ששאל מה עושים במקרה זה, <strong>ואמרו: סבלונות העשוין ליבלות</strong> — <strong>אין נגבין,</strong> והם מתנה גמורה, <strong>ושאין עשוין ליבלות</strong> — <strong>נגבין. שמע מינה</strong> <small>[למד מכאן]</small> ש<strong>אפילו שתה</strong> אין הסבלונות נגבים.
  ומציעים: האם  <strong>שמעת מינה</strong> <small>[למד אתה ממנה]</small> שאינם נגבים גם <strong>אפילו</strong> אכל או שתה <strong>פחות מדינר?</strong> שהרי אין כוס חמין שווה דינר. ודוחים, <strong>אמר רב אשי:</strong> <strong>מאן לימא לן</strong> <small>[מי יאמר לנו]</small> ש<strong>לא</strong> <strong>שחקי ליה מרגניתא דשויא אלפא זוזי ואשקיה</strong> <small>[שחקו לו מרגלית ששוה אלף זוז לתוך כוס החמין והשקו אותו]</small><small>?</small> ואין איפוא להוכיח מכאן לגבי פחות מדינר. ועוד מציעים: <strong>שמעת מינה</strong> <small>[למד אתה מכאן]</small> ש<strong>אפילו שגרו לו</strong> סעודה מבית חמיו — אין מחזירים את הסבלונות? שהרי אמרו שהיה בפתח בית חמיו, ולא נכנס פנימה! ודוחים: <strong>דלמא</strong> <small>[שמא]</small> <strong>כל פתח בית חמיו כבית חמיו דמי</strong> <small>[נחשב].</small>
 <strong>איבעיא להו</strong> <small>[נשאלה להם</small> ללומדים<small>]:</small> <strong>מהו שישלש?</strong> כלומר, אם אכל בפחות מדינר, האם מחלקים ואומרים שגם הסבלונות חוזרים לפי ערך הכמות שאכל או שתה? ועוד, <strong>שבח סבלונות</strong> אם השביחו הסבלונות במשך הזמן, בכמות או במחיר, <strong>מהו?</strong> האם כשמחזירים את הסבלונות צריך להחזיר גם את השבח? והצדדים בשאלה: <strong>כיון דאי איתנהו</strong> <small>[שאם</small> היו <small>מצויים]</small> — <strong>לדידיה הדרי</strong> <small>[אליו</small> היו <small>חוזרים],</small> אם כן, <strong>ברשותיה שבוח</strong> <small>[ברשותו השביחו],</small> <strong>או דלמא</strong> <small>[שמא]</small> <strong>כיון דאי אבדי</strong> <small>[שאם</small> היו <small>אובדים],</small> <strong>או מגנבי</strong> <small>[נגנבים]</small> <strong>בעי שלומי ליה</strong> <small>[צריך</small> היה צד הכלה <small>לשלם לו]</small> לפיכך — <strong>ברשותא דידה שבוח</strong> <small>[ברשות שלה השביחו]?</small> שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <strong>בעי</strong> <small>[שאל]</small> <strong>רבא: סבלונות העשוין ליבלות</strong> שאינם נגבים <strong>ולא בלו, מהו</strong> דינם? האם צריך להחזירם, כמו סבלונות שאינם עשויים ליבלות? ומציעים, <strong>תא שמע</strong> <small>[בוא</small> ו<small>שמע]</small> פתרון לדבר מלשון הברייתא: <strong>וזו הלכה העלה ר' אחא שר הבירה לפני חכמים באושא, ואמרו: סבלונות העשוין ליבלות</strong> — <strong>אין נגבין, ושאין עשוין ליבלות</strong> — <strong>נגבין.</strong> ונדייק: <strong>מאי לאו</strong> <small>[האם אין]</small> הכוונה שאם עשויים להיבלות אין נגבים <strong>אף על גב</strong> <small>[אף על פי]</small> ש<strong>לא בלו?</strong> שהרי לא חילקה הברייתא בדבר. ודוחים: <strong>לא,</strong> מדובר שם דווקא ש<strong>בלו.</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון אחר לדבר ממה ששנינו במשנתנו: <strong>סבלונות מועטין שתשתמש בהן והיא בבית אביה</strong> — <strong>אין נגבין,</strong> ומשמע שהדין כן בכל מקרה, ואין מקפידים אם בלו או לא בלו! <strong>תרגמה</strong> <small>[הסביר אותה]</small> <strong>רבא: בייבא וסבכתא</strong> <small>[בגדים זולים]</small> שבוודאי מוחל עליהם.
 <big>ד</big> ועוד בענייני סבלונות <strong>אמר רב יהודה אמר רב: מעשה באדם אחד ששגר לבית חמיו יין חדש ושמן חדש וכלי פשתן חדש בעצרת</strong> (חג השבועות). ושואלים: <strong>מאי קא משמע לן</strong> <small>[מה השמיע לנו]</small> בסיפור זה? ומשיבים: <strong>איבעית אימא</strong> <small>[אם תרצה אמור]:</small> <strong>חשיבותא</strong> <small>[חשיבותה]</small> של <strong>ארץ ישראל קא משמע לן</strong> <small>[השמיע לנו</small> בכך<small>],</small> שכבר בחג השבועות מצויים בה יין ושמן וכלי פשתן חדשים, אף שהיא עונה מוקדמת של השנה. <strong>ואיבעית אימא</strong> <small>[ואם תרצה אמור]:</small> <strong>דאי טעין</strong> <small>[שאם</small> החתן <small>טוען]</small> ששלח דברים אלה בזמן זה — אין אומרים שהוא דבר בלתי אפשרי, אלא <strong>טענתיה</strong> <small>[טענתו]</small> <strong>טענה.</strong>
 ואגב הדברים מביאים מעשה נוסף ש<strong>אמר רב יהודה אמר רב: מעשה באדם אחד שאמרו לו</strong> ש<strong>אשתו</strong> ארוסתו <strong>תותרנית היא,</strong> שאינה יכולה להריח, <strong>ונכנס אחריה לחורבה לבודקה</strong> אם באמת תותרנית היא, <strong>אמר לה: ריח צנון אני מריח בגליל,</strong> שלקח עימו תמר ואמר לה שהוא מריח ריח צנון, ורצה לנסותה אם היא מריחה ריח זה.
## דף קמו:
 <strong>אמרה ליה</strong> <small>[לו]</small> בצחוק: <strong>מן יהיב לן</strong> <small>[מי יתן לנו]</small> <strong>מכותבות</strong> (תמרים) של <strong>יריחו ואכלנא ביה</strong> <small>[ואוכל אותם],</small> שרמזה בכך שהיא מריחה ריח התמר שהיה עימו. <strong>נפל עלה</strong> <small>[עליה]</small> ה<strong>חורבה ומתה. אמרו חכמים: הואיל ולא נכנס אחריה אלא לבודקה</strong> ולא לשם יחוד וביאה, אם <strong>מתה</strong> — <strong>אינו יורשה,</strong> שלא נגמרו הנישואין, ואין אדם יורש את ארוסתו.
 <big>א</big> שנינו במשנה ש<strong>סבלונות מועטין שתשתמש בהן בבית אביה</strong> — אינם חוזרים. <strong>יתיב</strong> <small>[ישב]</small> <strong>רבין סבא</strong> <small>[הזקן]</small> <strong>קמיה</strong> <small>[לפני]</small> <strong>רב פפא ויתיב וקאמר</strong> <small>[ויושב היה ואומר]:</small> <strong>בין שמתה היא ובין שמת הוא,</strong> ובין אם <strong>הדר</strong> <small>[חזר]</small> <strong>הוא</strong> בו מן הקידושין — <strong>סבלונות</strong> (מתנות) שנתן — <strong>הדרי</strong> <small>[חוזרים],</small> <strong>מאכל ומשתה</strong> שנתן — <strong>לא הדר</strong> <small>[חזר].</small> אם <strong>הדרא</strong> <small>[חזרה]</small> <strong>בה איהי</strong> <small>[היא]</small> — <strong>הדרא</strong> <small>[מחזירה]</small> <strong>אפילו כישא דירקא</strong> <small>[אגודת ירק]</small> שנתן למשפחה. <strong>אמר רב הונא בריה</strong> <small>[בנו]</small> של <strong>רב יהושע: ו</strong>במקרה שמחזירים, <strong>שמין להן</strong> למשפחת הכלה <strong>דמי בשר בזול,</strong> ולא כמחיר שהוא שילם. ושואלים: <strong>עד כמה,</strong> מה נקרא דמי בשר <strong>בזול?</strong> ומשיבים: <strong>עד תילתא</strong> <small>[שליש]</small> פחות מהמחיר ששילם עבורו. 
 <big>ב משנה</big> <strong>שכיב מרע שכתב</strong> בצוואתו <strong>כל נכסיו</strong> כמתנה <strong>לאחרים, ושייר קרקע כל שהוא</strong> לעצמו — <strong>מתנתו קיימת</strong> גם אם אחר כך הבריא. שכיון שהשאיר קרקע לעצמו לפרנסתו הרי זה מורה שנתן את שאר הדברים כמתנה גמורה בחייו. אבל אם <strong>לא שייר</strong> לעצמו <strong>קרקע כל שהוא</strong> והבריא — <strong>אין מתנתו קיימת</strong> שברור מכאן שדעתו היתה שהוא מת, ואילו היה יודע שיקום מחוליו לא היה נותן כלום.
 <big>ג גמרא</big> ושואלים: <strong>מאן</strong> <small>[מיהו]</small> ה<strong>תנא</strong> הסבור <strong>דאזלינן בתר אומדנא</strong> <small>[שאנו הולכים אחר הערכה]</small> של דעתו של אדם, אף על פי שלא פירש את הדברים? <strong>אמר רב נחמן:</strong> שיטת <strong>ר' שמעון בן מנסיא היא. דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהלך בנו למדינת הים, ושמע שמת בנו, ועמד וכתב כל נכסיו לאחר, ואחר כך בא בנו</strong> — <strong>מתנתו</strong> מכל מקום הריהי <strong>מתנה,</strong> שהרי מדעת שלימה נתן. <strong>ר' שמעון בן מנסיא אומר: אין מתנתו מתנה, שאלמלא</strong> (אילו) <strong>היה יודע שבנו קיים</strong> — <strong>לא היה כותבן,</strong> משמע שר' שמעון בן מנסיא הולך אחר אומדן דעתו של אדם.
 <strong>רב ששת אמר:</strong> משנתנו, שיטת <strong>ר' שמעון שזורי היא</strong> שהולך אחר אומדנא, כיצד? <strong>דתניא</strong> <small>[ש</small>כן <small>שנינו</small> בברייתא<small>],</small> <strong>בראשונה היו</strong> חכמים <strong>אומרים: היוצא בקולר</strong> (שרשרת שהיו מוציאים בה את היוצאים להיהרג) <strong>ואמר "כתבו גט לאשתי"</strong> — אין מדקדקים בדבריו שלא אמר במפורש שגם יתנו לה את הגט (שאילו סתם אדם שאומר "כתבו גט לאשתי" — כותבים אך אין נותנים), אלא <strong>הרי אלו יכתבו ויתנו,</strong> לפי שדעתו היתה שיפטרו אותה מחובת היבום והחליצה. <strong>חזרו</strong> חכמים <strong>לומר</strong> לאחר מכן: <strong>אף המפרש</strong> היוצא לים, <strong>והיוצא בשיירא,</strong> שאמרו "כתבו" — כותבים ונותנים עבורם. <strong>ר' שמעון שזורי אומר: אף המסוכן,</strong> כלומר, חולה מסוכן שאמר "כתבו", מניחים שחשב שהוא עומד למות, ונתכוון לגרשה, אלא שלא סיים את דבריו כראוי.
  ושואלים:  <strong>ורב נחמן מאי טעמא לא מוקים לה</strong> <small>[מה טעם אינו מעמיד אותה,</small> את משנתנו<small>]</small> <strong>כר' שמעון שזורי?</strong> ומשיבים: <strong>שאני התם</strong> <small>[שונה שם],</small> ש<strong>אמר "כתבו",</strong> שמכל מקום פירש מקצת דבריו. ואילו במשנתנו, כשלא שייר קרקע — לא אמר דבר על הכוונה המיוחסת לו. ושואלים מצד שני: <strong>ורב ששת מאי טעמא</strong> <small>[מה טעם]</small> <strong>לא מוקים לה</strong> <small>[מעמיד אותה</small> את המשנה<small>]</small> <strong>כר' שמעון בן מנסיא?</strong> ומשיבים: <strong>אומדנא דמוכח שאני</strong> <small>[הערכה מוכחת</small> כגון זו שדיבר עליה היא <small>שונה],</small> אבל במקום שאין הדברים מוכחים כל כך — שמא אין הולכים אחר הערכה.
  ושואלים:  <strong>מאן תנא להא דתנו רבנן</strong> <small>[מי שנה את זו ששנו חכמים]:</small> <strong>הרי שהיה חולה ומוטל במטה, ואמרו לו: נכסיך למי? ואמר להן</strong> החולה:
## דף קמז.
 <strong>דומה</strong> (חשבתי) עד עכשיו <strong>שיש לי בן, עכשיו</strong> שנודע לי <strong>שאין לי בן</strong> — <strong>נכסי לפלוני;</strong> וכן אם <strong>היה חולה ומוטל במטה, ואמרו לו: נכסיו למי? אמר להן: דומה שאשתי מעוברת, עכשיו שאין אשתי מעוברת</strong> — <strong>נכסי לפלוני, ו</strong>לאחר מכן <strong>נודע שיש לו בן או שהיתה אשתו מעוברת</strong> — <strong>אין מתנתו מתנה,</strong> שהרי מדבריו ניכר שאינו נותן את המתנה אלא משום כך.
  ומציעים:  <strong>לימא</strong> <small>[האם לומר]</small> כי שיטת <strong>ר' שמעון בן מנסיא היא ולא רבנן</strong> <small>[חכמים]?</small> ודוחים: <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> לשון <strong>"דומה" שאני</strong> <small>[שונה],</small> שהרי כאן לא נתן מתנה סתם, אלא פירש ואמר טעמו של דבר.
  ותוהים: ובאמת  <strong>ודקארי לה מאי קארי לה</strong> <small>[וזה שהקשה אותה מה הקשה אותה]?</small> הרי בבירור רואים את ההבדל בין המקרים! ומשיבים: <strong>מהו דתימא</strong> <small>[שתאמר]:</small> <strong>צעריה</strong> <small>[צערו]</small> <strong>הוא דקא מדכר</strong> <small>[שהוא מזכיר],</small> שאינו בא לומר מפני מה הוא נותן מתנה זו, אלא מאחר שהוא מדבר על ירושתו הריהו מזכיר את צערו על שאין לו בן, על כן <strong>קא משמע לן</strong> <small>[השמיע לנו]</small> שבאמירתו זו בוודאי גילה שזה הוא הטעם שהוא נותן מתנה לזרים, ואם יש לו בן — הרי הוא מקבל את הנכסים.
 <big>א</big> <strong>אמר ר' זירא אמר רב: מנין למתנת שכיב מרע שהיא מן התורה?</strong> — <strong>שנאמר</strong> בפרשת הירושה <strong>: "</strong>איש כי ימות ובן אין לו <strong>והעברתם את נחלתו לבתו"</strong> (במדבר כז, ח), ולשון זו של "העברה" מיותרת, שהרי ממילא נחלתו עוברת לבת. אלא בא הדבר ללמד כי <strong>יש לך העברה אחרת</strong> של נכסים <strong>שהיא כזו,</strong> הנעשית בלא מעשה הקנאה, כמו נחלה העוברת ליורש, <strong>ואי זו?</strong> — <strong>זו מתנת שכיב מרע.</strong>
 <strong>רב נחמן אמר רבה בר אבוה, מהכא</strong> <small>[מכאן]</small> אפשר להביא ראיה למתנת שכיב מרע, שנאמר: <strong>"</strong>ואם אין לו בת <strong>ונתתם את נחלתו לאחיו"</strong> (במדבר כז, ט), והרי הנחלה ממילא עוברת! אלא ללמד כי <strong>יש לך נתינה אחרת שהיא כזו, ואי זו?</strong> — <strong>זו מתנת שכיב מרע.</strong>
 ושואלים: <strong>ורב נחמן מאי טעמא</strong> <small>[מה טעם]</small> <strong>לא אמר</strong> שנלמד הדבר <strong>מ"והעברתם"</strong> כדרך שאמר ר' זירא? ומשיבים: <strong>ההוא מיבעי ליה</strong> <small>[אותו</small> כתוב <small>נצרך לו]</small> <strong>לכ</strong> מו שאמר <strong>רבי, דתניא</strong> <small>[ש</small>כן <small>שנינו</small> בברייתא<small>],</small> <strong>רבי אומר: בכולן</strong> (בשאר דיני הירושה) <strong>נאמרה בהן</strong> לשון <strong>"נתינה"</strong> ("ונתתם") <strong>וכאן</strong> בבת <strong>נאמרה</strong> לשון <strong>"העברה",</strong> לומר ש<strong>אין לך שמעביר נחלה משבט לשבט אלא בת,</strong> ומדוע? <strong>הואיל ובנה ובעלה יורשין אותה</strong> והם עשויים להיות משבט אחר.
  ושואלים לצד האחר: <strong>ור' זירא מאי טעמא</strong> <small>[מה טעם]</small> <strong>לא אמר</strong> שנלמדת מתנת שכיב מרע <strong>מ"ונתתם"?</strong> ומשיבים: לדעתו מכאן אין ללמוד, משום ש<strong>אורחיה דקרא</strong> <small>[דרכו של הכתוב]</small> <strong>הוא</strong> לכתוב כך.
 <strong>רב מנשיא בר ירמיה אמר, מהכא</strong> <small>[מכאן]</small> יש ראיה: <strong>"בימים ההם חלה חזקיהו למות ויבא אליו ישעיהו בן אמוץ הנביא ויאמר אליו כה אמר ה' צו לביתך כי מת אתה ולא תחיה"</strong> (מלכים ב כ, א), משמע ש<strong>בצואה בעלמא</strong> <small>[בלבד]</small> יכול אדם להעביר את נכסיו לאחר מותו.
 <strong>רמי בר יחזקאל אמר, מהכא</strong> <small>[מכאן],</small> שנאמר: <strong>"ואחיתפל ראה כי לא נעשתה עצתו ויחבש את החמור</strong> ויקם <strong>וילך אל ביתו אל עירו ויצו אל ביתו ויחנק"</strong> (שמואל ב יז, כג), ללמדנו מכאן שדי <strong>בצואה בעלמא</strong> <small>[בלבד]</small> ואינו צריך לקנין.
 <big>ב</big> אגב הזכרת צוואתו של אחיתופל, מביאים את מה ש<strong>תנו רבנן</strong> <small>[שנו חכמים],</small> <strong>שלשה דברים צוה אחיתופל את בניו</strong> לפני מותו, לאחר שראה כי מרד אבשלום בדוד נכשל <strong>: אל תהיו</strong> שותפים <strong>במחלוקת, ואל תמרדו במלכות בית דוד, ו</strong>אם <strong>יום טוב של עצרת</strong> (חג שבועות) <strong>ברור,</strong> כלומר, יום בהיר, לא מעונן — <strong>זרעו חטים,</strong> שהוא סימן שתהיה באותה שנה הצלחה לגידול החיטה. <strong>מר זוטרא אמר: "</strong>יום <strong>בלול" איתמר</strong> <small>[נאמר],</small> והכוונה היא להיפך, שכאשר יום טוב של עצרת הוא מעונן זהו סימן טוב לחיטי השנה הבאה. <strong>אמרי נהרדעי משמיה</strong> <small>[אמרו</small> חכמי <small>נהרדעא משמו]</small> של <strong>ר' יעקב:</strong> בין לנוסח זה ובין לנוסח זה <strong>לא</strong> <strong>"ברור"</strong> — <strong>ברור ממש, ולא "בלול"</strong> — <strong>בלול ממש, אלא אפילו</strong> היה <strong>בלול ורוח צפונית מנשבתו</strong> — <strong>זה הוא "ברור".</strong>
 <strong>אמר ליה</strong> <small>[לו]</small> <strong>ר' אבא לרב אשי: אנן</strong> <small>[אנו]</small> את עניין הסימנים על טיב התבואות של השנה הבאה, על מה שאמר <strong>רב יצחק בר אבדימי מתנינן לה</strong> <small>[שונים אנו אותה],</small> סומכים אנו, ש<strong>אמר רב יצחק בר אבדימי: מוצאי יום טוב האחרון של חג</strong> הסוכות <strong>הכל צופין ל</strong>עבר <strong>עשן המערכה</strong> בבית המקדש, שמוצאים בו סימן לעתיד, אם <strong>נטה כלפי צפון</strong> (שיש רוח דרומית) — <strong>עניים שמחים ובעלי בתים עצבין, מפני</strong> שסימן הוא <strong>שגשמי שנה מרובין ופירות מרקיבין</strong> מריבוי הגשמים, ואי אפשר לאחסן אותם. ולכן העניים שמחים — שיוזלו מחירי היבולים, ובעלי הבתים עצבים, מפני שיצטרכו להיפטר מכל היבול הגדול במהירות רבה ובמחיל מוזל.
  אם <strong>נטה</strong> עשן המערכה <strong>כלפי דרום</strong> (מפני רוח צפונית) — <strong>עניים עצבים ובעלי בתים שמחין, מפני שגשמי שנה מועטין</strong> ואין תבואה מרובה, <strong>ו</strong>מצד אחר <strong>ה</strong><strong>פירות משתמרין,</strong> ובעלי הפירות יכולים להעלות את מחיר התבואה ולהרויח. <strong>נטה כלפי מזרח</strong> (מפני רוח מערבית) — <strong>הכל שמחין.</strong> נטה <strong>כלפי מערב</strong> (מפני רוח מזרחית) — <strong>הכל עצבין,</strong> מפני שסימן שתהא זו שנת בצורת.
 <strong>ורמינהי</strong> <small>[ומקשים,</small> מראים סתירה<small>]</small> ממה ששנינו בברייתא: רוח <strong>מזרחית</strong> — <strong>לעולם יפה, מערבית</strong> — <strong>לעולם קשה, רוח צפונית</strong> — <strong>יפה לחטים בשעה שהביאו שליש</strong> בישולם, <strong>וקשה לזיתים בשעה שיניצו</strong> כשהם מוציאים פרחים, <strong>ורוח דרומית</strong> — <strong>קשה לחטין בשעה שהביאו שליש, ויפה לזיתים בשעה שיניצו.</strong>
 <strong>ואמר רב יוסף, ואיתימא</strong> <small>[ויש אומרים</small> שאמר<small>]</small> <strong>מר זוטרא, ואיתימא</strong> <small>[ויש אומרים</small> שאמר<small>]</small> <strong>רב נחמן בר יצחק: וסימנך,</strong> שתדע למה יפות הרוחות הצפונית והדרומית — הכלים שבמקדש, <strong>שלחן בצפון ומנורה בדרום, האי מרבי דידיה והאי מרבי דידיה</strong> <small>[זה מגדל</small> את <small>שלו וזה מגדל</small> את <small>שלו],</small> שהשולחן שיש שעליו לחם חיטים עומד בצפון, וסימן הוא שרוח צפונית יפה לחיטים. ומנורה שבה מדליקים שמן זית היא בדרום, ורוח דרומית יפה לה. ומכל מקום נאמר בתחילת הברייתא שרוח מזרחית יפה ומערבית קשה — היפך הדברים בברייתא הקודמת!
  ומשיבים:  <strong>לא קשיא</strong> <small>[אין</small> זה <small>קשה]:</small> <strong>הא לן והא להו</strong> <small>[זה לנו,</small> לבני בבל, טובה יותר הרוח המזרחית, <small>וזה להם,</small> לבני ארץ ישראל<small>]</small> שהארץ יבשה וצריכים שם יותר גשמים, והם באים עם הרוח המערבית.
 <strong>תניא</strong> <small>[שנויה</small> ברייתא<small>],</small> <strong>אבא שאול אומר: יום טוב של עצרת ברור</strong> — <strong>סימן יפה לכל השנה כולה. אמר רב זביד: האי יומא קמא דריש שתא</strong> <small>[היום הראשון של ראש השנה],</small> <strong>אי חמים</strong> <small>[אם</small> הוא <small>חם]</small> — <strong>כולה שתא חמימא</strong> <small>[כל השנה</small> תהיה <small>חמה],</small> <strong>אי קריר</strong> <small>[אם</small> הוא <small>קר]</small> — <strong>כולה שתא קרירא</strong> <small>[כל השנה</small> תהיה <small>קרה].</small> ושואלים: <strong>למאי נפקא מינה</strong> <small>[מה יוצא מזה],</small> מה יכול אדם לעשות לגבי מזג האויר?
## דף קמז:
 ומשיבים: <strong>לתפלתו של כהן גדול</strong> שהיה מתפלל ביום הכיפורים על מזג האויר של השנה, ולפי מה שרואה בראש השנה ידע כיצד לכוון בתפילתו.
 <big>א</big> ושבים לעיקר הענין, שהבאנו ראיות מן הכתובים לקיומה של מתנת שכיב מרע. <strong>ורבא אמר</strong> בשם <strong>רב נחמן: מתנת שכיב מרע מדרבנן בעלמא</strong> <small>[מדברי חכמים בלבד]</small> <strong>היא</strong><strong>,</strong> והטעם שתיקנו חכמים דבר זה — <strong>שמא תטרף דעתו עליו,</strong> שכאשר החולה יראה שמתמהמהים בעשיית רצונו, עד שיכתבו ויעשו את כל הנתינה כדין — עלולה דעתו להיטרף עליו.
  ושואלים:  <strong>ומי</strong> <small>[והאם]</small> <strong>אמר רב נחמן הכי</strong> <small>[כך]?</small> <strong>והא</strong> <small>[והרי]</small> <strong>אמר רב נחמן, אף על גב</strong> <small>[אף על פי]</small> ש<strong>אמר שמואל: המוכר שטר חוב לחבירו, וחזר</strong> אחר כך המוכר <strong>ומחלו</strong> ללווה את חובו — הרי זה <strong>מחול</strong> ונפקע השטר, <strong>ואפילו יורש מוחל</strong> על חוב שבשטר שמכר מורישו לאחר. מכל מקום <strong>מודה שמואל, שאם נתנו</strong> את השטר הזה <strong>במתנת שכיב מרע,</strong> ש<strong>אינו יכול למוחלו;</strong> ומעתה,
 <strong>אי אמרת בשלמא</strong> <small>[נניח אם אתה אומר]</small> שמתנת שכיב מרע היא <strong>דאורייתא</strong> <small>[מן התורה],</small> <strong>משום הכי</strong> <small>[כך]</small> <strong>אינו יכול למחול,</strong> שאין בכוח היורש למחול דבר שכבר הוקנה לאחר. <strong>אלא אי אמרת דרבנן</strong> <small>[אם אתה אומר שמדברי חכמים]</small> <strong>היא, אמאי</strong> <small>[מדוע]</small> <strong>אינו יכול למחול?</strong> יהא זה כשאר שטרי החוב! ודוחים: סבור רב נחמן שאמנם מתנת שכיב מרע <strong>אינה של תורה,</strong> <strong>ו</strong>אולם <strong>עשאוה</strong> חכמים תקיפה וחזקה <strong>כשל תורה.</strong>
 <big>ב</big> <strong>אמר רבא אמר רב נחמן: שכיב מרע שאמר "ידור פלוני בבית זה",</strong> או <strong>"יאכל פלוני פירות דקל זה"</strong> — <strong>לא אמר כלום,</strong> שאינו יכול לתת דבר שאינו ממשי, כשימוש בנכסים, או באכילת פירות שעדיין לא צמחו, <strong>עד שיאמר "תנו בית זה לפלוני וידור בו",</strong> או <strong>"תנו דקל זה לפלוני ויאכל פירותיו".</strong>
 ושואלים: <strong>למימרא</strong> <small>[האם לומר]</small> ש<strong>סבר רב נחמן</strong> כי דווקא <strong>מילתא דאיתא</strong> <small>[דבר שישנו]</small> <strong>בבריא</strong> שניתן להקנותו במתנת בריא, <strong>איתא</strong> <small>[ישנו]</small> גם <strong>בשכיב מרע</strong> באמירה בלבד, אבל דבר <strong>דליתא</strong> <small>[שאינו]</small> יכול להיות מוקנה <strong>בבריא ליתא</strong> <small>[אינו]</small> <strong>בשכיב מרע,</strong> ומשום כך, כיון שאין אדם בריא יכול להקנות לחבירו דבר שאין בו ממש, כך גם שכיב מרע אינו יכול לעשות זאת באמירה? <strong>והא</strong> <small>[והרי]</small> <strong>אמר רבא אמר רב נחמן:</strong>
## דף קמח.
 <strong>שכיב מרע שאמר "תנו</strong> במתנה <strong>הלואתי</strong> (ממון שחייב לי פלוני זה) <strong>לפלוני</strong> אחר <strong>"</strong>— עושים כדבריו ו<strong>הלואתו</strong> ניתנת <strong>לפלוני, ואף על גב דליתיה</strong> <small>[ואף על פי שאינו],</small> שאין דבר כזה <strong>בבריא,</strong> שאין בריא יכול להעביר הלוואה לאחר באמירה בלבד! <strong>רב פפא אמר:</strong> שונה דין הלוואה שיכול שכיב מרע להעבירה באמירה בלבד, <strong>הואיל ויורש</strong> של המת <strong>יורשה,</strong> והרי חכמים נתנו למתנת שכיב מרע תוקף של ירושה.
 <strong>רב אחא בריה</strong> <small>[בנו]</small> של <strong>רב איקא אמר: הלואה איתא</strong> <small>[ישנה]</small> גם <strong>בבריא</strong> באופן דומה, <strong>וכ</strong>דברי <strong>רב הונא אמר רב,</strong> ש<strong>אמר רב הונא אמר רב:</strong> האומר לחבירו <strong>"</strong>אותו <strong>מנה</strong> שיש <strong>לי בידך,</strong> שאתה חייב לי, <strong>תנהו לפלוני",</strong> אם היה הדבר <strong>במעמד שלשתן</strong> — המלוה, הלווה ומקבל המתנה — <strong>קנה</strong> הפלוני, ואין צריך לעשות מעשה קנין מיוחד.
 <big>א</big> בהמשך לבירור בענין מי שנתן לחבירו אכילת פירות דקל בלבד, שאין חבירו קונה, אלא אם הקנה לו בגוף הדקל, <strong>איבעיא להו</strong> <small>[נשאלה להם</small> ללומדים<small>]:</small> נתן אדם <strong>דקל לאחד ופירותיו לאחר,</strong> <strong>מהו</strong> הדין? <strong>מי</strong> <small>[האם]</small> <strong>שייר</strong> במתנה מעין זו את <strong>מקום פירי</strong> <small>[הפירות],</small> ונתן לשני דבר הנמצא בעולם, וממילא קונה גם את הפירות שיגדלו שם, <strong>או לא שייר</strong> ולא הקנה לו דבר. ובהמשך לבעיה זו, <strong>אם תמצי</strong> <small>[תמצא]</small> <strong>לומר:</strong> שכל שנותן פירות <strong>לאחר לא הוי</strong> <small>[אין זה]</small> <strong>שיור</strong> של מקום הפירות עד שיאמר בפירוש, יש לשאול: אם שייר את הפירות <strong>לעצמו,</strong> שאמר <strong>"</strong>הדקל נתון לך <strong>חוץ מפירותיו", מהו?</strong>
 בתשובה לכך <strong>אמר רבא אמר רב נחמן:</strong> גם <strong>אם תמצי</strong> <small>[תמצא]</small> <strong>לומר</strong> ותחליט ש<strong>דקל לאחד ופירותיו לאחר לא הוי</strong> <small>[אינו]</small> מתכוון לעשות <strong>שיור</strong> את <strong>מקום פירי</strong> <small>[הפירות],</small> הרי אם נתן <strong>דקל לאחד ושייר פירותיו לפניו</strong> (לעצמו) — <strong>שייר מקום פירי</strong> <small>[הפירות],</small> <strong>מאי טעמא</strong> <small>[מה טעם]</small> ההבדל בין אם משייר פירות לאחר או לעצמו? — <strong>כל</strong> דבר שהוא שייך <strong>לגבי נפשיה</strong> <small>[לעצמו]</small> — <strong>בעין יפה משייר,</strong> ובוודאי הניח לעצמו לא רק את הפירות, אלא גם את מקום הפירות.
 <strong>אמר ליה</strong> <small>[לו]</small> <strong>ר' אבא לרב אשי: אנן</strong> <small>[אנו]</small> על דברי <strong>ר' שמעון בן לקיש מתנינן לה</strong> <small>[שונים אנו אותה]</small> את דברי רבא בשם רב נחמן, שאדם משייר לעצמו בעין יפה, ומשם אנו למדים לענייננו. ש<strong>אמר ר' שמעון בן לקיש: המוכר בית לחבירו, ואמר לו</strong> לקונה: <strong>"על מנת שדיוטא העליונה שלי"</strong> — <strong>דיוטא העליונה</strong> נשארת <strong>שלו.</strong>
## דף קמח:
 ועל כך <strong>איבעיא להו</strong> <small>[נשאלה להם</small> ללומדים<small>]:</small> אם מכר <strong>בית ל</strong>אדם <strong>אחד ודיוטא ל</strong>אדם <strong>אחד, מהו? מי הוי</strong> <small>[האם יש בכך]</small> <strong>שיור</strong> זכויות נוספות לשני, מעבר לדיוטא עצמה, <strong>או לא? אם תמצא לומר</strong> כי במקרה של <strong>בית לאחד ודיוטא לאחד לא הוי</strong> <small>[אין זה]</small> <strong>שיור,</strong> יש לשאול: אם מכר בית ופירש <strong>"חוץ מדיוטא",</strong> שהיא נשארת ביד המוכר, <strong>מהו?</strong> האם לעצמו שייר?
  בתשובה לכך <strong>אמר רבא אמר רב נחמן, אם תמצא לומר</strong> כי <strong>בית לאחד ודיוטא לאחד לא הוי</strong> <small>[אין זה]</small> <strong>שיור,</strong> אם מכר לאחד ואמר <strong>"חוץ מדיוטא" הוי</strong> <small>[הרי זה]</small> <strong>שיור.</strong> ומוסיפים: <strong>ו</strong>כל זה הוא <strong>אליבא</strong> <small>[לפי</small> הסברו<small>]</small> של <strong>רב זביד</strong> לדברי ריש לקיש, ש<strong>אמר</strong> שאם משייר את הדיוטא לעצמו מובנו <strong>שאם רצה להוציא בה זיזין</strong> מן הדיוטא אל החצר — <strong>מוציא.</strong>
 <strong>אלמא</strong> <small>[מכאן]</small> אנו מסיקים ש<strong>כיון</strong> ש<strong>שייר דיוטא</strong> — <strong>מקום זיזין נמי</strong> <small>[גם כן]</small> <strong>שייר.</strong> <strong>הכא נמי</strong> <small>[כאן גם כן]</small> לענין דקל ופירותיו, יש להסיק לדרך זו ש<strong>כיון</strong> ש<strong>אמר</strong> לגבי אילן <strong>"חוץ מפירותיו"</strong> — <strong>מקום פירי</strong> <small>[הפירות]</small> <strong>שייר</strong> גם כן לעצמו.
 <big>א</big> ובענין ששנינו במשנתנו, ששכיב מרע שכתב כל נכסיו ועמד מחוליו, אם שייר קרקע כלשהי — מתנתו קיימת, ואם לא — אין מתנתו קיימת, <strong>אמר רב יוסף בר מניומי אמר רב נחמן: שכיב מרע שכתב כל נכסיו לאחרים</strong> — <strong>רואין: אם במחלק,</strong> כלומר, כאשר נראה שהוא רוצה לחלק את כל נכסיו, הרי אם <strong>מת</strong> — <strong>קנו כולן,</strong> כל אלה שנתן להם נכסיו. והואיל וציווה את כל נכסיו, ולא שייר דבר לעצמו, לפיכך אם <strong>עמד</strong> מחוליו — <strong>חוזר בכולן,</strong> כדין המשנה, שהרי מסתבר שלא נתן כל אלה אלא מפני שחשב שהוא הולך למות.
  ו<strong>אם בנמלך,</strong> שנראה שהוא חושב מה לעשות בנכסיו, שנתן חלק ושייר ורק לאחר מכן נתן עוד לאדם אחר, הרי אם <strong>מת</strong> — <strong>קנו כולן,</strong> אבל במקרה זה, אם <strong>עמד</strong> מחוליו — <strong>אינו חוזר אלא באחרון.</strong> לפי שבכל הקודמים לאחרון שייר מנכסיו, ולפיכך מתנתם קיימת, ורק כאשר נתן לאחרון — לא שייר עוד בידו מאומה. <strong>ו</strong>מקשים: מדוע אנו אומרים בנמלך שנתן כל מתנה לעצמה? <strong>דלמא</strong> <small>[שמא]</small> כוונתו לתת הכל, וכשהוא בא לחלק <strong>עיוני קא מעיין והדר יהיב</strong> <small>[מעיין,</small> חושב הוא למי לתת <small>ואחר כך נותן]!</small> ומשיבים: <strong>סתמיה</strong> <small>[סתמו]</small> של <strong>שכיב מרע מידק דייק והדר יהיב</strong> <small>[מדייק</small> היטב <small>ו</small>רק <small>אחר כך נותן],</small> שהרי הוא יודע שמתנה זו היא לעולם. ואם רואים אנו בו שהוא מהרהר וחושב בין נתינה לנתינה — משמע שלא נתכוון לתת כל נכסיו מתחילה.
 <big>ב</big> <strong>אמר רב אחא בר מניומי אמר רב נחמן: שכיב מרע שכתב כל נכסיו</strong> הידועים לנו <strong>לאחרים,</strong> <strong>ו</strong>אחר כך <strong>עמד</strong> (הבריא) מחוליו — <strong>אינו חוזר, חיישינן</strong> <small>[חוששים אנו]</small> <strong>שמא יש לו נכסים במדינה אחרת,</strong> ונמצא שנתן רק מקצת נכסיו ולא כולם, ובמתנה במקצת — אינו חוזר.
 ותוהים: <strong>ואלא מתניתין דקתני</strong> <small>[משנתנו ששנה</small> בה<small>]:</small> <strong>לא שייר קרקע כל שהוא</strong> — <strong>אין מתנתו קיימת,</strong> אם כן <strong>היכי משכחת לה</strong> <small>[איך אתה מוצא אותה]?</small> הרי תמיד יש לחשוש שמא יש לו קרקע במדינה אחרת! <strong>אמר רב חמא:</strong> במשנה מדובר <strong>באומר</strong> במפורש <strong>"כל נכסי</strong> נתונים לפלוני <strong>",</strong> ובהכרח לא נשאר בידו דבר. <strong>מר בר רב אשי אמר:</strong> במשנתנו מדובר <strong>ב</strong>אופן ש<strong>מוחזק לן דלית ליה</strong> <small>[לנו שאין לו]</small> נכסים במקום אחר.
 <big>ג</big> ובקשר למי ששייר מקצת נכסיו <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>חזרה במקצת,</strong> כשנתן שכיב מרע כל נכסיו, ואחר כך חזר בו במקצת ממתנה זו, האם <strong>הוי</strong> <small>[הינה</small> נחשבת<small>]</small> <strong>חזרה ב</strong>כל המתנה <strong>כולה,</strong> <strong>או לא,</strong> וממה שלא חזר בו — לא חזר? ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא <small>:</small> נתן את נכסיו <strong>כולן לראשון ו</strong>אחר כך חזר בו <strong>ו</strong>נתן <strong>מקצתן לשני</strong> — במקרה כזה ה<strong>שני קנה</strong> את המקצת הזה, וה<strong>ראשון לא קנה.</strong> ומציעים: <strong>מאי לאו</strong> <small>[האם לא]</small> מדובר <strong>בשמת</strong> המצווה, ומכאן נלמד שחזר בו לגמרי מן המתנה שנתן לראשון?
  ודוחים:  <strong>לא,</strong> מדובר פה <strong>בשעמד</strong> מחוליו, ולפיכך מתנתו לראשון בטלה, לפי שנתן לו כל נכסיו. ואילו מתנתו לשני, שהיתה רק במקצת — הרי זו מתנה. אבל אם היה מת, היה הראשון מקבל את מה שנותר, לפי שלא חזר בכל.
  ומעירים:  <strong>הכי נמי מסתברא</strong> <small>[כך גם כן מסתבר]</small> לומר, <strong>מדקתני סיפא</strong> <small>[מ</small>מה <small>ששנה</small> ב<small>סוף</small> ברייתא זו<small>]:</small> נתן <strong>מקצתן לראשון, ו</strong>אחר כך נתן <strong>כולן,</strong> כל השאר, <strong>לשני</strong> — במקרה כזה <strong>ראשון קנה, שני לא קנה.</strong> ומעתה, <strong>אי אמרת בשלמא</strong> <small>[נניח אם אתה אומר]</small> שהברייתא מדברת <strong>בשעמד, משום הכי</strong> <small>[כך]</small> <strong>שני לא קנה,</strong> לפי שנתן לו את כל נכסיו ועמד מחוליו. <strong>אלא אי אמרת</strong> <small>[אם אתה אומר]</small> שמדובר <strong>בשמת,</strong> אם כן <strong>תרוייהו ליקנו</strong> <small>[ששניהם יקנו]</small> כל אחד את מה שניתן לו!
 <strong>אמר ליה</strong> <small>[לו]</small> <strong>רב יימר לרב אשי: ותהוי נמי</strong> <small>[ושתהיה גם כן]</small> ההלכה שבתחילת הברייתא <strong>בשעמד,</strong> ומכל מקום יש להוכיח מכאן שחזרה במקצת הריהי חזרה בכל. שכן <strong>אי אמרת בשלמא</strong> <small>[נניח אם אתה אומר]</small> כי <strong>חזרה במקצת הויא</strong> <small>[נחשבת]</small> <strong>חזרה בכולה</strong> <small>[בכל],</small> <strong>היינו</strong> <small>[זהו</small> הטעם<small>]</small> שה<strong>שני מיהת</strong> <small>[על כל פנים]</small> <strong>קנה,</strong> שהרי נותרו הנכסים ששייר השכיב מרע לעצמו. <strong>אלא אי אמרת</strong> <small>[אם אומר אתה]</small> ש<strong>חזרה במקצת לא הויא</strong> <small>[אינה נחשבת]</small> <strong>חזרה בכולה,</strong> ומה שלא נתן לשני נותר ביד הראשון — אם כן <strong>ניהוי</strong> <small>[יהיה]</small> <strong>כמחלק</strong> נכסיו כולם בזה אחר זה, <strong>ולחד מינייהו</strong> <small>[ולאחד מהם]</small> <strong>לא ליקנו</strong> <small>[ייקנו]</small> הנכסים, שהרי חילק הכל, וכשעמד — בטלה החלוקה!
  ומסכמים:  <strong>והלכתא</strong> <small>[והלכה</small> היא<small>]:</small> <strong>חזרה במקצת הויא</strong> <small>[הריהי]</small> <strong>חזרה בכולה; רישא</strong> <small>[בתחילה],</small> בהלכה הראשונה שבברייתא, כשנתן כולן לראשון ומקצתן לשני — <strong>משכחת לה</strong> <small>[מוצא אתה אותה]</small> שראשון לא קנה והשני קנה <strong>בין שמת, בין שעמד</strong> מחוליו. <strong>סיפא</strong> <small>[</small>ב<small>סופה],</small> כשנתן מקצתן לראשון והשאר לשני — <strong>לא משכחת לה</strong> <small>[אינך מוצא אותה]</small> שראשון קנה ושני לא קנה, <strong>אלא כשעמד,</strong> אבל אם מת — שניהם קונים.
 <big>ד</big> <strong>איבעיא להו</strong> <small>[נשאלה להם</small> ללומדים<small>]:</small> אם <strong>הקדיש כל נכסיו ועמד</strong> מחוליו, <strong>מהו</strong> הדין בכגון זה? <strong>מי אמרינן</strong> <small>[האם אומרים אנו]</small> כי <strong>כל</strong> דבר הנוגע <strong>לגבי הקדש גמר ומקני</strong> <small>[גומר בליבו ומקנה]</small> בלא תנאי, ואף אם עמד מחוליו ההקדש עומד בעינו<small>,</small> <strong>או דלמא</strong> <small>[שמא]</small> <strong>כל</strong> דבר הנוגע <strong>לגבי נפשיה</strong> <small>[עצמו]</small> <strong>לא גמר ומקני</strong> <small>[אינו גומר בליבו ומקנה]?</small>
 ויש עוד לשאול: אם <strong>הפקיר כל נכסיו, מהו? מי אמרינן</strong> <small>[האם אומרים אנו]</small> כי <strong>כיון</strong> שהפקר הוא <strong>אף לעניים</strong> <strong>כעשירים,</strong> יש לומר שבמקרה זה <strong>גמר ומקני</strong> <small>[גומר</small> בליבו <small>ומקנה]</small> משום המצוה שבדבר, <strong>או דלמא</strong> <small>[שמא]</small> <strong>כל</strong> דבר הנוגע <strong>לגבי נפשיה</strong> <small>[עצמו]</small> <strong>לא גמר ומקני</strong> <small>[אינו גומר ומקנה]?</small>
 ועוד שאלה: אם <strong>חילק כל נכסיו לעניים, מאי</strong> <small>[מה]</small> יהא הדין? <strong>מי אמרינן</strong> <small>[האם אומרים אנו]</small> כי <strong>צדקה ודאי מגמר גמר ומקני</strong> <small>[גומר בליבו ומקנה],</small> <strong>או דלמא</strong> <small>[שמא]</small> <strong>כל</strong> דבר הנוגע <strong>לגבי נפשיה</strong> <small>[עצמו]</small> <strong>לא גמר ומקני</strong> <small>[אינו גומר ומקנה]?</small> לכל אחת מן השאלות הללו לא נמצאה תשובה ועל כן <strong>תיקו</strong> <small>[תעמוד]</small> במקומה.
 <strong>לישנא אחרינא</strong> <small>[לשון אחרת</small> היתה בענין זה<small>]:</small> אם <strong>הקדיש כל נכסיו, מהו?</strong> או אם <strong>הפקיר כל נכסיו, מהו?</strong> וכן אם <strong>חילק כל נכסיו לעניים, מהו?</strong> אף לשאלות הללו לא נמצאה תשובה ועל כן אף הן <strong>תיקו</strong> <small>[תעמודנה]</small> במקומן. 
 <big>ה</big> <strong>אמר רב ששת:</strong> לשון <strong>"יטול" ו"יזכה" ו"יחזיק" ו"יקנה"</strong> — <strong>כולן לשון מתנה הן. במתניתא תנא</strong> <small>[בברייתא שנה]:</small> <strong>אף "יחסין"</strong> (יחזיק, יקנה בירושה) <strong>ו"ירת"</strong> (ירש) כאשר מדובר <strong>בראוי ליורשו, ו</strong>שיטת <strong>ר' יוחנן בן ברוקא היא,</strong> שיכול להוריש את כל נכסיו לכל מי שירצה מבניו, בלשון ירושה (ולא רק בלשון מתנה).
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: 
## דף קמט.
 אם אמר בלשון <strong>"יהנה בהן", מהי</strong> ההלכה? האם כוונתו <strong>דניהוי כולהו</strong> <small>[שיהיו כולם]</small> <strong>מתנה קאמר</strong> <small>[הוא אומר],</small> <strong>או דלמא ליתהני מינייהו מידי קאמר</strong> <small>[שמא שייהנה מהם משהו הוא אומר]?</small> וכן אם אמר לשון <strong>"יראה בהן", מהו?</strong> או לשון <strong>"יעמוד בהן", מהו?</strong> או לשון <strong>"ישען בהן", מהו?</strong> לאף אחת מן השאלות הללו לא נמצאה תשובה, ולכן <strong>תיקו</strong> <small>[תעמוד]</small> במקומה.
 <big>א</big> במשנתנו דובר על מתנת שכיב מרע בכל נכסיו שאם עמד חוזר ממנה. <strong>איבעיא להו</strong> <small>[נשאלה להם</small> ללומדים<small>]:</small> שכיב מרע ש<strong>מכר כל נכסיו, מהו</strong> הדין בכגון זה? <strong>אמר רב יהודה אמר רב: אם עמד</strong> והבריא מחוליו <strong>אינו חוזר</strong> במכר זה. <strong>וזימנין</strong> <small>[ופעמים]</small> ש<strong>אמר רב יהודה אמר רב: אם עמד חוזר.</strong> ומעירים: <strong>ולא פליגי</strong> <small>[ואין</small> הדברים <small>חלוקים]:</small> <strong>הא</strong> <small>[זה]</small> שאמר שהרי זה חוזר בו, מדובר באופן <strong>דאיתנהו לזוזי בעינייהו</strong> <small>[שנמצאים הכספים בעינם],</small> <strong>הא</strong> <small>[זה]</small> שאמר שאינו חוזר בו — <strong>דפרעינהו</strong> <small>[שפרע אותם]</small> <strong>בחובו,</strong> שיש לומר שלשם כך מכר — כדי שיוכל לפרוע את חובו.
 <big>ב</big> ועוד <strong>איבעיא להו</strong> <small>[נשאלה להם</small> ללומדים<small>]:</small> <strong>שכיב מרע שהודה</strong> שהוא חייב ממון לאדם מסויים (גם אם אינו חייב לו באמת), <strong>מהו</strong> הדין? היש בכך ממש, והאם יש לה דין של מתנת שכיב מרע? ומשיבים: <strong>תא שמע</strong> <small>[בוא</small> ו<small>שמע]</small> ממעשה שהיה, ש<strong>איסור גיורא</strong> <small>[הגר]</small> אביו של רב מרי <strong>הוה ליה תריסר אלפי זוזי בי</strong> <small>[היו לו שנים עשר אלף זוזים בבית]</small> <strong>רבא. רב מרי בריה</strong> <small>[בנו]</small> של איסור, <strong>הורתו</strong> היתה <strong>שלא בקדושה,</strong> שאמו הרתה אותו לאיסור קודם שנתגייר, <strong>ולידתו בקדושה הואי</strong> <small>[היתה]</small> לאחר שהתגייר איסור אביו, <strong>ובי רב הוה</strong> <small>[ובבית המדרש היה]</small> ולא באותו מקום.
  כאשר היה איסור חולה <strong>אמר רבא,</strong> שהכסף היה מופקד אצלו, וסבור היה שיזכה בו <strong>: היכי ניקנינהו</strong> <small>[איך יקנה]</small> <strong>רב מרי להני זוזי</strong> <small>[את הכספים הללו]?</small> ובוחן היה את האפשרויות השונות: <strong>אי</strong> <small>[אם]</small> <strong>בירושה</strong> — <strong>לאו בר</strong> <small>[לא בן]</small> <strong>ירושה הוא,</strong> שכיון שלא היתה הורתו בקדושה אינו נחשב כבנו, אלא כגר שנתגייר לבדו, שאין לו קשר משפחתי עם אביו; <strong>אי</strong> <small>[אם]</small> <strong>במתנה</strong> יתן לו, כשכיב מרע — הלא <strong>מתנת שכיב מרע כירושה שויוה רבנן</strong> <small>[עשו אותה חכמים],</small> ולפיכך <strong>כל היכא דאיתיה</strong> <small>[מקום שישנו]</small> <strong>בירושה</strong> — <strong>איתיה</strong> <small>[ישנו]</small> <strong>במתנה, כל היכא דליתיה</strong> <small>[מקום שאינו]</small> <strong>בירושה</strong> — <strong>ליתיה</strong> <small>[אינו]</small> גם <strong>במתנה.</strong>
 <strong>אי</strong> <small>[אם]</small> לקנות את הכספים הללו <strong>ב</strong>קנין <strong>משיכה</strong> — הלא <strong>ליתנהו גביה</strong> <small>[אינם בידו]</small> של רב מרי, שיוכל לקנותם. <strong>אי</strong> <small>[אם]</small> תאמר שיקנה אותם איסור לרב מרי <strong>ב</strong>קנין <strong>חליפין,</strong> שיגביה איסור חפץ כלשהו, ועל ידי כך יקנה לרב מרי את הכספים — הלא <strong>אין מטבע נקנה בחליפין. אי</strong> <small>[אם]</small> תאמר שיקנה לו את הכספים הללו בקנין <strong>אגב קרקע</strong> — <strong>לית ליה ארעא</strong> <small>[אין לו</small> לאיסור <small>קרקע].</small> והוסיף רבא (שהמעות היו מופקדות אצלו): <strong>אי</strong> <small>[אם]</small> תאמר שיקנה אותם לרב מרי <strong>במעמד שלשתן</strong> שיצווה עלי בפני רב מרי לתת לו את הכסף, ודי בכך להקנות לו — <strong>אי שלח</strong> <small>[אם ישלח]</small> <strong>לי</strong> לבוא אליו <strong>לא אזילנא</strong> <small>[אבוא].</small> ונמצא שלאחר מותו יישאר הכסף בידי.
 <strong>מתקיף לה</strong> <small>[מקשה על כך]</small> <strong>רב איקא בריה</strong> <small>[בנו]</small> של <strong>רב אמי: אמאי</strong> <small>[מדוע]</small> סבור אתה שאין לו דרך להקנותו לרב מרי? <strong>ולודי</strong> <small>[ושיודה]</small> <strong>איסור דהלין זוזי</strong> <small>[שזוזים,</small> כספים <small>אלה]</small> של <strong>רב מרי נינהו</strong> <small>[הם],</small> <strong>וליקנינהו</strong> <small>[ויקנה אותם]</small> לרב מרי <strong>באודיתא</strong> <small>[בהודאה]!</small> <strong>אדהכי</strong> <small>[בינתיים]</small> עד שהיו דנים בנושא זה, <strong>נפק אודיתא מבי</strong> <small>[יצאה הודאה מביתו]</small> של <strong>איסור</strong> הגר, שהכסף שייך לרב מרי. <strong>איקפד</strong> <small>[הקפיד]</small> <strong>רבא</strong> על כך, <strong>אמר: קא מגמרי טענתא לאינשי ומפסדי לי</strong> <small>[מלמדים הם טענות לאנשים וגורמים לי הפסד].</small> ועל כל פנים, מכאן ראיה שהודאת שכיב מרע יפה כוחה להקנות למקבל.
## דף קמט:
 <big>א</big> שנינו במשנה שאם <strong>שייר</strong> השכיב מרע <strong>קרקע כל שהוא</strong> — <strong>מתנתו קיימת</strong> גם אם עמד מחוליו. ושואלים: <strong>וכמה</strong> הוא שיעור של <strong>"כל שהוא"? אמר רב יהודה אמר רב: קרקע כדי פרנסתו,</strong> שאז מוכח שרצה לתת את הנכסים בכל מקרה, גם אם יחיה, שהרי השאיר לעצמו לצורך חייו. <strong>ורב ירמיה בר אבא אמר:</strong> אפילו שייר <strong>מטלטלין כדי פרנסתו</strong> גם כן מתנתו קיימת.
 <strong>אמר רבי זירא: כמה מכוונן</strong> <small>[מכוונות]</small> מתאימות זו לזו ונאות <strong>שמעתתא דסבי</strong> [<small>ההלכות של הזקנים],</small> רב יהודה ורב ירמיה בר אבא. שכן שייר <strong>קרקע טעמא מאי</strong> <small>[מה הטעם]</small> צריך שיהיה בה כדי פרנסתו? <strong>דאי קאי סמיך עליה</strong> <small>[שאם</small> הוא <small>עומד</small> מחוליו הריהו <small>סומך</small> <small>עליה],</small> <strong>מטלטלי נמי אי קאי סמיך עילויהו</strong> <small>[מיטלטלים גם כן, אם</small> הוא <small>יעמוד</small> מחוליו הריהו <small>סומך עליהם].</small>
 <strong>מתקיף לה</strong> <small>[מקשה על כך]</small> <strong>רב יוסף: ומאי כוונתא</strong> <small>[ומה מכוון</small> בהן<small>]</small> באותן שמועות? הלא <strong>מאן דאמר</strong> <small>[מי שאומר]</small> שייר <strong>מטלטלין,</strong> יש להקשות עליו: הרי <strong>"קרקע" תנן</strong> <small>[שנינו</small> במשנה<small>]!</small> <strong>מאן דאמר</strong> <small>[מי שאומר]:</small> קרקע <strong>כדי פרנסתו,</strong> הלא <strong>"כל שהוא" תנן</strong> <small>[שנינו</small> במשנה<small>]!</small>
 <strong>אמר ליה</strong> <small>[לו]</small> <strong>אביי</strong> לרב יוסף: <strong>וכל היכא דתני</strong> <small>[מקום ששונה]</small> <strong>"קרקע",</strong> כוונת הדברים היא <strong>קרקע דוקא? והא תנן</strong> <small>[והרי שנינו</small> במשנה<small>]:</small> <strong>הכותב כל נכסיו</strong> כמתנה <strong>לעבדו</strong> הכנעני — <strong>יצא</strong> העבד <strong>בן חורין,</strong> שהרי הוא בכלל הנכסים. אבל אם <strong>שייר קרקע כל שהוא</strong> מנכסיו, שלא כתב לו — <strong>לא יצא</strong> העבד <strong>בן חורין,</strong> משום שאנו אומרים שהשיור בקרקע כולל שיור גם בעבד עצמו. <strong>ר' שמעון אומר: לעולם</strong> בכל מקרה <strong>הוא בן חורין, עד שיאמר "כל נכסי נתונין לפלוני עבדי חוץ מאחר מרבוא שבהן".</strong> שכיוון שלא פירש מה משייר — שמא כוונתו לעבד, שאת העבד עצמו לא שיחרר, ונמצא שאין כאן נתינה כלל.
## דף קנ.
 <strong>ו</strong>כהמשך לדברים אלו <strong>אמר רב דימי בר יוסף אמר ר' אלעזר: עשו</strong> חכמים <strong>מטלטלין שיור אצל עבד,</strong> כלומר, לא רק אם שייר האדון קרקע, אלא אפילו אם שייר מיטלטלין כלשהם — הרי הם שיור, ולא יצא העבד לחירות, שאף הוא בכללם. <strong>ו</strong>אולם <strong>לא עשו מטלטלין שיור אצל כתובה</strong> שהכותב נכסיו לבניו וכותב לאשתו קרקע כלשהו — איבדה כתובתה, אבל אם נתן לה מיטלטלים — לא איבדה כתובתה. ומכל מקום, מהדין האמור בעבד עולה שקרקע השנויה במשנה היא לאו דווקא קרקע!
  השיב רב יוסף: <strong>התם</strong> <small>[שם],</small> באותה משנה לגבי עבד, <strong>בדין הוא</strong> ש<strong>לא ליתני</strong> <small>[ישנה]</small> <strong>קרקע</strong> כלל, אלא <strong>איידי דתנא רישא</strong> <small>[מתוך ששנה בתחילה]</small> לפני אותה משנה, הלכות הנוגעות לקרקע, <strong>ר' עקיבא אומר: קרקע כל שהוא חייבת בפאה ובבכורים, ו</strong>ראויה <strong>לכתוב עליהם</strong> על קרקע זו <strong>פרוזבול, ולקנות עמהם</strong> אגב קרקעות <strong>נכסים שאין להם אחריות,</strong> כלומר, מיטלטלים, כאשר הקרקע עצמה נקנית <strong>בכסף ובשטר ובחזקה,</strong> שהם דרכי הקנין של קרקע, <strong>משום הכי קתני</strong> <small>[כך שנה]</small> גם בהמשך <strong>קרקע.</strong>
 ועוד הקשה אביי על רב יוסף: <strong>ו</strong>כי <strong>כל היכא דתני</strong> <small>[מקום ששנה]</small> <strong>"כל שהוא" לית ליה שיעורא</strong> <small>[אין לו שיעור]</small> כלל, עד שתמהת על דברי רב יהודה, שפירש את משנתנו בכדי פרנסתו? <strong>והא תנן</strong> <small>[והרי שנינו</small> במשנה<small>],</small> <strong>ר' דוסא בן הרכינס אומר: חמש רחלות</strong> ש<strong>גוזזות</strong> כל אחת מהן <strong>מנה מנה ופרס</strong> (וחצי) — <strong>חייבות בראשית הגז</strong> לתיתו לכהן<strong>,</strong> אבל אם היו גוזזות פחות אין מפרישים ראשית הגז. <strong>וחכמים אומרים: חמש רחלות גוזזות כל שהן</strong> חייבות בכך. <strong>ואמרינן</strong> <small>[ואומרים היינו]:</small> <strong>וכמה</strong> הוא שיעורו של <strong>"כל שהן"</strong> האמור בדברי חכמים<strong>? אמר רב: מנה ופרס</strong> בסך הכל, <strong>ובלבד שיהו מחומשות,</strong> כלומר, שלכל אחת מהן תהא חמישית מכמות זו. משמע ש"כל שהוא" יש לו שיעור מסויים!
  השיב לו רב יוסף: <strong>התם</strong> <small>[שם]</small> <strong>בדין הוא</strong> ש<strong>לא ליתני</strong> <small>[ישנה]</small> לשון <strong>"כל שהוא", ואיידי דקאמר</strong> <small>[ומתוך שאמר]</small> ה<strong>תנא קמא</strong> <small>[הראשון,</small> ר' דוסא בן הרכינס<small>]</small> <strong>שיעורא רבה</strong> <small>[שיעור גדול]</small> <strong>אמר איהו נמי</strong> <small>[הוא גם כן]</small> <strong>שיעורא זוטרא</strong> <small>[שיעור קטן],</small> לפיכך <strong>קרי לה</strong> <small>[קורא לו]</small> <strong>"כל שהוא".</strong> אבל במשנתנו יש לומר כי "כל שהוא" — דווקא הוא.
 <big>א</big> ובענין דינו של עבד, כקרקע או כמיטלטלין, מקדימים: <strong>פשיטא</strong> <small>[פשוט</small> לנו<small>],</small> שאם <strong>אמר "מטלטלי לפלניא"</strong> <small>[לפלוני]</small> — <strong>כל מאני תשמישתיה קני</strong> <small>[כלי תשמישו קנה],</small> <strong>לבר מחטי ושערי</strong> <small>[חוץ מחיטים ושעורים]</small> שאינם נקראים "מיטלטלים" סתם. אם אמר <strong>"כל מטלטלי לפלניא"</strong> <small>[לפלוני]</small> — <strong>אפילו חטי ושערי</strong> <small>[חיטים ושעורים]</small> קנה, <strong>ואפילו</strong> אבן <strong>ריחים העליונה</strong> שהיא מיטלטלת לפעמים <strong>קנה,</strong> אף על פי שאין רגילים לטלטלה, <strong>לבר</strong> <small>[חוץ]</small> <strong>מריחים התחתונה,</strong> שהיא קבועה בקרקע ואין מטלטלים אותה כלל, ואותה לא קנה. אם אמר <strong>"כל</strong> ה<strong>מטלטל</strong> נתון לפלוני <strong>"</strong>— <strong>אפילו</strong> אבן <strong>ריחים התחתונה קני</strong> <small>[קונה],</small> לפי שהיא ניתנת לטילטול.
 <strong>איבעיא להו</strong> <small>[נשאלה להם</small> שאלה ללומדים<small>]</small> על סמך הדברים הללו: <strong>עבדא כמקרקעא</strong> <small>[עבד כקרקעות]</small> <strong>או כמטלטלא דמי</strong> <small>[כמיטלטלים נחשב]?</small> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי, תא שמע</strong> <small>[בוא</small> ו<small>שמע]</small> פתרון לדבר, ממה ששנינו: <strong>המוכר את העיר</strong> — <strong>מכר בתים, שיחין ומערות, ומרחצאות, ובית הבדין, ובית השלחין</strong> (שדות מושקים בידי אדם), <strong>אבל לא</strong> מכר <strong>את המטלטלין. ובזמן שאמר: "היא וכל מה שבתוכה", אפילו היו בה בהמה או עבדים</strong> — <strong>הרי כולן מכורין.</strong> ומעתה, <strong>אי אמרת בשלמא כמטלטלא דמי</strong> <small>[נניח אם אתה אומר</small> שהעבד <small>כמיטלטלים</small> הוא <small>נחשב],</small> <strong>משום הכי</strong> <small>[כך]</small> <strong>לא מיזדבן ברישא</strong> <small>[אינו נמכר</small> <small>ב</small>מקרה <small>הראשון],</small> <strong>אלא אי אמרת כמקרקעא דמי</strong> <small>[אם אומר אתה</small> ש<small>כקרקע</small> הוא <small>נחשב],</small> <strong>אמאי לא מיזדבן</strong> <small>[מדוע אינו נמכר]</small> יחד עם שאר נכסי המקרקעין<small>?</small>
 ענה לו רב אשי: <strong>ואלא מאי</strong> <small>[מה]</small> אתה אומר? <strong>כמטלטלא דמי</strong> <small>[כמיטלטלים</small> הוא <small>נחשב]?</small> אם כן <strong>מאי</strong> <small>[מהו]</small> לשון <strong>"אפילו"</strong> האמורה בעבדים, לומר שגם הם בכלל "כל מה שבתוכה"? והרי גם הם בכלל המיטלטלים! <strong>אלא מאי אית</strong> <small>[מה יש]</small> <strong>לך למימר</strong> <small>[לומר]</small> כדי להסביר לשון זו? <strong>שאני מטלטלא דנייד ממטלטלא דלא נייד</strong> <small>[שונה מיטלטל שנייד ממיטלטל שאינו נייד],</small> ולפיכך היה מקום לומר שעבדים ובהמה אינם בכלל שאר מיטלטלים הנמכרים עם העיר. אם כן, מאותו טעם עצמו, <strong>אפילו תימא כמקרקעא דמי</strong> <small>[תאמר</small> שעבד <small>כקרקע</small> הוא <small>נחשב],</small> <strong>שאני מקרקעא דנייד ממקרקעא דלא נייד</strong> <small>[שונה קרקע ניידת מקרקע שאינה ניידת].</small> ואין איפוא הוכחה ממשנה זו.
 <strong>אמר ליה</strong> <small>[לו]</small> <strong>רבינא לרב אשי, תא שמע</strong> <small>[בוא</small> ו<small>שמע]</small> פתרון לבעיה זו מן האמור לעיל, ששנינו: <strong>הכותב לעבדו כל נכסיו</strong> — <strong>יצא</strong> העבד <strong>בן חורין,</strong> אם <strong>שייר קרקע כל שהוא</strong> שלא נתן לו — <strong>לא יצא בן חורין. ר' שמעון אומר: לעולם הוא בן חורין</strong> — <strong>עד שיאמר "כל נכסי נתונין לפלוני עבדי, חוץ מאחד מרבוא שבהן".</strong>
 <strong>ואמר רב דימי בר יוסף אמר ר' אלעזר: עשו מטלטלין שיור אצל עבד, ולא עשו מטלטלין שיור אצל כתובה. ואמר ליה</strong> <small>[לו]</small> <strong>רבא לרב נחמן: מאי טעמא</strong> <small>[מה טעם</small> הדבר<small>]</small> שתיקנו כך? והסביר רב נחמן: <strong>עבדא מטלטלא</strong> <small>[עבד מיטלטל]</small> <strong>הוא, ומטלטלא למטלטלא הוי</strong> <small>[ומיטלטל למיטלטל הריהו]</small> <strong>שיור, ו</strong>אילו <strong>כתובת אשה מקרקעא</strong> <small>[</small>נכס של <small>קרקע]</small> <strong>הוא,</strong> שהרי היא גובה את כתובתה מן הקרקעות, <strong>ומטלטלא למקרקעא לא הוי</strong> <small>[ו</small>דבר שהוא <small>מיטלטל, לקרקע אינו]</small> נחשב <strong>שיור.</strong> ואם כן מכאן יש ללמוד לשאלתנו, שעבד נחשב כמיטלטל!
## דף קנ:
 <strong>אמר ליה</strong> <small>[לו]</small> רב אשי: <strong>אנן</strong> <small>[אנו]</small> לא מטעם שיור אנו דנים בהלכה זו, אלא <strong>משום דלאו כרות גיטא מתנינן לה</strong> <small>[שאין</small> זו <small>כריתות גט אנו שונים אותה].</small> כלומר, הטעם מדוע בשיור כזה אין העבד משתחרר, אינו משום שעבד נחשב חלק מן הנכסים, אלא משום שהגט באופן זה אינו מנתק לגמרי את הקשר ביניהם, ומשום כך לא חל השחרור.
 <big>א</big> <strong>אמר רבא אמר רב נחמן: חמשה</strong> — אין דנים בהם את ההלכות המיוחדות להם <strong>עד שיכתבו כל נכסיהם</strong> ולא ישיירו, <strong>ואלו הן: שכיב מרע, עבדו, אשתו, ובניו,</strong> ו<strong>מברחת.</strong>
 ומבארים: <strong>שכיב מרע, דתנן</strong> <small>[ש</small>כן <small>שנינו</small> במשנתנו<small>]:</small> <strong>שכיב מרע שכתב כל נכסיו לאחרים ושייר קרקע כל שהוא,</strong> אם עמד מחוליו — <strong>מתנתו קיימת, לא שייר קרקע כל שהוא</strong> — <strong>אין מתנתו קיימת.</strong>
 <strong>עבדו, דתנן</strong> <small>[ש</small>כן <small>שנינו</small> במשנה<small>]:</small> <strong>הכותב כל נכסיו לעבדו</strong> — <strong>יצא בן חורין, שייר קרקע כל שהוא</strong> — <strong>לא יצא בן חורין.</strong>
 <strong>אשתו</strong> מהו? ש<strong>אמר רב יהודה אמר שמואל: הכותב כל נכסיו לאשתו</strong> — <strong>לא עשאה אלא אפטרופא</strong> <small>[אפוטרופסית]</small> לנכסים, ולא התכוון להקנות לה אותם באמת. ודבר זה הוא דווקא כשכותב לה את כל הנכסים בלי שיור.
 <strong>בניו, דתנן</strong> <small>[ש</small>כן <small>שנינו</small> במשנה<small>]:</small> <strong>הכותב כל נכסיו לבניו, וכתב לאשתו קרקע כל שהוא</strong> — <strong>אבדה כתובתה,</strong> אבל אם לא כתב להם כל נכסיו — לא איבדה כתובתה.
  ו<strong>מברחת</strong> נכסיה מבעלה, כלומר, אשה שעומדת להינשא ואינה רוצה שרכושה יעבור לבעלה, הריהי כותבת שטר בו היא מעבירה את נכסיה לאחרים, ובמקרה זה אם תתגרש או תתאלמן מבעלה אמרו חכמים שיחזרו אליה הנכסים. ועל שטר כזה <strong>אמר מר: מברחת צריכה שתכתוב כל נכסיה,</strong> אבל אם משיירת לעצמה דבר מנכסיה, שאינה מקנה אותו בשטר זה — אינה יכולה לתבוע את הנכסים לכשתתאלמן או תתגרש.
 ומעירים: <strong>ובכולהו</strong> <small>[ובכל]</small> הדברים הללו גם <strong>מטלטלי הוי</strong> <small>[מיטלטלים הריהם</small> נחשבים<small>]</small> <strong>שיור, לבר</strong> <small>[חוץ]</small> <strong>מכתובה,</strong> שהכותב לאשתו קרקע עם בניו, אם לא שייר קרקע אלא מיטלטלים — איבדה כתובתה, שהרי לא נותר לה ממה לגבות, לפי <strong>דאמקרקעי</strong> <strong>תקינו רבנן</strong> <small>[שעל קרקעות תיקנו חכמים]</small> את הכתובה, ואולם <strong>ממטלטלי</strong> <small>[ממיטלטלים]</small> <strong>לא תקון רבנן</strong> <small>[תיקנו חכמים].</small>
 <strong>אמימר אמר: מטלטלי דכתיבי</strong> <small>[מיטלטלים שכתובים</small> ומפורשים<small>]</small> <strong>בכתובה</strong> שתגבה מהם את החוב, <strong>ואיתנהו בעינייהו</strong> <small>[ו</small>הם <small>נמצאים בעינם]</small> — <strong>הוי</strong> <small>[הריהם]</small> <strong>שיור</strong> ולא איבדה כתובתה. 
 <big>ב</big> ועוד לענין לשונות של מתנה, אם <strong>אמר "נכסי לפלניא"</strong> <small>[לפלוני]</small> — <strong>עבדא איקרי</strong> <strong>"נכסי"</strong> <small>[העבד נקרא "נכסים"],</small> והוא בכלל זה. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הכותב כל נכסיו לעבדו</strong> — <strong>יצא בן חורין,</strong> משמע שגם העבד הריהו כלול בנכסים. <strong>ארעא איקרי</strong> <strong>"נכסי"</strong> <small>[הקרקע נקראת "נכסים"],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>נכסים שיש להן אחריות</strong> (כלומר, קרקעות) <strong>נקנין בכסף ובשטר ובחזקה,</strong> הרי שקרקע קרויה "נכסים". <strong>גלימא</strong> <small>[גלימה]</small> וכל שאר בגדים ומיטלטלים <strong>איקרי "נכסי"</strong> <small>[נקראת "נכסים"],</small> <strong>דתנן</strong> <small>[ש</small>כן <small>שנינו</small> באותה משנה<small>]:</small> <strong>ו</strong>נכסים <strong>שאין להן אחריות</strong> (מיטלטלין) — <strong>אין נקנין אלא ב</strong>קנין <strong>משיכה,</strong> משמע שהם נקראים נכסים.
 <strong>זוזי איקרי "נכסי"</strong> <small>[כספים נקראים "נכסים"],</small> <strong>דתנן</strong> <small>[ש</small>כן <small>שנינו</small> באותה משנה<small>]:</small> <strong>ו</strong>נכסים <strong>שאין להן אחריות נקנין עם נכסים שיש להן אחריות,</strong> כשאותם נכסים נקנים <strong>בכסף ובשטר ובחזקה,</strong> ובכלל זה גם כסף. ומביאים ראיה לדבר: <strong>כי הא</strong> <small>[כמו</small> מעשה <small>זה]</small> ש<strong>רב פפא הוו ליה תריסר אלפי זוזי</strong> <small>[היו לו שנים עשר אלפי זוזים]</small> בהלוואה שהלווה לאנשי <strong>בי חוזאי, אקנינהו ניהליה</strong> <small>[הקנה אותם]</small> <strong>לרב שמואל בר אחא</strong> שנסע לבי חוזאי <strong>אגב אסיפא דביתיה</strong> <small>[סף ביתו],</small> כדי שיוכל רב שמואל בר אחא לגבות את הכספים, ולכתוב להם שובר על פרעון חובם. <strong>כי אתא</strong> <small>[כאשר בא]</small> רב שמואל בר אחא והכסף בידו, שמח רב פפא כל כך עד ש<strong>נפק לאפיה</strong> <small>[יצא לקראתו]</small> <strong>עד</strong> המקום <strong>תווך.</strong> הרי שהמעות נקנות אגב קרקע.
 <strong>שטרא איקרי "נכסי"</strong> <small>[שטר</small> גם כן <small>נקרא "נכסים"],</small> כפי ש<strong>אמר רבה בר יצחק: שני</strong> סוגי <strong>שטרות הן</strong> בהעברת קרקע: אם <strong>אמר</strong> לעדים <strong>"זכו</strong> (בקנין סודר) <strong>בשדה זה לפלוני, וכתבו לו את השטר"</strong> — <strong>חוזר בשטר</strong> שיכול להתחרט על מה שאמר שיכתבו לו שטר, אבל <strong>אינו חוזר בשדה</strong> אם כבר זכו לו. אבל אם אמר "זכו בשדה זה <strong>על מנת שתכתבו לו את השטר"</strong> — <strong>חוזר בין בשטר בין בשדה,</strong> שהרי התנה את הזכייה בשדה בכתיבת השטר, ואם חוזר בו מן השטר — חוזר בכל.
 <strong>ורב חייא בר אבין אמר</strong> בשם <strong>רב הונא: שלשה שטרות הן, תרי</strong> <small>[שנים]</small> — <strong>הני דאמרן</strong> <small>[אלה שאמרנו],</small> <strong>אידך</strong> <small>[</small>מין <small>אחר]</small> של שטר הוא — <strong>אם קדם מוכר וכתב את השטר</strong> והמתין עד שיבוא הלוקח וישלם לו, ואז יתן לו את השטר, <strong>כאותה ששנינו:</strong>
## דף קנא.
 <strong>כותבין שטר</strong> מכר <strong>למוכר ואף על פי שאין לוקח</strong> (קונה) <strong>עמו,</strong> כי השטר אינו מחייב אלא את המוכר בלבד. ובמקרה זה, כשנכתב השטר, <strong>כיון שהחזיק זה</strong> הקונה <strong>בקרקע</strong> — <strong>נקנה</strong> ה<strong>שטר</strong> ב<strong>כל מקום שהוא. וזו היא ששנינו: נכסים שאין להן אחריות</strong> (ובכלל זה, השטר) <strong>נקנין עם הנכסים שיש להן אחריות,</strong> כשאלו נקנים <strong>ב</strong>קנין <strong>כסף ובשטר ובחזקה.</strong> ומכאן אנו לומדים שהשטר נקרא "נכסים".
 <strong>בהמה איקרי "נכסי"</strong> <small>[נקראת "נכסים"],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המקדיש נכסיו והיתה בהן בהמה ראויה לגבי מזבח, זכרים</strong> שהיו בנכסיו — יהיו ל<strong>עולות, ונקבות</strong> — <strong>ימכרו לצרכי זבחי שלמים.</strong> הרי שאף בהמה בכלל נכסים. <strong>עופות איקרי "נכסי"</strong> <small>[נקראו "נכסים"],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המקדיש נכסיו והיו בהן דברים הראויין לגבי מזבח, יינות, שמנים ועופות</strong> וכו'.
 הרי שעופות בכלל "נכסים". <strong>תפלין איקרי "נכסי"</strong> <small>[נקראו "נכסים"],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המקדיש נכסיו</strong> — <strong>מעלין</strong> (מחשבים) <strong>לו</strong> גם <strong>תפלין</strong> שלו. הרי שתפילין הם בכלל הנכסים. עד כאן רשימת הדברים שפשוט היה שהם קרויים "נכסים". ואולם <strong>איבעיא להו</strong> <small>[נשאלה להם</small> ללומדים<small>]:</small> <strong>ספר תורה מאי</strong> <small>[מה]</small> דינו? האם הוא בכלל נכסים או לא? והצדדים בשאלה: <strong>כיון</strong> שהוא <strong>לא מזדבן</strong> <small>[נמכר],</small> שהרי <strong>אסור לזבוניה</strong> <small>[למכור אותו]</small> — <strong>לאו</strong> <small>[לא]</small> בכלל <strong>"נכסי"</strong> <small>["נכסים"]</small> <strong>הוא.</strong> <strong>או דלמא</strong> <small>[שמא]</small> <strong>כיון דמזדבן</strong> <small>[ש</small>הוא <small>נמכר]</small> לצרכים מסויימים, כגון <strong>ללמוד תורה ולישא אשה</strong> — בכלל <strong>"נכסי"</strong> <small>["נכסים"]</small> <strong>הוא?</strong> שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <big>א</big> <strong>סימן</strong> למעשים הבאים: <strong>זוטרא אימיה דעמרם מתרתי אחוותא רב טובי ורב דימי ורב יוסף.</strong>
 בענין אשה מברחת שהוזכר לעיל, מסופר: <strong>אימיה</strong> <small>[אימו]</small> של <strong>רב זוטרא בר טוביא כתבינהו לנכסה</strong> <small>[כתבה את</small> כל <small>נכסיה]</small> <strong>לרב זוטרא בר טוביא</strong> בנה, והסבירה שהיא עושה זאת משום <strong>דבעיא לאנסובי ליה</strong> <small>[שרצתה להינשא לו]</small> <strong>לרב זביד,</strong> ולא רצתה שנכסיו יעברו אליו. <strong>אינסיבא</strong> <small>[נישאה]</small> לרב זביד <strong>ו</strong>אחר כך <strong>גרשה</strong><small>,</small> <strong>אתיא לקמיה</strong> <small>[באה לפני]</small> <strong>רב ביבי בר אביי</strong> לתבוע את נכסיה מבנה, <strong>אמר</strong> רב ביבי: הרי את הנכסים העבירה <strong>משום אנסובי</strong> <small>[נישואין],</small> <strong>והא אינסיבא</strong> <small>[והרי נישאה],</small> וכיון שהתקיימה כוונתה, למרות שאחר כך התגרשה — הנכסים שניתנו ניתנו.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע: משום דאתו ממולאי אמריתו מילי מולייתא</strong> <small>[שבאתם מאנשים כרותים,</small> מבני עלי, <small>אומרים אתם דברים כרותים]?</small> <strong>אפילו למאן דאמר</strong> <small>[ל</small>דעת <small>מי שאומר]</small> ששטר <strong>מברחת קני</strong> <small>[קונה]</small> המקבל, ואינו מחזיר לה, <strong>הני מילי היכא</strong> <small>[דברים אלו</small> אמורים <small>במקום]</small> ש<strong>לא גליא</strong> <small>[גילתה]</small> <strong>דעתה</strong> משום מה היא נותנת את הנכסים, <strong>אבל הכא גליא</strong> <small>[כאן גילתה]</small> <strong>דעתה</strong> ש<strong>משום אינסובי</strong> <small>[נישואין]</small> <strong>הוא, והא אינסיבא ואיגרשה</strong> <small>[והרי נישאה והתגרשה],</small> וכיון שאינה נשואה עוד — הנכסים שייכים לה.
 <big>ב</big> ועוד בענין אשה שכתבה את נכסיה לבנה, מסופר: <strong>אימיה</strong> <small>[אימו]</small> של <strong>רמי בר חמא, באורתא כתבתינהו לנכסה</strong> <small>[בערב כתבה את נכסיה]</small> <strong>לרמי בר חמא, בצפרא כתבתינהו</strong> <small>[בבוקר כתבה אותם]</small> <strong>ל</strong>אחיו <strong>רב עוקבא בר חמא. אתא</strong> <small>[בא]</small> <strong>רמי בר חמא לקמיה</strong> <small>[לפני]</small> <strong>רב ששת, אוקמיה בנכסי</strong> <small>[</small>ו<small>העמידו בנכסים],</small> שמתנתו קדמה. <strong>אזל</strong> <small>[הלך]</small> <strong>רב עוקבא בר חמא קמיה</strong> <small>[לפני]</small> <strong>רב נחמן, אוקמיה בנכסי</strong> <small>[העמידו בנכסים].</small>
 <strong>אתא</strong> <small>[בא]</small> <strong>רב ששת לקמיה</strong> <small>[לפני]</small> <strong>רב נחמן</strong> לדון איתו בדבר זה, <strong>אמר ליה</strong> <small>[לו]:</small> <strong>מאי טעמא אוקמיה מר</strong> <small>[מה טעם העמידו אדוני]</small> <strong>לרב עוקבא בר חמא</strong> בנכסים? <strong>אי</strong> <small>[אם]</small> <strong>משום דהדרא</strong> <small>[שחזרה]</small> <strong>בה, והא שכיבא</strong> <small>[והרי מתה],</small> ומתנת שכיב מרע הריהי ככתובה ומסורה, ונמצא שהנכסים כבר ניקנו לרמי בר חמא! <strong>אמר ליה</strong> <small>[לו]</small> רב נחמן, <strong>הכי</strong> <small>[כך]</small> <strong>אמר שמואל:</strong> כל מתנת שכיב מרע <strong>שאילו עמד</strong> מחוליו היה <strong>חוזר</strong> בה, כגון שנתן את כל נכסיו, אף במקרה שלא עמד מחוליו <strong>חוזר</strong> הוא <strong>במתנתו.</strong>
 אמר לו רב ששת: <strong>אימור</strong> <small>[אמור]</small> ש<strong>אמר שמואל</strong> שחוזר בו — אם מתחרט ורוצה להשאיר את הנכס <strong>לעצמו,</strong> ואולם לחזור בו כדי לתת <strong>לאחר מי</strong> <small>[האם]</small> גם כן <strong>אמר? אמר ליה</strong> <small>[לו],</small> <strong>בפירוש אמר שמואל: בין לעצמו בין לאחר</strong> יכול לחזור.
 <big>ג</big> ועוד מסופר: <strong>אימיה</strong> <small>[אימו]</small> של <strong>רב עמרם חסידא</strong> <small>[החסיד]</small> <strong>הוה</strong> <small>[היה]</small> <strong>לה מלוגא דשטראי</strong> <small>[צרור שטרות],</small> <strong>כי קא שכבא</strong> <small>[כאשר מתה]</small> <strong>אמרה: ליהוי</strong> <small>[שיהיו]</small> <strong>לעמרם ברי</strong> <small>[בני].</small> <strong>אתי אחוה לקמיה</strong> <small>[באו אחיו לפני]</small> <strong>רב נחמן, אמרו ליה</strong> <small>[לו]:</small> <strong>והא</strong> <small>[והרי]</small> <strong>לא משך</strong> את החבילה הזו, ולא עשה בה קנין! <strong>אמר להו</strong> <small>[להם]:</small> אין צורך בכך, <strong>דברי שכיב מרע ככתובין וכמסורין דמו</strong> <small>[נחשבים].</small>
 <big>ד</big> ועוד מסופר: <strong>אחתיה</strong> <small>[אחותו]</small> של <strong>רב טובי בר רב מתנה כתבתינהו לנכסה</strong> <small>[כתבה את נכסיה]</small> <strong>לרב טובי בר רב מתנה</strong> אחיה <strong>בצפרא</strong> <small>[בבוקר].</small> <strong>לפניא אתא</strong> <small>[בערב בא]</small> אח אחר שלה <strong>רב אחדבוי בר רב מתנה בכה לה,</strong> <strong>אמר לה, השתא אמרי</strong> <small>[עכשיו יאמרו</small> האנשים<small>]:</small> <strong>מר צורבא מרבנן ומר לאו צורבא מרבנן</strong> <small>[זה,</small> רב טובי, <small>תלמיד חכם, וזה,</small> אני, <small>אינו תלמיד חכם],</small> שהרי נתת דווקא לו את הנכסים! <strong>כתבתינהו ניהליה</strong> <small>[כתבה לו</small> את הנכסים<small>].</small> <strong>אתא לקמיה</strong> <small>[בא</small> רב טובי <small>לפני]</small> <strong>רב נחמן. אמר ליה</strong> <small>[לו],</small> <strong>הכי</strong> <small>[כך]</small> <strong>אמר שמואל: כל שאילו עמד חוזר,</strong> אף <strong>חוזר במתנתו,</strong> ואם כן הנכסים הם של רב אחדבוי.
 <big>ה</big> ועוד מסופר, <strong>אחתיה</strong> <small>[אחותו]</small> של <strong>רב דימי בר יוסף הוה</strong> <small>[היתה]</small> <strong>לה פיסקתא דפרדיסא</strong> <small>[חלקה של פרדס],</small> <strong>כל אימת דהות חלשא הוה מקניא ליה ניהליה</strong> <small>[כל פעם שהיתה חולה</small> וסבורה היתה שהיא עומדת למות, <small>היתה מקנה לו</small> את החלק שלה<small>],</small>
## דף קנא:
 <strong>וכי קיימא הות הדרא</strong> <small>[וכאשר היתה עומדת</small> מחוליה <small>היתה חוזרת]</small> <strong>בה</strong> מן המתנה. <strong>זימנא חדא חלשא</strong> <small>[פעם אחת חלתה],</small> <strong>שלחה ליה</strong> <small>[לו]:</small> <strong>תא קני</strong> <small>[בוא</small> ו<small>קנה],</small> <strong>שלח</strong> לה: <strong>לא בעינא</strong> <small>[איני רוצה].</small> <strong>שלחה ליה</strong> <small>[לו]:</small> <strong>תא קני כל היכא דבעית</strong> <small>[בוא וקנה בכל אופן שאתה רוצה].</small> <strong>אזל שיירה וקנו מינה</strong> <small>[הלך</small> ו<small>שייר בה</small> משהו בחלקה הזו, <small>ועשו קנין עימה]</small> עם אחותו על המתנה<small>.</small> <strong>כי קיימא הדרא</strong> <small>[כאשר עמדה</small> מחוליה <small>חזרה]</small> <strong>בה.</strong>
 <strong>אתאי לקמיה</strong> <small>[באה לפני]</small> <strong>רב נחמן. שלח ליה</strong> <small>[לו]</small> לרב דימי: <strong>תא</strong> <small>[בוא]</small> לדין. <strong>לא אתא</strong> <small>[בא].</small> <strong>אמר: מאי איתי</strong> <small>[מה</small> טעם <small>אבוא]?</small> <strong>הא</strong> <small>[הרי]</small> <strong>שיירה וקנו מינה</strong> <small>[ו</small>גם עשו <small>קנין עמה]</small> ולכן הכל שלי! <strong>שלח ליה</strong> <small>[לו]</small> רב נחמן: <strong>אי</strong> <strong>לא אתית</strong> <small>[תבוא],</small> <strong>מחינא לך בסילוא דלא מבע דמא</strong> <small>[אכה אותך בקוץ שאינו מוציא דם],</small> כלומר, אטיל עליך חרם.
  וחקר רב נחמן בדבר, <strong>אמר להו לסהדי</strong> <small>[להם לעדים]:</small> <strong>היכי הוה</strong> <small>[כיצד היה]</small> <strong>מעשה</strong> נתינה זו? <strong>אמרו ליה</strong> <small>[לו],</small> <strong>אמרה הכי</strong> <small>[כך]:</small> <strong>ווי דקא מיתה הך איתתא</strong> <small>[אוי שמתה אותה אשה]!</small> <strong>אמר להו</strong> <small>[להם]:</small> <strong>אם כן, הוה</strong> <small>[הריהי]</small> בכלל <strong>מצוה מחמת מיתה, ומצוה מחמת מיתה</strong> — <strong>חוזר,</strong> גם כשאינו נותן את כל נכסיו. לפי שניכר הדבר שאינו נותן אלא מפני שהוא עומד למות, ולפיכך אם עמד מחוליו חוזר בו.
 <big>א</big> <strong>איתמר</strong> <small>[נאמר]</small> שנחלקו אמוראים ביחס ל<strong>מתנת שכיב מרע במקצת,</strong> כלומר, שנתן רק מקצת נכסיו. <strong>אמרוה רבנן קמיה</strong> <small>[אמרו חכמים לפני]</small> <strong>רבא משמיה</strong> <small>[משמו]</small> של <strong>מר זוטרא בריה</strong> <small>[בנו]</small> של <strong>רב נחמן</strong> ש<strong>אמר משמיה</strong> <small>[משמו]</small> של <strong>רב נחמן: הרי היא</strong> מתנה זו <strong>כמתנת בריא, והרי היא כמתנת שכיב מרע;</strong> כיצד? <strong>הרי היא כמתנת בריא</strong> — <strong>שאם עמד</strong> מחוליו <strong>אינו חוזר</strong> בו, כפי ששנינו במשנתנו, <strong>והרי היא כמתנת שכיב מרע</strong> — ש<strong>לא בעיא</strong> <small>[צריכה]</small> <strong>קנין</strong> אלא נקנית באמירה בלבד, לאחר המיתה.
 <strong>אמר להו</strong> <small>[להם]</small> <strong>רבא, לאו אמינא לכו</strong> <small>[</small>האם <small>לא אמרתי לכם]:</small> <strong>לא תיתלו בוקי סריקי</strong> <small>[בקבוקים ריקים]</small> <strong>ברב נחמן,</strong> כלומר, אל תתלו בו שמועות של שוא? <strong>הכי</strong> <small>[כך]</small> באמת <strong>אמר רב נחמן: הרי היא כמתנת בריא</strong> לכל ענין, <strong>ובעיא</strong> <small>[וצריכה]</small> <strong>קנין.</strong> ואם לא נעשה קנין, גם אם מת — אין היא חלה.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו במשנתנו, בענין מתנת שכיב מרע: <strong>שייר קרקע כל שהוא</strong> — <strong>מתנתו קיימת;</strong> <strong>מאי לאו</strong> <small>[האם לא]</small> מדובר אפילו ש<strong>לא קנו מיניה</strong> <small>[קנו ממנו]?</small> ודוחים: <strong>לא,</strong> מדובר כאן באופן ש<strong>קנו מיניה</strong> <small>[ממנו].</small> וחזר והקשה: <strong>אי הכי, אימא סיפא</strong> <small>[אם כך, אמור</small> את <small>סוף</small> המשנה<small>]:</small> אם <strong>לא שייר קרקע כל שהוא</strong> ועמד מחוליו — <strong>אין מתנתו קיימת; ואי</strong> <small>[ואם]</small> מדובר ש<strong>קנו מיניה</strong> <small>[ממנו],</small> <strong>אמאי</strong> <small>[מדוע]</small> <strong>אין מתנתו קיימת?</strong>
 <strong>אמר להו</strong> <small>[לו],</small> <strong>הכי</strong> <small>[כך]</small> <strong>אמר שמואל: שכיב מרע שכתב כל נכסיו לאחרים,</strong> ולא שייר לעצמו דבר, <strong>אף על פי שקנו מידו</strong> — אם <strong>עמד</strong> מחוליו <strong>חוזר,</strong> ומדוע? <strong>בידוע שלא היה מצוה אלא מחמת מיתה,</strong> שאין אדם נותן כל נכסיו לאחרים אם הוא סבור שיחיה.
 <strong>איתיביה</strong> <small>[הקשה לו]</small> <strong>רב משרשיא לרבא</strong> ממה שמסופר: <strong>מעשה באמן של בני רוכל שהיתה חולה,</strong> <strong>ואמרה: "תנתן כבינתי</strong> (מין סיכה מקושטת) <strong>לבתי", והוא,</strong> הכבינה, היתה <strong>ב</strong>שווי של <strong>שנים עשר מנה, ומתה</strong> האם, <strong>וקיימו דבריה.</strong> והרי זו מתנה במקצת היא, ובלא קנין, ובכל זאת קיימוה! השיב לו: משם אין ראיה, שכן <strong>התם</strong> <small>[שם]</small> הרי מדובר <strong>במצוה מחמת מיתה.</strong>
 <strong>איתיביה</strong> <small>[הקשה לו]</small> <strong>רבינא לרבא</strong> שאמר שמתנת שכיב מרע במקצת אינה צריכה קנין, ממה ששנינו : <strong>האומר "תנו גט זה לאשתי ושטר שחרור זה לעבדי", ומת</strong> — <strong>לא יתנו</strong> את אלה <strong>לאחר מיתה,</strong> לפי שלאחר מיתה אין תוקף לשטרות אלה. אבל אם אמר <strong>"תנו מנה לפלוני", ומת</strong> — <strong>יתנו לאחר מיתה.</strong> הרי שמתנה בקצת אינה צריכה קנין!
 <strong>וממאי</strong> <small>[וממה]</small> אני מוכיח ש<strong>לא קנו מיניה</strong> <small>[ממנו]?</small> שהרי נשנה הדבר <strong>דומיא</strong> <small>[בדומה]</small> ל<strong>גט, מה גט לאו בר</strong> <small>[אינו בן]</small> <strong>קנין,</strong> שאין עושין בו קנין, <strong>אף האי נמי</strong> <small>[זו,</small> מתנה <small>גם כן]</small> ש<strong>לא קנו מיניה</strong> <small>[ממנו],</small> שלא עשו בה קנין! אמר לו רבא: <strong>התם נמי</strong> <small>[שם גם כן]</small> מדובר <strong>במצוה מחמת מיתה</strong> ולכן היא נקנית לגמרי.
 <strong>רב הונא בריה</strong> <small>[בנו]</small> של <strong>רב יהושע אמר: מצוה מחמת מיתה בעלמא בעיא</strong> <small>[בכלל צריך]</small> <strong>קנין, וכי תניא הני מתנייתא</strong> <small>[וכאשר שנויות אותן המשניות,</small> הברייתות<small>]</small> מהן משמע שאין צריך קנין — מדובר בהן <strong>במחלק כל נכסיו,</strong> <strong>דההיא</strong> <small>[שאותה</small> מתנה<small>]</small> <strong>מתנת שכיב מרע שויוה</strong> <small>[עשו אותה],</small> שאינה צריכה קנין.
 ומסכמים: <strong>והלכתא</strong> <small>[והלכה]:</small> <strong>מתנת שכיב מרע במקצת בעיא</strong> <small>[צריכה]</small> <strong>קנין, ואף על גב</strong> <small>[ואף על פי]</small> ש<strong>מת</strong> אחר כך. ואם לא עשו קנין — יורשים זוכים בה. אם היה <strong>מצוה מחמת מיתה לא בעיא</strong> <small>[צריכה]</small> <strong>קנין, והוא</strong> ש<strong>מת</strong> אחר כך. והמצוה מחמת מיתה, אם <strong>עמד</strong> מחוליו <strong>חוזר</strong> בו, <strong>ואף על גב דקנו מיניה</strong> <small>[ואף על פי שעשו עמו קנין].</small>
## דף קנב.
 <big>א</big> <strong>איתמר</strong> <small>[נאמר]</small> שנחלקו חכמים בבעיה הבאה: שטר של <strong>מתנת שכיב מרע שכתוב בה</strong> גם <strong>קנין</strong> — <strong>בי</strong> <small>[</small>תלמידי <small>בית</small> מדרשו<small>]</small> של <strong>רב משמיה</strong> <small>[משמו]</small> של <strong>רב אמרי</strong> <small>[אומרים]</small> בלשון מליצה: <strong>ארכביה אתרי ריכשי</strong> <small>[הרכיב אותו על שני סוסים],</small> כלומר, הוסיף לו תוקף כפול, <strong>ושמואל אמר: לא ידענא מאי</strong> <small>[איני יודע מה,</small> כיצד<small>]</small> <strong>אדון בה,</strong> ואני מסופק אם יש כלל תוקף למתנה זו.
  ומסבירים:  <strong>בי</strong> <small>[</small>תלמידי <small>בית</small> מדרשו של<small>]</small> <strong>רב משמיה</strong> <small>[משמו]</small> של <strong>רב אמרי</strong> <small>[אומרים]:</small> <strong>ארכביה אתרי ריכשי</strong> <small>[הרכיב אותו על שני סוסים],</small> כוונתם: <strong>הרי היא כמתנת בריא,</strong> ו<strong>הרי היא כמתנת שכיב מרע; הרי היא כמתנת בריא</strong> לענין זה <strong>שאם עמד</strong> (הבריא) מחוליו <strong>אינו חוזר,</strong> שהרי עשה קנין. <strong>הרי היא כמתנת שכיב מרע</strong> — <strong>שאם אמר</strong> שנותן את <strong>הלואתו לפלוני,</strong> הרי אף על פי שאי אפשר להעביר הלוואה על ידי אמירה בלבד (אלא במעמד שלושתם), מכל מקום במתנת שכיב מרע <strong>הלואתו לפלוני.</strong>
 <strong>ושמואל אמר: לא ידענא מאי</strong> <small>[איני יודע מה</small> כיצד<small>]</small> <strong>אדון בה,</strong> כוונתו היא שכיון שכתוב בה קנין הרי יש בזה כדי להטיל ספק <strong>שמא לא גמר</strong> בדעתו <strong>להקנותו אלא בשטר,</strong> ולא כפי שתיקנו חכמים באמירה, <strong>ו</strong>אולם, הואיל ומתנת שכיב מרע אינה חלה אלא לאחר מיתה, הרי אינו יכול לקנות, לפי ש<strong>אין שטר</strong> חל <strong>לאחר מיתה.</strong>
 <strong>ורמי</strong> <small>[ומשליכים,</small> מראים סתירה<small>]</small> מדברי <strong>רב</strong> על דברי <strong>רב, ו</strong>כן מדברי <strong>שמואל</strong> על דברי <strong>שמואל;</strong> שכך <strong>שלח רבין משמיה</strong> <small>[משמו]</small> של <strong>ר' אבהו: הוו ידעי</strong> <small>[היו יודעים]</small> <strong>ששלח ר' אלעזר לגולה משום רבינו</strong> (רב): <strong>שכיב מרע שאמר "כתבו ותנו מנה לפלוני", ומת</strong> לאחר מכן — <strong>אין כותבין ונותנין, שמא לא גמר להקנותו אלא בשטר, ואין שטר לאחר מיתה; ו</strong>מן הצד האחר <strong>אמר רב יהודה אמר שמואל, הלכתא</strong> <small>[הלכה</small> היא<small>]:</small> <strong>כותבין ונותנין.</strong>
 ואם כן, <strong>קשיא </strong><small>[קשה] </small>מדברי <strong>רב </strong>על דברי <strong>רב, </strong>וכן <strong>קשיא </strong><small>[קשה] </small>מדברי <strong>שמואל </strong>על דברי <strong>שמואל! </strong>
 ומשיבים: מדברי <strong>רב </strong>על דברי <strong>רב לא קשיא </strong><small>[קשה</small>]: <strong>הא </strong><small>[זה] </small>שהמתנה חלה — מדובר ש<strong>קנו מיניה </strong><small>[ממנו</small>], <strong>הא </strong><small>[זה] </small>שאמר "כתבו ותנו", שאמר רב שאין כותבים ונותנים — מדובר ש<strong>לא קנו מיניה </strong><small>[ממנו] </small>אלא רק ציוה באמירה בלבד. מדברי <strong>שמואל </strong>על דברי <strong>שמואל לא קשיא </strong><small>[קשה] </small>שכאן שאמר שכותבים ונותנים מדובר שאמר את הדברים האלה <strong>במיפה את כחו </strong>של המקבל, ושהיה נראה מדבריו שמה שאמר שיכתבו לא היה כתנאי, אלא כדי לתת למקבל יפוי כוח יתר. 
 וכיוצא בזה מסופר: <strong>יתיב</strong> <small>[ישב]</small> <strong>רב נחמן בר יצחק אחוריה</strong> <small>[אחרי]</small> <strong>רבא, ויתיב</strong> <small>[וישב]</small> <strong>רבא קמיה</strong> <small>[לפני]</small> <strong>רב נחמן קא בעי מיניה</strong> <small>[ושאל אותו],</small> <strong>מי</strong> <small>[האם]</small> <strong>אמר שמואל: שמא לא גמר להקנותו אלא בשטר ואין שטר לאחר מיתה? והא</strong> <small>[והרי]</small> <strong>אמר רב יהודה אמר שמואל: שכיב מרע שכתב כל נכסיו לאחרים, אף על פי שקנו מידו</strong> — אם <strong>עמד</strong> מחוליו <strong>חוזר,</strong>
## דף קנב:
 <strong>בידוע שלא היה קנין</strong> זה <strong>אלא מחמת המיתה.</strong> ומכאן משמע שאם לא הבריא מחוליו — נקנתה המתנה למקבל, אף על פי שעשה בה קנין, ואין חוששים שמא לא גמר להקנותו אלא לאחר מיתה! <strong>ואחוי ליה בידיה, ואשתיק</strong> <small>[והראה לו</small> רב נחמן <small>בידו</small> תנועה מסויימת, <small>ושתק</small> רבא<small>].</small>
 <strong>כי קם</strong> <small>[כאשר עמד]</small> רב נחמן ממקומו, <strong>אמר רב נחמן בר יצחק לרבא: מאי אחוי</strong> <small>[מה הראה]</small> <strong>לך,</strong> מה היתה משמעות התנועה הזו? <strong>אמר ליה</strong> <small>[לו]:</small> שדברי רב יהודה בשם שמואל נאמרו <strong>במיפה את כחו.</strong> כלומר, כאשר בנוסף לעצם המתנה ציוה אותו שכיב מרע שיעשו קנין, כדי לייפות את כוחו של המקבל.
  ושואלים:  <strong>היכי דמי</strong> <small>[כיצד הוא בדיוק]</small> <strong>מיפה את כחו? אמר רב חסדא:</strong> כגון שאם היה זה בשטר היה כתוב בו כך: <strong>"וקנינא מיניה מוסיף על מתנתא דא"</strong> <small>[וקנינו ממנו,</small> מן המצוה, <small>נוסף על מתנה זו],</small> שאז רואים שהקנין אינו חלק מן המתנה, אלא תוספת יפוי כוח.
 <big>א</big> ועוד בנושא זה, <strong>פשיטא</strong> <small>[פשוט]</small> הוא הדין, במקרה שבו שכיב מרע <strong>כתב לזה</strong> במתנה נכס מסוים, וחזר <strong>וכתב לזה</strong> לאדם אחר אותו נכס עצמו — <strong>היינו דכי אתא</strong> <small>[זהו</small> המקרה <small>שכאשר בא]</small> <strong>רב דימי</strong> מארץ ישראל לבבל <strong>אמר</strong> עליו: <strong>דייתיקי</strong> <small>[צוואה]</small> <strong>מבטלת דייתיקי</strong> <small>[צוואה],</small> וצוואה אחרונה היא הקיימת. ואולם השאלה היא במקרה ש<strong>כתב וזיכה לזה</strong> שעשה מעשה זיכוי נוסף בשטר, וחזר בו ו<strong>כתב וזיכה לזה</strong> לאדם אחר, מה יהא אז הדין? <strong>רב אמר: ראשון</strong> שבהם <strong>קנה, ושמואל אמר: שני קנה.</strong>
 ומסבירים את טעמיהם: <strong>רב אמר ראשון קנה,</strong> שמאחר שגם זיכה לו — <strong>הרי היא כמתנת בריא</strong> שאינו יכול לחזור בה. <strong>ושמואל אמר שני קנה</strong> — <strong>הרי היא</strong> המתנה לראשון <strong>כ</strong>כל <strong>מתנת שכיב מרע,</strong> שיכול לחזור בה, ולפיכך השני קנה.
  ושואלים:  <strong>והא אפליגו</strong> <small>[והרי</small> כבר <small>נחלקו]</small> <strong>בה חדא זימנא</strong> <small>[פעם אחת],</small> <strong>במתנת שכיב מרע שכתוב בה קנין,</strong> שלדעת רב אינו יכול לחזור בה, ולדעת שמואל אינה חלה כלל, ומדוע הם חוזרים וחולקים באותו נושא עצמו?
  ומשיבים:  <strong>צריכא</strong> <small>[צריך]</small> לשנות את שתיהן, <strong>דאי איתמר בהא</strong> <small>[שאם היה נאמר</small> רק <small>בזו]</small> שכתוב בה קנין<small>,</small> היינו אומרים: <strong>בהא קאמר</strong> <small>[בזו אומר]</small> <strong>רב</strong> שאין המתנה חוזרת — <strong>משום</strong> ש<strong>קנו מיניה</strong> <small>[ממנו],</small> <strong>אבל בהא</strong> <small>[בזו]</small> במקרה שלנו, ש<strong>לא קנו מיניה</strong> <small>[ממנו]</small> אלא רק זיכה לו — <strong>אימא</strong> <small>[אמור]</small> ש<strong>מודה ליה</strong> <small>[לו]</small> <strong>לשמואל;</strong> ולהיפך, <strong>ואי איתמר בהא</strong> <small>[ואם היה נאמר</small> רק <small>בזו]</small> במקרה שלנו, שזיכה, היינו אומרים: <strong>בהא קאמר</strong> <small>[בזו</small> דווקא <small>אמר]</small> <strong>שמואל</strong> שיכול לחזור בו, <strong>אבל בהך אימא</strong> <small>[בזו,</small> שעשה קנין, <small>אמור]</small> שמא <strong>מודה ליה</strong> <small>[לו]</small> <strong>לרב</strong> שאינו יכול לחזור בו, על כן <strong>צריכא</strong> <small>[צריך]</small> שייאמרו שתי המחלוקות.
  ומעירים:  <strong>בסורא מתנו הכי</strong> <small>[היו שונים</small> את הסוגיה הזו <small>כך]</small> כמו שאמרנו. <strong>בפומבדיתא מתנו הכי</strong> <small>[היו שונים כך],</small> <strong>אמר רב ירמיה בר אבא: שלחו ליה מבי</strong> <small>[לו, מבית</small> מדרשו<small>]</small> של <strong>רב,</strong> לאחר מותו של רב, <strong>לשמואל, ילמדנו רבינו: שכיב מרע שכתב כל נכסיו לאחרים וקנו מידו, מהו? שלח להו</strong> <small>[להם]:</small> <strong>אין אחר קנין כלום.</strong>
## דף קנג.
 <strong>סבור מיניה</strong> <small>[חשבו מכך]</small> ש<strong>הני מילי</strong> <small>[דברים אלה</small> אמורים<small>]</small> דווקא כשנותן <strong>לאחר,</strong> שאינו יכול לחזור בו לאחר קנין ולתת לאדם אחר, <strong>אבל</strong> אם הבריא ורוצה לחזור ולקחת <strong>לעצמו</strong> — <strong>לא; אמר להו</strong> <small>[להם]</small> <strong>רב חסדא, כי אתא</strong> <small>[כאשר בא]</small> <strong>רב הונא מ</strong>העיר <strong>כופרי פירשה: בין לעצמו בין לאחרים.</strong>
 וכעין זה מסופר, <strong>ההוא</strong> <small>[</small>אדם <small>אחד]</small> ש<strong>קנו מיניה</strong> <small>[ממנו],</small> שכתב וזיכה וקנו ממנו בשעת חוליו, ואחר כך כשהבריא רצה לחזור בו, <strong>אתא לקמיה</strong> <small>[בא לפני]</small> <strong>רב הונא, אמר</strong> לו רב הונא: <strong>מאי איעביד</strong> <small>[מה אעשה]</small> <strong>לך,</strong> ש<strong>לא אקנית כדמקנו אינשי</strong> <small>[הקנית כמו שמקנים אנשים]</small> והוספת יפוי כח, ולכן אינך יכול עוד לחזור בך.
 <big>א</big> מסופר: <strong>ההיא מתנתא</strong> <small>[מתנה אחת]</small> של שכיב מרע <strong>דהוה</strong> <small>[שהיה]</small> <strong>כתוב בה</strong> שהיא ניתנת <strong>"בחיים ובמות"</strong> — <strong>רב אמר: הרי היא כמתנת שכיב מרע,</strong> ולכן אם הבריא יכול לחזור בו מן המתנה, <strong>ושמואל אמר: הרי היא כמתנת בריא,</strong> ואינו יכול לחזור בו עוד.
  ומסבירים את השיטות: <strong>רב</strong> ש<strong>אמר הרי היא כמתנת שכיב מרע,</strong> טעמו, <strong>מדכתיב</strong> <small>[מ</small>כיון <small>שכתוב]</small> <strong>בה "במות"</strong> — <strong>אחר מיתה קאמר ליה</strong> <small>[הוא אומר לו]</small> שזו היתה הכוונה, כמתנת שכיב מרע, <strong>והאי דכתיב</strong> <small>[וזה שכתוב</small> בה גם<small>]</small> <strong>"בחיים"</strong> — <strong>סימן בעלמא</strong> <small>[בלבד]</small> כתוב, <strong>דחיי</strong> <small>[שיחיה],</small> כלומר, כדי שלא להזכיר בשטר רק מוות, כתבו לשון שיש בה איחול וסימן שיזכה לחיים.
 <strong>ושמואל</strong> ש<strong>אמר הרי היא כמתנת בריא,</strong> טעמו, <strong>מדכתיב</strong> <small>[מ</small>כיון <small>שכתוב]</small> <strong>בה "בחיים"</strong> — <strong>מחיים קאמר</strong> <small>[הוא אומר]</small> והמתנה חלה מעכשיו, <strong>והאי</strong> <small>[וזה]</small> ש<strong>כתוב "ובמות"</strong> — כוונתו <strong>כמאן דאמר</strong> <small>[כמי שאומר]</small> <strong>"מעתה ועד עולם",</strong> כלומר, הריהי של המקבל לצמיתות. <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>הלכתא כוותיה</strong> <small>[הלכה כשיטתו]</small> של <strong>רב,</strong> ומה שנאמר "בחיים" אינו אלא סימן טוב.
 <strong>אמר רבא: ואי כתיב</strong> <small>[ואם כתוב]</small> <strong>בה</strong> שהוא נותן את המתנה <strong>"מחיים</strong> ובמות <strong>"</strong>— <strong>קנה</strong> המקבל, ואינו יכול לחזור בו, שהרי מחיים נתנה לו.
  לאחר מכן דנו חכמים בדבר, <strong>אמר אמימר: לית הלכתא כוותיה</strong> <small>[אין הלכה כשיטתו]</small> של <strong>רבא.</strong> <strong>אמר ליה</strong> <small>[לו]</small> <strong>רב אשי לאמימר:</strong> <strong>פשיטא</strong> <small>[פשוט]</small> שכך הוא, <strong>דהא אמרי נהרדעי הלכתא כוותיה</strong> <small>[שהרי אמרו</small> חכמי <small>נהרדעא</small> ש<small>הלכה כשיטתו]</small> של <strong>רב</strong> לענין "בחיים ובמות". השיב לו: חידוש יש בדבר, שכן <strong>מהו דתימא</strong> <small>[שתאמר]</small> שבלשון <strong>"מחיים" מודי</strong> <small>[מודה]</small> <strong>רב,</strong> שנותן את המתנה כעת, בעודו חי, על כן <strong>קא משמע לן</strong> <small>[השמיע לנו]</small> שהואיל והזכיר "במוות" כוונתו למתנת שכיב מרע, ויכול לחזור בו.
  מסופר:  <strong>ההוא</strong> <small>[</small>אדם <small>אחד]</small> שכתב במתנתו נוסח כזה, ועמד מחוליו וביקש לחזור בו מן המתנה, <strong>דאתא לקמיה</strong> <small>[שבא לפני]</small> <strong>רב נחמן לנהרדעא. שדריה לקמיה</strong> <small>[שלח אותו</small> רב נחמן <small>לפני]</small> <strong>ר' ירמיה בר אבא ל</strong>מקום הקרוי <strong>שום טמיא</strong> כדי שיפסוק שיכול לחזור בו. <strong>אמר: הכא</strong> <small>[כאן]</small> בנהרדעא, <strong>אתרא</strong> <small>[מקומו]</small> של <strong>שמואל,</strong> שהוא היה החכם וראש המדברים בנהרדעא, <strong>היכי נעביד כוותיה</strong> <small>[איך נעשה כשיטתו]</small> של <strong>רב</strong> החולק על שמואל! אין זו דרך ארץ.
  ועוד מסופר: <strong>ההיא</strong> <small>[</small>אשה <small>אחת]</small> שכתבה נוסח מתנתה בלשון "מחיים ובמוות", <strong>דאתאי לקמיה</strong> <small>[שבאה לפני]</small> <strong>רבא,</strong> <strong>עבד</strong> <small>[עשה]</small> <strong>לה רבא כשמעתיה</strong> <small>[כשיטתו],</small> ופסק שכיון שכתוב "מחיים" אינה יכולה לחזור בה. <strong>הוה קא טרדא ליה</strong> <small>[היתה מטרידה אותו]</small> לומר שלא דן אותה יפה.
 <strong>אמר ליה</strong> <small>[לו]</small> רבא <strong>לרב פפא בריה</strong> <small>[בנו]</small> של <strong>רב חנן,</strong> שהיה <strong>ספריה</strong> <small>[סופרו]:</small> <strong>זיל</strong> <small>[לך]</small> <strong>כתוב לה</strong> פסק שהדין עימה, <strong>וכתוב בה</strong> באותו הפסק כלשון המשנה <strong>"שוכר עליהן או מטען",</strong> לרמוז שאין זו הכוונה האמיתית בפסק הדין, אלא רק הטעיה, כדי לדחות את בעל הפסק. אבל אותה אשה הבינה, ו<strong>אמרה</strong> בלשון קללה: <strong>ליטבע ארביה</strong> <small>[שתטבע ספינתו]!</small> <strong>אטעויי קא מטעית לי</strong> <small>[להטעות אותי אתה בא]!</small> ומספרים: <strong>אמשינהו למניה</strong> <small>[טבלו את בגדיו]</small> של <strong>רבא במיא</strong> <small>[במים],</small> כדי שתתקיים בכך הקללה שלה, ולא תטבע ספינתו, <strong>ואפילו הכי</strong> <small>[כך]</small> <strong>לא איפרק מטיבעא</strong> <small>[ניצול מטביעה],</small> שטבעה ספינתו כתוצאה מקללה זו.
 <big>ב משנה</big> <strong>לא כתב בה</strong> במתנתו שהיה <strong>שכיב מרע,</strong> ולאחר זמן נחלקו: <strong>הוא</strong> הנותן <strong>אומר "שכיב מרע הייתי"</strong> ולכן בטלה המתנה כשהבראתי, <strong>והן</strong> המקבלים <strong>אומרים "בריא היית"</strong> ומתנה גמורה היתה — <strong>צריך</strong> הנותן <strong>להביא ראיה ששכיב מרע היה,</strong> כדי לחזור בו מן המתנה, אלו <strong>דברי ר' מאיר; וחכמים אומרים: המוציא מחברו עליו הראיה,</strong> וכיון שהקרקע עדיין ברשות הנותן — צריכים המקבלים להוכיח שיש להם זכות עליה.
 <big>ג גמרא</big> מסופר: <strong>ההוא מתנתא דהוה כתב בה</strong> <small>[</small>שטר <small>מתנה אחד שהיה כתוב בו]</small> נוסח זה המורה שהיה שכיב מרע: <strong>"כד הוה קציר ורמי בערסיה"</strong> <small>["כאשר היה חולה ומוטל במיטתו"],</small> <strong>ו</strong>אולם <strong>לא כתב</strong> <small>[היה כתוב]</small> <strong>בה</strong> ההמשך של הנוסח הרגיל שכותבים במתנת שכיב מרע: <strong>"ומגו מרעיה איפטר לבית עולמיה</strong> <small>[ומתוך חוליו נפטר לבית עולמו]</small> <strong>",</strong> והיו יורשיו טוענים שאכן חולה היה כאשר כתב נוסח זה, ואולם לאחר מכן הבריא, ובטלה מתנתו.
## דף קנג:
 <strong>אמר רבה: הרי</strong> לבסוף <strong>מת</strong> האיש, <strong>והרי קברו מוכיח עליו,</strong> ואם כן אנו צריכים להניח כי לא הבריא ממחלתו ומת בה, ומתנתו קיימת. <strong>אמר ליה</strong> <small>[לו]</small> <strong>אביי: השתא</strong> <small>[עכשיו,</small> הרי<small>]</small> <strong>ומה ספינה</strong> שטבעה בים, <strong>שרובן</strong> של הנוסעים בספינות שטובעות הם <strong>לאבד</strong> — בכל זאת מפני הספק אם הוא חי או מת, מחמירים בכל דבר השייך אליו, ו<strong>נותנין עליהן,</strong> על האדם ששמעו שטבע בספינה, גם <strong>חומרי חיים ו</strong>גם <strong>חומרי מתים,</strong> כגון שאין אשתו מותרת להינשא לאחר, שמא הוא חי. ואם כהן הוא — אסורה אשתו (בת ישראל) באכילת תרומה, שמא הוא מת. <strong>חולין, שרוב חולין לחיים</strong> — <strong>לא כל שכן</strong> שעלינו להניח שהבריא מחוליו, ומתנתו בטלה?
 <strong>אמר רב הונא בריה</strong> <small>[בנו]</small> של <strong>רב יהושע: כמאן אזלא הא שמעתא</strong> <small>[כ</small>דעת <small>מי הולכת הלכה זו]</small> של <strong>רבה?</strong> — הריהי <strong>כ</strong>שיטת <strong>ר' נתן. דתניא</strong> <small>[ש</small>כן <small>שנינו</small> בברייתא<small>]</small> בענין מי שנתן נכסיו, והוא טוען ששכיב מרע היה ורצונו לבטלה, והמקבלים טוענים שבריא היה, ואינו יכול לחזור בו, <strong>מי מוציא מיד מי? הוא</strong> הנותן, הטוען שהיה שכיב מרע <strong>מוציא מידיהן בלא ראיה,</strong> שאינו צריך להוכיח דבר, לפי שהנכסים היו בחזקתו, <strong>והן</strong> המקבלים <strong>אין מוציאין מידו אלא בראיה,</strong> אלו <strong>דברי ר' יעקב.</strong>
 <strong>ר' נתן אומר: אם בריא הוא</strong> עכשיו — <strong>עליו להביא ראיה שהיה שכיב מרע</strong> בשעה שנתן את המתנה, <strong>אם שכיב מרע הוא</strong> עכשיו — <strong>עליהן להביא ראיה שבריא היה.</strong> וזה הוא הבסיס לשיטת רבה, שהולכים אחרי המצב בהווה, ומניחים שכך היה גם קודם.
 <strong>אמר ר' אלעזר: ול</strong>ענין <strong>טומאה</strong> יש לדון <strong>כ</strong>אותה <strong>מחלוקת;</strong> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>בקעה</strong> (שדה) <strong>בימות החמה</strong> — הרי היא נחשבת <strong>רשות היחיד ל</strong>דיני <strong>שבת,</strong> שאסור לטלטל ממנה לרשות הרבים, <strong>ורשות הרבים ל</strong>ענין דיני <strong>טומאה,</strong> שספק טומאה שבה — טהור, לפי שבפועל רבים מהלכים במקום זה.
 <strong>בימות הגשמים</strong> שאין רבים הולכים בבקעה — הריהי <strong>רשות היחיד לכאן ולכאן,</strong> כלומר, לשבת ולטומאה. ולכן לדעת ר' יעקב נכנס אדם לבקעה שהיתה בה טומאה, ויש לו ספק אם היה זה בימות החמה או בימות הגשמים — דנים אותו לפי ההווה, כלומר, הזמן ששואל מה דינו, אם שאל בימות החמה הרי זה נדון כספק טומאה ברשות הרבים, ואם שאל בימות הגשמים דנים אותו כרשות היחיד.
  ובענין זה <strong>אמר רבא: לא שנו</strong> שדנים לפי ההווה, <strong>אלא שלא עברו עליו ימות הגשמים, אבל</strong> אם <strong>עברו עליו</strong> כבר <strong>ימות הגשמים</strong> — הרי זה <strong>רשות היחיד לכאן ולכאן</strong> (לשבת וטומאה), למרות שעכשיו, בזמן שהוא שואל, הרי זה ימות החמה.
 <big>א</big> שנינו במשנה ש<strong>חכמים אומרים: המוציא מחבירו עליו הראיה.</strong>
## דף קנד.
 ושואלים: <strong>ראיה</strong> זו שאמרו חכמים שצריכים מקבלי המתנה להביא, <strong>במאי</strong> <small>[במה]?</small> <strong>רב הונא אמר: ראיה בעדים</strong> שיעידו שהנותן היה בריא בשעת המתנה; <strong>רב חסדא ורבה בר רב הונא אמרי</strong> <small>[אומרים]:</small> <strong>ראיה בקיום השטר,</strong> שרק צריכים לאשר את חתימות העדים שבשטר, לוודא ששטר אמיתי הוא.
  ומסבירים לפי זה את שיטותיהם של ר' מאיר וחכמים במשנה: <strong>רב הונא</strong> ש<strong>אמר</strong> כי <strong>ראיה בעדים,</strong> לדעתו <strong>קא מיפלגי בפלוגתא</strong> <small>[חלוקים הם במחלוקת]</small> של <strong>ר' יעקב ור' נתן</strong> בברייתא שבעמוד הקודם, ובאופן זה:
 <strong>ר' מאיר</strong> שאמר שעל הנותן להביא ראיה בעדים שהיה שהיה שכיב מרע, הוא סבור <strong>כר' נתן,</strong> שהולכים אחר המצב הקיים, ועכשיו בריא הוא. <strong>ורבנן</strong> <small>[וחכמים]</small> שאמרו שהמקבלים צריכים להביא ראיה בעדים שבריא היה הנותן, הם סבורים <strong>כר' יעקב,</strong> שאמר כך במפורש
 <strong>.</strong> ואילו <strong>רב חסדא ורבה בר רב הונא אמרי</strong> <small>[</small>ש<small>אומרים]</small> כי ה<strong>ראיה</strong> שמצריכים חכמים היא <strong>בקיום השטר,</strong> לדעתם <strong>קא מיפלגי</strong> <small>[חלוקים הם]</small> ר' מאיר וחכמים) <strong>ב</strong>שאלה האם כשהחייב <strong>מודה בשטר שכתבו, צריך</strong> התובע <strong>לקיימו,</strong> שיבואו עדים ויעידו שחתימות העדים על השטר אמיתיות הן, ש<strong>ר' מאיר סבר</strong> <small>[סבור]:</small> אם החייב <strong>מודה בשטר שכתבו</strong> — שוב <strong>אינו צריך</strong> התובע <strong>לקיימו,</strong> והרי נותן המתנה מודה שכתב את השטר, ואינו יכול עוד לפסול אותו בטענה ששכיב מרע היה. <strong>ורבנן סברי</strong> <small>[וחכמים סבורים]:</small> גם אם החייב <strong>מודה בשטר שכתבו</strong> — בכל זאת <strong>צריך לקיימו</strong> ועל המקבל לקיים את השטר.
  ושואלים: אם בזה נחלקו,  <strong>והא איפליגו בה חדא זימנא</strong> <small>[והרי</small> כבר <small>נחלקו בכך פעם אחת]!</small> <strong>דתניא</strong> <small>[ש</small>כן <small>שנינו</small> בברייתא<small>]:</small> עדים שקיימו חתימות ידיהם על השטר, אלא שטענו כי היו פסולים אז לעדות — <strong>אין נאמנין לפוסלו,</strong> אלו <strong>דברי ר' מאיר. וחכמים אומרים: נאמנין!</strong>
 ודוחים: <strong>צריכא</strong> <small>[צריכה]</small> המחלוקת להיאמר בשני המקרים, <strong>דאי איתמר</strong> <small>[שאם היתה נאמרת]</small> רק <strong>ההיא,</strong> בעדים שפסלו עדות עצמם, היינו אומרים: <strong>בההיא קאמרי רבנן</strong> <small>[באותה</small> הלכה <small>אומרים חכמים]</small> שנאמנים הם, <strong>משום דאלימי</strong> <small>[שתקיפים],</small> גדול כוחם של <strong>עדים</strong> <strong>ומרעי שטרא</strong> <small>[ו</small>הם יכולים <small>להרע</small> תוקפו של <small>שטר]</small> ואף שטר מקויים, <strong>אבל הכא</strong> <small>[כאן],</small> <strong>הוא,</strong> נותן המתנה, <strong>דלאו כל כמיניה</strong> <small>[שאין כל זה בכוחו]</small> <strong>אימא</strong> <small>[אמור]</small> ש<strong>לא</strong> יהיה נאמן לערער על השטר.
  ומן הצד השני, <strong>ואי איתמר בהא</strong> <small>[ואם היה נאמר</small> רק <small>בזו],</small> במקרה שלנו, הייתי אומר <strong>בהא קאמר</strong> <small>[בזו</small> דווקא <small>אמר]</small> <strong>ר' מאיר</strong> שאינו יכול לערער על השטר אם הודה שכתבו. <strong>אבל בהך</strong> <small>[באחרת,</small> בעדים<small>]</small> שהודו שזהו כתב ידם, <strong>אימא</strong> <small>[אמור]</small> ש<strong>מודה להו לרבנן</strong> <small>[להם לחכמים]</small> שיכולים לפסול את השטר, על כן <strong>צריכא</strong> <small>[צריך]</small> שתיאמר המחלוקת בשני מקרים.
 <strong>וכן</strong> באותו ענין עצמו <strong>אמר רבה: ראיה</strong> זו, שהצריכו חכמים במשנתנו את המקבלים, היא <strong>בעדים,</strong> שיעידו שהנותן היה בריא. <strong>אמר ליה</strong> <small>[לו]</small> <strong>אביי: מאי טעמא</strong> <small>[מה טעם</small> הדבר<small>]?</small> <strong>אי נימא מדכולהו כתיב בהו</strong> <small>[אם תאמר מפני שבכולם,</small> בכל השטרות<small>, כתוב בהם]:</small> <strong>"כד הוה</strong> <small>[כאשר היה]</small> <strong>מהלך על רגלוהי בשוקא</strong> <small>[רגליו בשוק]</small> <strong>",</strong> לומר שמתנה זו מתנת בריא, <strong>ובהא</strong> <small>[ובזו]</small> <strong>לא כתיב</strong> <small>[כתוב]</small> <strong>בה</strong> נוסח זה — על כן <strong>שמע מינה</strong> <small>[למד מכאן]</small> ש<strong>שכיב מרע הוי</strong> <small>[היה],</small> וצריך המקבל להביא ראיה שבריא היה — <strong>אדרבה,</strong> אתה יכול לומר להיפך, <strong>מדכולהו כתיב בהו</strong> <small>[מתוך שבכולם,</small> בכל צוואת שכיב מרע, <small>כתוב בהן]:</small> <strong>"כד קציר ורמי בערסיה"</strong> <small>["כאשר היה חולה ומוטל במיטתו"],</small> <strong>והא</strong> <small>[ו</small>שטר <small>זה]</small> <strong>לא כתיב בה</strong> <small>[כתוב בו</small> כך<small>],</small> <strong>שמע מינה</strong> <small>[למד מכאן]</small> ש<strong>בריא הוי</strong> <small>[היה],</small> ועל הנותן להביא ראיה ששכיב מרע היה!
  ענה לו רבה: כאן, <strong>איכא למימר הכי ואיכא למימר הכי</strong> <small>[אפשר לומר כך ואפשר לומר כך],</small> על כן אין להוכיח דבר מנוסח שטר זה, ומשום ספק זה <strong>אוקי ממונא בחזקת מריה</strong> <small>[העמד</small> את <small>הממון בחזקת בעליו</small> הראשונים<small>].</small>
 ומעירים: <strong>ו</strong>מחלוקת זאת בפירוש דעת חכמים שבמשנה, הריהי שנויה <strong>בפלוגתא</strong> <small>[במחלוקת],</small> אמוראים אחרים, ש<strong>ר' יוחנן אמר: ראיה</strong> שאמרו היא <strong>בעדים, ור' שמעון בן לקיש אמר: ראיה</strong> היא <strong>בקיום השטר.</strong>
 <strong>איתיביה</strong> <small>[הקשה לו]</small> <strong>ר' יוחנן לר' שמעון בן לקיש</strong> ממה ששנינו: <strong>מעשה בבני ברק באחד שמכר בנכסי אביו</strong> שהוריש לו, <strong>ומת, ובאו בני משפחה</strong> יורשיו של אותו איש, <strong>וערערו לומר: קטן היה בשעת מיתה</strong> ולכן אין מכירתו נחשבת, <strong>ובאו ושאלו את ר' עקיבא: מהו לבודקו?</strong> האם מותר להוציאו מן הקבר לבדוק אם היו בו סימני בגרות או לא? <strong>אמר להם: אי</strong> (אין) <strong>אתם רשאים לנוולו</strong> מפני צורך הממון שלכם. <strong>ועוד, סימנין</strong> של בגרות <strong>עשויין להשתנות לאחר מיתה</strong> ולהראות כאילו הוא גדול, למרות שלא היה כזה. ואם כן לא תהיה מכאן ראיה, ונמצא מתנוול לחינם.
## דף קנד:
 ומעתה, <strong>בשלמא לדידי דאמינא</strong> <small>[נניח ל</small>שיטתי <small>שלי שאומר אני]</small> כי לדעת חכמים במשנתנו צריכים המקבלים להביא <strong>ראיה בעדים</strong> שבריא היה הנותן, הרי גם במקרה זה, <strong>כיון</strong> ש<strong>אמר</strong> ר' עקיבא <strong>ללקוחות: אייתו</strong> <small>[הביאו]</small> <strong>עדים, ולא אשכחו</strong> <small>[מצאו],</small> <strong>היינו דקא אתו</strong> <small>[זהו</small> הטעם <small>שבאו]</small> <strong>ואמרו ליה</strong> <small>[לו]:</small> <strong>מהו לבודקו. אלא לדידך דאמרת</strong> <small>[ל</small>שיטתך <small>שלך שאתה אומר]:</small> <strong>ראיה בקיום השטר</strong> די בה כדי להוציא את המתנה, בלא עדים, הרי גם במקרה זה <strong>למה להו</strong> <small>[להם]</small> ללקוחות <strong>לבודקו? לקיימו שטרייהו ולוקמו בנכסי</strong> <small>[שיקיימו</small> את <small>שטריהם ויעמדו בנכסים]!</small>
 דחה ריש לקיש את ההוכחה: <strong>מי סברת</strong> <small>[האם סבור אתה]</small> <strong>נכסי</strong> <small>[</small>ש<small>הנכסים]</small> <strong>בחזקת בני משפחה קיימי</strong> <small>[</small>היו <small>עומדים],</small> <strong>וקא אתו</strong> <small>[ובאו]</small> <strong>לקוחות ומערערי</strong> <small>[ומערערים]</small> ותובעים אותם? <strong>נכסי</strong> <small>[הנכסים]</small> <strong>בחזקת לקוחות קיימי</strong> <small>[</small>היו <small>עומדים],</small> <strong>וקא אתו</strong> <small>[ובאו]</small> <strong>בני משפחה וקא מערערי</strong> <small>[והיו מערערים],</small> ולגביהם ודאי אין ראיה בקיום השטר, שהרי הם טוענים שפסול הוא. אלא רק אם יוכיחו בעדים (או על ידי בדיקה) שקטן היה.
  ומעירים:  <strong>הכי נמי מסתברא</strong> <small>[כך גם כן מסתבר]</small> לפרש את הדברים, <strong>מדקאמר להו</strong> <small>[ממה שאמר להם]</small> ר' עקיבא: <strong>אי</strong> (אין) <strong>אתם רשאים לנוולו, ואישתיקו</strong> <small>[ושתקו].</small> <strong>אי אמרת בשלמא</strong> <small>[נניח אם אתה אומר]</small> ש<strong>בני משפחה קא מערערי</strong> <small>[הם המערערים],</small> <strong>משום הכי</strong> <small>[כך]</small> <strong>אישתיקו</strong> <small>[שתקו],</small> שהסכימו שאין לנוולו. <strong>אלא אי אמרת</strong> <small>[אם אתה אומר]</small> ש<strong>לקוחות קא מערערי</strong> <small>[הם המערערים],</small> <strong>אמאי שתקי</strong> <small>[מדוע</small> הם <small>שותקים]?</small> <strong>לימרו ליה</strong> <small>[שיאמרו לו]:</small> <strong>אנן זוזי יהבינן ליה, לינוול ולינוול</strong> <small>[אנו כסף נתננו לו, שיתנוול ויתנוול]</small> ולא איכפת לנו!
  ודוחים:  <strong>אי</strong> <small>[אם]</small> <strong>משום הא</strong> <small>[כך]</small> <strong>לא איריא</strong> <small>[שייך],</small> אין זו הוכחה, <strong>הכי קאמר להו</strong> <small>[כך אמר להם]</small> ר' עקיבא: <strong>חדא</strong> <small>[אחת],</small> <strong>דאי</strong> <small>[שאין]</small> <strong>אתם רשאים לנוולו. ועוד, וכי תימרו זוזי שקל, לינוול ולינוול</strong> <small>[ואם תאמרו</small> ש<small>כסף לקח,</small> ולכן <small>שיתנוול ויתנוול]</small> — מכל מקום אין טעם לעשות זאת משום ש<strong>סימנים עשויין להשתנות לאחר מיתה.</strong>
 <strong>תא שמע</strong> <small>[בוא</small> ו<small>שמע]</small> המשך דיון בענין זה. <strong>שאל ר' שמעון בן לקיש את ר' יוחנן, זו ששנויה במשנת בר קפרא</strong> (קובץ ברייתות שסידר): <strong>הרי שהיה</strong> פלוני <strong>אוכל</strong> (נהנה) מפירות <strong>שדה ובא</strong> (ונמשך כך) <strong>בחזקת שהיא שלו, וקרא עליו אחד ערער לומר "שלי היא", והוציא זה</strong> המחזיק <strong>את אונו</strong> (שטרו) <strong>לומר: "שמכרתה לי" או: "שנתתה לי במתנה", אם אמר</strong> המערער: <strong>"איני מכיר בשטר זה מעולם",</strong> כלומר, השטר הזה מזוייף — <strong>יתקיים השטר בחותמיו,</strong> ואם יעידו העדים שזו חתימתם — ימשיך זה להחזיק בשדה.
 <strong>אם אמר</strong> המערער: אמנם העדים חתמו עליו, אבל <strong>שטר פסים הוא זה,</strong> כלומר, שטר שנעשה רק למראית עין, <strong>או שטר אמנה</strong> שנעשה כראוי, <strong>שמכרתי לך ו</strong>אולם <strong>לא נתת לי דמים</strong> (כסף) ולכן בטל המכר, <strong>אם יש עדים</strong> שלא היה לשטר זה תוקף — <strong>הלך</strong> (לך) <strong>אחר עדים, ואם לאו</strong> <small>[לא]</small> — <strong>הלך אחר השטר.</strong>
 ומעתה, לפירושך, שלדעת חכמים במשנתנו אין די בקיום השטר כדי להוציא את המתנה מן הנותן, <strong>לימא</strong> <small>[האם נאמר]</small> ששיטת <strong>ר' מאיר היא</strong> ברייתא זו, ש<strong>אמר:</strong> נתבע ה<strong>מודה בשטר שכתבו אינו צריך</strong> מי שמחזיק בו <strong>לקיימו, ולא</strong> שיטת <strong>רבנן</strong> <small>[חכמים]?</small>
 <strong>אמר ליה</strong> <small>[לו]</small> ר' יוחנן: <strong>לא</strong> כך הוא, <strong>שאני אומר: דברי הכל</strong> היא ש<strong>מודה בשטר שכתבו אינו צריך לקיימו.</strong> והקשה לו ריש לקיש: <strong>והא מיפלג פליגי</strong> <small>[והרי חלוקים</small> חכמים בכך<small>]!</small> <strong>דתנן</strong> <small>[ש</small>כן <small>שנינו</small> בברייתא<small>]:</small> שטר שהעדים מודים שחתמו עליו, אלא שטוענים שהיו פסולים לעדות באותה שעה, ופסול הוא — <strong>אין נאמנין לפוסלו,</strong> אלו <strong>דברי ר' מאיר, וחכמים אומרים: נאמנין!</strong>
 <strong>אמר ליה</strong> <small>[לו]</small> ר' יוחנן: <strong>אי</strong> <small>[אם]</small> <strong>עדים</strong> נאמנים לפסול שטר שהודו שכתבוהו, משום שהם בעדותם <strong>אלימי ומרעי שטרא</strong> <small>[חזקים ויכולים להרע</small> תוקפו של <small>שטר],</small> <strong>איהו כל כמיניה</strong> <small>[הוא זה בכוחו],</small> לערער על שטר כתוב שהוא מודה בו? <strong>אמר ליה</strong> <small>[לו]</small> ריש לקיש, <strong>והלא משמך אמרו</strong> באותו מעשה בבני ברק: <strong>יפה ערערו בני משפחה</strong> על תוקפו של השטר, למרות שגם הם הודו שאכן נכתב על ידי קרובם שמת! הרי שצריך התובע לקיימו! <strong>אמר ליה</strong> <small>[לו]:</small> <strong>זו אלעזר</strong> תלמידי <strong>אמרה</strong> בשמי, <strong>אני</strong> עצמי <strong>לא אמרתי דבר זה מעולם.</strong>
 <strong>אמר ר' זירא: אם יכפור ר' יוחנן בר' אלעזר תלמידו,</strong> ויטען שלא אמר לו מה שאמר בשמו, האם <strong>יכפור</strong> גם <strong>בר' ינאי רבו</strong> שאמר לו אותם דברים עצמם? שכך היה מעשה, ש<strong>אמר ר' ינאי אמר רבי: מודה בשטר שכתבו אינו צריך לקיימו, ואמר ליה</strong> <small>[לו]</small> <strong>ר' יוחנן</strong> לר' ינאי: <strong>רבי,</strong> וכי <strong>לא משנתנו היא זו</strong> העוסקת בענין זה, ומשמע ממנה היפך הדברים? ששנינו, <strong>וחכמים אומרים: המוציא מחבירו עליו הראיה,</strong> והוסיף ר' יוחנן: ו<strong>אין ראיה אלא בקיום השטר!</strong> הרי שר' יוחנן עצמו סבור כי לדעת חכמים, מודה בשטר שכתבו — צריך לקיימו, וכיצד יכול היה לומר שאין חולקים בדבר?
  ותירץ ר' זירא: <strong>ברם</strong> (ובאמת) <strong>נראין דברי רבינו</strong> (רב) <strong>יוסף,</strong> ש<strong>אמר רבינו יוסף אמר רב יהודה אומר שמואל</strong> שיש להפוך את השיטות, ולומר: <strong>זו</strong> הברייתא ששנה בר קפרא, ולפיה הולכים אחר השטר כפי שהוא — <strong>דברי חכמים</strong> היא, שאין צריך לקיים שטר שהודה בו הנתבע. <strong>אבל ר' מאיר אומר: מודה בשטר שכתבו שצריך לקיימו.</strong> <strong>ו</strong>לפי זה <strong>מאי</strong> <small>[מהו]</small> שאמר ר' יוחנן: <strong>דברי הכל</strong> מודה בשטר שכתבו אין צריך לקיימו? משום ש<strong>דרבנן</strong> <small>[ש</small>דברי <small>חכמים]</small> <strong>לגבי ר' מאיר</strong> אפשר לומר ש<strong>דברי הכל היא.</strong>
 ומקשים: <strong>והא איפכא תנן</strong> <small>[והרי ההיפך שנינו</small> במשנתנו<small>],</small> <strong>וחכמים אומרים: המוציא מחבירו עליו הראיה,</strong> הרי שצריך לקיים את השטר! ואומרים: <strong>איפוך</strong> <small>[הפוך]</small> את השיטות במשנה, שר' מאיר הוא שאומר כן. ומקשים עוד: <strong>והא תניא</strong> <small>[והרי שנינו</small> בברייתא<small>]:</small> עדים האומרים שהיו פסולים כשחתמו על השטר — <strong>אין נאמנין לפוסלו,</strong> אלו <strong>דברי ר' מאיר, וחכמים אומרים: נאמנין,</strong> הרי שלדעת חכמים צריך לקיימו! ואומרים: גם בזו <strong>איפוך</strong> <small>[הפוך]</small> את השיטות. ונמצא אם כן, כי לדעת ר' יוחנן נחלקו במשנתנו האם צריך מקבל המתנה לקיים את השטר, ומה ששנינו בדברי חכמים: המוציא מחבירו עליו הראיה — בקיום השטר אמורים הדברים.
  ומקשים:  <strong>והא</strong> <small>[והרי]</small> לעיל <strong>ר' יוחנן ראיה בעדים קאמר</strong> <small>[אמר]!</small> ואומרים: <strong>איפוך</strong> <small>[הפוך]</small> גם את זו, שר' יוחנן הוא שאמר ראיה בקיום השטר, וריש לקיש אמר בעדים. ואומרים אם כן: <strong>לימא, ליפוך נמי תיובתא</strong> <small>[נהפוך גם</small> את <small>הקושיה]</small> שהקשה ר' יוחנן לריש לקיש ממעשה בני ברק, ואמור שריש לקיש הוא שהקשה? ודוחים: <strong>לא,</strong> זו אין צריך להפוך,
## דף קנה.
 <strong>הכי קאמר ליה</strong> <small>[כך אמר לו]</small> <strong>ר' יוחנן לר' שמעון בן לקיש: בשלמא לדידי דאמינא</strong> <small>[נניח ל</small>שיטתי <small>שלי שאני אומר]</small> <strong>ראיה בקיום השטר</strong> די לה כדי להוציא מיד הנותן (או יורשיו), <strong>היינו דמשכחת לה דנחתי</strong> <small>[זהו שאתה יכול למצוא אותה</small> אפשרות <small>שיורדים]</small> <strong>לקוחות לנכסים,</strong> לפי שקיימו את השטר, והוחזקו הנכסים בידם. ובני המשפחה רצו לבודקו כדי להוציא מידם. <strong>אלא לדידך דאמרת</strong> <small>[ל</small>שיטתך <small>שלך שאתה אומר]</small> ש<strong>ראיה</strong> שצריך כדי להוציא מיד הנותן היא <strong>בעדים, היכי משכחת לה דנחתי</strong> <small>[איך אתה מוצא אותה</small> אפשרות <small>שירדו]</small> <strong>לקוחות בנכסים?</strong> והרי לא היתה בידם כל ראיה!
 <strong>אמר ליה</strong> <small>[לו]:</small> <strong>מודינא</strong> <small>[מודה אני]</small> <strong>לך בערער</strong> של <strong>בני משפחה דלאו</strong> <small>[שלא]</small> <strong>ערער הוא</strong> כנגד השטר המצוי ביד הלקוחות, ומשום כך יכולים היו הלקוחות לרדת לנכסים. ומדוע? — שהרי <strong>מאי קאמרי</strong> <small>[מה הם אומרים]</small> בני המשפחה, כשהם רוצים לעכב את הלקוחות שהשטר בידם? ש<strong>קטן היה,</strong> ואולם <strong>חזקה</strong> היא ש<strong>אין העדים חותמין על השטר אלא אם כן נעשה</strong> הנותן <strong>גדול.</strong> אבל במשנתנו, טענת הנותן שהיה שכיב מרע — יש בה ממש, שהרי אין חזקה כזו כנגדה, ולפיכך צריך המקבל להביא ראיה שהיה הנותן בריא.
 <big>א</big> מתוך שהובא אותו מעשה בבני ברק, דנים בענין שהובא בו. <strong>איתמר</strong> <small>[נאמר]</small> שחלקו בשאלה: <strong>קטן, מאימתי מוכר</strong> קרקעות <strong>בנכסי אביו</strong> שמת ותהא מכירתו חלה? <strong>רבא אמר</strong> בשם <strong>רב נחמן:</strong> מ<strong>בן שמנה עשרה שנה</strong> ואילך, <strong>ורב הונא בר חיננא אמר</strong> בשם <strong>רב נחמן: מבן עשרים שנה.</strong> ומעירים: <strong>והא</strong> <small>[וזה]</small> שאמר <strong>רבא לאו</strong> <small>[לא]</small> <strong>בפירוש איתמר</strong> <small>[נאמר]</small> <strong>אלא מכללא איתמר</strong> <small>[מכלל</small> הדברים <small>נאמר]</small> שכך הסקנו מדבריו.
 <strong>מתיב</strong> <small>[מקשה]</small> <strong>ר' זירא</strong> ממה ששנינו בברייתא: <strong>מעשה בבני ברק באחד שמכר בנכסי אביו ומת, ובאו בני משפחה וערערו לומר: קטן היה בשעת מיתה, ובאו ושאלו את ר' עקיבא: מהו לבודקו? אמר להם: אי אתם רשאין לנוולו. ועוד, סימנין עשויין להשתנות לאחר מיתה.</strong> ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>בן שמנה עשרה שנה</strong> רשאי למכור,
## דף קנה:
 <strong>היינו דקאתו</strong> <small>[זהו</small> הטעם <small>שבאו]</small> <strong>ואמרו ליה</strong> <small>[לו]:</small> <strong>מהו לבודקו,</strong> שמא עדיין לא הביא שתי שערות למרות שהיה בן שמונה עשרה, ולכן מכרו בטל. <strong>אלא אי אמרת</strong> <small>[אם אתה אומר]</small> ש<strong>מבן עשרים</strong> רשאי למכור, <strong>כי בדקו ליה מאי הוי</strong> <small>[כאשר בודקים אותו מה נהיה,</small> מה בכך<small>]?</small> <strong>והא תנן</strong> <small>[והרי שנינו</small> במשנה<small>]:</small> <strong>בן עשרים שלא הביא</strong> עדיין <strong>שתי שערות</strong> — <strong>יביאו ראיה שהוא בן עשרים, ו</strong>אם עשו כן אין הוא עוד בכלל קטן, אלא <strong>הוא הסריס,</strong> שהוא <strong>לא חולץ ולא מיבם</strong> את אשת אחיו שמת, אבל לעניינים אחרים דינו כגדול!
  ודוחים:  <strong>לאו איתמר עלה</strong> <small>[האם לא נאמר על כך]</small> ש<strong>אמר ר' שמואל בר רב יצחק אמר רב: והוא שנולדו בו סימני סריס?</strong> כלומר, שלא העדר השערות בלבד גורם לכך, אלא צריך שיהיו בו גם שאר סימנים של סריס. ואם לא כן — קטן הוא לכל ענין. ונמצא לענייננו, שגם אם היה המוכר בן עשרים היתה משמעות לבדיקה. <strong>אמר רבא: דיקא נמי</strong> <small>[מדויק גם כן]</small> בלשון אותה משנה שכך הוא, <strong>דקתני</strong> <small>[ששנה]:</small> <strong>והוא הסריס,</strong> כלומר, לא די שיהא בן עשרים, אלא מדובר במי שברור שהוא סריס. ומסכמים: אכן, <strong>שמע מינה</strong> <small>[למד ממנה]</small> שכן הוא.
  ושואלים:  <strong>וכי</strong> <small>[וכאשר]</small> <strong>לא נולדו לו סימני סריס, עד כמה</strong> ממתינים לו שיביא שתי שערות כדי שייחשב גדול? <strong>תני</strong> <small>[שנה]</small> <strong>ר' חייא</strong> בברייתא: <strong>עד רוב שנותיו</strong> (אחרי שלושים וחמש שנה). <strong>כי אתא</strong> <small>[כאשר היה בא]</small> מקרה כזה <strong>לקמיה</strong> <small>[לפני]</small> <strong>ר' חייא, אי כחיש אמר להו</strong> <small>[אם היה רזה היה אומר להם]:</small> <strong>ליברי</strong> <small>[הבריאו,</small> השמינו <small>אותו]</small> שמא מחמת זה אין בו סימנים, <strong>ואי אברי אמר להו</strong> <small>[ואם היה בריא,</small> שמן, <small>היה אומר להם]:</small> <strong>ליכחוש</strong> <small>[שירזה],</small> לפי <strong>דהני סימני זמנין דאתו</strong> <small>[שאותם סימנים פעמים ש</small>הם <small>באים]</small> <strong>מחמת כחישותא</strong> <small>[רזון],</small> <strong>זמנין דאתו</strong> <small>[פעמים ש</small>הם <small>באים]</small> <strong>מחמת בריותא</strong> <small>[השמנה].</small>
 <big>א</big> <strong>איבעיא להו</strong> <small>[נשאלה להם]:</small> <strong>תוך זמן,</strong> כלומר, בתוך שנת שמונה עשרה או שנת עשרים עצמה, מה דינה לענין שיוכל הקטן למכור בנכסי אביו? <strong>כלפני זמן, או כלאחר זמן? רבא אמר</strong> בשם <strong>רב נחמן:</strong> <strong>תוך זמן כלפני זמן. רבא בר רב שילא אמר</strong> בשם <strong>רב נחמן: תוך זמן כלאחר זמן.</strong>
 ומעירים: <strong>והא</strong> <small>[וזה]</small> שאמר <strong>רבא לאו</strong> <small>[לא]</small> <strong>בפירוש איתמר</strong> <small>[נאמר]</small> <strong>אלא מכללא איתמר</strong> <small>[מכלל</small> הדברים <small>נאמר],</small> <strong>דההוא</strong> <small>[ש</small>אדם <small>אחד]</small> שהיה בגיל של <strong>תוך זמן דאזיל זבין נכסי ואתא לקמיה</strong> <small>[שהלך</small> ו<small>מכר נכסים</small> של אביו <small>ובא לפני]</small> <strong>רבא, אמר להו</strong> <small>[להם]:</small> <strong>לא עשה ולא כלום.</strong> ומעירים: <strong>מאן דחזא סבר</strong> <small>[מי שראה סבור היה]</small> שהטעם היה <strong>משום</strong> ש<strong>תוך זמן כלפני זמן, ולא היא</strong> (אין <strong>כן הדבר),</strong> <strong>התם שטותא יתירתא חזא ביה</strong> <small>[שם שטות יתירה ראה בו],</small> <strong>דהוה קא משחרר להו לעבדיה</strong> <small>[שהיה משחרר אותם את עבדיו],</small> ומתוך שראה שאינו בר דעת ביטל את המכירה שלו.
 <big>ב</big> מסופר: <strong>שלח ליה</strong> <small>[לו]</small> <strong>גידל בר מנשיא לרבא, ילמדנו רבינו:</strong> היתה <strong>תינוקת,</strong> כלומר, נערה <strong>בת ארבע עשרה שנה ויום אחד</strong> והיתה <strong>יודעת בטיב משא ומתן, מהו</strong> דינה לענין מכירת קרקע? <strong>שלח ליה</strong> <small>[לו]:</small> <strong>אם יודעת בטיב משא ומתן</strong> — <strong>מקחה מקח וממכרה ממכר.</strong>
 ושואלים: <strong>ולישלח ליה</strong> <small>[ושישלח לו]</small> שאלה זו ב<strong>תינוק!</strong> ומשיבים: <strong>מעשה שהיה כך היה.</strong> ושואלים: <strong>ולישלח ליה</strong> <small>[ושישלח לו]</small> שאלה ב<strong>תינוקת בת שתים עשרה שנה ויום אחד,</strong> שהרי מגיל זה כבר יש חזקה שבוגרת היא! ואומרים: <strong>מעשה שהיה כך היה.</strong>
 <big>ג</big> ומעירים: <strong>והא</strong> <small>[וזה]</small> שנאמר בשם <strong>רבא לאו</strong> <small>[לא]</small> <strong>בפירוש איתמר</strong> <small>[נאמר]</small> <strong>אלא מכללא איתמר</strong> <small>[מכלל</small> הדברים <small>נאמר],</small> <strong>דההוא</strong> <small>[ש</small>אדם <small>אחד]</small> שהיה <strong>פחות מבן עשרים דאזל זבין נכסי אבוהו</strong> <small>[שהלך</small> ו<small>מכר</small> את <small>נכסי אביו]</small> כפי שהשיב רבא ל<strong>גידל בר מנשיא,</strong> שהדבר אפשרי במי שיודע בטיב משא ומתן. <strong>אתא לקמיה</strong> <small>[בא לפני]</small> <strong>רבא</strong> ורצה לבטל את המכירה. <strong>אמרו ליה קרוביה</strong> <small>[לו קרוביו]</small> לאותו בחור שמכר נכסיו: <strong>זיל</strong> <small>[לך]</small> <strong>אכול תמרי</strong> <small>[תמרים]</small> <strong>ושדי ביה קשייתא בי</strong> <small>[וזרוק</small> את <small>הגרעינים בבית]</small> <strong>רבא,</strong> ורצו שעל ידי כך יבין רבא שאינו בר־דעת. <strong>עבד הכי</strong> <small>[עשה כך],</small> <strong>אמר להו</strong> <small>[להם]</small> רבא למתדיינים: <strong>זביניה לאו זביני</strong> <small>[מכירתו אינה מכירה].</small>
 <strong>כי קא כתבו ליה שטרא</strong> <small>[כאשר כתבו לו שטר]</small> של פסק דין, <strong>אמרו ליה</strong> <small>[לו]</small> ה<strong>לקוחות</strong> לאותו מוכר, שרצו להראות שאינו טיפש: <strong>זיל אימא ליה</strong> <small>[לך אמור לו]</small> <strong>לרבא: מגלת אסתר</strong> שהיא גדולה במידותיה, קונים אותה <strong>בזוזא</strong> <small>[זוז,</small> דינר<small>],</small> <strong>שטרא דמר בזוזא</strong> <small>[שטר של אדוני,</small> שהוא קטן, קונים גם כן ב<small>זוז]?</small> שזה היה שכר הסופר שכתב את השטר. <strong>אזל</strong> <small>[הלך]</small> אותו בחור <strong>אמר ליה</strong> <small>[לו],</small> לרבא כך. <strong>אמר להו</strong> <small>[להם]</small> רבא: <strong>זביניה זביני</strong> <small>[מכירתו מכירה].</small> <strong>אמרו ליה</strong> <small>[לו,</small> לרבא<small>]</small> <strong>קרוביה</strong> <small>[קרוביו]</small> של אותו בחור: ה<strong>לקוחות אגמרוהו</strong> <small>[לימדו אותו]</small> לומר כן, ולא מדעתו היא! <strong>אמר להו</strong> <small>[להם]</small> רבא: מכל מקום <strong>מסברי ליה סבר</strong> <small>[מסבירים לו</small> דבר והוא <small>מבין],</small> <strong>כיון דמסברי ליה וסבר</strong> <small>[שמסבירים לו ו</small>הוא <small>מבין]</small> — <strong>מידע ידע</strong> <small>[יודע</small> הוא<small>]</small> מה הוא עושה, <strong>והאי דעבד הכי</strong> <small>[וזה שעשה כך]</small> שזרק את הגרעינים — <strong>חוצפא יתירא הוא דהוה ביה</strong> <small>[שהיתה בו],</small> ולא משום שלא הבין דבר.
 <big>ד</big> ובענין מי שלא הגיע לגיל בו הוא רשאי למכור בנכסי אביו, <strong>אמר רב הונא בריה</strong> <small>[בנו]</small> של <strong>רב יהושע: ולעדות</strong> — <strong>עדותו עדות. אמר מר זוטרא: לא אמרן</strong> <small>[אמרנו]</small> שהוא רשאי להעיד <strong>אלא למטלטלי</strong> <small>[למיטלטלים],</small> <strong>אבל למקרקעי</strong> <small>[לקרקעות]</small> <strong>לא.</strong>
 <strong>אמר ליה</strong> <small>[לו]</small> <strong>רב אשי למר זוטרא: מאי שנא מטלטלי</strong> <small>[מה שונה</small> הדבר ב<small>מיטלטלים]</small> שעדותו עדות — משום <strong>דזביניה זביני</strong> <small>[שמכירתו מכר];</small> <strong>אלא מעתה, הא דתנן</strong> <small>[זו ששנינו</small> במשנה<small>]:</small> <strong>הפעוטות</strong> (ילדים) — <strong>מקחן מקח וממכרן ממכר במטלטלין,</strong> אם כן <strong>הכי נמי</strong> <small>[כך גם כן]</small> תאמר ש<strong>עדותן עדות?</strong> והרי קטן פסול לעדות! <strong>אמר ליה</strong> <small>[לו]:</small> <strong>התם בעינא</strong> <small>[שם,</small> בעדות, <small>אנו צריכים]</small> שיתקיים הכתוב <strong>"ועמדו שני האנשים"</strong> (דברים יט,יז), שאנו מפרשים שהם העדים, <strong>וליכא</strong> <small>[ואין כאן],</small> שמי שאינו גדול בשנים אינו נקרא "איש", ולא משום חוסר דעת.
 <big>ה</big> ועוד במי שאינו רשאי למכור בנכסי אביו, <strong>אמר אמימר: ומתנתו</strong> בנכסי אביו — היא <strong>מתנה. אמר לו רב אשי לאמימר: השתא</strong> <small>[עכשיו]</small> <strong>ומה זביני</strong> <small>[במכר]</small> שהוא <strong>מקבל זוזי</strong> <small>[כסף]</small> <strong>אמרת</strong> תיקנו חכמים <strong>דלא</strong> <small>[שאין]</small> הוא רשאי למכור, <strong>דלמא</strong> <small>[שמא]</small> <strong>מוזיל</strong> הוא מן המחיר הראוי <strong>ומזבין</strong> <small>[ומוכר],</small> ונמצא מפסיד את נכסי אביו, <strong>כל שכן מתנה</strong> ש<strong>לא מטי ליה</strong> <small>[מגיע לו,</small> לידיו<small>]</small> <strong>ולא מידי</strong> <small>[כלום</small> בתמורה<small>]</small> יש לומר שלא יוכל לתת! <strong>אמר ליה</strong> <small>[לו]</small> אמימר: 
## דף קנו.
 <strong>ולטעמיך</strong> <small>[ולטעמך,</small> לשיטתך<small>],</small> שהדברים תלויים בתמורה שהוא מקבל לנכסים, אם <strong>זבין שוי חמשא בשיתא</strong> <small>[מכר שווה חמישה בשישה]</small> והרויח בכך, <strong>הכי נמי דזביניה זביני</strong> <small>[כך גם כן</small> תאמר <small>שמכירתו מכר]</small> מפני שהרויח בכך?
 <strong>אלא,</strong> כך צריך לומר: <strong>קים להו לרבנן</strong> <strong>דינוקא מקרבא דעתיה גבי זוזי</strong> <small>[מוחזק להם לחכמים שהתינוק קרובה דעתו,</small> נמשך <small>לדינרים],</small> שכשהוא רואה מטבעות כסף הוא חושק בהם, <strong>ואי אמרת זביניה זביני</strong> <small>[ואם אתה אומר</small> ש<small>מכירתו</small> בקרקעות <small>מכר],</small> <strong>זמנין דמקרקשי ליה זוזי</strong> <small>[פעמים שמקשקשים לו</small> ב<small>מטבעות],</small> כדי לפתות אותו למכור, והוא <strong>אזיל מזבין לכולהו נכסי דאבוה</strong> <small>[הולך ומוכר</small> להם <small>את כל נכסי אביו];</small> <strong>אבל גבי</strong> <small>[אצל]</small> <strong>מתנה,</strong> שלא קיים בו שיקול זה, <strong>אי לאו דהוה ליה</strong> <small>[אם לא שהיתה לו]</small> <strong>הנאה מיניה</strong> <small>[ממנו]</small> <strong>לא הוה יהיב ליה</strong> <small>[היה נותן לו]</small> <strong>מתנה,</strong> ואדרבה, <strong>אמרו רבנן</strong> <small>[חכמים]:</small> <strong>תיהוי</strong> <small>[תהיה]</small> <strong>מתנתו מתנה, דלעבידו להו מילי</strong> <small>[</small>כדי <small>שיעשו</small> <small>עבורם דברים],</small> מפני שיודעים שאותו יתום יכול לגמול להם במתנות.
 <big>א</big> <strong>אמר רב נחמן אמר שמואל: בודקין</strong> ילדים אף על פי שהגיעו לגיל הבגרות (שלוש עשרה בבנים ושתים עשרה בבנות) אם יש להם סימני בגרות, לענין כמה דברים: <strong>לקדושין, לגרושין, ולחליצה ולמיאונין.</strong> <strong>ו</strong>לענין <strong>למכור בנכסי אביו</strong> — <strong>עד שיהא בן עשרים.</strong>
 ושואלים: <strong>וכיון דבדקנא</strong> <small>[שבדקנו</small> כבר<small>]</small> <strong>לקדושין</strong> ונמצא גדול, <strong>לגרושין למה לי</strong> למה צריך לבדוק פעם שניה? ומשיבים: <strong>לא נצרכא</strong> <small>[הוצרכה]</small> להיאמר הלכה זו בגירושין <strong>אלא ל</strong>מקרה של <strong>יבום</strong> שעשה הקטן באשת אחיו שמת, וכיצד? <strong>דתנן</strong> <small>[ש</small>כן <small>שנינו</small> במשנה<small>]:</small> <strong>בן תשע שנים ויום אחד שבא על יבמתו</strong> — <strong>קנאה</strong> בביאה. שאף שהוא קטן ואינו יכול לקדש אשה, מכל מקום מגיל זה ביאתו נחשבת לביאה ולגבי יבימתו מועיל הדבר. <strong>ו</strong>אולם <strong>אין נותן גט עד</strong> <strong>שיגדל.</strong> ומשום כך צריך לבדוק אותו עתה לגירושין, אף שלא היה מקום לבודקו קודם לכן בייבום. וממשיכים לבאר מה חידוש יש בכל דבר מהרשימה האמורה בדברי רב נחמן בשם שמואל.
 <strong>לחליצה</strong> — <strong>לאפוקי</strong> <small>[להוציא]</small> <strong>מ</strong>דברי <strong>ר' יוסי,</strong> ש<strong>אמר: "איש"</strong> (שהוא בוגר) <strong>כתוב בפרשה</strong> לענין חליצה, <strong>אבל אשה</strong> — <strong>בין גדולה ובין קטנה</strong> יכולה להיחלץ, שלא פירש הכתוב את גילה, על כן <strong>קא משמע לן דמקשינן</strong> <small>[השמיע לנו</small> רב נחמן בשם שמואל <small>שמקישים,</small> משווים <small>אנו]</small> בדין חליצה <strong>אשה לאיש,</strong> שאף אשה הנחלצת — דווקא כשהיא גדולה, ש<strong>לא כ</strong>שיטתו זו של <strong>ר' יוסי.</strong>
 <strong>ולמיאונין</strong> — <strong>לאפוקי</strong> <small>[להוציא]</small> <strong>מ</strong>דברי <strong>ר' יהודה,</strong> ש<strong>אמר</strong> שהבת היתומה, שהשיאו אותה אמה או אחיה, יכולה למאן בבעלה, ובטלים הקדושין <strong>עד</strong> שתהיה בוגרת ממש, <strong>שירבה</strong> שיער <strong>שחור</strong> על הלבן במקום ערוה, על כן <strong>קא משמע לן</strong> <small>[השמיע לנו]</small> ש<strong>לא כ</strong>דברי <strong>ר' יהודה,</strong> אלא, הגבול הוא בבגרות — בשתי שערות.
  ומה שאמר רב נחמן בשם שמואל: <strong>ולמכור בנכסי אביו עד שיהא בן עשרים</strong> — <strong>לאפוקי ממאן דאמר</strong> <small>[</small>בא <small>להוציא מ</small>דעת <small>מי שאומר]</small> <strong>בן שמנה עשרה.</strong>
 ומסכמים להלכה את הדברים שנאמרו בסוגיות הללו: <strong>והלכתא</strong> <small>[והלכה</small> היא<small>]</small> שבן המוכר בנכסי אביו ב<strong>תוך זמן,</strong> כלומר, בתוך שנתו העשרים, הריהו <strong>כלפני זמן,</strong> ואינו מוכר אלא לאחר שמלאו לו עשרים שנה מלאות. <strong>והלכתא</strong> <small>[והלכה]</small> <strong>כ</strong>מו שענה רבא לשאלת <strong>גידל בר מנשה,</strong> שילד שהגיע לבגרות מוכר קרקעות אם הוא מבין בטיב משא ומתן.
 <strong>והלכתא</strong> <small>[והלכה]</small> <strong>כמר זוטרא,</strong> שכל שאינו כשר למכור בקרקעות אינו כשר להעיד בכך. <strong>והלכתא</strong> <small>[והלכה]</small> <strong>כאמימר,</strong> שיכול יתום לתת מתנות של קרקע מנכסי אביו לפני שהגיע לגיל עשרים. <strong>והלכתא</strong> <small>[והלכה]</small> <strong>כרב נחמן אמר שמואל בכולהו</strong> <small>[בכולם]</small> בכל דברים שאמר, שצריך לבדוק בפועל אם הביאו הקטן או הקטנה סימני בגרות.
 <big>ב משנה</big> <strong>המחלק נכסיו על פיו</strong> שמחלק את הנכסים שיש לו לאנשים שונים, <strong>ר' אלעזר אומר:</strong> <strong>אחד בריא ואחד מסוכן</strong> (נוטה למות) שמחלקים רכושם — דינם שווה, שאם אלה <strong>נכסים שיש להן אחריות</strong> (קרקעות והדומה להם) — <strong>נקנין בכסף ובשטר ובחזקה, ושאין להן אחריות</strong> (מיטלטלים) — <strong>אין נקנין אלא במשיכה.</strong>
## דף קנו:
 <strong>אמרו לו: מעשה באמן של בני רוכל שהיתה חולה, ואמרה: "תנו כבינתי</strong> (מין סיכה מקושטת) <strong>לבתי, והיא ב</strong>שווי של <strong>שנים עשר מנה", ומתה</strong> האם, <strong>וקיימו את דבריה!</strong> משמע שיכול שכיב מרע להקנות באמירה בלי קנין! <strong>אמר להן:</strong> משם אין להביא ראיה, שכן <strong>בני רוכל</strong> אלה בכלל ראויים ש<strong>תקברם אמן</strong> (שימותו בחייה), שרשעים היו ולא דקדקו בדינם, ולכן נתנו את הכבינה לאחותם.
 <big>א גמרא</big> <strong>תניא</strong> <small>[שנויה</small> ברייתא<small>],</small> <strong>אמר להן ר' אליעזר לחכמים: מעשה במרוני אחד</strong> (בן היישוב מרון) <strong>שהיה בירושלים, והיו לו מטלטלין הרבה וביקש ליתנם במתנה</strong> לכמה בני אדם, ולא ניתן היה להקנות אותם במשיכה. <strong>אמרו לו: אין להם תקנה עד שיקנה</strong> אותם <strong>על גב</strong> (אגב) <strong>קרקע,</strong> 
 <strong>הלך ולקח</strong> (קנה) קרקע בשיעור <strong>בית סלע אחד סמוך לירושלים,</strong> שהיה מקום סלעי ומחירו מועט, <strong>ואמר: צפונו</strong> של המקום הזה נתון <strong>לפלוני, ועמו מאה צאן ומאה חביות, ודרומו</strong> נתון <strong>לפלוני</strong> אחר <strong>ועמו מאה צאן ומאה חביות. ומת, וקיימו חכמים את דבריו.</strong> משמע שמתנת שכיב מרע אינה מוקנית בדברים בלבד! <strong>אמרו לו: משם</strong> מביא אתה <strong>ראיה?</strong> אותו <strong>מרוני בריא היה</strong> באותה שעה, ומתנתו מתנת בריא היתה ולא מתנת שכיב מרע, ולכן אינה נקנית באמירה בלבד.
 <big>ב</big> שנינו במשנה, <strong>אמר להן: בני רוכל תקברם אמן וכו'.</strong> ושואלים: <strong>מאי טעמא קא לייט להו</strong> <small>[מה טעם קילל אותם]?</small> <strong>אמר רב יהודה אמר שמואל: מקיימי קוצים בכרם היו,</strong> שלא היו מבערים את הקוצים מן הכרם שלהם, <strong>ור' אליעזר</strong> הולך <strong>לטעמיה</strong> <small>[לטעמו</small>, לשיטתו<small>],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המקיים קוצים בכרם</strong> ואינו עוקרם — <strong>ר' אליעזר אומר: קדש</strong> (נאסר) באיסור כלאיים בכרם, <strong>וחכמים אומרים:</strong> <strong>לא קדש</strong> משום כלאי הכרם <strong>אלא</strong> אם גדל בכרם <strong>דבר שכמוהו</strong> אנשים <strong>מקיימין</strong> בכוונה, ולא צמח בר שאין רוצים בו.
  ולגופה של משנה זו שואלים: <strong>בשלמא</strong> <small>[נניח]</small> אם היה זה צמח <strong>כרכום</strong> שגדל בכרם, <strong>חזי</strong> <small>[ראוי]</small> לתבלין ולשאר שימושים, ולכן הוא מקדש משום כלאיים, <strong>אלא קוצים למאי חזי</strong> <small>[למה</small> הם <small>ראויים]?</small> <strong>אמר ר' חנינא: מאי טעמא</strong> <small>[מה הטעם]</small> של <strong>ר' אליעזר?</strong> — <strong>שכן בערביא מקיימין קוצים בשדות ל</strong>צורך <strong>גמליהן,</strong> ואם כן הרי זה גידול שנעשה לשם שימוש, כשאר גידולים.
 <strong>אמר ר' לוי: קונין קנין משכיב מרע אפילו בשבת,</strong> למרות שבשבת אין עושים קנין. <strong>ולא</strong> שעושים זאת כדי <strong>לחוש לדברי ר' אליעזר</strong> שמתנת שכיב מרע צריכה קנין, <strong>אלא</strong> שאם החולה רוצה שיעשו קנין, אנו עושים כדבריו. וכל זאת, משום חשש <strong>שמא תטרוף דעתו עליו</strong> אם לא יעשו כרצונו.
 <big>ג משנה</big> <strong>ר' אליעזר אומר: בשבת</strong> — <strong>דבריו</strong> של שכיב מרע <strong>קיימין, מפני שאין יכול לכתוב</strong> בשבת, וחששו חכמים לטירוף דעתו אם יחשוש שמא ימות בלי שיוכל לתת, <strong>אבל לא בחול. ר' יהושע אומר: בשבת אמרו</strong> (תיקנו חכמים) שדבריו קיימים, אף שאסור לכתוב בשבת, <strong>קל וחומר בחול</strong> שזמן ראוי הוא לכתיבה — דבריו קיימים.
 <strong>כיוצא בו</strong> נחלקו בענין דומה: <strong>זכין לקטן,</strong> יכול אחר לזכות עבורו, <strong>ואין זכין לגדול</strong> — שהרי הוא יכול לזכות בעצמו. אלו <strong>דברי ר' אליעזר.</strong> ואילו <strong>ר' יהושע אומר: לקטן אמרו</strong> חכמים שזוכים, <strong>קל וחומר לגדול</strong> שיש לו כח לזכות בעצמו.
 <big>ד גמרא</big> שואלים: <strong>מתניתין מני</strong> <small>[משנתנו</small> כשיטת <small>מי היא]?</small> ומשיבים: שיטת <strong>ר' יהודה היא. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' מאיר אומר, ר' אליעזר אומר:</strong> שכיב מרע שמחלק רכושו באמירה, <strong>בחול</strong> — <strong>דבריו קיימין, מפני שיכול לכתוב, אבל לא בשבת</strong> משום שאין יכול לכתוב;
 <strong>ר' יהושע</strong>
## דף קנז.
 <strong>אומר: בחול אמרו</strong> חכמים שמזכה בדיבור למרות שניתן לכתוב, <strong>וקל וחומר לשבת</strong> שאי אפשר לכתוב בה. <strong>כיוצא בו</strong> נחלקו בענין דומה: <strong>זכין לגדול</strong> שיש לו כח זכיה בעצמו, <strong>ואין זכין לקטן,</strong> אלו <strong>דברי ר' אליעזר. ר' יהושע אומר: בגדול אמרו</strong> שזוכים עבורו, למרות שיכול לזכות לעצמו, <strong>קל וחומר לקטן</strong> שאם לא יזכו עבורו לא יזכה בעצמו. זו היתה שיטת ר' מאיר במחלוקת זו.
  ואילו <strong>ר' יהודה אומר</strong> שכך היתה המחלוקת, ש<strong>ר' אליעזר אומר: בשבת</strong> — <strong>דבריו קיימין, מפני שאינו יכול לכתוב, אבל לא בחול. ר' יהושע אומר: בשבת אמרו</strong> דבריו קיימים, <strong>קל וחומר בחול</strong> שיכול אז לכתוב. <strong>כיוצא בו, זכין לקטן ואין זכין לגדול,</strong> אלו <strong>דברי ר' אליעזר.</strong> ו<strong>ר' יהושע אומר: לקטן אמרו</strong> שזוכים, <strong>קל וחומר לגדול.</strong> והם דברי משנתנו בדיוק.
 <big>א משנה</big> <strong>נפל הבית עליו ועל אביו, או עליו ועל מורישיו</strong> האחרים, ומתו כל הנמצאים בבית, ואולם לא ידוע מי מהם מת קודם. <strong>והיתה עליו,</strong> על הבן, חובת תשלום ל<strong>כתובת אשה, ו</strong>כן ל<strong>בעל חוב</strong> שהיה הבן חייב לו כסף, ולא היה לבן כסף מעצמו, אלא מה שיכול לרשת מאביו. <strong>יורשי האב אומרים: הבן מת ראשון ואחר כך מת האב,</strong> ומשום כך לא ירש הבן דבר, וכל הנכסים שייכים לאב, ועל האב (ויורשיו) אין כל התחייבות לשלם את הכתובה או חוב. <strong>ובעלי החוב אומרים:</strong> לא כן, אלא <strong>האב מת ראשון ואחר כך מת הבן</strong> ונמצא שירש הבן את נכסי אביו, ומהם הם רוצים לגבות.
  כיון שלא ניתן לבירור מי מת ראשון — <strong>בית שמאי אומרים: יחלוקו</strong> אלו ואלו ביניהם, <strong>ובית הלל אומרים:</strong> ה<strong>נכסים</strong> יעמדו <strong>בחזקתן</strong> וישארו בידי יורשי האב.
 <big>ב גמרא</big> משנתנו הובאה בתוך דיון על משנה אחרת, וכך <strong>תנן התם</strong> <small>[שנינו שם]</small> במשנה: <strong>המלוה את חבירו בשטר</strong> — <strong>גובה</strong> את חובו גם <strong>מנכסים משועבדים</strong> (נכסים שהיו ברשותו בזמן ההלוואה ומכר אותם). אם היה זה מלוה <strong>על ידי עדים,</strong> שלא בשטר — <strong>גובה</strong> המלוה רק <strong>מנכסים בני חורין</strong> (שלא נמכרו לאחרים).
 <strong>בעי</strong> <small>[שאל]</small> <strong>שמואל:</strong> הכותב בשטר שהוא משעבד נכסים <strong>"דאיקני"</strong> <small>[שאקנה],</small> <strong>וקנה</strong> נכסים לאחר כתיבת השטר, <strong>מהו</strong> הדין בכגון זה? האם הם משתעבדים לחוב או לא? ומסבירים: <strong>אליבא</strong> <small>[על פי]</small> שיטתו של <strong>ר' מאיר</strong> ש<strong>אמר: אדם מקנה</strong> <strong>דבר שלא בא</strong> עדיין <strong>לעולם</strong> — <strong>לא תיבעי</strong> <small>[תישאל]</small> <strong>לך</strong> שאלה זו, ש<strong>ודאי קנה</strong> המלוה, כלומר, שנכסים אלו משועבדים לו. שאם יכול להקנות דבר במתנה, כל שכן שחל עליו השעבוד. <strong>אלא כי תיבעי</strong> <small>[תישאל]</small> <strong>לך</strong> השאלה הרי זה <strong>אליבא דרבנן</strong> <small>[לשיטת חכמים],</small> <strong>דאמרי</strong> <small>[ש</small>הם <small>אומרים]:</small> <strong>אין אדם מקנה דבר שלא בא לעולם,</strong> מה יהא הדין כשכתב "דאיקני"?
 <strong>אמר רב יוסף: תא שמע</strong> <small>[בוא</small> ו<small>שמע]</small> פתרון לדבר, ששנינו במשנה מחלוקת בענין אדם המוציא שטר חוב על חבירו, והלווה מוכיח שלאחר כתיבת השטר קנה מן המלוה קרקע. שאדמון אומר שהדבר מוכיח שכבר נפרע החוב, שאם לא כן — לא היה המלוה מוכר לו קרקע. <strong>וחכמים אומרים: זה</strong> המלוה <strong>היה פיקח שמכר לו את הקרקע, מפני שהוא יכול</strong> עתה <strong>למשכנו עליו</strong> כשתובע את חובו. מכל מקום ברור שקרקע זו נקנתה לאחר שנכתב שטר החוב, ובכל זאת יכול המלוה לגבות ממנה. משמע שיש דרך שישתעבדו למלוה גם נכסים שהלווה קונה לאחר ההלוואה!
  על הראיה שהביא רב יוסף ממשנה זו <strong>אמר ליה</strong> <small>[לו]</small> <strong>רבא: מיניה קאמר</strong> <small>[ממנו אמר]?</small> <strong>מיניה</strong> <small>[ממנו]</small> — <strong>אפילו מגלימא</strong> <small>[מגלימה]</small> ש<strong>על כתפיה</strong> <small>[כתפו]</small> הוא גובה, ובוודאי מכל דבר המצוי עתה בידו יכול לגבות! <strong>כי קא מיבעיא לן</strong> <small>[כאשר נשאלת לנו</small> השאלה<small>]</small> הרי זה במקרה שכתב <strong>"דאיקני"</strong> <small>[שאקנה]</small> ו<strong>קנה ומכר</strong> לאחרים, או שכתב <strong>"דאיקני"</strong> <small>[שאקנה]</small> ו<strong>קנה והוריש, מאי</strong> <small>[מה</small> הדין<small>]?</small> האם יכול המלוה לטרוף נכסים אלה מן הקונה או היורש? ומאותה משנה לא נפתרה שאלה זו.
 <strong>אמר רב חנא, תא שמע</strong> <small>[בוא</small> ו<small>שמע]</small> תשובה לדבר ממשנתנו: <strong>נפל הבית עליו ועל אביו,</strong> או <strong>עליו ועל מורישיו</strong> האחרים, <strong>והיתה עליו,</strong> על הבן, חובת תשלום ל<strong>כתובת אשה ובעל חוב, יורשי האב אומרים: הבן מת ראשון ואחר כך מת האב, ובעלי חובות אומרים: האב מת ראשון</strong> ואחר כך מת הבן, ומשום כך יש לנו שיעבוד על מה שירש הבן מאביו.
 <strong>ואי סלקא דעתך "דאיקני"</strong> <small>[ואם עולה על דעתך</small> לומר שכשאומר <small>"שאקנה"]</small> ו<strong>קנה ומכר, "דאיקני"</strong> <small>["שאקנה"]</small> <strong>קנה והוריש</strong> — <strong>לא משתעבד,</strong> הרי <strong>נהי נמי</strong> <small>[גם אם נניח]</small> שה<strong>אב מית ברישא</strong> <small>[מת בראשונה],</small> הלא נכס זה שירש הבן מאביו בכלל <strong>"דאיקני"</strong> <small>[</small>"נכסים <small>שאקנה"]</small> <strong>הוא,</strong> שהרי הגיעו לידו לאחר ההלוואה, ומשמע איפוא שיש דרך לשעבד נכסים עתידיים, בדרך של "דאיקני"!
 <strong>אמר להו</strong> <small>[להם]</small> <strong>רב נחמן, זעירא</strong> (ר' זירא) <strong>חברין</strong> <small>[חברנו]</small> <strong>תרגמה</strong> <small>[הסביר אותה</small> כך<small>]:</small> הטעם שבעלי החוב יכולים לגבות במקרה כזה אינו משום שעבוד "דאיקני", אלא מפני ש<strong>מצוה על היתומים לפרוע חובת אביהן,</strong> ואין מכאן כלל ראיה למקרה רגיל של "דאיקני", כשקנה ומכר. <strong>מתקיף לה</strong> <small>[מקשה על כך]</small> <strong>רב אשי:</strong> לפי הסבר זה שההתחייבות לשלם אינה מכוח השטר שביד המלוה, אם כן <strong>מלוה על פה הוא, ורב ושמואל דאמרי תרוייהו</strong> <small>[שאמרו שניהם]:</small> <strong>מלוה על פה</strong> — <strong>אינו גובה לא מן היורשין ולא מן הלקוחות!</strong>
## דף קנז:
 <strong>אלא הא מני</strong> <small>[</small>משנתנו <small>זו</small> כשיטת <small>מי היא]?</small> —שיטת <strong>ר' מאיר היא,</strong> ש<strong>אמר: אדם מקנה דבר שלא בא לעולם</strong> ואין להביא מכאן ראיה לשיטת חכמים.
 <strong>אמר רב יעקב מנהר פקוד משמיה</strong> <small>[משמו]</small> של <strong>רבינא, תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנה זו: <strong>שטרי חוב המוקדמין</strong> שהזמן הכתוב בהם הוא מוקדם מזמן ההלוואה — <strong>פסולין, והמאוחרין</strong> שהזמן הכתוב בהם הוא מאוחר מזמן ההלוואה — <strong>כשרין.</strong>
 <strong>ואי סלקא דעתך</strong> <small>[ואם עולה על דעתך</small> לומר<small>]</small> שאם כותב <strong>"דאיקני"</strong> ו<strong>קנה ומכר,</strong> וכן <strong>"דאיקני"</strong> ו<strong>קנה והוריש</strong> — מה שמכר או הוריש <strong>לא משתעבד,</strong> שטרי חוב <strong>מאוחרין אמאי</strong> <small>[מדוע]</small> <strong>כשרין?</strong> והלא פעמים <strong>"דאיקני" הוא!</strong> שאם יקנה הלווה נכסים לאחר זמן ההלוואה (ולפני זמן התאריך שבשטר) ויחזור וימכרם, הרי לפי הכתוב בשטר — יטרוף אותם המלוה שלא כדין, שהרי הם בכלל "דאיקני" ואינם משועבדים לו כלל!
  ודוחים:  <strong>הא מני</strong> <small>[</small>משנה <small>זו</small> כשיטת <small>מי היא]?</small> — כשיטת <strong>ר' מאיר היא,</strong> ש<strong>אמר: אדם מקנה דבר שלא בא לעולם,</strong> ולשיטתו כאמור, אם כתב "דאיקני" — משתעבדים הנכסים שיקנה בעתיד, וגם אלו שימכור
 <strong>. אמר רב משרשיא משמיה</strong> <small>[משמו]</small> של <strong>רבא, תא שמע</strong> <small>[בוא</small> ו<small>שמע]</small> ראיה לדבר ממה ששנינו שעבור חובות מסויימים אין גובים מנכסים משועבדים, ואחד מהם הוא שבח הקרקעות, והסבירו בברייתא: <strong>לשבח קרקעות כיצד? הרי שמכר שדה לחבירו ו</strong>הקונה <strong>השביחה, ובא בעל חוב וטרפה</strong> מן הקונה, <strong>כשהוא</strong> (הקונה) <strong>גובה</strong> ממי שמכר לו — <strong>גובה את הקרן</strong> גם <strong>מנכסין משועבדין</strong> של המוכר, שמכר לאחרים. <strong>ו</strong>אילו <strong>את השבח</strong> שהוא עצמו השביח, גובה רק <strong>מנכסין בני חורין</strong> שביד המוכר.
 <strong>ואי סלקא דעתך</strong> <small>[ו</small>אולם <small>אם עולה על דעתך</small> לומר<small>]</small> שאם כותב <strong>"דאיקני"</strong> <small>["שאקנה"]</small> ו<strong>קנה</strong> <strong>ומכר,</strong> וכן אם אמר <strong>"דאיקני"</strong> <small>["שאקנה"]</small> ו<strong>קנה והוריש</strong> — <strong>לא משתעבד,</strong> אם כן, אפילו אם כתב לו "דאיקני", <strong>בעל חוב אמאי גובה שבחא</strong> <small>[מדוע</small> הוא <small>גובה</small> את <small>השבח]</small> מאותו שדה שביד הקונה? והרי שבח זה לא היה בזמן ההלוואה, ולא נשתעבד למלוה!
  ודוחים:  <strong>הא מני</strong> <small>[זו</small> כשיטת <small>מי היא]?</small> — שיטת <strong>ר' מאיר היא,</strong> ש<strong>אמר: אדם מקנה דבר שלא בא לעולם.</strong> אבל לשיטת חכמים אכן יש לשאול מה יהא הדין.
 <big>א</big> ושואלים עוד: <strong>אם תמצא לומר</strong> שהאומר <strong>"דאיקני"</strong> <small>["שאקנה"]</small> <strong>קנה ומכר, "דאיקני"</strong> <small>["שאקנה"]</small> ו<strong>קנה והוריש לא משתעבד</strong> — <strong>הא</strong> <small>[זה]</small> במקרה שיובא להלן <strong>לא משתעבד,</strong> ואין מקום לשאלה הבאה. אבל <strong>אם תמצא לומר</strong> שהוא <strong>משתעבד,</strong> יש לשאול: אם <strong>לוה</strong> מאדם אחד וחזר <strong>ולוה</strong> מאחר, וכתב לשניהם שהוא משעבד נכסים שיקנה, <strong>וחזר וקנה, מהו?</strong> האם <strong>לקמא</strong> <small>[לראשון</small> שבהם<small>]</small> הוא <strong>משתעבד או לבתרא</strong> <small>[לאחרון]</small> הוא <strong>משתעבד?</strong>
 <strong>אמר רב נחמן: הא מילתא איבעיא לן</strong> <small>[דבר זה נשאל לנו],</small> <strong>ושלחו מתם</strong> <small>[משם,</small> מארץ ישראל<small>],</small> הלכה בענין זה: <strong>ראשון</strong> שבהם <strong>קנה,</strong> לפי ששיעבודו קודם. <strong>רב הונא אמר: יחלוקו</strong> שני המלוים. <strong>וכן תני</strong> <small>[שנה]</small> <strong>רבה בר אבוה: יחלוקו. אמר רבינא, מהדורא קמא</strong> <small>[</small>ב<small>מחזור הראשון]</small> של <strong>רב אשי,</strong> בפעם הראשונה שלימד את התלמוד כולו, <strong>אמר לן</strong> <small>[לנו]:</small> <strong>ראשון קנה,</strong> ואילו ב<strong>מהדורא בתרא</strong> <small>[</small>ב<small>מחזור האחרון]</small> של <strong>רב אשי,</strong> כשחזר ולימד את התלמוד בפעם השניה, <strong>אמר לן</strong> <small>[לנו]:</small> <strong>יחלוקו.</strong> ומסכמים: <strong>והלכתא</strong> <small>[והלכה</small> היא<small>]:</small> <strong>יחלוקו.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו <small>:</small> <strong>לשבח קרקעות כיצד? הרי שמכר שדה לחבירו והשביחה, ובא בעל חוב וטרפה, כשהוא</strong> הקונה <strong>גובה</strong> מן המוכר עבור מה שנלקח ממנו — <strong>גובה את הקרן מנכסין משועבדין</strong> שמכרם המוכר, <strong>ואת השבח מנכסין בני חורין. ואם איתא</strong> <small>[יש]</small> מקום לשיטה זו, שכל נושה חולק עם חבירו בנכסים שקנה החייב — הרי במקרה זה השבח שהשביחו נכסים אלו לאחר המכירה משועבד גם לבעל החוב, ולא רק לקונה, ואם כן <strong>חצי שבח מבעי ליה</strong> <small>[צריך היה לו</small> לקחת<small>]</small> ולא את הכל!
  ומשיבים:  <strong>מאי</strong> <small>[מהו</small> פירוש<small>]</small> <strong>"גובה" נמי דקתני</strong> <small>[גם כן ששנינו</small> שם<small>]?</small> — לא כל השבח כולו גובה מן הקונה, אלא <strong>חצי שבח</strong> בלבד. 
## דף קנח.
 <big>א משנה</big> <strong>נפל הבית עליו ועל אשתו</strong> שאין לה ילדים ממנו, ומתו שניהם, ואולם לא ידוע מי מהם מת ראשון. <strong>יורשי הבעל אומרים:</strong> ה<strong>אשה מתה ראשון</strong> (ראשונה) <strong>ואחר כך מת הבעל,</strong> והוא ירש אותה, ולכן הכל שלהם. ואילו <strong>יורשי אשה אומרים:</strong> ה<strong>בעל מת ראשון ואחר כך מתה</strong> ה<strong>אשה,</strong> והיא זכתה בכתובתה, שכן זכותה לקבל כתובתה מנכסי בעלה במקרה שימות לפניה, וכן נכסים שהביאה עמה בנישואיה.
 <strong>בית שמאי אומרים: יחלוקו. ובית הלל אומרים:</strong> <strong>נכסים,</strong> כלומר, נכסי "צאן ברזל", שהביאה האשה עמה בנישואיה, ואחריותם על הבעל, ישארו <strong>בחזקתן. כתובה</strong> תישאר <strong>בחזקת יורשי הבעל</strong> שהרי הכתובה היא רכוש הבעל שממנו גובה האשה. <strong>נכסים הנכנסין והיוצאין עמה,</strong> שהם נכסי מלוג, שהביאה מבית אביה, והם רכושה גם בזמן הנישואין (אף שהבעל אוכל פירותיהם), כיון שהם שלה יהיו <strong>בחזקת יורשי האב,</strong> כלומר, אבי האשה, שהוא היורשה כשאין לה ילדים. 
## דף קנח:
 <big>א גמרא</big> שנינו במשנה שבית הלל אומרים שהנכסים בחזקתם, ואנו מבינים שהכוונה היא לסוג נוסף של נכסים, שאינם נכסי מלוג, אלא נכסי צאן ברזל — מה שהביאה האשה מבית אביה, והבעל קיבל על עצמו להחזירם כפי שהיו. ושואלים: <strong>בחזקת מי</strong> הנכסים הללו? <strong>ר' יוחנן אמר:</strong> <strong>בחזקת יורשי הבעל,</strong> שהם באחריותו. <strong>ור' אלעזר אמר: בחזקת יורשי האשה,</strong> שהרי נכסים אלה מבית האשה באו ושלה הם.
 <strong>ור' שמעון בן לקיש משום</strong> (בשם) <strong>בר קפרא אמר: יחלוקו. וכן תני</strong> <small>[שנה]</small> <strong>בר קפרא</strong> בברייתות שבידו: <strong>הואיל והללו באין לירש והללו באין לירש,</strong> ואין ראיה לאחד מהם — <strong>יחלוקו.</strong>
 <big>ב משנה</big> <strong>נפל הבית עליו ועל אמו</strong> ומתו שניהם, ואולם לא ברור מי מהם מת ראשון. ובאים קרובי האם (מצד משפחת אביה) וטוענים שהבן מת לפני אמו, ולכן הוא לא זכה ברכוש האם, והם יורשיה. וקרובי הבן (מצד אביו) תובעים את רכוש האם בטענה שהיא מתה תחילה ובנה ירש אותה, ורק אחר כך מת. במקרה זה, <strong>אלו ואלו</strong> (בית שמאי וגם בית הלל, שחלקו עליהם במשנה הקודמת) <strong>מודין שיחלוקו. אמר</strong> <strong>ר' עקיבא: מודה אני בזו שהנכסים בחזקתן. אמר לו בן עזאי: על חלוקין אנו מצטערין,</strong> כלומר, לא די שאנו מצטערים על המחלוקת הראשונה, בין בית הלל ובית שמאי, <strong>אלא שבאת לחלק עלינו את השוין</strong> את הדבר שבו הם מסכימים?!
 <big>ג גמרא</big> על מה שאמר ר' עקיבא במשנה שהנכסים בחזקתן, יש לשאול: <strong>בחזקת מי? ר' אילא אמר:</strong> הכוונה היא <strong>בחזקת יורשי האם. ר' זירא</strong> מבבל <strong>אמר: בחזקת יורשי הבן.</strong> מסופר: <strong>כי סליק</strong> <small>[כאשר</small> <small>עלה]</small> <strong>ר' זירא</strong> מבבל לארץ ישראל, <strong>קם בשיטתיה</strong> <small>[עמד בשיטתו]</small> של <strong>ר' אילא,</strong> כלומר, חזר בו מדבריו וקיבל את שיטת ר' אילא, ואילו בבבל <strong>קם</strong> <small>[עמד]</small> <strong>רבה</strong> והחזיק <strong>בשיטתיה</strong> <small>[בשיטתו]</small> של <strong>ר' זירא. אמר ר' זירא, שמע מינה</strong> <small>[למד מכאן]</small> ש<strong>אוירא</strong> <small>[שאוירה]</small> של <strong>ארץ ישראל מחכים,</strong> שהרי כשעליתי לארץ ישראל קיבלתי את שיטת ר' אילא שאף הוא היה מארץ ישראל, ואילו רבה שנשאר בבבל מחזיק בשיטתי.
  ושואלים: <strong>וטעמא מאי</strong> <small>[ומהו הטעם]</small> שהנכסים בחזקת יורשי האם? <strong>אמר אביי: הואיל והוחזקה נחלה באותו שבט</strong> של האם, שהיו הנכסים ברשותה מתחילה, והיא שייכת לאותו שבט, ולכן שוב אין מוציאים מהם לתת לקרובי הבן, שאביו בן משפחה אחרת.
 <big>ד</big> שנינו במשנה ש<strong>אמר לו בן עזאי: על החלוקין אנו מצטערין</strong> אלא שבאת לחלק עלינו את השווים. על סגנון דבריו של בן עזאי <strong>אמר ר' שמלאי, עדא אמרה</strong> <small>[זאת אומרת]:</small> <strong>בן עזאי תלמיד חבר</strong> של <strong>ר' עקיבא הוה</strong> <small>[היה],</small> <strong>דקאמר ליה</strong> <small>[שהוא אומר לו]</small> בלשון נוכח <strong>"שבאת",</strong> ולא אמר לו בלשון של כבוד ומורא "שבא רבינו" וכיוצא בזה.
 <big>ה</big> <strong>שלחו מתם</strong> <small>[משם,</small> מארץ ישראל<small>]</small> הלכה זו: <strong>בן שלוה בנכסי אביו בחיי אביו, ומת</strong> האב — <strong>בנו מוציא מיד הלקוחות, ו</strong>הלכה <strong>זו היא שקשה בדיני ממונות</strong> שהסברה בה קשה, אף שברור שהיא הלכה פסוקה. ועל עצם ההלכה תוהים: אם הבן <strong>לוה</strong> מנכסי האב <strong>מאי מפיק</strong> <small>[מה</small> יש לו <small>להוציא]?</small> שהרי הוא צריך לשלם ולא לקבל! <strong>ועוד, לקוחות מאי עבידתיה</strong> <small>[מה מעשיהם],</small> הרי לא נזכרו כאן כלל לקוחות! <strong>אלא אי איתמר</strong> <small>[אם נאמר]</small> הדבר, <strong>הכי</strong> <small>[כך]</small> 
## דף קנט.
 <strong>איתמר</strong> <small>[נאמר]:</small> <strong>בן שמכר בנכסי אביו בחיי אביו, ומת</strong> הבן, ואחר כך מת אביו — <strong>בנו</strong> של אותו בן <strong>מוציא</strong> את הנכסים שמכר אביו <strong>מיד הלקוחות. וזו היא שקשה בדיני ממונות,</strong> ומה הקושי? <strong>ולימרו ליה</strong> <small>[ושיאמרו לו]</small> הקונים: <strong>אבוך מזבין ואת מפיק</strong> <small>[אביך מוכר ואתה מוציא]?!</small>
 ושואלים: <strong>ומאי קושיא</strong> <small>[ומה הקושי]?</small> <strong>דלמא מצי אמר</strong> <small>[שמא יכול</small> הוא <small>לומר]:</small> <strong>מכח אבוה דאבא קאתינא</strong> <small>[אביו של אבי אני בא],</small> שאני יורש אותו. <strong>תדע</strong> שכן הוא, <strong>דכתיב</strong> <small>[שנאמר]:</small> <strong>"תחת אבתיך יהיו בניך תשיתמו לשרים בכל הארץ"</strong> (תהלים מה, יז)!
 <strong>אלא אי קשיא</strong> <small>[אם קשה]</small> דבר בדיני ממונות, <strong>הא קשיא</strong> <small>[זה</small> מה ש<small>קשה]:</small> <strong>בן בכור שמכר חלק בכורה</strong> שלו <strong>בחיי אביו, ומת בחיי אביו</strong> — <strong>בנו מוציא</strong> את החלק הזה <strong>מיד הלקוחות. וזו היא שקשה בדיני ממונות</strong> שכן <strong>אבוה מזבין, איהו מפיק</strong> <small>[אביו מוכר,</small> ו<small>הוא מוציא]?</small> <strong>וכי תימא, הכא נמי אמר</strong> <small>[ואם תאמר, כאן גם כן</small> הוא <small>אומר]:</small> <strong>מכח אבוה דאבא קאתינא</strong> <small>[אבי אבא אני בא],</small> אם כן, <strong>אי</strong> <small>[אם]</small> <strong>מכח אבוה דאבא קא אתיא</strong> <small>[אבי אבא הוא בא],</small> <strong>בחלק בכורה מאי עבידתיה</strong> <small>[מה מעשיו]?</small>
 ודוחים: <strong>ומאי קושיא</strong> <small>[ומה הקושי]?</small> <strong>דלמא מצי אמר</strong> <small>[שמא יכול</small> הוא <small>לומר]:</small> <strong>מכח אבוה דאבא קאתינא</strong> <small>[מכוח אבי אבא אני בא]</small> <strong>ובמקום אב קאימנא</strong> <small>[אני עומד]!</small>
 <strong>אלא אי קשיא, הא קשיא</strong> <small>[אם קשה, זה</small> מה ש<small>קשה]:</small> מי ש<strong>היה יודע לו</strong> <strong>עדות</strong> <strong>בשטר,</strong> כלומר, היה חתום כעד על שטר של חבירו <strong>עד שלא</strong> (טרם) <strong>נעשה</strong> אותו עד <strong>גזלן, ונעשה</strong> לאחר מכן <strong>גזלן</strong> ואז הוא נפסל לכל עדות — <strong>הוא</strong> עצמו <strong>אינו מעיד על כתב ידו</strong> לומר שכתב ידו הוא זה, על מנת לקיים את השטר, שהרי הוא עתה פסול לעדות, <strong>אבל אחרים מעידין</strong> שזה כתב ידו; והקושי הוא: <strong>השתא</strong> <small>[עכשיו,</small> הרי<small>]</small> <strong>איהו</strong> <small>[הוא]</small> עצמו <strong>לא מהימן</strong> <small>[נאמן],</small> אף שהוא יודע בוודאות, <strong>אחריני מהימני</strong> <small>[אחרים נאמנים]?!</small> <strong>וזו היא שקשה בדיני ממונות.</strong>
 ותוהים: <strong>מאי קושיא</strong> <small>[מה הקושי</small> בזה<small>]?</small> <strong>דלמא</strong> <small>[שמא]</small> מדובר בהלכה זו, <strong>כגון שהוחזק</strong> כבר <strong>כתב ידו בבית דין</strong> לפני שנפסל, ועדות העדים היא רק לאשר שהוחזק בבית דין!
 <strong>אלא אי קשיא הא קשיא</strong> <small>[אם קשה זה</small> מה ש<small>קשה]:</small> <strong>היה יודע לו</strong> לחבירו <strong>עדות בשטר</strong> על קרקע מסויימת <strong>עד שלא תפול לו בירושה,</strong> ואחר כך נפלה לו בירושה, ונעשה נוגע בדבר באותו שטר — <strong>הוא אינו יכול לקיים כתב ידו, אבל אחרים יכולין לקיים כתב ידו.</strong> ודוחים: <strong>ומאי קושיא</strong> <small>[ומה הקושי]?</small> <strong>דלמא הכא נמי</strong> <small>[שמא כאן גם כן]</small> מדובר <strong>כגון שהוחזק כתב ידו בבית דין</strong> כשלא היה נוגע בדבר!
 <strong>אלא אי קשיא הא קשיא</strong> <small>[אם קשה זה</small> מה ש<small>קשה]:</small> <strong>היה יודע לו בעדות</strong> בשטר <strong>עד שלא נעשה חתנו, ונעשה חתנו</strong> — <strong>הוא אינו מעיד על כתב ידו,</strong> לפי שעכשיו הוא פסול להעיד לו, כקרובו, <strong>אבל אחרים מעידין.</strong> ויש לתמוה: <strong>הוא לא מהימן</strong> <small>[נאמן],</small> <strong>אחריני מהימני</strong> <small>[אחרים נאמנים]?</small>
 <strong>וכי תימא הכא נמי</strong> <small>[ואם תאמר</small> כי <small>כאן גם כן]</small> מדובר <strong>כגון שהוחזק כתב ידו בבית דין, והא</strong> <small>[והרי]</small> <strong>אמר רב יוסף בר מניומי אמר רב נחמן:</strong> אחרים מעידים על כתב ידו <strong>אף על פי שלא הוחזק כתב ידו בבית דין!</strong>
 ומשיבים: <strong>ומאי קושיא</strong> <small>[ומה הקושי</small> בדבר<small>]?</small> <strong>דלמא</strong> <small>[שמא]</small> ההלכה שאינו יכול להעיד עכשיו לחותנו <strong>גזירת מלך היא דאיהו</strong> <small>[שהוא]</small> <strong>לא מהימן</strong> <small>[נאמן]</small> <strong>ואחריני מהימני</strong> <small>[ו</small>אולם <small>אחרים נאמנים],</small> <strong>ולאו</strong> <small>[ואין</small> זה<small>]</small> <strong>משום</strong> שחושדים בו שהוא <strong>משקר! דאי</strong> <small>[שאם]</small> <strong>לא תימא הכי</strong> <small>[תאמר כך],</small> <strong>משה ואהרן</strong> שהם היו פסולים להעיד <strong>לחותנם,</strong> וכי <strong>משום דלא מהימני</strong> <small>[שאינם נאמנים]</small> <strong>הוא,</strong> שחושדים בהם שהם משקרים? <strong>אלא גזירת מלך הוא שלא יעידו להם</strong> הקרובים זה לזה, <strong>הכא נמי</strong> <small>[כאן גם כן]</small> <strong>גזירת מלך הוא שלא יעיד על כתב ידו לחותנו!</strong>
 <strong>אלא, לעולם</strong> יש לחזור ולומר <strong>כדאמרינן מעיקרא</strong> <small>[כפי שאמרנו מתחילה],</small> שהערה זו, "וזו היא שקשה בדיני ממונות", נאמרה על ההלכה שמי שמכר נכסי אביו ומת, שבנו מוציא מן הלקוחות. <strong>ודקא קשיא</strong> <small>[ו</small>מה <small>שהיה קשה]</small> <strong>לך</strong> שאין קושי בדבר, שהרי כתוב: <strong>"תחת אבתיך יהיו בניך"!</strong> באמת אין משם ראיה, כי <strong>ההוא</strong> אותו פסוק <strong>בברכה כתיב</strong> <small>[נאמר],</small> ואינו בא לקבוע הלכה.
  ומקשים:  <strong>ומי מצית אמרת</strong> <small>[והאם יכול אתה לומר]</small> כי <strong>בברכה</strong> בלבד <strong>כתיב</strong> <small>[</small>הוא <small>שנאמר],</small>
## דף קנט:
 <strong>אבל לענין דינא</strong> <small>[דין]</small> <strong>לא?</strong>
 <strong>והתניא</strong> <small>[והרי שנינו</small> במשנה<small>]:</small> <strong>נפל הבית עליו ועל אביו,</strong> או <strong>עליו ועל מורישיו</strong> האחרים, ומתו כולם, ולא ידוע מי מהם מת קודם, <strong>והיתה עליו</strong> על הבן <strong>כתובת אשה ובעל חוב, יורשי האב אומרים: הבן מת ראשון</strong> לפני שמת האב, ואביו ירש אותו, <strong>ואחר כך מת האב,</strong> ולכן אנו יורשים את כל הנכסים. <strong>ובעל חוב אומר: האב מת ראשון ואחר כך מת הבן,</strong> והוא ירש את אביו, ואנו יכולים לגבות מרכוש זה.
 <strong>מאי לאו</strong> <small>[האם אין]</small> הכוונה ב<strong>"יורשי האב"</strong> — ל<strong>בני</strong> <small>[בנים]</small> של אותו בן שמת, ו<strong>"מורישיו"</strong> הם <strong>אחי</strong> <small>[אחיו]</small> של הבן. <strong>ואי סלקא דעתך לא מצי אמר "מכח אבוה דאבא קאתינא"</strong> <small>[ואם עולה על דעתך</small> ש<small>אין</small> הנכד <small>יכול לומר "מכוח אבי אבא אני בא"],</small> <strong>דכי כתיב</strong> <small>[</small>לפי <small>שכאשר נאמר]:</small> <strong>"תחת אבתיך יהיו בניך"</strong> — <strong>בברכה</strong> בלבד <strong>כתיב</strong> <small>[נאמר],</small> אם כן, <strong>כי</strong> <small>[כאשר]</small> <strong>מת הבן ואחר כך מת האב מאי הוי</strong> <small>[מה נהיה,</small> מה בכך<small>]</small> שהבן מת ראשון ואחר כך האב? <strong>נימא להו</strong> <small>[שיאמר להם]</small> <strong>בעל חוב</strong> לבני הבן: את <strong>ירושת אבוהון קא שקילנא</strong> <small>[אביהם אני לוקח],</small> שהרי לדרך זאת מכוח אביהם הם יורשים!
  ודוחים:  <strong>לא, יורשי האב</strong> האמורים כאן הם <strong>אחיו</strong> של הבן, והם בוודאי יורשים מכוחו של האב. <strong>מורישיו</strong> האמורים כאן הם <strong>אחי דאבוה</strong> <small>[אביו],</small> ולפיכך אין להביא מכאן הוכחה שהנכד יורש במישרין את אבי אביו.
 <big>א</big> <strong>בעו מיניה</strong> <small>[שאלו אותו]</small> <strong>מרב ששת: בן מהו</strong> הדין <strong>לענין</strong> <strong>שיירש את אמו בקבר להנחיל לאחין מן האב?</strong> כלומר, אם מת הבן ואימו מתה אחריו, האם נאמר שהבן הזה נחשב כזוכה בירושת אימו, הגם שהוא כבר מת וטמון בקבר. וכיון שזכות הירושה מגיעה אליו, הרי אחיו מן האב, למרות שאינם בני אותה אם, יורשים אותו? <strong>אמר להו</strong> <small>[להם]</small> <strong>רב ששת, תניתוה</strong> <small>[</small>כבר <small>שניתם אותה]</small> בברייתא: <strong>האב שנשבה</strong> ומת בשבי בתאריך לא ידוע, <strong>ומת בנו במדינה,</strong> כלומר, לפנינו. <strong>ו</strong>כן במקרה הפוך, <strong>בן שנשבה ומת אביו במדינה,</strong> ובשני האופנים הללו לא ברור מי מת קודם — <strong>יורשי האב ויורשי הבן יחלוקו.</strong>
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא כדקתני</strong> <small>[אם תאמר כ</small>לשון <small>ששנינו],</small> הרי אין לדברים משמעות, כי <strong>הי נינהו</strong> <small>[מי הם]</small> <strong>יורשי האב והי נינהו</strong> <small>[ומי הם]</small> <strong>יורשי הבן?</strong> הרי כל יורשי האב הם גם יורשי הבן! <strong>אלא לאו הכי קאמר</strong> <small>[האם לא כך אמר]:</small> <strong>אב שנשבה ומת בן בתו במדינה, ו</strong>כן <strong>בן בתו שנשבה ומת אבי אמו במדינה, ולא ידעינן הי מינייהו מית ברישא</strong> <small>[ואין אנו יודעים איזה מהם מת בראשונה].</small> ואם הסב מת תחילה, הרי ירשו הנכד, והקרובים מצד אביו הם היורשים אותו. אבל אם מת הנכד תחילה ולא ירש את סבו — יורשי הסב מקבלים את כל ירושתו. ועל כך אמרו: <strong>יורשי האב ויורשי הבן יחלוקו.</strong>
 <strong>ואם איתא</strong> <small>[יש]</small> מקום להלכה שהבן יורש את אמו בקבר, <strong>נהי נמי</strong> <small>[גם אם נניח]</small> שה<strong>בן מת ברישא</strong> <small>[בראשונה],</small> מכל מקום יש לומר <strong>לירתיה לאבוה דאמיה בקבריה</strong> <small>[שיירש את אבי אמו בקברו]</small> <strong>ולירתינהו לאחוה מן אבוה</strong> <small>[ושיורישם לאחיו מן האב],</small> ונמצא הכל שייך ליורשי הבן! <strong>אלא לאו שמע מינה</strong> <small>[האם לא תלמד מכאן]</small> ש<strong>אין הבן יורש את אמו בקבר להנחיל לאחין מאב.</strong>
 <strong>אמר ליה</strong> <small>[לו]</small> <strong>רב אחא בר מניומי לאביי, אף אנן נמי תנינא</strong> <small>[אנו גם כן שנינו]</small> הוכחה לכך מן המשנה: <strong>נפל הבית עליו ועל אמו</strong> — <strong>אלו ואלו מודים שיחלוקו; ואם איתא</strong> <small>[יש]</small> מקום להלכה שהבן יורש את אמו בקבר, <strong>נהי נמי</strong> <small>[גם אם אמנם]</small> נניח שה<strong>בן מת ברישא</strong> <small>[בתחילה],</small> <strong>לירתיה לאמיה בקבריה ולירתו אינהו לאחי מאבוה</strong> <small>[שיירש את אמו בקבר, ושיירשו הם, אחי אביו]!</small> <strong>אלא לאו שמע מינה</strong> <small>[האם לא תלמד מכאן]</small> ש<strong>אין הבן יורש את אמו בקבר להנחיל לאחין מן האב?</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
  ושואלים:  <strong>וטעמא מאי</strong> <small>[מהו טעם</small> הדבר<small>]</small> שאינו יורש את אמו בקבר? <strong>אמר אביי: נאמרה</strong> בכתוב לשון <strong>סיבה</strong> (הסבת נחלה) <strong>בבן ונאמרה סיבה בבעל</strong> (ראה לעיל בבא בתרא קיג,א), <strong>מה סיבה האמורה בבעל</strong> — <strong>אין הבעל יורש את אשתו בקבר</strong> שלאחר שמת בחייה ודאי אינו יורש אותה במותה להעביר את נחלתה ליורשיו, <strong>אף סיבה האמורה בבן</strong> — <strong>אין הבן יורש את אמו בקבר להנחיל לאחין מן האב.</strong>
 <big>ב</big> מסופר: <strong>ההוא</strong> <small>[</small>אדם <small>אחד]</small> ש<strong>אמר ליה לחבריה</strong> <small>[לו לחבירו]:</small> את <strong>נכסי</strong> <small>[הנכסים]</small> של <strong>בר סיסין מזבנינא</strong> <small>[אני מוכר]</small> <strong>לך. הואי חדא ארעא דהוה מיקריא</strong> <small>[היתה</small> חלקת <small>אדמה אחת שהיתה נקראת]</small> <strong>"דבי</strong> <small>[של בית]</small> <strong>בר סיסין", אמר ליה</strong> <small>[לו]</small> המוכר לקונה: <strong>הא לאו דבי</strong> <small>[זו איננה של בית]</small> <strong>בר סיסין היא, ו</strong>רק <strong>איקרויי</strong> <small>[להיקרא]</small> <strong>הוא דמיקריא</strong> <small>[שנקראת]</small> <strong>"דבי</strong> <small>[של בית]</small> <strong>בר סיסין",</strong> ולכן אין היא כלולה במכירה.
 <strong>אתא לקמיה</strong> <small>[בא</small> הענין <small>לפני]</small> <strong>רב נחמן, אוקמה בידא</strong> <small>[העמיד</small> את הקרקע הזו <small>ביד]</small> ה<strong>לוקח. אמר ליה</strong> <small>[לו]</small> <strong>רבא לרב נחמן: דינא הכי</strong> <small>[כך</small> הוא <small>הדין]?</small> הלא <strong>המוציא מחבירו עליו הראיה,</strong> ויוכיח הקונה, שהוא התובע, שהדין עמו! ומעירים: <strong>ורמי</strong> <small>[ומשליכים,</small> מראים סתירה<small>]</small> מדברי <strong>רבא</strong> על דברי <strong>רבא, ו</strong>מדברי <strong>רב נחמן</strong> על דברי <strong>רב נחמן</strong> ממעשה אחר;
 <strong>דההוא</strong> <small>[ש</small>אדם <small>אחד]</small> ש<strong>אמר ליה לחבריה</strong> <small>[לו לחבירו]:</small> <strong>מאי בעית בהאי ביתא</strong> <small>[מה רצונך,</small> מה אתה עושה <small>בבית זה]</small> שהוא שלי? <strong>אמר ליה</strong> <small>[לו]:</small> <strong>מינך זבינתה ואכלית</strong> <small>[ממך קניתי</small> את הבית <small>ואכלתי,</small> נהניתי מפירותיו<small>]</small> <strong>שני</strong> (שנות) <strong>חזקה.</strong> <strong>אמר ליה</strong> <small>[לו]:</small> <strong>אנא בשכוני גואי הואי</strong> <small>[אני ביישוב הפנימי הייתי</small> כל הזמן<small>],</small> במקום רחוק, ולא מכרתי לך בית זה, וגם לא ידעתי כלל שאתה מתגורר בביתי, ואם כן, לא קנית דבר.
 <strong>אתא לקמיה</strong> <small>[בא</small> הדין <small>לפני]</small> <strong>רב נחמן, אמר ליה</strong> <small>[לו,</small> למחזיק<small>]:</small> <strong>זיל ברור</strong> <small>[לך ברר,</small> הוכח<small>]</small> את <strong>אכילתך,</strong> הבא ראיה שבאמת אכלת שלוש שנות חזקה כאשר המוכר היה מצוי במקום, ויכול היה למחות בך ולא עשה כן. <strong>אמר ליה</strong> <small>[לו]</small> <strong>רבא לרב נחמן: דינא הכי</strong> <small>[כך הדין]?</small> הלא <strong>המוציא מחבירו עליו הראיה.</strong> ואם כן, <strong>קשיא</strong> <small>[קשה]</small> מדברי <strong>רבא</strong> על דברי <strong>רבא, ו</strong>מדברי <strong>רב נחמן</strong> על דברי <strong>רב נחמן!</strong>
 ומתרצים: מדברי <strong>רבא</strong> על דברי <strong>רבא לא קשיא</strong> <small>[קשה]:</small> <strong>הכא</strong> <small>[כאן]</small> ב"נכסי דבי בר סיסין", ה<strong>מוכר קאי בנכסיה</strong> <small>[עומד,</small> מחזיק, <small>בנכסיו],</small> והקונה הוא התובע שיתן לו חלקת אדמה נוספת, <strong>התם</strong> <small>[שם]</small> ה<strong>לוקח קאי בנכסיה</strong> <small>[עומד בנכסיו],</small> שהרי הוא בפועל גר באותו בית, והתובע הוא הרוצה להוציאו ממנו.
  וכן מדברי <strong>רב נחמן</strong> על דברי <strong>רב נחמן לא קשיא</strong> <small>[קשה]:</small> <strong>הכא</strong> <small>[כאן]</small> <strong>כיון</strong> ש<strong>אמר ליה</strong> <small>[לו]:</small> <strong>דבי</strong> <small>[של בית]</small> <strong>בר סיסין</strong> אני מוכר לך, <strong>ומיקריא</strong> <small>[ונקראת]</small> האדמה הזו <strong>"דבי</strong> <small>[של בית]</small> <strong>בר סיסין",</strong> הרי על פני הדברים נראה שהלוקח צודק, ולכן <strong>עליה דידיה רמיא לגלויי דלאו דבי</strong> <small>[עליו עצמו,</small> על המוכר, <small>מוטל לגלות שלא של בית]</small> <strong>בר סיסין היא. הכא</strong> <small>[כאן]</small> במקרה של הבית, <strong>לא יהא אלא</strong> מקרה <strong>דנקיט שטרא</strong> <small>[שמחזיק</small> בידו <small>שטר</small> מכירה<small>],</small> ואינו טוען לבעלות בגלל החזקה, <strong>מי לא אמרינן ליה</strong> <small>[האם אין אנו אומרים לו]:</small> <strong>קיים שטרך וקום בנכסי</strong>
## דף קס.
 <big>א משנה</big> <strong>גט</strong> (שטר) <strong>פשוט,</strong> כלומר, שטר רגיל שהוא פרוש לפנינו במרווח — <strong>עדיו מתוכו,</strong> שהעדים חותמים באותו צד שנכתב השטר, מתחת נוסח השטר. גט <strong>מקושר</strong> שכתיבתו נעשית בצורה מיוחדת בקיפולים ובקשרים — <strong>עדיו</strong> חותמים <strong>מאחוריו.</strong>
 שטר <strong>פשוט שכתבו עדיו מאחוריו,</strong> או שטר <strong>מקושר שכתבו עדיו מתוכו —</strong> <strong>שניהם פסולין.</strong> ואילו <strong>ר' חנינא בן גמליאל אומר: מקושר שכתבו עדיו מתוכו —</strong> <strong>כשר, מפני שיכול לעשותו פשוט</strong> על ידי שיתיר קשריו ויפתח אותו, ויהא זה שטר פשוט. <strong>רבן שמעון בן גמליאל אומר: הכל כמנהג המדינה.</strong>
 ועוד חילוק בין שני סוגי השטרות: <strong>גט פשוט</strong> — <strong>עדיו בשנים</strong> ודי בכך, <strong>ומקושר</strong> — <strong>בשלשה</strong> לפחות. <strong>פשוט שכתב בו עד אחד</strong> בלבד, <strong>ומקושר שכתב בו</strong> רק <strong>שני עדים</strong> — <strong>שניהם פסולין.</strong>
 <big>ב גמרא</big> ושואלים: <strong>מנהני מילי</strong> <small>[מניין הדברים הללו]</small> שיש מיני שטרות שונים זה מזה? <strong>אמר ר' חנינא,</strong> ש<strong>אמר קרא</strong> <small>[הכתוב]:</small> <strong>"שדות בכסף יקנו וכתוב בספר וחתום והעד עדים"</strong> (ירמיהו לב, מד), וכך הוא מסביר: <strong>"שדות בכסף יקנו וכתוב בספר"</strong>
## דף קס:
 <strong>זה</strong> שטר <strong>פשוט</strong> שהוא כעין ספר, העשוי כמגילה, <strong>"וחתום"</strong> שהוא קשור וצרור — <strong>זה</strong> שטר <strong>מקושר, "והעד"</strong> — הרי למדנו מכאן <strong>שנים</strong> עדים, שאין עדות בפחות משנים, <strong>"עדים"</strong> משמעו להוסיף — <strong>שלשה, הא</strong> <small>[הרי]</small> <strong>כיצד? שנים לפשוט, שלשה למקושר.</strong>
 ושואלים: וכיון שהדבר לא נתבאר בכתוב, <strong>ואיפוך אנא</strong> <small>[ואהפוך אני]</small> ואומר שבפשוט צריכים שלושה ובמקושר שנים! ומשיבים: <strong>מתוך שנתרבה</strong> ונשתנה המקושר על ידי <strong>קשריו,</strong> מסתבר לומר כי גם <strong>נתרבה בעדיו.</strong>
 <strong>רפרם אמר,</strong> יש ראיה לדבר <strong>מהכא</strong> <small>[מכאן</small> מכתוב זה<small>]:</small> <strong>"ואקח את ספר המקנה את החתום המצוה והחקים ואת הגלוי"</strong> (ירמיהו לב, יא), <strong>"ואקח את ספר המקנה"</strong> — <strong>זה</strong> שטר <strong>פשוט, "את החתום"</strong> — <strong>זה מקושר, "ואת הגלוי"</strong> — <strong>זה פשוט שבמקושר,</strong> כלומר, אותו חלק שבשטר המקושר שהוא פשוט,
 <strong>"המצוה והחקים"</strong> — <strong>אלו דברים ש</strong>מבדילים בהלכה <strong>בין פשוט למקושר, הא</strong> <small>[הרי]</small> <strong>כיצד? זה עדיו שנים וזה עדיו שלשה, זה עדיו מתוכו וזה עדיו מאחוריו.</strong>
 ושואלים: <strong>ואיפוך אנא</strong> <small>[ואהפוך אני]</small> שהרי לא נתבאר בכתוב כיצד צריך לעשות בכל אחד משני השטרות הללו! ומשיבים: <strong>מתוך שנתרבה</strong> המקושר <strong>בקשריו נתרבה בעדיו.</strong>
 <strong>רמי בר יחזקאל אמר, מהכא</strong> <small>[מכאן]</small> יש רמז לדבר: <strong>"על פי שנים עדים או על פי שלשה עדים יקום דבר"</strong> (דברים יט, טו), ויש לשאול: <strong>אם תתקיים עדותן בשנים, למה פרט לך</strong> הכתוב שהוא גם <strong>בשלשה?</strong> אלא <strong>לומר לך: שנים</strong> עדים <strong>לפשוט, שלשה</strong> עדים <strong>למקושר.</strong>
 ושואלים: <strong>ואיפוך אנא</strong> <small>[ואהפוך אני]!</small> ומשיבים: <strong>מתוך שנתרבה</strong> המקושר <strong>בקשריו נתרבה</strong> גם <strong>בעדיו.</strong>
 ומקשים על כולם: <strong>והני להכי הוא דאתו</strong> <small>[ואלה</small> הפסוקים הללו האם <small>לכך הוא שבאו]</small> ללמד על שטר פשוט ומקושר? והרי <strong>כל חד וחד</strong> <small>[אחד ואחד]</small> מהם <strong>למילתיה</strong> <small>[לעניינו]</small> המיוחד <strong>הוא דאתא</strong> <small>[שבא],</small> <strong>לכדתניא</strong> <small>[לכפי ששנינו</small> בברייתא<small>]:</small> מה שנאמר <strong>"שדות בכסף יקנו וכתוב בספר וחתום"</strong> (ירמיהו לב, מד) — <strong>עצה טובה קא משמע לן</strong> <small>[השמיע לנו]</small> לעשות קנין שדות בשטר, כדי שתהיה ראיה קיימת לדבר. ומה שנאמר <strong>"ואקח את ספר המקנה"</strong> — <strong>הכי הוה</strong> <small>[כך היה]</small> <strong>מעשה.</strong> ומה שנאמר: <strong>"על פי שנים עדים או על פי שלשה עדים"</strong> — הרי זה <strong>להקיש</strong> (להשוות) <strong>שלשה</strong> עדים <strong>לשנים,</strong> ו<strong>ב</strong>ענין <strong>פלוגתא</strong> <small>[המחלוקת]</small> של <strong>ר' עקיבא ורבנן</strong> <small>[וחכמים]</small> בענין זה (במסכת מכות דף ה, ב), מה בדיוק מלמדנו ההיקש!
 <strong>אלא,</strong> יש לדחות את כל מה שאמרנו, ולומר כך: שטר <strong>מקושר</strong> הוא באמת <strong>מדרבנן</strong> <small>[מדברי סופרים],</small> שחכמים הם שתיקנו אותו, <strong>וקראי אסמכתא בעלמא</strong> <small>[והמקראות</small> שהביאו הם <small>סמך,</small> רמז <small>בלבד].</small>
 ושואלים: <strong>וטעמא מאי תקינו רבנן</strong> <small>[ומה טעם תיקנו חכמים]</small> גט <strong>מקושר?</strong> ומסבירים: <strong>אתרא דכהני הוו</strong> <small>[מקום של כהנים היה],</small> <strong>והוו קפדי טובא ומגרשי נשייהו</strong> <small>[והיו כועסים הרבה ומגרשים</small> את <small>נשיהם],</small> וכהן הרי אסור בגרושה, ואף בגרושתו שלו. ואם יתחרט הכהן, לאחר שישכך כעסו, על שגירש את אשתו — שוב אין לו תקנה. <strong>ועבדי רבנן תקנתא</strong> <small>[ו</small>לפיכך <small>עשו חכמים תקנה]</small> לכתוב סוג שטר מסובך כזה, <strong>אדהכי והכי מיתבא דעתייהו</strong> <small>[שבין כך וכך תתיישב דעתם</small> של הכהנים<small>]</small> ולא יגרשו.
  ושואלים:  <strong>התינח</strong> <small>[זה נוח,</small> מובן<small>]</small> ב<strong>גיטין</strong> שיש טעם לעשותם מקושרים, אבל <strong>שטרות</strong> סתם <strong>מאי איכא למימר</strong> <small>[מה יש לומר]?</small> ומשיבים: באמת בשטרות אחרים לא היה הדבר נחוץ, אלא <strong>כדי שלא תחלק בין גיטין לשטרות</strong> אחרים.
 <big>א</big> ושואלים: <strong>היכן עדים חותמין</strong> בשטר מקושר? <strong>רב הונא אמר: בין קשר לקשר, ורב ירמיה בר אבא אמר: אחורי הכתב</strong> של השטר, מצדו האחורי, <strong>ו</strong>יש להקפיד שתהיה החתימה בדיוק <strong>כנגד הכתב מבחוץ.</strong>
 <strong>אמר ליה</strong> <small>[לו]</small> <strong>רמי בר חמא לרב חסדא: ל</strong>דעת <strong>רב הונא</strong> ש<strong>אמר בין קשר לקשר, קא סלקא דעתין</strong> <small>[עלה על דעתנו]</small> לומר שהכוונה <strong>בין קשר לקשר מגואי</strong> <small>[מבפנים],</small> כלומר, בתוך החלק המקופל. ויש להקשות: <strong>והא</strong> <small>[והרי]</small> מעשה היה ב<strong>ההוא</strong> <small>[באותו]</small> שטר <strong>מקושר דקאתא לקמיה</strong> <small>[שבא לפני]</small> <strong>רבי, ואמר רבי</strong> בתמיהה: וכי <strong>אין</strong> כתוב ה<strong>זמן בזה? אמר ליה</strong> <small>[לו]</small> <strong>ר' שמעון ברבי לרבי: שמא בין קשריו מובלע,</strong> כלומר, שמא בתוך הקשרים הללו כתבו את הזמן? <strong>פלייה וחזייה</strong> <small>[פתח אותו וראה אותו],</small> שאכן היה הזמן כתוב שם. <strong>ואם איתא</strong> <small>[יש]</small> מקום לדברי רב הונא שחותמים בין קשר לקשר: <strong>"אין זמן בזה ואין עדים בזה" מיבעיא ליה</strong> <small>[צריך היה לו</small> לומר<small>],</small> שהרי אף חתימות העדים מצויות בתוך הקשרים!
 <strong>אמר ליה</strong> <small>[לו]:</small> <strong>מי סברת</strong> <small>[האם סבור אתה]</small> שחותם <strong>בין קשר לקשר מגואי</strong> <small>[מבפנים]</small> ואין החתימה נראית? <strong>לא,</strong> הכוונה היא: <strong>בין קשר לקשר מאבראי</strong> <small>[מבחוץ].</small>
 ושואלים: אם העדים חותמים מבחוץ (ולא בסוף נוסח השטר, כמו בשטר פשוט), והשטר כתוב מן הצד האחר — <strong>וניחוש דלמא זייף וכתב מאי דבעי</strong> <small>[ונחשוש שמא</small> לאחר שיחתמו העדים, <small>יזייף</small> האיש <small>ויכתוב מה ש</small>הוא <small>רוצה]</small> בתוכו של השטר, <strong>וחתימי סהדי</strong> <small>[והעדים</small> כבר <small>חתומים]</small> על השטר!
 ומשיבים: <strong>דכתיב ביה</strong> <small>[שכתוב בו]</small> בסוף כתיבת השטר נוסח האישור: <strong>"שריר וקיים",</strong> ורק לאחר שכתוב הנוסח כך, אז חותמים העדים.
  ומקשים:  <strong>וניחוש דלמא</strong> <small>[ונחשוש שמא]</small> לאחר שנכתב "שריר וקיים" וחתמו העדים <strong>כתב מאי דבעי</strong> <small>[מה ש</small>הוא <small>רוצה],</small> <strong>והדר</strong> <small>[ואחר כך]</small> <strong>כתב "שריר וקיים" אחרינא</strong> <small>[אחר]</small> על התוספת שזייף והוסיף! ומשיבים: <strong>חד</strong> <small>[אחד]</small> <strong>"שריר וקיים" כתבינן</strong> <small>[אנו כותבים]</small> בשטר, <strong>תרי</strong> <small>[שני]</small> <strong>"שריר וקיים" לא כתבינן</strong> <small>[כותבים אנו],</small> ואם נכתב בו פעמיים — הרי החלק האחרון זיוף הוא.
  ומקשים:  <strong>וליחוש דלמא מחיק ליה</strong> <small>[ונחשוש שמא מחק]</small> את <strong>"שריר וקיים"</strong> הראשון, ו<strong>כתב מאי דבעי</strong> <small>[מה ש</small>הוא <small>רוצה],</small> <strong>והדר</strong> <small>[ו</small>אחר כך <small>חזר]</small> ו<strong>כתב "שריר וקיים"!</strong> ומשיבים: שטר כזה, שנמחק וחזרו וכתבו בו — אין סומכים עליו כלל, <strong>הא</strong> <small>[הרי]</small> <strong>אמר ר' יוחנן:</strong> אם היתה <strong>תלויה,</strong> כלומר, מלה שטעה הסופר ודילג עליה, וכתב אותה בין השורות, אם היא <strong>מקויימת,</strong> שבסוף השטר כותב שהוסיפו בשטר מלה מסויימת — הרי זו <strong>כשרה,</strong>
## דף קסא.
 <strong>מחק</strong> (מקום מחוק בשטר), ופעמים נכתב דבר במקום המחק — הרי הוא <strong>פסול, ואף על פי ש</strong>השטר <strong>מקוים</strong> אחר כך, שכתוב בו שמחקו וכתבו במקום המחק.
 <strong>ולא אמרו מחק פסול</strong> — <strong>אלא במקום</strong> שהיה צריך כרגיל להיכתב בו <strong>"שריר וקיים", ו</strong>כן כשהיה גודלו של המחק לפחות <strong>כשיעור "שריר וקיים".</strong>
 <big>א</big> ועוד שאל רמי בר חמא את רב חסדא: <strong>ול</strong>דעת <strong>ר' ירמיה בר אבא</strong> ש<strong>אמר:</strong> חותמים <strong>אחורי הכתב וכנגד הכתב מבחוץ,</strong> ולשיטתו אין כותבים בסוף שטר כזה "שריר וקיים", <strong>ליחוש דלמא כתיב מגואי מאי דבעי</strong> <small>[נחשוש שמא</small> מוסיף ו<small>כותב מבפנים מה ש</small>הוא <small>רוצה]</small> <strong>ו</strong>הוא <strong>מחתים סהדי יתירי מאבראי</strong> <small>[עדים נוספים מבחוץ],</small> <strong>ואמר</strong> <small>[ואומר]</small> להם, לשואלים אותו מדוע רבים כל כך העדים: <strong>אנא</strong> <small>[אני]</small> <strong>לרבות בעדים הוא דעבדי</strong> <small>[שעשיתי]</small> כדי לפרסם ולחזק את הדבר יותר!
 <strong>אמר ליה</strong> <small>[לו]</small> רב חסדא: <strong>מי סברת</strong> <small>[האם סבור אתה]</small> כי <strong>עדים כסדרן חתימי</strong> <small>[</small>הם <small>חתומים]</small> מלמעלה למטה? לא, <strong>עדים ממטה למעלה חתימי</strong> <small>[חתומים]</small> מסוף השטר לתחילתו, ולא ניתן להוסיף חתימה קודם לכן, לפי שאז מתגלה הזיוף.
 ושואלים: <strong>וליחוש דלמא מתרמיא ריעותיה</strong> <small>[ו</small>עדיין <small>נחשוש שמא מצוי</small> דבר ש<small>מרע לו]</small> <strong>בשיטה</strong> (שורה) <strong>אחרונה, וגייז ליה</strong> <small>[וחותך אותה]</small> את ה<strong>שיטה</strong> ה<strong>אחרונה, וגייז ליה</strong> <small>[וחותך]</small> את שם העד החתום מאחוריה, כגון <strong>ראובן בהדיה</strong> <small>[יחד איתה],</small> <strong>ו</strong>עדיין <strong>מתכשר</strong> <small>[</small>הגט <small>כשר]</small> <strong>ב</strong>מה שכתוב בו המשך החתימה: <strong>"בן יעקב עד", דתנן</strong> <small>[ש</small>כן <small>שנינו</small> במשנה<small>]:</small> אם כתוב רק <strong>"בן איש פלוני עד"</strong> ולא כתוב שם העד עצמו <strong>כשר!</strong>
 ומשיבים: גט מקושר כשר רק במקרה <strong>דכתב</strong> <small>[שכתוב</small> בו בצורה הבאה<small>]:</small> <strong>"ראובן בן" בחד דרא</strong> <small>[בשורה אחת]</small> כנגד השורה האחרונה, <strong>"ויעקב עד" עלוויה</strong> <small>[עליה]</small> כנגד השורה שלפניה.
  ואומרים: והלא גם במקרה כזה,  <strong>וליחוש דלמא גייז ליה</strong> <small>[ונחשוש שמא חתך אותו]</small> את השורה האחרונה בשטר, וחותך עמו מה שכתוב בעבר השני <strong>"ראובן בן", ומתכשר</strong> <small>[ו</small>מכל מקום <small>מוכשר</small> הגט<small>]</small> <strong>ב</strong>מה שכתוב רק <strong>"יעקב עד", דתנן</strong> <small>[ששנינו</small> במשנה<small>]:</small> אם כתוב רק <strong>"איש פלוני עד",</strong> בלי שם אביו — <strong>כשר!</strong>
 ומשיבים: מדובר במקרה ש<strong>לא כתיב</strong> <small>[כתוב]</small> <strong>"עד".</strong>
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> מדובר ש<strong>כתב "עד",</strong> אלא <strong>דידעינן בה דהא חתימות ידא</strong> <small>[שיודעים אנו בו שחתימת יד זו]</small>
## דף קסא:
 <strong>לאו</strong> <small>[לא]</small> של <strong>יעקב הוא.</strong>
 ושואלים: <strong>ודלמא</strong> <small>[ושמא]</small> יבואו להכשיר שטר כזה, שיאמרו: <strong>בשמיה דאבוה</strong> <small>[בשם אביו]</small> <strong>חתם</strong> הבן, משום כבודו של אביו! ומשיבים: לא יבואו לומר כן, לפי ש<strong>לא שביק איניש שמיה דידיה וחתים בשמיה דאבוה</strong> <small>[אין אדם מניח</small> את <small>שמו שלו וחותם בשם אביו].</small>
 ושואלים: <strong>ודלמא</strong> <small>[ושמא]</small> יאמרו: <strong>סימנא בעלמא</strong> <small>[סימן בלבד]</small> <strong>הוא דשוויה</strong> <small>[שעשה אותו],</small> שיהיה זה כעין חותמת, שעושה את שם אביו לסימן, ולא שכותב את שם אביו כחתימתו שלו! <strong>דהא</strong> <small>[שהרי]</small> <strong>רב</strong> במקום חתימה <strong>צייר כוורא</strong> <small>[היה מצייר דג],</small> <strong>ר' חנינא צייר חרותא</strong> <small>[היה מצייר ענף דקל],</small> <strong>רב חסדא</strong> היה מצייר צורת האות <strong>סמ"ך, רב הושעיא</strong> — <strong>עי"ן, רבא בר רב הונא</strong> — <strong>מכותא</strong> <small>[תורן ספינה]!</small> ומשיבים: <strong>לא חציף אינש לשוויה לשמיה דאבוה סימנא</strong> <small>[אין אדם חצוף לעשות את שם אביו סימן].</small>
 <strong>מר זוטרא אמר: למה לך כולי האי</strong> <small>[כל זה,</small> כל התירוצים הללו<small>]?</small> לדעת ר' ירמיה בר אבא, <strong>כל</strong> שטר <strong>מקושר שאין</strong> חתימות <strong>עדיו כלין</strong> (נגמרים) <strong>בשיטה</strong> (שורה) <strong>אחת</strong> — <strong>פסול.</strong> וכיון שכולם נכתבים יחד — אינו יכול להוסיף עד, ולא לחתוך שורה מן השטר.
 <big>א</big> <strong>אמר רב יצחק בר יוסף אמר ר' יוחנן: כל המחקין כולן,</strong> כלומר, כל מקום שנמחק דבר בשטר, וחזרו וכתבו עליו, <strong>צריך שיכתוב</strong> בסוף השטר שיש מחקים <strong>"ודין קיומיהון"</strong> <small>["וזה קיומם"].</small> <strong>וצריך שיחזור</strong> ויכתוב דברים <strong>מענינו של שטר,</strong> ממה שכבר נכתב בו, <strong>בשיטה אחרונה</strong> שלפני חתימת העדים, ולא יוסיף בה דברים מעבר למה שכבר נכתב בשטר. ושואלים: <strong>מאי טעמא</strong> <small>[מה טעם]</small> אמרו דבר זה?
## דף קסב.
 <strong>אמר רב עמרם: לפי שאין למדין משיטה אחרונה,</strong> כלומר, אין מתחשבים במה שכתוב בשורה האחרונה בגלל חשש לזיוף.
 <strong>אמר ליה</strong> <small>[לו]</small> <strong>רב נחמן לרב עמרם: מנא</strong> <small>[מנין]</small> <strong>לך הא</strong> <small>[</small>דבר <small>זה]?</small> <strong>אמר ליה</strong> <small>[לו],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרחיק את העדים שני שיטין</strong> (שורות) <strong>מן הכתב</strong> — הרי זה <strong>פסול,</strong> אבל אם הרחיק <strong>שיטה אחת</strong> — <strong>כשר;</strong> ויש לשאול:
 <strong>מאי שנא</strong> <small>[במה שונה,</small> מדוע<small>]</small> אם הרחיק <strong>שני שיטין</strong> הריהו פסול? —שכן יש לחשוש <strong>דלמא מזייף וכתב</strong> <small>[שמא יזייף ויכתוב]</small> בעל השטר בתוך שתי השורות הללו דבר מה, ואולם <strong>שיטה אחת נמי מזייף וכתב</strong> <small>[גם כן</small> יכול <small>לזייף ולכתוב],</small> ומדוע אין חוששים לכך ולפסול את השטר? <strong>אלא לאו שמע מינה</strong> <small>[האם לא תלמד מכאן]</small> ש<strong>אין למדין משיטה אחרונה,</strong> ולכן אין עוד מקום לחשוש שמא הוסיף וזייף בשורה זו. ומסכמים: אכן, <strong>שמע מינה</strong> <small>[למד ממנה]</small> שכן הוא. 
## דף קסב:
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: אם היה בין השטר וחתימת העדים רוחב <strong>שיטה</strong> (שורה) <strong>ומחצה, מאי</strong> <small>[מה</small> דינו<small>]?</small> ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: <strong>הרחיק את העדים שני שיטין</strong> — <strong>פסול,</strong> ונדייק מכאן: <strong>הא</strong> <small>[הרי]</small> אם המרחק הוא <strong>שיטה ומחצה</strong> — <strong>כשר.</strong>
 ודוחים: <strong>אימא סיפא</strong> <small>[אמור</small> את <small>סופה]</small> של ברייתא זו: אם הרחיק רק <strong>שיטה אחת</strong> — <strong>כשר,</strong> ונדייק מכאן: מרחק <strong>שיטה אחת הוא</strong> ש<strong>כשר, הא</strong> <small>[הרי]</small> מרחק <strong>שיטה ומחצה</strong> — <strong>פסול! אלא מהא ליכא למשמע מינה</strong> <small>[מזו אין לשמוע ממנה</small> פתרון לבעיה<small>]</small> בדרך דיוק.
  ואם כן, שואלים: <strong>מאי הוי עלה</strong> <small>[מה היה עליה]</small> על הבעיה? ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה <strong>דתניא</strong> <small>[ששנינו</small> בברייתא<small>]:</small> <strong>הרחיק את העדים שני שיטין מן הכתב</strong> — <strong>פסול, פחות מכאן</strong> — <strong>כשר,</strong> ומכאן הוכחה שמרחק שיטה ומחצה כשר, שהרי זה פחות משנים.
  ועוד נאמר באותה ברייתא: <strong>היו ארבעה וחמשה עדים חתומין על השטר, ונמצא אחד מהן קרוב</strong> לאחד הצדדים, והרי הוא פסול לעדות לו, <strong>או</strong> שהוא <strong>פסול</strong> לעדות מצד עצמו — <strong>תתקיים עדות בשאר,</strong> שדי בשנים לעדות, ואין האחרים פוסלים אותה.
  ומעירים: הלכה אחרונה זו  <strong>מסייע ליה</strong> <small>[מסייעת לו]</small> <strong>ל</strong>שיטת <strong>חזקיה,</strong> ש<strong>אמר חזקיה:</strong> <strong>מלאהו</strong> את הרווח של שתי השורות שבין הכתב לחתימות העדים <strong>ב</strong>חתימות של <strong>קרובים</strong> — <strong>כשר</strong> השטר, למרות שאם לא היו חותמים שם הקרובים היה השטר פסול.
 <strong>ואל תתמה</strong> על הבחנה זו, <strong>שהרי</strong> כך גם מצאנו בהלכה אחרת: <strong>אויר סוכה,</strong> חלק מן הסוכה שאינו מכוסה בסכך — <strong>פוסל</strong> את הסוכה <strong>בשלשה</strong> טפחים, ואילו אם היה שם <strong>סכך פסול</strong> — <strong>פוסל</strong> רק <strong>בארבעה</strong> טפחים. ומכאן ראיה שדבר פסול פוסל פחות מאשר פוסל העדר.
 <big>א</big> וחוזרים לדון בענין הראשון. <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>שני שיטין שאמרו</strong>
## דף קסג.
 האם הכוונה היא <strong>הן ואוירן,</strong> כלומר, שיעור השורות והחלל שביניהן, <strong>או דלמא</strong> <small>[שמא]</small> <strong>הן ולא אוירן?</strong>
 <strong>אמר רב נחמן בר יצחק: מסתברא</strong> <small>[מסתבר]</small> לומר ש<strong>הן ואוירן, דאי סלקא דעתך</strong> <small>[שאם עולה על דעתך]</small> לומר ש<strong>הן ולא אוירן, שיטה</strong> (שורה) <strong>אחת בלא אוירה למאי חזיא</strong> <small>[למה</small> היא <small>ראויה]?</small> הרי אין שם מקום לכתוב דבר! <strong>אלא שמע מינה</strong> <small>[למד מכאן]</small> ש<strong>הן ואוירן,</strong> ומסכמים: אכן, <strong>שמע מינה</strong> <small>[למד מכאן].</small>
 <strong>ר' שבתי אמר משמיה</strong> <small>[משמו]</small> של <strong>חזקיה:</strong> אותן <strong>שני שיטין שאמרו</strong> שאין להרחיק בין השטר לעדים — הן נמדדות <strong>בכתב ידי עדים</strong> לפי גודל הכתב שלהם, <strong>ולא כתב ידי סופר,</strong> שהוא כרגיל קטן יותר מכתב ידי העדים, מאחר שהוא מיומן בכתיבה. ומסבירים: <strong>מאי טעמא</strong> <small>[מה טעם</small> הדבר<small>]?</small> ש<strong>כל המזייף, לאו לגבי ספרא אזיל</strong> <small>[לא אצל הסופר</small> הוא <small>הולך]</small> <strong>ומזייף,</strong> ולכן אין לחשוש אלא שבעל השטר, שאינו מיומן כל כך בכתיבה, הוא יזייף את השטר בעצמו.
 <strong>וכמה</strong> שיעורן של שורות אלה? <strong>אמר רב יצחק בן אלעזר: כגון</strong> שיכול לכתוב בהן את שתי המילים <strong>"לך לך" זה על גבי זה.</strong> ואומרים: <strong>אלמא קסבר</strong> <small>[מכאן</small> ש<small>הוא סבור]</small> שהרווח שאסור להשאיר הוא של <strong>שני שיטין</strong> של כתב <strong>וארבעה אוירין,</strong> אויר אחד מעל השורה הראשונה — לגגה של ה־ל', אויר נוסף מתחת לשורה השניה — לרגלה של ה־ך', ושני אוירים בין השורות למקרה שה־ל' תבוא מתחת ל־ך'.
 <strong>רב חייא בר אמי משמיה</strong> <small>[משמו]</small> של <strong>עולא אמר: כגון למ"ד מלמעלה וכ"ף מלמטה. אלמא קסבר</strong> <small>[מכאן</small> ש<small>הוא סבור]:</small> <strong>שני שיטין ושלשה אוירין,</strong> אחד לגג ה־ל' שבעליונה, אחד לרגל ה־ך' שבתחתונה, ואחד בין השורות. וגם אם מזדמן לו ל' מתחת ל־כ' סופית — הוא מזיז אותה מעט, כדי שלא יגעו זו בזו.
 <strong>ר' אבהו אמר: כגון</strong> שיכתוב את המלים: <strong>"ברוך בן לוי" בשיטה אחת;</strong> ואומרים <strong>קא סבר</strong> <small>[סבור הוא]:</small> <strong>שיטה אחת ושני אוירין,</strong> אחד מלמטה (בשביל "ברוך") ואחד מלמעלה (בשביל "לוי").
 <big>א</big> <strong>אמר רב: לא שנו</strong> שלא יעשה רווח של שתי שורות <strong>אלא בין עדים לכתב</strong> השטר, <strong>אבל בין עדים לאשרתא,</strong> כלומר, ההנפק — הקיום, שמאשרים בית הדין את חתימת ידי העדים — <strong>אפילו טובא נמי</strong> <small>[הרבה</small> רווח <small>גם כן]</small> <strong>כשר.</strong>
 ושואלים: <strong>מאי שנא</strong> <small>[</small>ב<small>מה שונה]</small> <strong>בין עדים לכתב</strong> שלא ירחיק? — <strong>דלמא מזייף וכתב מאי דבעי וחתימי סהדי</strong> <small>[שמא יזייף ויכתוב מה שירצה והעדים חתומים</small> על כך<small>],</small> אם כן <strong>בין עדים לאשרתא</strong> <small>[לקיום]</small> <strong>נמי מזייף וכתב מאי דבעי וחתימי סהדי</strong> <small>[גם כן</small> יש לחשוש שמא <small>יזייף ויכתוב מה שירצה והעדים חתומים]!</small>
 ומשיבים: <strong>דמטייט ליה</strong> <small>[שממלא בסימני דיו]</small> את כל הרווח הזה, כך שאי אפשר יהיה לכתוב עליו. ושואלים: <strong>אי הכי</strong> <small>[אם כך],</small> <strong>בין עדים לשטר נמי מטייט ליה</strong> <small>[גם כן יעשה סימנים</small> כאלה<small>]</small> ומדוע אוסרים להרחיק?
  ומשיבים: כשרואים שטר כזה,  <strong>אמרי</strong> <small>[אומרים]:</small> <strong>סהדי אטיוטא</strong> <small>[העדים על הטיוטא,</small> השרטוט הזה<small>]</small> <strong>הוא דחתימי</strong> <small>[שחתומים],</small> ולא על גוף השטר, ויפסלו אותו. ומקשים: אם כן, <strong>בין עדים לאשרתא נמי אמרי</strong> <small>[גם כן יאמרו]:</small> <strong>בי דינא אטיוטא</strong> <small>[בית הדין על הטיוט]</small> <strong>הוא דחתימי</strong> <small>[שחתומים],</small> ולא קיימו את השטר! ומשיבים: <strong>בי דינא אטיוטא לא חתימי</strong> <small>[בית דין על טיוט אינם חותמים],</small> שעדים עשויים לחתום על דבר של מה בכך, אבל בית דין אינו יושב לחתום על דבר כזה.
  ושואלים עוד: אם יש רווח גדול בין העדים לאשרתא, הרי גם אם הוא מטוייט בדיו, <strong>וליחוש דלמא גייז ליה לעילא</strong> <small>[ונחשוש שמא יחתוך את</small> כל החלק <small>העליון</small> של השטר<small>],</small> <strong>ומחיק ליה לטיוטא</strong> <small>[וימחוק את הטיוט]</small> <strong>וכתב מאי דבעי ומחתים סהדי</strong> <small>[ויכתוב מה שירצה</small> במקום המחוק <small>ויחתים</small> על כך <small>עדים],</small> <strong>ו</strong>יוכל להשתמש בו, עם האשרתא הכתובה כבר קודם לכן מתחתיו, שהרי <strong>אמר רב: שטר הבא הוא ועדיו על המחק</strong> שהכל נכתב על גבי קלף או נייר מחוק — הרי זה <strong>כשר!</strong>
## דף קסג:
 <strong>הניחא</strong> <small>[זה</small> אמנם <small>נוח]</small> <strong>ל</strong>שיטת <strong>רב כהנא דמתני לה משמיה</strong> <small>[ששונה</small> את ההלכה <small>הזו משמו]</small> של <strong>שמואל</strong> — <strong>שפיר</strong> <small>[יפה],</small> שאז אין סתירה בדברי רב, ויש לומר שרב פוסל שטר כזה. <strong>אלא לרב טביומי דמתני לה משמיה</strong> <small>[ששונה אותה משמו]</small> של <strong>רב,</strong> אם כן <strong>מאי איכא למימר</strong> <small>[מה יש לומר]?</small>
 ומשיבים: <strong>קסבר</strong> <small>[סבור]</small> רב כי <strong>כל</strong> שטר <strong>כי האי גוונא</strong> <small>[כגון זה],</small> שהוא ועדיו על המחק, <strong>אין מקיימין אותו מן האשרתא</strong> <small>[הקיום]</small> <strong>שבו, אלא</strong> דווקא <strong>מן העדים שבו,</strong> וכשיבדקו — יגלו שהשטר מזוייף. עד כאן דנו בשיטתו של רב, שהוא מתיר להשאיר רווח אפילו מרובה בין העדים לקיום.
 <strong>ו</strong>אילו <strong>ר' יוחנן אמר</strong> להיפך: <strong>לא שנו</strong> רווח של שתי שורות פוסל, <strong>אלא</strong> כשהוא <strong>בין העדים לכתב, אבל</strong> אם הוא <strong>בין עדים לאשרתא</strong> <small>[לקיום]</small> — <strong>אפילו</strong> רווח של <strong>שיטה אחת פסול.</strong>
 ושואלים: <strong>מאי שנא</strong> <small>[</small>ב<small>מה שונה]</small> הרווח ש<strong>בין עדים לאשרתא</strong> <small>[לקיום],</small> שחושש ר' יוחנן אפילו לרווח של שורה אחת? — שיש לחשוש <strong>דלמא גייז לעילאי</strong> <small>[שמא יחתוך את</small> החלק <small>העליון]</small> <strong>וכתב</strong> <small>[ויכתוב]</small> שטר חדש <strong>הוא ועדיו</strong> <strong>בשיטה</strong> (שורה) <strong>אחת, וקסבר</strong> <small>[והוא,</small> ר' יוחנן, <small>סבור]</small> ש<strong>שטר הבא הוא ועדיו בשיטה אחת</strong> — <strong>כשר;</strong>
 <strong>אי הכי</strong> <small>[אם כך],</small> אם יש רווח של שורה אחת <strong>בין עדים לכתב נמי</strong> <small>[גם כן],</small> יש לחשוש <strong>דלמא גייז ליה לעילאי</strong> <small>[שמא יחתוך את</small> החלק <small>העליון]</small> <strong>וכתב מאי דבעי וחתימי סהדי</strong> <small>[ויכתוב מה שירצה, והעדים חתומים]</small> מתחת השורה שכתב, ונמצא שיש בידו שטר שקוצר החתום על ידי עדים! ומשיבים: <strong>קא סבר</strong> <small>[סבור הוא]</small> ש<strong>שטר הבא</strong> לפנינו כאשר <strong>הוא</strong> השטר <strong>בשיטה אחת ועדיו בשיטה אחרת</strong> — <strong>פסול.</strong>
 ושואלים עוד: <strong>וליחוש דלמא</strong> <small>[ונחשוש שמא]</small> לאחר שיחתוך את השטר מלמעלה <strong>כתב</strong> <small>[יכתוב]</small> שטר חדש <strong>הוא ועדיו בשיטה אחת,</strong> כלומר, באותה שורה ריקה. <strong>ו</strong>כדי להסביר מדוע יש עדים נוספים בשורה האחרת <strong>אמר</strong> <small>[יאמר]:</small> <strong>אנא</strong> <small>[אני]</small> <strong>לרבות בעדים הוא דעבדי</strong> <small>[שעשיתי],</small> שהוספתי עוד עדים כדי לפרסם את הדבר!
  ומשיבים:  <strong>קסבר</strong> <small>[סבור הוא]</small> ר' יוחנן ש<strong>כל</strong> שטר <strong>כי האי גוונא</strong> <small>[כגון זה],</small> שהוא ועדיו בשורה אחת, ובשורה שמתחתיו חתומים עדים נוספים — <strong>אין מקיימין אותו מן העדים שלמטה</strong> (שמא הם חתמו על שטר אחר שנחתך), <strong>אלא מן העדים שלמעלה,</strong> שסמוכים לכתב, וכך יגלו שהוא מזוייף.
 <big>א</big> <strong>גופא</strong> <small>[לגופה]</small> של הלכה זו שהזכרנו, <strong>אמר רב: שטר הבא הוא ועדיו על המחק</strong> — <strong>כשר.</strong>
## דף קסד.
 <strong>ואם תאמר:</strong> יכול הוא לזייפו, אם הוא <strong>מוחק וחוזר ומוחק,</strong> כלומר, שמוחק את השטר שנכתב תחילה על המחק (אבל לא את חתימות העדים), ואז יכתוב בשטר על המקום שמחק מה שירצה, ועדיין יהא שטר שנכתב הוא ועדיו על המחק! יש להשיב: <strong>אינו דומה נמחק פעם אחת לנמחק שתי פעמים</strong> וניכר שהשטר עצמו כתוב על נייר שנמחק פעמיים, בעוד שהעדים חתומים על נייר שנמחק פעם אחת.
  ושואלים:  <strong>וליחוש דלמא שדי דיותא</strong> <small>[ונחשוש שמא</small> יקח שטר מחוק, <small>ישליך דיו]</small> רק על <strong>מקום</strong> חתימת <strong>עדים מעיקרא</strong> <small>[מתחילה],</small> <strong>ומחיק ליה</strong> <small>[וימחוק אותו,</small> את הדיו<small>],</small> והעדים חותמים עכשיו על נייר שנמחק פעמיים, <strong>דכי הדר מחיק ליה להאי</strong> <small>[שכאשר יחזור וימחוק את זה],</small> את נוסח השטר עצמו, ויכתוב שם כרצונו, <strong>הוה ליה אידי ואידי</strong> <small>[יהיה לו זה וזה]</small> גם השטר המזוייף וגם חתימת העדים, כתובים על נייר ש<strong>נמחק שתי פעמים,</strong> ואז כבר אי אפשר יהיה להבחין!
 <strong>אמר אביי, קסבר</strong> <small>[סבור הוא]</small> <strong>רב</strong> ש<strong>אין העדים חותמין על המחק אלא אם כן נמחק בפניהם,</strong> ואם יראו שמוחק סתם דיו — יחשדו בדבר ולא יחתמו.
 <strong>מיתיבי</strong> <small>[מקשים]</small> על דברי רב, שמכשיר שטר כשהוא ועדיו על המחק, ממה ששנינו בברייתא: היה השטר כתוב <strong>הוא על הנייר</strong> הנקי, החדש, <strong>ועדיו על המחק</strong> — <strong>כשר,</strong> שהרי חתימת העדים ניתנת לקיום; ויש לשאול: אם שטר שנכתב הוא ועדיו על המחק כשר, <strong>וניחוש דלמא מחיק ליה וכתיב מאי דבעי</strong> <small>[ונחשוש שמא ימחוק אותו,</small> את השטר הכתוב על הנייר <small>ויכתוב מה שירצה]</small> על מקום המחק, <strong>והוי ליה</strong> <small>[ויהיה]</small> בידו שטר <strong>הוא ועדיו על המחק!</strong>
 ומשיבים: שטר כזה כשר דווקא במקרה <strong>דכתבי הכי</strong> <small>[שכותבים כך]:</small> <strong>"אנחנא סהדי חתמנא על מחקא ושטרא כתב על ניירא"</strong> <small>[אנו העדים חתמנו על המחק והשטר כתוב על נייר].</small>
 ושואלים: <strong>דכתבי היכא</strong> <small>[שכותבים</small> דבר זה <small>היכן]?</small> <strong>אי</strong> <small>[אם]</small> כותבים אותו <strong>מלתחת</strong> <small>[למטה]</small> מחתימתם — יש לחשוש שמא <strong>גייז ליה</strong> <small>[יחתוך אותו,</small> את נוסח זה<small>]</small> ולא ישאר ממנו, <strong>אי עילאי</strong> <small>[אם למעלה]</small> מחתימתם — <strong>מחיק ליה</strong> <small>[ימחוק אותו]</small> יחד עם כל השטר! ומשיבים: <strong>דכתבי בין סהדא לסהדא</strong> <small>[שכותבים בין עד לעד].</small>
 ושואלים: <strong>אי הכי</strong> <small>[אם כך],</small> <strong>אימא סיפא</strong> <small>[אמור</small> את <small>סופה]</small> של הברייתא, ששנינו: היה השטר <strong>הוא על המחק ועדיו על הנייר</strong> — <strong>פסול,</strong> שמא מחק את השטר שעדים חתומים עליו, וזייף אותו; ויש לשאול <strong>אמאי</strong> <small>[מדוע]</small> <strong>פסול? הכא נמי נכתבו הכי</strong> <small>[כאן גם כן יכתבו כך]:</small> <strong>"אנחנא סהדי חתמנא על ניירא ושטרא על מחקא"</strong> <small>[אנו העדים חתמנו על הנייר והשטר על המחק]!</small>
 <strong>השתא נמי מאי אמרת</strong> <small>[עכשיו גם כן מה אתה אומר]?</small> — שאין בכך להועיל, משום שהוא <strong>מוחק</strong> ושוב <strong>חוזר ומוחק,</strong> וכותב על המחק דבר חדש שלא חתמו עליו העדים — <strong>הא</strong> <small>[הרי]</small> כבר <strong>אמרת</strong> <strong>:</strong> <strong>אינו דומה נמחק פעם אחת לנמחק שתי פעמים!</strong> ומשיבים: <strong>הני מילי היכא דחתימי סהדי אמחקא</strong> <small>[דברים אלה,</small> שניתן להבחין בין מחיקה אחת ושתיים, אמורים <small>כאשר העדים</small> עצמם <small>חתומים על מחק]</small> ואז אפשר להשוות את המחקים, אבל <strong>היכא</strong> <small>[במקום]</small> ש<strong>ל</strong><strong>א חתימי סהדי אמחקא</strong> <small>[חתומים העדים על המחק]</small> <strong>אלא אניירא</strong> <small>[על נייר]</small> — <strong>לא ידיע</strong> <small>[נודע]</small> ולא ניכר בנייר אם נמחק פעם אחת או שתי פעמים, ולכן פוסלת הברייתא שטר כזה.
  ומקשים: והרי עדיין ניתן לבדוק את הדבר,  <strong>וליתי מגילתא אחריתי ולמחוק ולידמי</strong> <small>[ושיביא מגילה,</small> נייר <small>אחר, ושימחק</small> אותו, <small>ושידמה</small> אותו<small>]</small> לשטר, ויראה אם נמחק פעם או פעמיים! ומשיבים: <strong>לא דמי מחקא דהא מגילתא למחקא דהא מגילתא</strong> <small>[אינו דומה מחק של מגילה זו למחק של מגילה זו],</small> ואי אפשר ללמוד מנייר לנייר.
  ומקשים: ועדיין אפשר לבדוק את הדבר באותו שטר עצמו, וכיצד?  <strong>ולקבלה לחתימות ידא דסהדי בבי דינא, ולמחוק ולידמי</strong> <small>[ושיקבל את חתימת ידי העדים בבית דין,</small> ויאשר אותה, <small>ו</small>אז <small>ימחקו</small> את החתימות <small>וידמו]</small> את המחק של מקום העדים למחק של השטר, ויראו אם נמחק פעם או יותר! <strong>אמר רב הושעיא: אינו דומה נמחק בן יומו לנמחק בן שני ימים,</strong> ויכולים לטעות בכך.
  ושואלים:  <strong>ולישהייה</strong> <small>[ושישהה אותו]</small> את השטר בבית הדין, ואז אפשר יהיה לדמות! <strong>אמר ר' ירמיה: חיישינן</strong> <small>[חוששים אנו]</small> <strong>לבית דין טועין</strong> שלא ידקדקו כל כך בבדיקת המחיקה בשטר.
 <big>א</big> שנינו במשנה ש<strong>ר' חנינא בן גמליאל אומר: מקושר</strong> שכתבו עדיו מתוכו — כשר, משום שיכול לפושטו ולעשותו פשוט. <strong>השיב רבי</strong> והקשה <strong>לדברי ר' חנינא בן גמליאל:</strong>
## דף קסד:
 <strong>והלא אינו דומה זמנו של זה לזמנו של זה!</strong> שהרי כלל בידינו שבשטר <strong>פשוט,</strong> מלך ש<strong>מלך</strong> <strong>שנה</strong> — <strong>מונין לו שנה,</strong> וכותבים בשטר שנעשה בשנה ראשונה של מלך זה, מלך <strong>שתים</strong> (שתי שנים) — <strong>מונין לו שתים.</strong> ואילו בשטר <strong>מקושר,</strong> אם <strong>מלך שנה</strong> — <strong>מונין לו שתים, שתים</strong> — <strong>מונין לו שלש;</strong> ומסבירים את דברי רב:
 <strong>וזימנין דיזיף מיניה זוזי</strong> <small>[ופעמים שילווה ממנו כספים]</small> <strong>ב</strong>שטר <strong>מקושר, ומיתרמי ליה זוזי ביני ביני ופרע ליה</strong> <small>[ומזדמנים לו</small> ללווה <small>כספים בינתיים ו</small>הוא <small>פורע לו</small> למלוה<small>],</small> <strong>ואמר ליה</strong> <small>[ואומר לו]</small> למלוה: <strong>הב</strong> <small>[תן,</small> החזר<small>]</small> <strong>לי שטראי</strong> <small>[</small>את <small>שטרי],</small> <strong>ואמר ליה</strong> <small>[והוא,</small> המלוה, <small>אומר לו]:</small> <strong>אירכס</strong> <small>[אבד]</small> <strong>לי,</strong> ובאמת לא אבד, <strong>וכתב ליה תברא</strong> <small>[וכותב לו שובר],</small> קבלה, שנפרעה הלוואה זו.
 <strong>וכי מטי זמניה</strong> <small>[וכאשר מגיע זמנו]</small> של השטר המקושר לפי התאריך הכתוב בו, <strong>משוי ליה</strong> <small>[עושה אותו]</small> שטר <strong>פשוט, ואמר ליה</strong> <small>[לו]:</small> <strong>הני השתא דיזפת מינאי</strong> <small>[אלה</small> הם כספים <small>שעכשיו לווית ממני],</small> כלומר, זו היא הלוואה אחרת, שאינה ההלוואה הקודמת שיש עליה שובר. שהרי התאריך שכתוב בשטר מקושר — מאוחר בשנה לתאריך שבשטר פשוט, ונמצא הלווה משלם פעמיים!
  ומעירים: ומה ישיב לכך ר' חנינא בן גמליאל? ומשיבים:  <strong>קא סבר</strong> <small>[סבור הוא]</small> <small>:</small> <strong>אין כותבין שובר,</strong> ואין הלווה פורע חוב זה עד שיחזיר המלוה את השטר.
  אגב שהובאו דבריו של רבי, שואלים: <strong>ומי</strong> <small>[והאם]</small> היה <strong>בקי רבי ב</strong>דיני שטר <strong>מקושר? והא ההוא</strong> <small>[והרי</small> מעשה ב<small>אותו]</small> שטר <strong>מקושר דאתא לקמיה</strong> <small>[שבא לפני]</small> <strong>רבי, ואמר רבי: שטר מאוחר זה! ואמר לו זונין לרבי: כך מנהגה של אומה זו</strong> שהשטר נכתב בה, <strong>מלך</strong> המלך <strong>שנה</strong> — <strong>מונין לו שתים, שתים</strong> — <strong>מונין לו שלש</strong> נמצא שרבי עצמו לא ידע הלכה זו במקושר!
  ומשיבים:  <strong>בתר</strong> <small>[אחר]</small> ש<strong>שמעה</strong> את ההלכה הזו <strong>מזונין, סברה</strong> <small>[קיבל אותה],</small> וכשהקשה על ר' חנינא בן גמליאל, על סמך הלכה זו ששמע הקשה.
 <big>א</big> מסופר, <strong>ההוא שטרא דהוה כתב ביה</strong> <small>[שטר אחד שהיה כתוב בו]</small> <strong>"בשנת פלוני ארכן",</strong> שנכתב בשנה שפלוני היה ממונה על המדינה. <strong>אמר ר' חנינא: יבדק אימתי עמד ארכן בארכנותיה</strong> <small>[השר בשררותו]</small> שהוא השנה בה נכתב השטר.
  ומקשים:  <strong>ודלמא דאריך מלכותיה</strong> <small>[ושמא</small> היה זה הכוונה בביטוי "ארכן", לפלוני <small>שארוכה מלכותו]</small> ששימש יותר משנה אחת בתפקיד זה, ואם כן היתה ההלוואה לא בשנה שעלה בה לשלטון, אלא לאחר מכן! <strong>אמר רב הושעיא: כך מנהגה של אומה זו,</strong> בכתיבה בשטרות, <strong>שנה ראשונה קורין</strong> (קוראים) <strong>לו "ארכן"</strong> סתם, <strong>שניה</strong> — <strong>קורין לו דיגון</strong> (שתיים).
  ושואלים:  <strong>ודלמא עבורי עברוהו והדר אוקמוהו</strong> <small>[ושמא העבירו אותו</small> מתפקידו <small>וחזרו והעמידו אותו]</small> לאחר זמן, והשטר נכתב בשנה הראשונה למינויו בשנית! <strong>אמר ר' ירמיה: ההוא</strong> <small>[אותו]</small> שהעבירו אותו והחזירו אותו, אין קוראים לו "ארכן" סתם בשנתו הראשונה, אלא <strong>"ארכן דיגון" קראו ליה</strong> <small>[קוראים לו].</small> אגב שהזכרנו את המילה "דיגון" מביאים הלכה שבה מוזכרת מלה זו.
 <strong>תנו רבנן</strong> <small>[שנו חכמים]:</small> אם אמר: <strong>"הריני נזיר הינא"</strong> <strong>סומכוס אמר:</strong> <strong>"הינא"</strong> — כוונתו בלשון יוונית <strong>אחת,</strong> וכוונתו היתה שנזר נזירות אחת, שסתמה שלושים יום. <strong>"דיגון"</strong> — <strong>שתים,</strong> כוונתו לשתי נזירויות, שהן שישים יום. <strong>"טריגון"</strong> — <strong>שלש, "טטריגון"</strong> — <strong>ארבע, "פנטיגון"</strong> — <strong>חמש.</strong>
 ועוד הלכה בה נזכרות מלים אלה, <strong>תנו רבנן</strong> <small>[שנו חכמים]:</small> <strong>בית</strong> שהיה <strong>עגול,</strong> או שהיה <strong>דיגון</strong> (בעל שתי זויות, כגון שעשוי כקשת סגורה), או <strong>טריגון</strong> (משולש), או <strong>פנטיגון</strong> (בעל חמש צלעות) — <strong>אינו מטמא בנגעים</strong> בצרעת הבתים. <strong>טטריגון</strong> (מרובע) — <strong>מטמא בנגעים.</strong>
 ושואלים: <strong>מנא הני מילי</strong> <small>[מנין הדברים הללו]</small> שדווקא בית בעל ארבעה קירות מטמא בנגעים? — <strong>דתנו רבנן</strong> <small>[ששנו חכמים]:</small> <strong>למעלה</strong> הכתוב <strong>אומר "קיר" "קירת"</strong> (ויקרא יד, לז) הרי <strong>שתים,</strong> וגם <strong>למטה</strong> (ויקרא יד, לט) <strong>אומר "קיר" "קירת"</strong> — הרי <strong>שתים,</strong> אם כן ביחד <strong>הרי כאן ארבע,</strong> ולכן אומרים שדווקא כשיש ארבעה קירות מיטמא הבית בנגעים.
 <big>ב</big> מסופר, <strong>ההוא</strong> <small>[אותו]</small> שטר <strong>מקושר דאתא לקמיה</strong> <small>[שבא לפני]</small> <strong>רבי, ואמר רבי</strong> בתמיהה: <strong>אין זמן</strong> כתוב <strong>ב</strong>שטר <strong>זה? אמר ליה</strong> <small>[לו]</small> <strong>ר' שמעון בר</strong> <small>[בנו]</small> של <strong>רבי לרבי: שמא בין קשריו מובלע</strong> הזמן? <strong>פלייה וחזייה</strong> <small>[פתח אותו</small> את קשרי הגט <small>וראה</small> את הזמן<small>].</small> <strong>הדר חזא ביה רבי בבישות</strong> <small>[חזר והסתכל בו רבי ב</small>עין <small>רעה]</small> שחשב שהוא עצמו כתב את השטר. <strong>אמר ליה</strong> <small>[לו]</small> ר' שמעון בנו: <strong>לאו אנא כתבתיה</strong> <small>[לא אני כתבתי אותו],</small> <strong>ר' יהודה חייטא כתביה</strong> <small>[החייט כתב אותו].</small> <strong>אמר ליה</strong> <small>[לו]</small> רבי לבנו: <strong>כלך</strong> <small>[לך]</small> <strong>מלשון הרע הזה,</strong> שלא היית צריך לספר מי כתב אותו, די היה שתאמר שלא אתה כתבת אותו.
  ובדומה לזה מסופר: <strong>זימנין הוה יתיב קמיה</strong> <small>[פעם היה יושב לפניו</small> לפני רבי<small>]</small> ר' שמעון בנו, <strong>וקא פסיק סידרא</strong> <small>[והיה קורא פרשיות]</small> <strong>בספר תהלים, אמר רבי: כמה מיושר כתב זה</strong> של הספר, <strong>אמר ליה</strong> <small>[לו]</small> ר' שמעון: <strong>לאו אנא כתבתיה</strong> <small>[לא אני כתבתי אותו],</small> <strong>יהודה חייטא כתביה</strong> <small>[החייט כתב אותו].</small> <strong>אמר ליה: כלך</strong> <small>[לך]</small> <strong>מלשון הרע הזה.</strong>
 ותוהים: <strong>בשלמא התם</strong> <small>[נניח שם]</small> שהיה פגם בשטר, <strong>איכא</strong> <small>[יש בכך]</small> <strong>לשון הרע, אלא הכא</strong> <small>[כאן]</small> ששיבח את הכתב, <strong>מאי</strong> <small>[מה]</small> <strong>לשון הרע איכא</strong> <small>[יש כאן]?</small> ומשיבים: <strong>משום</strong> דבריו של <strong>רב דימי, דתני</strong> <small>[ששנה]</small> <strong>רב דימי אחוה</strong> <small>[אחיו]</small> של <strong>רב ספרא: לעולם אל יספר אדם בטובתו של חבירו, שמתוך טובתו בא לידי רעתו</strong> ונמצא גורם ללשון הרע.
 על סמך דברים אלה וכיוצא בהם, <strong>אמר רב עמרם אמר רב: שלש עבירות אין אדם ניצול מהן בכל יום,</strong> ואלו הם: <strong>הרהור עבירה</strong> של זנות, <strong>ועיון תפלה</strong> שאינו מעיין בתפילתו כראוי, <strong>ולשון הרע.</strong> ותוהים: <strong>לשון הרע סלקא</strong> <strong>דעתך</strong> <small>[עולה על דעתך]?</small> וכי כל אדם חוטא בלשון הרע בכל יום?
## דף קסה.
 <strong>אלא,</strong> הכוונה אינה ללשון הרע ממש, אלא ל<strong>אבק לשון הרע,</strong> כלומר, דבר היכול להתפרש כלשון הרע.
  ובדומה לכך <strong>אמר רב יהודה אמר רב: רוב</strong> בני אדם נכשלים <strong>בגזל, ומיעוט</strong> מהם נכשלים <strong>בעריות, והכל</strong> נכשלים <strong>בלשון הרע.</strong> ותוהים: <strong>בלשון הרע סלקא דעתך</strong> <small>[עולה על דעתך]</small> וכי כל האנשים מדברים לשון הרע?! <strong>אלא,</strong> הכוונה היא ל<strong>אבק לשון הרע,</strong> ומזה קשה מאד להינצל.
 <big>א</big> שנינו במשנה ש<strong>רבן שמעון בן גמליאל אומר: הכל כמנהג המדינה.</strong> ושואלים: <strong>ו</strong>כי ה<strong>תנא קמא לית ליה</strong> <small>[הראשון אין לו,</small> אינו מקבל את הדעה<small>]</small> שהולכים אחר <strong>מנהג מדינה?</strong> ועל מה בא רבן שמעון לחלוק?
 <strong>אמר רב אשי,</strong> כך יש להבין את הדברים: <strong>באתרא דנהיגי</strong> <small>[במקום שנוהגים]</small> לעשות שטר <strong>פשוט, ואמר ליה</strong> <small>[לו]</small> לסופר: <strong>עבד</strong> <small>[עשה]</small> <strong>לי פשוט, ואזל עבד ליה</strong> <small>[והלך</small> ו<small>עשה לו]</small> שטר <strong>מקושר</strong> — הרי זו <strong>קפידא</strong> <small>[הקפדה],</small> ולא מילא את השליחות שלו, לדעת כולם. וכן גם להיפך, אם <strong>נהיגי</strong> <small>[נוהגים</small> לעשות<small>]</small> <strong>מקושר, ואמר ליה</strong> <small>[לו]:</small> <strong>עבד</strong> <small>[עשה]</small> <strong>לי מקושר, ואזל עבד ליה</strong> <small>[והלך</small> ו<small>עשה לו]</small> שטר <strong>פשוט</strong> — הרי זו <strong>קפידא</strong> <small>[הקפדה].</small>
 <strong>כי פליגי</strong> <small>[כאשר נחלקו]</small> — הרי זה <strong>באתרא דנהיגי</strong> <small>[במקום שנוהגים]</small> גם <strong>בפשוט ו</strong>גם ב<strong>מקושר, ואמר ליה</strong> <small>[לו]:</small> <strong>עביד</strong> <small>[עשה]</small> <strong>לי פשוט, ואזל עבד ליה</strong> <small>[והלך</small> ו<small>עשה לו]</small> שטר <strong>מקושר, מר סבר</strong> <small>[חכם זה,</small> תנא קמא, <small>סבור]:</small> <strong>קפידא</strong> <small>[הקפדה</small> היא<small>],</small> <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]:</small> <strong>מראה מקום הוא לו,</strong> כלומר, נותן לו כעין עצה טובה כיצד יעשה, אבל אינו מקפיד אם משנים מדבריו.
 אגב זה <strong>אמר אביי: רבן שמעון בן גמליאל ור' שמעון ור' אלעזר, כולהו סבירא להו</strong> <small>[כולם סבורים</small> סברה דומה<small>]</small> כל אחד בענין אחר, שלא תמיד אדם מקפיד שיתקיימו דבריו כדיוקם, אלא ש<strong>מראה מקום הוא לו</strong> אומר את הדברים כהמלצה, ואינו מקפיד אם אינה מתקיימת כלשונה. ובאלו הלכות אמרו חכמים אלה את שיטתם זו?
 <strong>רבן שמעון בן גמליאל</strong> — <strong>הא דאמרן</strong> <small>[זו שאמרנו],</small> שכאשר שהוא אומר איזה סוג של שטר לעשות, אינו אומר זאת אלא בגדר עצה טובה ולא יותר. <strong>ר' שמעון</strong> — <strong>דתנן</strong> <small>[ש</small>כן <small>שנינו</small> במשנה<small>],</small> שהאדם שמקדש אשה בדבר אחד ונמצא דבר אחר, כגון שקידשה בדינר של זהב ונמצא שהוא של כסף, וכן להיפך. או שמקדש אותה על מנת שהוא עשיר ונמצא שהוא עני, ולהיפך — בטלו הקידושין.
 <strong>ר' שמעון אומר: אם הטעה לשבח</strong> שלפי התנאי היה זה דבר פחות, ובפועל היה זה משובח ממנו — <strong>הרי זו מקודשת</strong> מתוך הנחה שאם אין בדבר הפסד — אין אדם מקפיד בדבר
 <strong>. ר' אלעזר</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>האשה שאמרה</strong> לשליח: <strong>"התקבל לי</strong> (קבל עבורי) מבעלי את <strong>גיטי</strong> ב<strong>מקום פלוני",</strong> <strong>וקיבלו לה מ</strong>בעלה ב<strong>מקום אחר</strong> — הרי זה <strong>פסול, ור' אלעזר מכשיר.</strong> ולפי זה: <strong>מר סבר</strong> <small>[חכם זה,</small> סתם משנה, <small>סבור]:</small> <strong>קפידא</strong> <small>[הקפדה</small> היא<small>],</small> שעמדה על כך שיתקבל הגט דווקא במקום מסויים, <strong>ומר סבר</strong> <small>[וחכם זה סבר]:</small> <strong>מראה מקום הוא לו.</strong>
 <big>ב</big> שנינו במשנה ששטר <strong>פשוט שכתוב בו</strong> רק <strong>עד אחד,</strong> ומקושר שכתובים בו רק שני עדים — פסולים. ושואלים: <strong>בשלמא</strong> <small>[נניח]</small> ענין זה ש<strong>מקושר שכתוב בו שני עדים פסול</strong> — <strong>איצטריך</strong> <small>[הוצרך]</small> לאומרו, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ובעלמא</strong> <small>[ובכלל]</small> שטר שיש בו שני עדים <strong>כשר</strong> — <strong>הכא נמי</strong> <small>[כאן גם כן]</small> במקושר יהא <strong>כשר,</strong> על כן <strong>קא משמע לן</strong> <small>[השמיע לנו]</small> שהוא <strong>פסול. אלא</strong> שטר <strong>פשוט שכתוב בו עד אחד</strong> <strong>פשיטא</strong> <small>[פשוט]</small> שהוא פסול!
 <strong>אמר אביי: לא נצרכא</strong> <small>[נצרכה]</small> הלכה זו אלא לפסול שטר כזה, <strong>אפילו</strong> במקרה שהיה <strong>עד אחד בכתב</strong> בשטר עצמו, <strong>ועד אחד בפה,</strong> שמעיד על גוף המעשה.
  ומעירים:  <strong>אמימר אכשר</strong> <small>[הכשיר]</small> שטר שהיה בו <strong>עד אחד בכתב ועד אחד על פה. אמר ליה</strong> <small>[לו]</small> <strong>רב אשי לאמימר: והא</strong> <small>[וזו]</small> שאמר <strong>אביי</strong> בענין פסול שטרות, שלמד מן המשנה לפסול שטר כזה, <strong>מאי</strong> <small>[מה]</small> אתה אומר על כך? <strong>אמר ליה</strong> <small>[לו]:</small> <strong>לא שמיע</strong> <strong>לי</strong> <small>[שמעתי]</small> דבר זה, שזו היתה לשון נקיה, <strong>כלומר, לא סבירא לי</strong> <small>[איני סבור</small> כך<small>]</small>.
 ושואלים: <strong>אלא</strong> אם דוחים את דברי אביי, אם כן <strong>קשיא</strong> <small>[קשה]</small>
## דף קסה:
 <strong>מתניתין</strong> <small>[משנתנו]:</small> מדוע צריך היה לומר שעד אחד פסול בשטר פשוט?
  ומשיבים:  <strong>הא קא משמע לן</strong> <small>[</small>דבר <small>זה השמיע לנו],</small> ש<strong>שנים במקושר</strong> דינם <strong>כעד אחד בפשוט; מה התם</strong> <small>[שם]</small> בעד אחד בשטר פשוט הרי זה <strong>פסולא דאורייתא</strong> <small>[פסול שמן התורה],</small> <strong>אף הכא נמי פסולא דאורייתא</strong> <small>[כאן גם כן,</small> בשני עדים במקושר הרי זה <small>פסול מן התורה].</small>
 ומוסיף אמימר: <strong>תדע</strong> שכך הוא כדברי, שהרי <strong>שלחו מתם חברייא</strong> <small>[משם,</small> מארץ ישראל, <small>בני החבורה]</small> <strong>לר' ירמיה:</strong>
 <strong>עד אחד בכתב ועד אחד על פה, מהו</strong> הדין לענין <strong>שיצטרפו?</strong> ומוסיפים דבר זה נראה קשור למחלוקת בברייתא בענין עדות, שם נאמר ששני עדים שלא ראו את העדות יחד — אינם מצטרפים להעיד, ור' יהושע בן קרחה מתיר.
 ומעתה <strong>אליבא</strong> <small>[על פי</small> שיטת<small>]</small> ה<strong>תנא קמא</strong> <small>[הראשון]</small> של <strong>ר' יהושע בן קרחה,</strong> סתם משנה, <strong>לא תיבעי</strong> <small>[תישאל]</small> <strong>לך</strong> שאלה זו, שלשיטתו <strong>אפילו שנים</strong> שמעידים כל אחד מהם <strong>בכתב, ו</strong>כן <strong>שנים על פה לא מצטרפי</strong> <small>[מצטרפים]</small> אם לא ראו כאחד, למרות שהם מעידים על אותו חוב עצמו. <strong>אלא כי תיבעי</strong> <small>[כאשר תישאל]</small> <strong>לך</strong> השאלה, הרי זה <strong>אליבא</strong> <small>[על פי</small> שיטת<small>]</small> <strong>ר' יהושע בן קרחה,</strong> והשאלה היא כך: האם לדעתו <strong>שנים בכתב ו</strong>כן <strong>שנים על פה הוא דמצטרפי</strong> <small>[שמצטרפים],</small> <strong>אבל עד אחד בכתב ואחד על פה לא מצרפינן</strong> <small>[אין אנו מצרפים],</small> שהרי שני סוגים של עדות הם. <strong>או דלמא לא שנא</strong> <small>[שמא אינו שונה]?</small>
 <strong>שלח להו</strong> <small>[להם]</small> בתשובה: <strong>אני איני כדיי</strong> (כדאי, ראוי) <strong>ששלחתם לי, אלא כך דעת תלמידכם נוטה</strong> — <strong>שיצטרפו.</strong> ומשמע אם כן, שר' ירמיה סבור כאמימר בענין זה.
 <strong>אמר ליה</strong> <small>[לו]</small> רב אשי לאמימר: <strong>אנן הכי מתנינן לה</strong> <small>[אנו כך שונים אותה]</small> את השמועה הזו באופן אחר, ש<strong>שלחו ליה חברייא</strong> <small>[לו בני החבורה]</small> <strong>לר' ירמיה: שנים שהעידו, אחד בבית דין זה ואחד בבית דין זה, מהו שיבואו בית דין אצל בית דין, ויצטרפו</strong> בתי הדין ויקבלו אותם כעדות אחת? גם דבר זה תלוי קשור למחלוקת תנאים בברייתא בענין עדות. שאם עד מעיד ביום אחד ועד שני מעיד ביום אחר באותו בית דין — לדעת סתם משנה אין העדויות מצטרפות, ואילו ר' נתן אומר שמצטרפות.
  ומעתה <strong>אליבא</strong> <small>[על פי</small> שיטת<small>]</small> ה<strong>תנא קמא</strong> <small>[הראשון]</small> של <strong>ר' נתן,</strong> שהוא חולק עליו, <strong>לא תיבעי</strong> <small>[תישאל]</small> <strong>לך,</strong> שהרי <strong>אפילו בחד בית דינא נמי לא מצטרפי</strong> <small>[בבית דין אחד גם כן אינם מצטרפים]</small> אם אין העדויות נאמרות כאחת, <strong>אלא כי תיבעי</strong> <small>[כאשר תישאל]</small> <strong>לך</strong> — הרי זה <strong>אליבא</strong> <small>[על פי</small> שיטת<small>]</small> <strong>ר' נתן;</strong> האם נאמר לשיטתו כי <strong>בחד בי דינא</strong> <small>[בבית דין אחד]</small> <strong>הוא דמצטרפי</strong> <small>[שמצטרפים],</small> <strong>אבל בתרי בי דינא לא מצטרפי</strong> <small>[בשני בתי דין אינם מצטרפים],</small> <strong>או דלמא לא שנא</strong> <small>[שמא אינו שונה]?</small>
 <strong>ושלח להו</strong> <small>[להם]</small> ר' ירמיה: <strong>אני איני כדיי שאתם שלחתם לי, אלא כך דעת תלמידכם נוטה</strong> — <strong>שיצטרפו.</strong>
 <strong>מר בר חייא אמר, הכי</strong> <small>[כך]</small> <strong>שלחו ליה</strong> <small>[לו],</small> כלומר, בנוסח אחר: <strong>שנים שהעידו בבית דין זה וחזרו והעידו בבית דין זה, מהו שיבוא אחד מכל בית דין ויצטרפו</strong> להיות דיינים בדין זה?
 <strong>אליבא</strong> <small>[על פי</small> שיטת<small>]</small> <strong>ר' נתן לא תיבעי</strong> <small>[תישאל]</small> <strong>לך</strong> שאלה זו, <strong>השתא</strong> <small>[עכשיו,</small> הרי<small>]</small> <strong>עדים מצרפינן</strong> <small>[אנו מצרפים],</small> <strong>דייני מיבעיא</strong> <small>[דיינים נצרכה</small> לומר<small>]</small> שהם מצטרפים? <strong>אלא כי תיבעי</strong> <small>[כאשר תישאל]</small> <strong>לך</strong> השאלה — הרי זה <strong>אליבא</strong> <small>[על פי</small> שיטת<small>]</small> ה<strong>תנא קמא</strong> <small>[הראשון]</small> של <strong>ר' נתן,</strong> האם לומר כי לשיטתו <strong>עדים הוא דלא מצרפינן</strong> <small>[שאין אנו מצרפים],</small> <strong>אבל דייני מצרפינן</strong> <small>[דיינים אנו</small> כן <small>מצרפים],</small> <strong>או דלמא לא שנא</strong> <small>[שמא אינו שונה]?</small>
 <strong>שלח להו</strong> <small>[להם]:</small> <strong>אני איני כדיי שאתם שלחתם לי, אלא כך דעת תלמידכם נוטה</strong> — <strong>שיצטרפו.</strong>
 <strong>רבינא אמר</strong> נוסח אחר, <strong>הכי</strong> <small>[כך]</small> <strong>שלחו ליה</strong> <small>[לו]:</small> <strong>שלשה שישבו</strong> בבית דין <strong>לקיים את השטר, ומת אחד מהן</strong> לפני שחתמו, האם <strong>צריכי למכתב</strong> <small>[צריכים לכתוב]</small> <strong>"במותב תלתא הוינא וחד ליתוהי"</strong> <small>[במושב שלושה היינו ואחד איננו],</small> <strong>או לא?</strong>
 <strong>שלח להו</strong> <small>[להם]:</small> <strong>אני איני כדיי שאתם שלחתם לי, אלא כך דעת תלמידכם נוטה, שצריכין למכתב</strong> <small>[לכתוב]:</small> <strong>"במותב תלתא הוינא וחד ליתוהי"</strong> <small>[במושב שלושה היינו ואחד איננו].</small>
 ומעירים: <strong>ועל דא</strong> <small>[ובגלל</small> תשובה <small>זו],</small> שנאמרה בלשון ענווה, <strong>עיילוהו</strong> <small>[הכניסו]</small> חכמים את <strong>ר' ירמיה</strong> שוב <strong>בבי מדרשא</strong> <small>[לבית המדרש]</small> אחר שהוציאוהו משם משום ששאל שאלות שהיו נראות כקינטור.
 <big>א משנה</big> <strong>כתוב בו</strong> בשטר מילוה שהחוב הוא: <strong>"זוזין מאה דאינון</strong> <small>[שהם]</small> <strong>סלעין עשרין",</strong> וכיון שכל סלע הוא בן ארבעה זוזים (דינרים) הרי זו סתירה בין ההתחלה שכתוב בה מאה זוזים, ובין ההמשך שכתוב בו עשרים סלעים (שהם רק שמונים זוז) <strong>אין לו</strong> למלווה לגבות בחובו <strong>אלא עשרין</strong> סלעים, שמונים זוז. אם כתוב שם <strong>"זוזין מאה דאינון תלתין סלעין"</strong> <small>[שהם שלושים סלעים],</small> ושלושים סלעים הריהם מאה ועשרים זוז — <strong>אין לו אלא מנה</strong> (מאה זוזים).
  אם היה כתוב בשטר <strong>"כסף זוזין דאינון"</strong> <small>[שהם],</small> <strong>ונמחק</strong> הסכום שהיה כתוב שם — <strong>אין פחות משתים</strong> משני זוזים, שהרי נאמר בו לשון רבים. וכן אם היה כתוב <strong>"כסף סלעין דאינון"</strong> <small>[שהם],</small> <strong>ונמחק</strong> הסכום — <strong>אין פחות משתים</strong> משני סלעים. היה כתוב בשטר <strong>"דרכונות דאינון</strong> <small>[שהם]</small> <strong>",</strong> <strong>ונמחק</strong> — <strong>אין פחות משתים</strong> משתי דרכונות (מטבע זהב).
 <strong>כתוב בו</strong> בשטר <strong>מלמעלה מנה ומלמטה מאתים,</strong> או שהיה כתוב בו <strong>מלמעלה מאתים ומלמטה מנה</strong> — <strong>הכל הולך אחר התחתון</strong> שהוא המחייב לענין זה. <strong>אם כן, למה כותבין את העליון?</strong> לומר <strong>שאם תמחק אות אחת מן התחתון</strong> ולא יהיה ברור מה כתוב בו — <strong>ילמד מן העליון</strong> ולכן כותבים פעמיים.
 <big>ב גמרא</big> ועוד בהלכות אלה, <strong>תנו רבנן</strong> <small>[שנו חכמים]:</small> <strong>אמר "כסף"</strong> ולא אמר כמה — <strong>אין פחות מדינר כסף.</strong> אם אמר <strong>"כסף דינרין"</strong> או <strong>"דינרין כסף"</strong> — <strong>אין פחות משני דינרין כסף.</strong> אם אמר לשון <strong>"כסף בדינרין"</strong> — <strong>אין פחות מבשני דינרין</strong> של <strong>דהב</strong> <small>[זהב]</small> שמשלם אותם במטבעות <strong>כסף.</strong>
 ודנים בברייתא: <strong>אמר מר</strong> <small>[החכם]:</small> <strong>"כסף"</strong> — <strong>אין פחות מדינר כסף.</strong> ושואלים: <strong>ואימא נסכא</strong> <small>[ואמור</small> שהכוונה היא ל<small>חתיכה</small> קטנה של <small>כסף]</small> ולא למטבע! <strong>אמר ר' אלעזר:</strong> ש<strong>כתוב ביה</strong> <small>[בו]</small> בשטר <strong>"מטבע".</strong> ושואלים: <strong>ואימא פריטי</strong> <small>[ואמור</small> שהכוונה היא <small>פרוטות</small> של כסף<small>]</small> ולא דינרים! <strong>אמר רב פפא:</strong> מדובר כאן <strong>באתרא</strong> <small>[במקום]</small> ש<strong>לא סגי פריטי דכספא</strong> <small>[מצויות פרוטות כסף].</small>
 ומביאים את מה ש<strong>תנו רבנן</strong> <small>[שנו חכמים]</small> בברייתא: אם כתב <strong>"דהב"</strong> <small>[זהב]</small> — <strong>אין פחות מדינר דהב</strong> <small>[זהב].</small> אם היה כתוב <strong>"דהב דינרין"</strong> או <strong>"דינרין דהב"</strong> — <strong>אין פחות משני דינרין דהב</strong> <small>[זהב].</small> אם היה כתוב <strong>"דהב בדינרין"</strong> — <strong>אין פחות מבשני דינרין כסף,</strong> ומשלם במטבע <strong>דהב</strong> <small>[זהב].</small> ודנים בפרטי ברייתא זו.
 <strong>אמר מר</strong> <small>[החכם]:</small> <strong>"דהב"</strong> <strong>—</strong> <strong>אין פחות מדינר דהב</strong> <small>[זהב].</small> ושואלים: <strong>אימא נסכא</strong> <small>[אמור</small> שמדובר ב<small>חתיכה קטנה</small> של זהב<small>]!</small> <strong>אמר ר' אלעזר:</strong> מדובר <strong>דכתב</strong> <small>[שכתוב]</small> בשטר <strong>"מטבע".</strong>
## דף קסו.
 ושואלים: <strong>ואימא פריטי</strong> <small>[ואמור</small> שהכוונה ל<small>פרוטות</small> של זהב<small>]!</small> ומשיבים: <strong>פריטי דדהבא</strong> <small>[פרוטות של זהב]</small> <strong>לא עבדי אינשי</strong> <small>[עושים אנשים]</small> כלל.
  ועוד שנינו בברייתא: <strong>"זהב בדינרין"</strong> — <strong>אין פחות מב</strong> שווי <strong>שני דינרין כסף,</strong> שמשלם ב<strong>זהב.</strong> ושואלים: <strong>ואימא דהבא פריכא בתרי דינרי דהבא קאמר</strong> <small>[ואמור חתיכות זהב ב</small>שווי <small>שני דינרי זהב אמר],</small> שלכך התכוון בדבריו! <strong>אמר אביי: יד בעל השטר על התחתונה,</strong> ומפרשים את השטר לפי הסכום הנמוך ביותר.
  ושואלים: אם כן,  <strong>רישא דקתני</strong> <small>[בהתחלה,</small> בברייתא הראשונה, <small>ששנינו]:</small> <strong>"כסף בדינרין"</strong> — <strong>אין פחות מ</strong>שווי <strong>שני דינרין זהב,</strong> ומשלם <strong>כסף, אמאי</strong> <small>[מדוע]?</small> <strong>אימא כספא נסכא בתרי דינרי כספא קאמר</strong> <small>[אמור</small> שהתכוון ל<small>כסף, חתיכה</small> של כסף <small>ב</small>שווי <small>שני דינרי כסף אמר]!</small>
 <strong>אמר רב אשי: רישא</strong> <small>[בתחילה,</small> בברייתא הראשונה<small>]</small> מדובר <strong>דכתב</strong> <small>[שכתוב]</small> בשטר <strong>"דינרי"</strong> ("כסף בדינרי"), שמשמעו דינרי זהב. <strong>סיפא</strong> <small>[בסוף,</small> בברייתא השניה<small>]</small> מדובר <strong>דכתב</strong> <small>[שכתוב]</small> בשטר <strong>"דינרין",</strong> שמשמעו דינרי כסף.
 <strong>ומנא תימרא דשאני</strong> <small>[ומנין תאמר ששונה,</small> שיש הבדל<small>],</small> <strong>בין "דינרי" ל"דינרין"?</strong>
 — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>האשה שהיו עליה ספק חמש לידות,</strong> שהפילה, ואינה יודעת אם היא חייבת להביא קרבן יולדת. או שהיו עליה <strong>ספק חמש זיבות,</strong> שאינה בטוחה אם דם זיבה ראתה וצריכה להביא קרבן, או רק דם נדה ראתה, ואינה צריכה. וכל זמן שלא הביאה היולדת או הזבה קרבנה — אינה רשאית לאכול מבשר קדשים — <strong>מביאה קרבן אחד ואוכלת בזבחים, ואין השאר עליה חובה,</strong> אלא אם רוצה מביאה. אבל אם <strong>היו עליה חמש לידות ודאות,</strong> או <strong>חמש זיבות ודאות</strong> — <strong>מביאה קרבן אחד ו</strong>מאותה שעה <strong>אוכלת בזבחים</strong> מכוחו, אבל שלא כמו במקרה של ספק — <strong>השאר עליה חובה.</strong>
 <strong>מעשה ועמדו,</strong> שנקבע בשוק שער המכירה של <strong>קינים</strong> (זוג של תורים או יונים שמביאים לטהרת היולדת והזבה) <strong>בירושלים בדינרי זהב,</strong> שהסוחרים הפקיעו את מחיריהם בגלל הביקוש הרב שהיה אז לקינים, והיה קשה לנשים להביא קינים כדי להיטהר. <strong>אמר רבן שמעון בן גמליאל</strong> בלשון שבועה: <strong>המעון הזה!</strong> שנשבע בבית המקדש: אני נשבע <strong>אם אלין הלילה עד שיהו</strong> מחיריהם של הקינים <strong>בדינרין. נכנס לבית דין ולימד: האשה שהיו עליה חמש לידות ודאות,</strong> או <strong>חמש זיבות ודאות</strong> — <strong>מביאה קרבן אחד ואוכלת בזבחים, ואין השאר עליה חובה.</strong>
## דף קסו:
 <strong>עמדו קינין בו ביום ברבעתים</strong> ברביעיות של דינר, שירד המחיר הרבה מאד.
 <big>א</big> שנינו במשנה שאם <strong>כתוב מלמעלה</strong> מנה ולמטה מאתיים הולכים אחר התחתון. אם כן למה כותבים את העליון? — שאם תימחק אות אחת מן התחתון ילמד מן העליון. ועל כך <strong>תנו רבנן</strong> <small>[שנו חכמים]:</small> מתי <strong>ילמד התחתון מן העליון</strong> — <strong>ב</strong>זמן שיש <strong>אות אחת</strong> מחוקה, <strong>אבל לא</strong> <strong>בשתי אותיות,</strong> ומהי הדוגמא לאות אחת —
 <strong>כגון</strong> בשמות אנשים שנשאר למטה <strong>"חנן" מ"חנני", ו</strong>כן <strong>"ענן" מ"ענני",</strong> אבל לא "חן" מ"חנני".
  ושואלים:  <strong>מאי שנא</strong> <small>[</small>ב<small>מה שונה]</small> הבדל של <strong>שתי אותיות,</strong> ש<strong>לא</strong> סומכים? — שיש לחשוש <strong>דלמא מיתרמי</strong> <small>[שמא מזדמן]</small> <strong>שם בן ארבע אותיות, והוה ליה פלגיה דשמא</strong> <small>[והרי זה חצי שם]</small> שלמדים מן העליון, והרי אין למדים מן העליון. <strong>אי הכי</strong> <small>[אם כך],</small> <strong>אות אחת</strong> שנמחקה <strong>נמי</strong> <small>[גם כן]</small> יש לחשוש, <strong>דלמא מיתרמי</strong> <small>[שמא מזדמן]</small> <strong>שם בן שתי אותיות, והוה ליה פלגיה דשמא</strong> <small>[והרי זה חצי שם]!</small>
 <strong>אלא, שתי אותיות היינו טעמא</strong> <small>[זהו הטעם]</small> שאין סומכים על כך, <strong>דלמא מיתרמי</strong> <small>[שמא מזדמן]</small> <strong>שם בן שלש אותיות, והוה ליה רובא דשמא</strong> <small>[והרי זה רוב השם],</small> אבל אות אחת לעולם אינה יכולה להיות רובו של שם.
 <strong>אמר רב פפא: פשיטא</strong> <small>[פשוט]</small> <strong>לי,</strong> אם היה כתוב <strong>"ספל" מלמעלה ו"קפל" מלמטה</strong> — <strong>הכל הולך אחר התחתון.</strong>
 אולם <strong>בעי</strong> <small>[שאל]</small> <strong>רב פפא:</strong> אם היה כתוב <strong>"קפל" מלמעלה ו"ספל" מלמטה, מאי</strong> <small>[מה]</small> הדין? <strong>מי חיישינן</strong> <small>[האם אנו חוששים]</small> <strong>לזבוב</strong> שמחק מעט, ונראה הק' כמו ס', <strong>או לא?</strong> שאלה זו לא נפתרה ועל כן <strong>תיקו</strong> <small>[תעמוד]</small> במקומה. 
 <big>ב</big> מסופר: <strong>ההוא דהוה כתב ביה שית מאה וזוזא</strong> <small>[</small>שטר <small>אחד שהיה כתוב בו שש מאות וזוז],</small> <strong>שלחה</strong> לשאלה זו <strong>רב שרביא קמיה</strong> <small>[לפני]</small> <strong>אביי:</strong> כיצד יש לפרש את לשון השטר? האם הכוונה היא ל<strong>שית מאה איסתירי וזוזא</strong> <small>[שש מאות סלעים וזוז],</small> <strong>או דלמא</strong> <small>[שמא]</small> הכוונה היא ל<strong>שית מאה פריטי וזוזא</strong> <small>[שש מאות פרוטות וזוז]?</small> <strong>אמר ליה</strong> <small>[לו]:</small> <strong>דל פריטי</strong> <small>[הוצא פרוטות]</small> מן השיקול, <strong>דלא כתבי בשטרא</strong> <small>[שאין כותבים</small> אותם <small>בשטר],</small> <strong>דאסוכי מסכן להו</strong> <small>[שמסכם אותן]</small> 
## דף קסז.
 <strong>ומשוי להו זוזי</strong> <small>[ועושה אותם לזוזים],</small> <strong>מאי אמרת</strong> <small>[מה אומר אתה]?</small> <strong>שית מאה איסתירי וזוזא</strong> <small>[שש מאות סלעים וזוז],</small> או שמא <strong>שית מאה זוזי וחד זוזא</strong> <small>[שש מאות זוזים ו</small>עוד <small>זוז אחד]</small> — <strong>יד בעל השטר על התחתונה</strong> ומפרשים לפי הסכום הקטן.
 <big>א</big> ועוד בענייני כתיבת שטרות והזהירות בדרכי הכתיבה והמחיקה של השטר. <strong>אמר אביי: האי מאן דבעי למחוי חתימות ידיה בבי דינא</strong> <small>[מי שצריך להראות</small> את <small>חתימת ידו בבית דין]</small> כדי שיוכלו הדיינים לאמת את חתימתו שבשטר על ידי השוואתה לחתימתו זו, <strong>לא לחוי</strong> <small>[יראה]</small> את חתימתו <strong>בסוף מגילתא</strong> <small>[מגילה],</small> או נייר, <strong>דלמא משכח לה אחר וכתיב דמסיק ביה זוזי</strong> <small>[שמא ימצא אותה</small> את המגילה הזו אדם <small>אחר, ויכתוב ש</small>הוא <small>נושה בו כסף],</small> ויגבה על סמך שטר זה, <strong>ותנן</strong> <small>[ו</small>כפי ש<small>שנינו</small> במשנה<small>]:</small> אם <strong>הוציא עליו כתב ידו שהוא חייב לו</strong> — <strong>גובה מנכסים בני חורין,</strong> ומוטב שיזהר בכך.
  ובענין זה מסופר: <strong>ההוא בזבינא דאתא לקמיה</strong> <small>[מוכס אחד</small> יהודי <small>שבא לפני]</small> <strong>אביי, אמר ליה</strong> <small>[לו]:</small> <strong>ניחזי</strong> <small>[יראה]</small> <strong>לי מר</strong> <small>[אדוני]</small> את <strong>חתימות ידיה</strong> <small>[ידו],</small> <strong>דכי אתו רבנן מחוו</strong> <small>[שכאשר יבואו חכמים</small> ו<small>יראו]</small> <strong>לי</strong> את חתימתך <strong>מעברנא להו</strong> <small>[אעביר אותם]</small> <strong>בלא</strong> לקחת מהם <strong>מכסא</strong> <small>[מכס],</small> וצריך אני לשם כך שתהא בידי חתימתך. <strong>אחוי ליה בריש מגילתא</strong> <small>[הראה לו</small> אביי, כתב את שמו <small>בראש המגילה],</small> <strong>הוה קא נגיד ביה</strong> <small>[היה</small> אותו אדם <small>מושך בה]</small> כדי להרחיק את החתימה למטה, <strong>אמר ליה</strong> <small>[לו]</small> אביי, שהבין מה הוא זומם: <strong>כבר קדמוך רבנן</strong> <small>[חכמים],</small> שאמרו שצריך להיזהר בכך, ולא לחתום בסופה של מגילה.
 <big>ב</big> <strong>אמר אביי:</strong> כשכותב סופר בשטר סכום <strong>מתלת</strong> <small>[משלוש]</small> <strong>ועד עשר</strong> — <strong>לא לכתוב</strong> <small>[יכתוב]</small> <strong>בסוף שיטה</strong> (שורה), <strong>דלמא מזייף וכתב</strong> <small>[שמא יזייף</small> בעל השטר <small>ויכתוב]</small> ויוסיף למספר הכתוב סיומת של צורת רבים, ובמקום "שלוש" יהא כתוב "שלושים", וכיוצא בזה. <strong>ואי איתרמי ליה</strong> <small>[ואם הזדמן לו]</small> בכל זאת מספר כזה בסוף שורה, <strong>ניהדריה לדבוריה תרין תלתא זימני</strong> <small>[שיחזור על דיבורו שתים שלוש פעמים],</small> כלומר, יחזור ויכתוב שוב מספר זה כמה פעמים, והרי <strong>אי אפשר</strong> באופן זה ש<strong>לא מיתרמי ליה</strong> <small>[יזדמן לו]</small> שיוזכר המספר הזה <strong>באמצע שיטה,</strong> ואז כבר לא יוכל המחזיק בשטר לזייפו.
 ועוד בענייני זיופי שטרות, מסופר: <strong>ההוא דהוה כתיב ביה תילתא בפרדיסא</strong> <small>[</small>שטר <small>אחד שהיה כתוב בו</small> שמכר המוכר מנכסיו <small>שליש בפרדס],</small> <strong>אזל מחקיה לגגיה</strong> <small>[הלך</small> הקונה ו<small>מחק את גגו]</small> של ה<strong>בי"ת וכרעיה</strong> <small>[ו</small>את <small>רגלו],</small> <strong>ושויה</strong> <small>[ועשה אותו]</small> ו', כאילו היה כתוב בשטר שנמכרו מהנכסים <strong>"</strong>תילתא <strong>ופרדיסא"</strong> <small>[</small>שליש <small>ופרדס],</small> <strong>אתא לקמיה</strong> <small>[בא</small> הקונה <small>לפני]</small> <strong>אביי</strong> לתבוע לפי מה שכתוב בשטר, שהוא מקבל שליש מן הנכסים ופרדס, <strong>אמר ליה</strong> <small>[לו]</small> אביי: <strong>מאי טעמא רויח ליה עלמא להאי וי"ו</strong> <small>[מה הטעם</small> ש<small>מרווח לו המקום לוי"ו הזה]?</small> <strong>כפתיה ואודי</strong> <small>[כפת אותו והודה]</small> שהיה זה זיוף.
 ועוד מסופר, <strong>ההוא דהוה כתב ביה</strong> <small>[</small>שטר <small>אחד שהיה כתוב בו]</small> שקנה <strong>"מנת</strong> <small>[</small>את <small>החלק]</small> של <strong>ראובן ושמעון אחי</strong> <small>[האחים]</small> <strong>".</strong> <strong>הוה להו אחא דשמיה</strong> <small>[היה להם אח ששמו</small> היה<small>]</small> <strong>"אחי", אזל</strong> <small>[הלך]</small> המחזיק בשטר <strong>כתב ביה</strong> <small>[בו]</small> <strong>וי"ו, ושויה</strong> <small>[ועשה אותו]</small> כתוב <strong>"ואחי",</strong> כאילו קנה גם את החלקה של אחיהם. <strong>אתא לקמיה</strong> <small>[בא לפני]</small> <strong>אביי</strong> עם שטרו, <strong>אמר ליה</strong> <small>[לו]:</small> <strong>מאי טעמא דחיק ליה עלמא להאי וי"ו כולי האי</strong> <small>[מה הטעם צר לו המקום לוי"ו הזה כל כך]</small> שהרי היה צריך לדחוק את תוספת האות וי"ו בין המילים, <strong>כפתיה ואודי</strong> <small>[כפת אותו והודה]</small> שהיה זה זיוף.
 ועוד מסופר, <strong>ההוא שטרא דהוה חתים עליה</strong> <small>[שטר אחד שהיו חתומים עליו]</small> <strong>רבא ורב אחא בר אדא. אתא לקמיה</strong> <small>[בא</small> בעל השטר <small>לפני]</small> <strong>רבא, אמר ליה</strong> <small>[לו]</small> רבא: <strong>דין חתימות ידא דידי</strong> <small>[זוהי</small> אכן <small>חתימת ידי שלי]</small> <strong>היא, מיהו קמיה</strong> <small>[אבל לפני]</small> <strong>רב אחא בר אדא</strong> שהוא מבוגר ממני בהרבה, <strong>לא חתימי לי</strong> <small>[חתמתי]</small> <strong>מעולם,</strong> שתמיד חתמתי אחריו! ואם כן ברור לי שזיוף הוא. <strong>כפתיה ואודי</strong> <small>[כפתו והודה]</small> שזייף. <strong>אמר ליה</strong> <small>[לו]</small> רבא לאותו זייפן: <strong>בשלמא דידי</strong> <small>[נניח</small> את כתב ידי <small>שלי]</small> <strong>זייפת, אלא</strong> את חתימתו של <strong>רב אחא בר אדא דרתית ידיה</strong> <small>[שהיו רוטטות ידיו]</small> מחמת זקנה, <strong>היכי עבדת</strong> <small>[איך</small> הצלחת <small>לעשות]</small> שייראה כך? <strong>אמר:</strong> בשעה שזייפתי את חתימתו <strong>אנחי ידאי אמצרא</strong> <small>[הנחתי את ידי על חבל המתוח בין שתי גדות הנהר]</small> שאנשים אוחזים בו, והוא מתנדנד כל הזמן. <strong>ואמרי לה</strong> <small>[ויש אומרים]:</small> <strong>קם אזרנוקא</strong> <small>[עמד על נאד]</small> <strong>וכתב</strong> כשהוא מתנודד עליו, ומתאמץ שלא ליפול.
 <big>ג משנה</big> <strong>כותבין גט לאיש אף על פי שאין אשתו עמו,</strong> לפי שמדין תורה אין הגט תלוי אלא בדעת הבעל. <strong>ו</strong>כן כותבים את <strong>השובר</strong> (קבלה) עבור ה<strong>אשה</strong> שנתגרשה, בו היא מאשרת שקיבלה את כתובתה — <strong>אף על פי שאין בעלה עמה, ובלבד שיהא מכירן</strong> את מי שמבקש ממנו לכתוב, ושאין זו רמאות. <strong>והבעל נותן שכר</strong> על כתיבת הגט והשובר.
## דף קסז:
 וכן <strong>כותבין שטר</strong> חוב <strong>ללוה אף על פי שאין מלוה עמו,</strong> ואין חוששים, שהרי הלווה הוא זה שמחייב את עצמו, ואין בדבר אלא זכות למלוה. <strong>ו</strong>אולם <strong>אין כותבין</strong> שטר חוב <strong>למלוה עד שיהא לוה עמו</strong> שיסכים לכתיבת השטר. <strong>ו</strong>בכל שטר הלוואה <strong>הלוה</strong> הוא ה<strong>נותן שכר</strong> כתיבת שטר החוב.
 <strong>כותבין שטר</strong> מכירה <strong>למוכר אף על פי שאין לוקח</strong> (קונה) <strong>עמו,</strong> משום שהוא מחייב רק את עצמו בשטר הזה, <strong>ו</strong>אולם <strong>אין כותבין ללוקח עד שיהא מוכר עמו. והלוקח נותן שכר</strong> כתיבת שטר המכירה.
 <strong>אין כותבין שטרי אירוסין ונשואין אלא מדעת שניהם, והחתן נותן שכר</strong> הכתיבה.
 <strong>אין כותבין שטר אריסות וקבלנות</strong> על שדה <strong>אלא מדעת שניהם. והמקבל,</strong> כלומר, האריס <strong>נותן שכר.</strong>
 <strong>אין כותבין שטרי בירורין</strong> (שיבואר עניינם בגמרא) <strong>וכל מעשה בית דין, אלא מדעת שניהם, ו</strong>בשטרי בירורין <strong>שניהם נותנין שכר</strong> הכתיבה. <strong>רבן שמעון בן גמליאל אומר: לשניהם כותבין</strong> שטרי בירורין, <strong>שנים, לזה לעצמו ולזה לעצמו.</strong>
 <big>א גמרא</big> שנינו במשנה שכותבים גט לאיש בלא האשה ושובר לאשה בלא האיש, ובלבד שיהא מכירן. ומבררים: <strong>מאי</strong> <small>[מה</small> פירוש<small>]</small> <strong>"ובלבד שיהא מכירן"? אמר רב יהודה אמר רב: ובלבד שיהא מכיר שם האיש</strong> שלפניו, שהוא כותב עבורו <strong>בגט, ו</strong>כן שיכיר את <strong>שם האשה בשובר.</strong>
 מסופר: <strong>יתיב</strong> <small>[יושב</small> היה<small>]</small> <strong>רב ספרא ורב אחא בר הונא ורב הונא בר חיננא, ויתיב</strong> <small>[ויושב</small> היה<small>]</small> <strong>אביי גבייהו</strong> <small>[איתם],</small> <strong>ויתבי וקמיבעיא להו</strong> <small>[והיו יושבים</small> ודנים בענין זה, <small>ונשאלה להם שאלה</small> זו במשנתנו<small>]:</small> וכי את <strong>שם האיש בגט</strong> — <strong>אין</strong> <small>[כן],</small> צריך להכיר, <strong>שם האשה</strong> — <strong>לא</strong> חייב להכיר? וכיוצא בזה, <strong>שם האשה בשובר</strong> — <strong>אין</strong> <small>[כן]</small> צריך להכיר, <strong>שם האיש</strong> — <strong>לא</strong> צריך להכיר?
 <strong>וליחוש דלמא</strong> <small>[ונחשוש שמא]</small> <strong>כתב</strong> האיש הזה <strong>גיטא</strong> <small>[גט],</small> והסופר יודע את שמו אבל לא את שם אשתו, והוא יצוה לכתוב גט ויכתוב בו שמה של אשה שאינה אשתו, <strong>ואזיל וממטי ליה לאיתתיה דהיאך</strong> <small>[וילך ויביא אותו לאשתו של אחר]</small> ששמו כשמו, והיא יוצאת מבעלה שלא כדין.
 וכיוצא בזה בענין שובר, <strong>זמנין אזלא כתבה</strong> <small>[פעמים הולכת</small> ו<small>כותבת]</small> ה<strong>אשה שובר</strong> שהתקבלה כתובתה, והסופר יודע את שמה אבל אינו יודע שם בעלה, והיא אומרת לו לכתוב שמו של אדם אחר ששם אשתו כשמה, והיא הולכת <strong>ויהבה</strong> <small>[ונותנת]</small> את השובר <strong>לגברא דלאו דילה</strong> <small>[ל</small>אותו <small>אדם שאינו</small> בעלה <small>שלה]</small> כדי שעל ידי כך ייפטר מלשלם לאשתו את כתובתה!
 <strong>אמר להו</strong> <small>[להם]</small> <strong>אביי, הכי</strong> <small>[כך]</small> <strong>אמר רב:</strong> ובלבד שיהא מכיר <strong>שם האיש בגט, והוא הדין לשם האשה; שם האשה בשובר, והוא הדין לשם האיש.</strong>
 ושאלו: <strong>וליחוש</strong> <small>[ונחשוש]</small> <strong>לשני יוסף בן שמעון הדרים בעיר אחת,</strong> כלומר, שני אנשים שיש להם ולנשותיהם אותם שמות, ויש לחשוש <strong>דלמא כתיב גיטא ואזיל וממטי ליה לאיתתיה דהיאך</strong> <small>[שמא יכתוב</small> אחד מהם <small>גט וילך ויביא אותו לאשתו של האחר]!</small> <strong>אמר להו</strong> <small>[להם]</small> <strong>רב אחא בר הונא, הכי</strong> <small>[כך]</small> <strong>אמר רב: שני יוסף בן שמעון הדרים בעיר אחת, אין מגרשין נשותיהן אלא זה בפני זה,</strong> ולכן אין לחשוש לכך. ועוד שאלו על דין המשנה: מה תועיל הכרת שם האיש (והאשה) שבגט?
 <strong>וליחוש דלמא אזיל למתא אחריתא ומחזיק ליה לשמיה</strong> <small>[ונחשוש שמא ילך</small> אדם <small>לעיר אחרת ויחזיק</small> עצמו <small>ששמו הוא]</small> <strong>יוסף בן שמעון, וכתיב גיטא וממטי ליה לאיתתיה דהיאך</strong> <small>[ויכתוב</small> שם <small>גט ויביא אותו לאשתו של האחר]</small> ששמו באמת יוסף בן שמעון (ושם אשתו כשם אשתו של זה)!
 <strong>אמר להו</strong> <small>[להם]</small> <strong>רב הונא בר חיננא, הכי</strong> <small>[כך]</small> <strong>אמר רב: כל שהוחזק שמו בעיר שלשים יום</strong> — <strong>אין חוששין לו</strong> שיש לו שם אחר.
  ושואלים: ואם השם  <strong>לא איתחזק</strong> <small>[הוחזק],</small> <strong>מאי?</strong> <small>[מהו]?</small> כיצד יודעים שאדם המציג עצמו בשם מסויים, אכן זה שמו? <strong>אמר אביי: דקרו ליה ועני</strong> <small>[שקוראים לו</small> בשם זה <small>ו</small>הוא <small>עונה].</small> <strong>רב זביד אמר: רמאה ברמאותיה זהיר</strong> <small>[רמאי ברמאותו נזהר]</small> ואין לסמוך על כך. ואין לו תקנה עד שישהה במקום.
 <big>ב</big> מסופר: <strong>ההוא תברא דהוה חתים עלה</strong> <small>[שובר אחד שהיה חתום עליו]</small> <strong>רב ירמיה בר אבא, אתיא לקמיה ההיא איתתא</strong> <small>[באה לפניו אשה אחת],</small> <strong>אמרה ליה</strong> <small>[לו]:</small> <strong>לאו אנא הואי</strong> <small>[לא אני הייתי</small> זו<small>]</small> שכתבה את השובר, אלא אשה אחרת התיימרה להיות אני, ואני עצמו לא קיבלתי כתובה. <strong>אמר: אנא נמי אמרי להו</strong> <small>[אני גם כן אמרתי להם]</small> לאלה שהיו אתי בזמן שבאה אותה אשה: <strong>לאו איהי</strong> <small>[לא זו]</small> <strong>היא,</strong> <strong>ואמרו לי: מיקש הוא דקשא לה ובגר לה קלא</strong> <small>[הזדקנה</small> במשך הזמן <small>ונעשה קולה עבה].</small>
 <strong>אמר אביי, אף על גב דאמור רבנן</strong> <small>[אף על פי שאמרו חכמים]:</small>
## דף קסח.
 <strong>כיון שהגיד,</strong> כלומר, אחרי שהעיד אדם עדותו בבית דין <strong>שוב אינו חוזר ומגיד,</strong> ואין אדם יכול לחזור בו מעדותו, מכל מקום <strong>צורבא מרבנן לאו אורחיה למידק</strong> <small>[תלמיד חכם אין דרכו לדקדק</small> להבחין בבירור בנשים<small>]</small> ולכן יש מקום לומר שרימו את ר' ירמיה בר אבא באותו שעה, והוא נאמן על מה שהוא אומר.
  ועוד סיפור דומה, <strong>ההוא תברא דהוה חתים עליה</strong> <small>[שובר אחד שהיה חתום עליו]</small> <strong>רב ירמיה בר אבא</strong> כעד<strong>,</strong> ולאחר זמן באה האשה שנכתב שמה באותו שובר כמי שקיבלה את כתובתה, <strong>אמרה ליה</strong> <small>[לו]:</small> <strong>לאו אנא הואי</strong> <small>[לא אני הייתי</small> זאת<small>]</small> שכתבתם לה את השובר, אלא אשה אחרת חתמה בשמי, ונתנה לבעלי, ואני לא קיבלתי את כתובתי. <strong>אמר לה: איברא אנת הות</strong> <small>[באמת את היית]</small> זו. <strong>אמר אביי: אף על גב דצורבא מרבנן לאו אורחיה למידק</strong> <small>[אף על פי שתלמיד חכם אין דרכו לדקדק],</small> <strong>כיון דדק</strong> <small>[שדקדק]</small> — <strong>דק</strong> <small>[דקדק],</small> וסומכים עליו.
  ואגב כך <strong>אמר אביי: האי צורבא מרבנן דאזיל לקדושי איתתא</strong> <small>[תלמיד חכם שהולך לקדש אשה],</small> ראוי ש<strong>נידבר</strong> <small>[שיקח]</small> <strong>עם הארץ</strong> <strong>בהדיה</strong> <small>[איתו],</small> <strong>דלמא מחלפו לה מיניה</strong> <small>[שמא יחליפו לו אותה],</small> שיסמכו על כך שאין דרכו להסתכל בנשים, ויתנו לו אישה אחרת. ולכן יקח עימו אדם שדרכו להסתכל בנשים.
 <big>א</big> שנינו במשנה: <strong>והבעל נותן שכר</strong> הגט. ומסבירים: <strong>מאי טעמא</strong> <small>[מה טעם</small> הדבר<small>]?</small> — ש<strong>אמר קרא</strong> <small>[הכתוב]:</small> <strong>"וכתב</strong> גט כריתות<strong>... ונתן</strong> בידה<strong>"</strong> (דברים כד, א), משמע שהוא צריך לכתוב, משלו. ומעירים: <strong>והאידנא דלא עבדינן הכי</strong> <small>[ועכשיו שאין אנו עושים כך]</small> אלא האשה היא המשלמת את שכר כתיבת הגט, הרי משום ש<strong>שדיוהו רבנן</strong> <small>[הטילוהו</small> את שכר כתיבת הגט <small>חכמים]</small> על ה<strong>אשה כי היכי</strong> <small>[כדי]</small> שהבעל <strong>לא לשהייה</strong> <small>[ישהה אותו,</small> את הגט<small>]</small> בגלל עניינים של כסף, ויגרום לה להישאר עגונה.
 <big>ב</big> שנינו במשנה ש<strong>כותבין שטר ללוה אף על פי שאין מלוה עמו</strong> והלווה משלם עבור השטר. ואומרים: <strong>פשיטא</strong> <small>[פשוט]</small> שכך הוא, שהרי הוא הזקוק להלוואה ומרויח ממנה! ומשיבים: <strong>לא צריכא</strong> <small>[נצרכה]</small> אלא <strong>בעיסקא</strong> שהם עושים שותפות ביניהם בכסף זה, לומר שאף על פי שיש בכך צד רווח גם למלוה, מכל מקום בעיקרו של דבר הלוואה היא, ועיקר ההנאה הוא ללווה.
 <big>ג</big> ועוד שנינו במשנה ש<strong>כותבין שטר למוכר אף על פי שאין לוקח</strong> עמו, והקונה משלם עבור השטר. ותוהים: <strong>פשיטא</strong> <small>[פשוט],</small> מובן מאליו שהקונה הוא המשלם, שהרי הוא הזוכה בדבר! ומשיבים: <strong>לא צריכא</strong> <small>[נצרכה]</small> אלא <strong>במוכר שדהו מפני רעתה,</strong> שאפשר היה לחשוב שהנאה היא למוכר המצליח להיפטר מן השדה.
 <big>ד</big> עוד שנינו במשנה ש<strong>אין כותבין שטרי אירוסין</strong> אלא מדעת שניהם, והחתן נותן שכר. ואומרים: <strong>פשיטא</strong> <small>[פשוט]</small> שכך הוא, שהרי שטר שיש בו תנאים משני הצדדים — צריכים שניהם להסכים עליו. וגם הדין שהחתן ישלם — פשוט הוא, שהרי הוא המקדש או הנושא אשה! ומשיבים: <strong>לא צריכא</strong> <small>[נצרכה]</small> אלא לומר ש<strong>אפילו</strong> היה זה <strong>צורבא מרבנן</strong> <small>[תלמיד חכם],</small> <strong>דניחא ליה לחמוה לקרוביה</strong> <small>[שנוח לו לחמיו לקרב אותו],</small> והיה מקום לומר שאולי יכול החתן לכתוב את השטר לבדו, וכן דמי השטר יהיו על משפחת הכלה. לכן נאמר שבכל מקרה הדין כן.
 <big>ה</big> ועוד שנינו במשנה ש<strong>אין כותבין שטר אריסות וקבלנות</strong> אלא מדעת שניהם, ושניהם משלמים עבור השטר. ותוהים: <strong>פשיטא</strong> <small>[פשוט]</small> שכך הוא! ומשיבים: <strong>לא צריכא</strong> <small>[נצרכה]</small> אלא לומר שאפילו <strong>ב</strong>שדה <strong>בורה,</strong> שאפשר היה לחשוב שבעל השדה מעוניין להשכיר יותר משהאריס רוצה לשכור, הדין כן.
 <big>ו</big> שנינו במשנה ש<strong>אין כותבין שטרי בירורין אלא מדעת שניהם.</strong> ומבררים: <strong>מאי</strong> <small>[מה</small> פירוש<small>]</small> <strong>"שטרי בירורין"? הכא תרגימו</strong> <small>[כאן</small> בבבל <small>תרגמו]:</small> <strong>שטרי טענתא</strong> <small>[טענות],</small> כלומר, מסמך שכותבים בו בית הדין מה טוען כל אחד מהצדדים, כדי שלא יוכלו לחזור בהם ולטעון דברים אחרים. <strong>רב ירמיה בר אבא אמר:</strong> הכוונה היא למקרה בו אין שני הצדדים מסכימים מי ידון ביניהם, ואז <strong>זה בורר לו</strong> דיין <strong>אחד וזה בורר לו אחד</strong> ושני הדיינים בוררים להם דיין שלישי שידון איתם. ואת הענין הזה צריכים לכתוב, כדי שלא יוכלו לחזור בהם, ומשום כך גם לא ניתן לכותבו שלא מדעת שניהם.
 <big>ז</big> עוד שנינו במשנה ש<strong>רבן שמעון בן גמליאל אומר:</strong> אם רצה אחד מהם, <strong>לשניהם כותבין שנים,</strong> כלומר, כותבים שני שטרי בירורין, <strong>לזה בעצמו ולזה בעצמו.</strong> ושואלים: <strong>לימא</strong> <small>[</small>האם <small>לומר]</small> בהסבר מחלוקתם, ש<strong>ב</strong>שאלה העקרונית, האם בית דין <strong>כופין על מדת סדום קא מיפלגי</strong> <small>[חלוקים הם],</small> וכגון כאן, שאדם מסרב להשתתף בשטר אחד בו מצויות טענות שניהם, למרות שאינו מפסיד בכך דבר, בטענה שרצונו בשטר לעצמו,
 <strong>דמר סבר</strong> <small>[שחכם זה,</small> תנא קמא, <small>סבור]</small> <strong>כופין</strong> על מדת סדום, <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]:</small> <strong>אין כופין</strong> וזכותו לסרב להשתתף בתשלום שכר הסופר?
  ודוחים:  <strong>לא, דכולי עלמא</strong> <small>[לדעת הכל]</small> בדרך כלל <strong>כופין</strong> על מדת סדום, <strong>והכא היינו טעמא</strong> <small>[וכאן זהו הטעם]</small> של <strong>רבן שמעון בן גמליאל,</strong> שמה שאין אחד מהם רוצה בשטר משותף אינו מדת סדום, לפי שטענה של ממש יש לו — <strong>דאמר ליה</strong> <small>[שאומר לו]</small> לשני: <strong>לא ניחא</strong> <small>[נוח]</small> <strong>לי דתהוי</strong> <small>[שתהיה]</small> <strong>זכותך,</strong> טענותיך, <strong>גבי</strong> <small>[אצל,</small> ליד<small>]</small> <strong>זכותי,</strong> משום <strong>דדמית עלאי כי אריא ארבא</strong> <small>[שדומה אתה עלי כאריה אורב].</small>
 <big>ח משנה</big> <strong>מי שפרע מקצת חובו,</strong> ולא נכתב על אותו סכום, ומצד שני לא קרעו את השטר, שהרי לא נפרע כולו, <strong>והשליש</strong> (הפקיד) <strong>את שטרו</strong> ביד אדם שלישי, על מנת להבטיח ללווה שלא יחזור ויתבע המלוה את כל הסכום. <strong>ואמר לו</strong> הלווה לשליש: <strong>"אם לא נתתי לך מכאן</strong> (מעכשיו) <strong>ועד יום פלוני</strong> את שאר הכסף <strong>תן לו</strong> למלוה את <strong>שטרו",</strong> למרות שיוכל לחזור ולגבות את כולו, אם <strong>הגיע</strong> ה<strong>זמן</strong> שקבע <strong>ולא נתן</strong> — <strong>ר' יוסי אומר: יתן</strong> השליש כמו שהתנה הלווה עמו. <strong>ר' יהודה אומר: לא יתן.</strong>
 <big>ט גמרא</big> ושואלים: <strong>במאי קמיפלגי</strong> <small>[במה,</small> באיזה עקרון <small>נחלקו]?</small> ומשיבים: <strong>ר' יוסי סבר</strong> <small>[סבור]:</small> <strong>אסמכתא קניא</strong> <small>[קונה],</small> כלומר, שאם אדם מבטיח דבר על תנאי שהוא סבור שלא יתקיים, כיון שהתקיים התנאי — חלה ההתחייבות. כגון כאן, שהיה הלווה בטוח שיפרע את שאר החוב עד אותו זמן, אלא שנתבדה. <strong>ור' יהודה סבר</strong> <small>[סבור]:</small> <strong>אסמכתא לא קניא</strong> <small>[אינה קונה],</small> ואין זו נחשבת כהתחייבות של ממש.
 <strong>אמר רב נחמן אמר רבה בר אבוה אמר רב: הלכה כר' יוסי</strong> שאסמכתא קונה. <strong>כי אתו לקמיה</strong> <small>[כאשר היו באים לפני]</small> <strong>ר' אמי</strong> בענין דין אסמכתא, <strong>אמר להו</strong> <small>[היה אומר להם]:</small> <strong>וכי מאחר שר' יוחנן מלמדנו פעם ראשונה ושניה</strong> ש<strong>הלכה כר' יוסי, אני מה אעשה?</strong> איך אפסוק שלא כדעת ר' יוחנן.
  ומסכמים: ובכל זאת  <strong>אין הלכה כר' יוסי,</strong> שלא נתקבלה דעתו להלכה.
 <big>י משנה</big> <strong>מי שנמחק שטר חובו</strong> כגון שנפל למים וניטשטש — <strong>מעמיד עליו עדים</strong> שיודעים מה היה כתוב בו, <strong>ובא</strong> עם עדיו <strong>לפני בית דין, ועושין לו קיום</strong> לשטר הזה, וכותבים כך: <strong>"איש פלוני בן פלוני נמחק שטרו ביום פלוני,</strong>
## דף קסח:
 <strong>ופלוני ופלוני</strong> הם <strong>עדיו</strong> בענין זה.
 <big>א גמרא</big> על ענין זה שבמשנתנו <strong>תנו רבנן</strong> <small>[שנו חכמים]:</small> <strong>איזהו</strong> (כיצד הוא) <strong>קיומו</strong> של שטר מחוק? — כותבים על פי העדים את תוכנו, ולאחר מכן כותבים בו כך: <strong>"במותב תלתא הוינא</strong> <small>[במושב שלושה</small> דיינים <small>היינו]</small> <strong>אנו פלוני ופלוני ופלוני,</strong> ואז <strong>הוציא פלוני בן פלוני שטר מחוק לפנינו ביום פלוני, ופלוני ופלוני עדיו"; ואם כתוב בו</strong> בנוסח הקיום הזה: <strong>"הוזקקנו</strong> (נדרשנו) <strong>לעדותן של</strong> ה<strong>עדים</strong> <strong>ונמצאת עדותן מכוונת</strong> (תואמת) <strong>"</strong>— <strong>גובה</strong> בשטר זה, <strong>ואינו צריך להביא ראיה</strong> לאמיתותו של השטר. <strong>ואם לאו</strong> <small>[לא],</small> שלא נכתב כגון דבר זה — <strong>צריך</strong> המלוה <strong>להביא ראיה</strong> לאמיתותו של השטר, כדי לגבות בו.
  ובענין שטר שהובא לבית דין כדי שיקיימוהו, אם <strong>נקרע</strong> השטר בכוונה — הרי זה <strong>פסול, נתקרע</strong> מעצמו — <strong>כשר;</strong> <strong>נמחק או נטשטש</strong> השטר, <strong>אם</strong> עדיין <strong>רישומו</strong> של הכתב הראשון <strong>ניכר</strong> — <strong>כשר.</strong>
 ושואלים: <strong>היכי דמי</strong> <small>[כיצד הוא בדיוק]</small> <strong>נקרע, היכי דמי</strong> <small>[כיצד הוא בדיוק]</small> <strong>נתקרע? אמר רב יהודה: נקרע,</strong> כוונתו <strong>קרע של בית דין</strong> שהם קורעים שטר שכבר אין לו תוקף, <strong>נתקרע</strong> — כוונתו <strong>קרע שאינו של בית דין.</strong>
 ושואלים: <strong>היכי דמי</strong> <small>[כיצד הוא בדיוק]</small> <strong>קרע של בית דין? אמר רב יהודה:</strong> שהם קורעים את <strong>מקום עדים ומקום הזמן ומקום התורף</strong> (עיקרו של השטר — שמות הצדדים וסכום ההלוואה. וכיוצא בזה בשטר המכר). <strong>אביי אמר:</strong> קרע בית דין הוא בצורת <strong>שתי וערב.</strong> 
 <big>ב</big> ודנים עוד בענין כתיבה נוספת של השטר. מסופר: <strong>הנהו ערבאי דאתו</strong> <small>[אותם ערבים שבאו]</small> <strong>לפומבדיתא, דהוו קא אנסי ארעתא דאינשי</strong> <small>[שהיו אונסים,</small> גוזלים <small>קרקעות של בני אדם],</small> וגם היו מכריחים למסור להם את שטרי המכר שלהם, על מנת שלא תהיה בידי הבעלים ראיה לבעלותם על הקרקע. <strong>אתו מרוותיהו לקמיה</strong> <small>[באו בעלי</small> השדות <small>לפני]</small> <strong>אביי, אמרו ליה</strong> <small>[לו]:</small> <strong>ליחזי מר שטרין</strong> <small>[שיראה אדוני</small> את <small>השטר שלנו]</small> <strong>ולכתוב לן מר שטרא אחרינא עליה</strong> <small>[ויכתוב לנו אדוני שטר אחר עליו],</small> <strong>דאי מיתניס חד</strong> <small>[שאם ייאנס,</small> י ילקח בכח <small>אחד</small> מן השטרות<small>]</small> <strong>נקיטינן חד בידן</strong> <small>[נחזיק</small> שטר <small>אחד בידינו].</small>
 <strong>אמר להו</strong> <small>[להם]:</small> <strong>מאי אעביד לכו</strong> <small>[מה אעשה לכם]?</small> ש<strong>אמר רב ספרא: אין כותבין שני שטרות על שדה אחת, דלמא</strong> <small>[שמא]</small> אם יבוא בעל חובו של המוכר ויטרוף מקונה זה את השדה, <strong>טריף</strong> <small>[יטרוף]</small> הקונה מלקוחות מאוחרים יותר את השדה, ויתן להם את השטר כראיה שטרף מידם את הקרקע, <strong>והדר טריף</strong> <small>[ויחזור ויטרוף]</small> מלקוחות אחרים על פי השטר האחר!
 <strong>הוו קא טרדי ליה</strong> <small>[היו מטרידים אותו</small> את אביי בבקשתם<small>],</small> <strong>אמר ליה לספריה</strong> <small>[לו לסופרו]:</small> <strong>זיל</strong> <small>[לך]</small> <strong>כתוב להו</strong> <small>[להם]</small> שטר שיהיה <strong>הוא על המחק ועדיו על הנייר,</strong> שהוא שטר <strong>פסול.</strong>
 <strong>אמר ליה</strong> <small>[לו]</small> <strong>רב אחא בר מניומי לאביי: ודלמא</strong> <small>[ושמא]</small> יהיה <strong>רישומו</strong> של שטר זה <strong>ניכר, ותניא</strong> <small>[ושנינו</small> בברייתא<small>]:</small> <strong>נמחק או נטשטש, אם רישומו ניכר</strong> — <strong>כשר,</strong> ואם כן יישאר החשש שיטרוף פעמיים! <strong>אמר ליה</strong> <small>[לו]:</small> <strong>מי קאמינא</strong> <small>[האם</small> התכוונתי <small>לומר]</small> שיכתוב להם <strong>שטרא מעליא</strong> <small>[שטר מעולה]?</small> <strong>אל"ף בי"ת בעלמא קאמינא</strong> <small>[בלבד],</small> סתם מילים התכוונתי לומר שיכתבו וימחקו.
 <big>ג</big> <strong>תנו רבנן</strong> <small>[שנו חכמים]:</small> <strong>הרי שבא</strong> אדם לפני בית דין <strong>ואמר "אבד שטר חובי",</strong> ואין עדים שאבד לו, <strong>אף על פי שאמרו עדים "אנו כתבנו וחתמנו ונתננו לו"</strong> — <strong>אין</strong> בית דין <strong>כותבין לו את השטר; במה דברים אמורים</strong> — <strong>בשטרי הלואה</strong> שאין כותבים אותם על פי עדות עדים, שמא לא אבד שטרו הראשון, ויוציא אותו ויחזור ויגבה בו. <strong>אבל שטרי מקח וממכר</strong> — <strong>כותבין</strong> את השטר מחדש לפי העדים, <strong>חוץ מן האחריות שבו,</strong> כלומר, בלא האפשרות לגבות מן המוכר או מלקוחות מאוחרים יותר, אם יבוא בעל חובו של המוכר ויטרוף ממנו את הקרקע שקנה. וזאת כדי שלא יוציא את השטר ש"אבד" וישתמש בשטר זה לטרוף מלקוחות שלא כדין.
## דף קסט.
 <strong>רבן שמעון בן גמליאל אומר: אף שטרי מקח וממכר אין כותבין,</strong> שיש לחשוש שמא החזיר הקונה את השטר למוכר, ולשיטתו נתבטלה בכך המכירה, ואם יהיה לקונה עתה שטר מכר אחר — יחזיר אליו את השדה שלא כדין. <strong>וכן היה רבן שמעון בן גמליאל אומר</strong> לענין שטר מתנה: <strong>הנותן מתנה לחברו והחזיר לו</strong> החבר <strong>את השטר</strong> (שטר המתנה) — <strong>חזרה מתנתו. וחכמים אומרים: מתנתו קיימת,</strong> למרות שהחזיר את השטר.
 <big>א</big> ומעתה דנים בפרטי הדינים בברייתא. <strong>אמר מר</strong> <small>[החכם]:</small> מי שטוען שאבד שטר מכר שלו — כותבים לו שטר חדש <strong>חוץ מאחריות שבו,</strong> שאותה אין כותבים בשטר החדש. ושואלים: <strong>מאי טעמא</strong> <small>[מה טעם</small> הדבר<small>]?</small>
 <strong>אמר רב ספרא: לפי שאין כותבין שני שטרות</strong> שיש בהם אחריות <strong>על שדה אחת,</strong> כי יש חשש בדבר, <strong>דלמא אזיל</strong> <small>[שמא ילך]</small> <strong>בעל חוב</strong> של המוכר, שקרקע זו היתה משועבדת לחובו <strong>טריף ליה להאי</strong> <small>[ויטרוף מזה],</small> את הקרקע שנמכרה לו, <strong>ואזיל האי ומפיק חד וטריף</strong> <small>[וילך זה,</small> הקונה, <small>ויוציא</small> שטר מכר <small>אחד</small> מהשנים שבידו, <small>ויטרוף]</small> על ידי סעיף האחריות שבו מה <strong>לקוחות</strong> שקנו אחריו קרקעות מאותו מוכר. <strong>ואמר ליה</strong> <small>[ו</small>אז <small>יאמר לו]</small> <strong>לבעל חוב</strong> שיעשו יחד קנוניה של הלקוחות: <strong>"שוף</strong> <small>[הנח]</small> <strong>לי דאיקום</strong> <small>[שאעמוד]</small> <strong>בה</strong> בקרקע שקניתי, <strong>והדר תא טירפן</strong> <small>[</small><small>ואחר כך בוא תטרוף אותה ממני]</small> פעם שניה <strong>".</strong> <strong>ו</strong>אחרי זמן, כשבעל החוב טורף ממנו שוב קרקע זו, <strong>מפיק אחרינא</strong> <small>[מוציא</small> אותו קונה את השטר <small>האחר</small> שיש בידו על קרקע זו<small>]</small> <strong>והדר אזיל טריף</strong> <small>[ושוב הולך וטורף]</small> <strong>לקוחות אחריני</strong> <small>[אחרים,</small> שהרי יש בו אחריות<small>].</small> וכדי למנוע דבר זה, מוציאים את סעיף האחריות מן השטר החדש.
  ושואלים:  <strong>וכיון דקרעניה לשטרא</strong> <small>[שקרענו</small> כבר <small>את שטר]</small> ה<strong>מלוה</strong> פעם אחת, כאשר טרף את השדה בראשונה, <strong>במאי הדר טריף לה</strong> <small>[במה יחזור ויטרוף אותה]?</small>
 <strong>וכי תימא</strong> <small>[ואם תאמר]</small> ש<strong>לא קרעניה</strong> <small>[קרענו אותו],</small> <strong>והא</strong> <small>[והרי]</small> <strong>אמר רב נחמן: כל טירפא</strong> <small>[שטר טריפה</small> מן קרקעות<small>]</small> שכותב בית הדין, ש<strong>לא כתיב ביה</strong> <small>[כתוב בו]</small> <strong>"קרעניה לשטרא</strong> <small>[קרענו את שטר</small> החוב<small>]</small> של ה<strong>מלוה</strong> ונתנו לו במקומו שטר טריפה <strong>"</strong>— <strong>לאו טירפא</strong> <small>[לא שטר טריפה]</small> <strong>הוא,</strong> ואינו כשר. <strong>ו</strong>כמו כן, <strong>כל אדרכתא</strong> <small>[שטר רדיפה],</small> שכתוב בו שרשאי המלוה לרדוף ולקחת מנכסי הלווה בכל מקום שהם ש<strong>לא כתיב ביה</strong> <small>[כתוב בו]</small> נוסח <strong>"קרעניה לטירפא"</strong> <small>[קרענו את שטר הטריפה]</small> — <strong>לאו אדרכתא</strong> <small>[</small><small>לא</small> <small>שטר רדיפה]</small> <strong>הוא. ו</strong>כמו כן, <strong>כל</strong> שטר <strong>שומא</strong> שכותבים כשמעריכים את שוויים של הנכסים שתפס, ש<strong>לא כתיב ביה</strong> <small>[כתוב בו]</small> <strong>"קרעניה לאדרכתא"</strong> <small>[קרענו את שטר הרדיפה]</small> — <strong>לאו</strong> <small>[לא]</small> שטר <strong>שומא</strong> <strong>היא.</strong> וכיון שכבר גבה המלוה פעם אחת מנכסי הלקוחות — בוודאי נקרע שטר ההלוואה הראשון, וכיצד הוא יכול לחזור ולטרוף שוב את השדה?
 ומשיבים: החשש לקנוניה אינו עם בעל חוב רגיל הבא לטרוף את השדה, שהוא באמת אינו יכול לעשות זאת פעמיים, אלא <strong>לא צריכא</strong> <small>[נצרכה],</small> אין אנו חוששים אלא למי שמוציא את השדה מידו בטענת גזל, <strong>דקאתי</strong> <small>[שהוא בא]</small> <strong>מכח אבהתיה</strong> <small>[אבותיו],</small> שמוכיח בעדים כי שדה זה באמת שלו מאבותיו. והוא יכול לאחר מספר שנים לחזור ולטרוף, כאשר יביא שוב עדים שהשדה שייך לאבותיו.
  על תיאור זה של קנוניה בשני שטרות, <strong>אמר ליה</strong> <small>[לו]</small> <strong>רב אחא מדפתי לרבינא: ולמה ליה</strong> <small>[לו]</small> לבעל השטרות <strong>למימר ליה</strong> <small>[לומר לו]</small> <strong>לבעל חוב</strong> (הבא מכח אבותיו): <strong>"שוף</strong> <small>[הנח]</small> <strong>לי בהאי ארעא ואיקום</strong> <small>[בקרקע זו ואעמוד]</small> <strong>בה"?</strong> <strong>תיפוק ליה</strong> <small>[תצא לו]</small> דרך פשוטה יותר, ש<strong>כיון דנקיט תרי שטרי</strong> <small>[ש</small>הוא <small>מחזיק שני שטרות]</small> — <strong>טריף והדר טריף</strong> <small>[טורף</small> מלקוח אחד, <small>וחוזר וטורף</small> מלקוח אחר<small>]</small> מיד!
  השיב לו: <strong>אם כן</strong> הוא עושה, <strong>נפישי עליה</strong> <small>[מרובים עליו]</small> <strong>בעלי דינין,</strong> יצטרך לבוא לדין עם שני לקוחות שטרף מהם, והוא מפחד שמא יגלו את הרמאות שלו. אבל אם ממתין כמה שנים, יישכח המעשה הראשון, ויוכל לחזור ולטרוף שלא כדין.
 <big>ב</big> ולגופו של דין זה שבברייתא, שכותבים לקונה שטר מכר אחר חוץ מן האחריות שבו, מחשש שמא יחזור ויגבה בשטר הראשון. שואלים: <strong>ולכתוב להאי שטרא מעליא</strong> <small>[ושיכתבו לזה שטר מעולה,</small> שיש בו אחריות<small>],</small> <strong>ולכתוב תברא</strong> <small>[ושיכתוב שובר]</small> <strong>למוכר</strong> שממנו קנה קרקע זו, בנוסח זה: <strong>"כל שטרי דיפקון</strong> <small>[השטרות שייצאו]</small> <strong>על ארעא דא</strong> <small>[קרקע זו]</small> <strong>פסולין, לבר מן דיפוק בזמנא דא</strong> <small>[חוץ מ</small>השטר <small>שיוצא בתאריך זה]</small> 
 <strong>",</strong> ואז לא יוכל לטרוף שוב מכוח שטרו הקודם! <strong>אמרוה רבנן קמיה</strong> <small>[אמרו אותה חכמים לפני]</small> <strong>רב פפא, ואמרי לה קמיה</strong> <small>[ויש אומרים</small> שאמרו זאת <small>לפני]</small> <strong>רב אשי:</strong> ממה שאין משתמשים בדרך זו, האם <strong>זאת אומרת</strong> שככלל <strong>אין כותבין שובר?</strong> ובמקרה דומה, כשמלוה טוען שאבד שטר חובו — אין מחייבים את הלווה לשלם על סמך שובר שיכתוב לו המלוה, עד שיקבל לידיו את שטר החוב?
## דף קסט:
 <strong>אמר להו</strong> <small>[להם]:</small> <strong>בעלמא</strong> <small>[ב</small>דרך <small>כלל]</small> אצל מלוה <strong>כותבין שובר, והכא היינו טעמא</strong> <small>[וכאן זהו הטעם]</small> שאין כותבים, לפי שעדיין יש חשש לקנוניה, <strong>דדלמא אזיל</strong> <small>[שמא ילך]</small> <strong>בעל חוב וטריף מיניה</strong> <small>[ויטרוף ממנו]</small> מן ה<strong>לוקח, ואזיל איהו וטריף</strong> <small>[וילך הוא ויטרוף]</small> מה <strong>לקוחות</strong> האחרים שקנו אחריו, ויחזור בעל החוב ויטרוף ממנו, ואז יוציא הוא את השטר השני ויטרוף מלקוחות עם האחריות שבו. ולזה לא יועיל השובר, שהרי ה<strong>שובר גבי</strong> <small>[אצל]</small> <strong>לקוחות ליכא</strong> <small>[אינו</small> נמצא<small>],</small> אלא אצל המוכר, והם אינם יודעים מכך.
  ושואלים:  <strong>סוף סוף, לקוחות לאו אמרי דארעא הדרי</strong> <small>[האם לא על בעל הקרקע</small> המוכר הם <small>חוזרים]</small> לגבות ממנו, על פי האחריות שנתן להם? ואז יוציא הוא את השובר, ויימצא שהקרקע נלקחה מהם שלא כדין!
 ומשיבים: החשש הוא, שמא <strong>אדהכי והכי שמיט ואכיל פירי</strong> <small>[בין כך וכך ישמוט ויאכל פירות</small> הנמצאים בשדה<small>].</small>
 <strong>אי נמי</strong> <small>[או גם כן]</small> יש לחשוש <strong>ללוקח שלא באחריות</strong> שלא יחזור אל המוכר, ולא יתגלה הדבר.
  ושואלים:  <strong>אי הכי</strong> <small>[אם כך],</small> שאין סומכים על כתיבת שובר, בגלל הפסד הלקוחות — <strong>שטרי הלואה נמי</strong> <small>[גם כן],</small> כשטוען המלוה שאבד שטרו, מדוע כותבים שובר? שמא יוציא המלוה את שטרו ויגבה מן הלקוחות, שאין בידם שובר!
  ומשיבים:  <strong>התם דזוזי מסיק</strong> <small>[שם,</small> במילוה, <small>שכסף</small> הוא <small>חייב</small> לו<small>],</small> כשבא המלוה לטרוף מן לקוחות <strong>אמרי</strong> <small>[אומרים]</small> הם: אולי כבר <strong>פייסיה</strong> <small>[פייס אותו]</small> את <strong>בעל חוב בזוזי</strong> <small>[בכסף],</small> ולכן אינם ממהרים לתת לו לגבות את הקרקע, אלא מבררים עם הלווה אם כבר שילם את חובו. <strong>הכא דארעא מסיק</strong> <small>[כאן,</small> במכר, <small>ש</small>הקונה הראשון <small>קרקע</small> הוא <small>נושה</small> בו במוכר<small>],</small> ומתוך כך הוא בא לטרוף מהם — אינם אומרים כן<small>,</small> <strong>מידע ידעי דמאן דמסיק ארעא</strong> <small>[יודעים</small> הם <small>שמי שנושה קרקע]</small> — <strong>בזוזי</strong> <small>[בכסף]</small> <strong>לא מפייס</strong> <small>[יתפייס],</small> ולכן יש חשש גדול יותר שיוכל לטרוף מהם בלא שילכו אל המוכר תחילה, ועד שיתברר הדבר — יאכל את פירות שדותיהם. 
 <big>א</big> <strong>אמר מר</strong> <small>[החכם]</small> בברייתא שאם טען אדם שאבד לו שטר מכר — כותבים שטר מכר <strong>חוץ מן האחריות שבו.</strong> ומבררים: <strong>היכי כתבינן</strong> <small>[כיצד כותבים אנו]</small> שטר כזה? <strong>אמר רב נחמן, דכתבי הכי</strong> <small>[שכותבים כך]:</small> <strong>"שטרא דנן</strong> <small>[שטר זה]</small> ש<strong>לא למיגבי ביה</strong> <small>[לגבות בו]</small> <strong>לא ממשעבדי</strong> <small>[ממשועבדים]</small> <strong>ולא מבני חרי</strong> <small>[חורין],</small> <strong>אלא כי היכי דתיקום ארעא בידיה</strong> <small>[כדי שתעמוד קרקע</small> זו <small>בידיו]</small> של ה<strong>לוקח"</strong> כתבנוהו, על מנת שתהיה לו ראיה שקרקע זו היא שלו, ולא יבוא המוכר לערער על כך.
 <strong>אמר רפרם, זאת אומרת:</strong> ש<strong>אחריות</strong> — <strong>טעות סופר הוא,</strong> שאם לא נכתבה אחריות נכסים בשטר — אין אנו אומרים שבכוונה הושמטה, אלא אנו מניחים שהיתה זו טעות סופר שלא כתב. וכיצד מוכיחים זאת מדברי רב נחמן — כי <strong>טעמא דכתב ליה הכי</strong> <small>[הטעם,</small> דווקא כ<small>שכותב לו כך]</small> בצורה מפורשת שאין אחריות בשטר, אז אינו יכול לגבות בו, <strong>הא</strong> <small>[הרי]</small> אם <strong>לא כתב ליה הכי</strong> <small>[היה כותב לו כך]</small> — <strong>גבי</strong> <small>[היה גובה].</small>
 <strong>רב אשי אמר: אחריות</strong> — <strong>לאו</strong> <small>[לא]</small> <strong>טעות סופר הוא,</strong> ואם אין אחריות מפורשת בשטר — אין גובה בו אחריות נכסים. <strong>ומאי</strong> <small>[ומה]</small> פירוש <strong>"חוץ מאחריות שבו"</strong> — בפשטות — ש<strong>לא כתיב ביה</strong> <small>[כתוב בו]</small> סעיף ה<strong>אחריות.</strong>
 בענין זה של אחריות, מסופר: <strong>ההיא איתתא דיהבה ליה זוזי לההוא גברא</strong> <strong>למיזבן</strong> <small>[אשה אחת שנתנה כסף לאדם אחד לקנות]</small> <strong>לה ארעא</strong> <small>[קרקע],</small> <strong>אזל זבן</strong> <small>[הלך קנה]</small> <strong>לה</strong> קרקע <strong>שלא באחריות; אתיא לקמיה</strong> <small>[באה לפני]</small> <strong>רב נחמן</strong> להתלונן,
 <strong>אמר ליה</strong> <small>[לו]:</small> הכלל הוא לגבי שליח שיכול המשלח לומר לו: <strong>"לתקוני שדרתיך</strong> <small>[לתקן שלחתיך]</small> <strong>ולא לעוותי"</strong> <small>[לקלקל].</small> ואתה עשית דבר מקולקל, שלא עשית שליחותך כראוי. וכדי לתקן את הדבר <strong>זיל זבנה מיניה</strong> <small>[לך קנה</small> אתה את הקרקע <small>ממנו]</small> מן המוכר <strong>שלא באחריות, והדר זבנה ניהלה</strong> <small>[ואחר כך תמכרנה לה</small> את הקרקע הזו<small>]</small> <strong>באחריות,</strong> שאם יגבה בעל חובו של המוכר את הקרקע — אתה הוא שתפסיד, שתצטרך לפצות את האשה.
 <big>ב</big> שנינו בברייתא ש<strong>רבן שמעון בן גמליאל אומר: הנותן מתנה לחבירו והחזיר לו</strong> המקבל <strong>את השטר</strong> (שטר המתנה) — <strong>חזרה</strong> בכך <strong>מתנתו, וחכמים אומרים: מתנתו קיימת.</strong> ושואלים: <strong>מאי טעמא</strong> <small>[מה הטעם]</small> של <strong>רבן שמעון בן גמליאל? אמר רב אסי, נעשה כאומר לו</strong> בשעת הנתינה: <strong>שדה זו נתונה לך כל זמן שהשטר בידך.</strong>
 <strong>מתקיף לה</strong> <small>[מקשה על כך]</small> <strong>רבה: אי הכי</strong> <small>[אם כך]</small> אתה אומר, אם <strong>נגנב או אבד</strong> השטר <strong>נמי</strong> <small>[גם כן]</small> חזרה בכך המתנה!
 <strong>אלא אמר רבה:</strong> רבן שמעון בן גמליאל וחכמים <strong>ב</strong>שאלה האם <strong>אותיות נקנות במסירה קמיפלגי</strong> <small>[חלוקים הם],</small> כלומר, האם שטרות (והזכויות הכתובות בהם) נקנים מאדם אחד לחבירו על ידי מסירה בלבד, או צריך מעשה אחר כדי להקנותם. ש<strong>רבן שמעון בן גמליאל סבר</strong> <small>[סבור]:</small> <strong>אותיות נקנות במסירה,</strong> וכיון שהחזיר המקבל את השטר — קנה הנותן יחד עמו גם את החזקה על הנכסים, <strong>ורבנן סברי</strong> <small>[וחכמים סבורים]:</small> <strong>אין אותיות נקנות במסירה</strong> וצריכים מעשה נוסף של הקניה. ולכן ההחזקה בשטר אינה מוכיחה דבר. ומבררים את דעתו של רבן שמעון בן גמליאל בענין זה.
 <strong>תנו רבנן</strong> <small>[שנו חכמים]:</small> <strong>הבא לידון בשטר ובחזקה</strong> שבאים ומערערים על בעלותו על קרקע שבידיו, ויש בידו שטר מכר, וגם עדים שהיתה לו חזקה בשדה — הרי זה <strong>נידון בשטר,</strong> ולפי זה מאמתים את בעלותו. אלו <strong>דברי רבי. רבן שמעון בן גמליאל אומר:</strong> נידון <strong>בחזקה,</strong> ועל ידי כך מתאמתת בעלותו.
  ושואלים:  <strong>במאי קמיפלגי</strong> <small>[במה,</small> באיזה עקרון, <small>הם חלוקים]?</small> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר: ב</strong>שאלה אם <strong>אותיות נקנות במסירה קא מיפלגי</strong> <small>[חלוקים הם],</small> כלומר, במקרה בו מסר המוכר לקונה את השטר בו הוא עצמו קנה את השדה, 
## דף קע.
 <strong>רבן שמעון בן גמליאל סבר</strong> <small>[סבור]:</small> <strong>אין אותיות נקנות במסירה,</strong> ולכן לא נקנה לו השדה במסירת השטר, וממילא החזקת השטר בידו אינה הוכחה. והוא צריך איפוא להסתמך דווקא על חזקתו. <strong>ורבי סבר</strong> <small>[סבור]:</small> <strong>אותיות נקנות במסירה,</strong> ואינו צריך לחזקה.
 <strong>אמר ליה</strong> <small>[לו]</small> <strong>אביי: אם כן, פלוגתא לדמר</strong> <small>[</small>הרי זו <small>מחלוקת על</small> דברי <small>אדוני]</small> רבה (רבו של אביי) שפירש את הברייתא שדנו בה בעמוד הקודם, כך שרבן שמעון בן גמליאל סבור שאותיות נקנות במסירה! <strong>אמר ליה</strong> <small>[לו]</small> רב דימי: <strong>ותפלוג</strong> <small>[ותהיה</small> זו <small>מחלוקת]!</small> שאינו חייב להסכים לדברי רבה, ומה בכך?
 <strong>אמר ליה</strong> <small>[לו]</small> אביי, <strong>הכי קאמינא</strong> <small>[כך אני אומר]</small> <strong>לך:</strong> <strong>מתניתא לא מיתרצא</strong> <small>[הברייתא</small> הראשונה <small>אינה מתיישבת]</small> <strong>אלא כדמתרצא מר</strong> <small>[כפי שמתרץ</small> אותה <small>אדוני,</small> רבה<small>],</small> <strong>ואם כן קשיא</strong> <small>[קשה]</small> מדברי <strong>רבן שמעון בן גמליאל</strong> על דברי <strong>רבן שמעון בן גמליאל!</strong>
 <strong>אלא אמר אביי:</strong> גם לדעת רבן שמעון בן גמליאל אותיות נקנות במסירה, ויש לפרש את המחלוקת בשטר וחזקה באופן אחר, <strong>הכא במאי עסקינן</strong> <small>[כאן במה אנו עוסקים]</small> — <strong>כגון שנמצא אחד מהן</strong> מעדי אותו השטר שבידי המחזיק בקרקע, <strong>קרוב או פסול,</strong>
 <strong>ובפלוגתא</strong> <small>[ובמחלוקת]</small> של <strong>ר' מאיר ור' אלעזר קא מיפלגי</strong> <small>[חלוקים הם],</small> <strong>רבי סבר לה</strong> <small>[סבור]</small> <strong>כר' אלעזר,</strong> ש<strong>אמר: עדי מסירה כרתי</strong> <small>[כורתים]</small> גומרים את הקנין, וכיון שנמסר השטר בעדים (והעדים מעידים על כך), אין חוששים לסמוך עליו,
 <strong>ורבן שמעון בן גמליאל סבר לה</strong> <small>[סבור]</small> <strong>כ</strong>דעת <strong>ר' מאיר,</strong> ש<strong>אמר: עדי חתימה כרתי</strong> <small>[כורתים],</small> והואיל והעדות פסולה — השטר פסול, ולא ניתן להסתמך אלא על החזקה בקרקע.
  ומקשים: וכי נחלקו ר' מאיר ור' אלעזר במקרה זה?  <strong>והא</strong> <small>[והרי]</small> <strong>אמר ר' אבא: מודה היה</strong> גם <strong>ר' אלעזר ב</strong>שטר ה<strong>מזוייף מתוכו,</strong> כגון שהיה בו עד פסול, <strong>שהוא פסול,</strong> גם אם נמסר בעדים כשרים!
 <strong>אלא אמר ר' אבינא: הכל מודים, שאם כתוב בו: "הוזקקנו לעדותן של עדים, ונמצאת עדותן מזוייפת"</strong> — <strong>שהוא פסול, כ</strong>דברי <strong>ר' אבא,</strong> שמודה ר' אלעזר במזוייף מתוכו. <strong>לא נחלקו</strong> רבן שמעון בן גמליאל ורבי, <strong>אלא ב</strong>מקרה שבידי המחזיק היה <strong>שטר שאין עליו עדים כלל,</strong> ש<strong>רבי סבר לה</strong> <small>[סבור]</small> <strong>כר' אלעזר,</strong> ש<strong>אמר: עדי מסירה כרתי</strong> <small>[כורתים]</small> ואין צורך בעדים החתומים על השטר, ונגמר הקנין במסירת השטר בפני עדים. <strong>ורבן שמעון בן גמליאל סבר לה</strong> <small>[סבור]</small> <strong>כר' מאיר,</strong> ש<strong>אמר: עדי חתימה כרתי</strong> <small>[כורתים]</small> ולפיהם קובעים את הדבר. ואם אין עדים בשטר — הריהו פסול, ובוודאי לא קנה בו את השדה, ואם כן יש צורך להסתמך על החזקה.
 <strong>ואיבעית אימא</strong> <small>[ואם תרצה אמור]:</small> לא בזה נחלקו, אלא במקרה בו המערער על השדה טוען כי לא היתה כלל מכירה, והשטר שביד המחזיק אבד לו, או שלא נכתב לשם קנין. ו<strong>ב</strong>שאלה האם כשאדם <strong>מודה בשטר ש</strong>הוא <strong>כתבו</strong> האם <strong>צריך</strong> מחזיק השטר <strong>לקיימו קא מיפלגי</strong> <small>[חלוקים הם],</small> ש
 <strong>רבי סבר</strong> <small>[סבור]:</small> <strong>מודה בשטר שכתבו</strong> — <strong>אין צריך</strong> המחזיק בו <strong>לקיימו,</strong> וכאן אם מוכר השדה מודה שכתב את השטר — שוב אין צורך בחזקה כהוכחה לבעלות בקרקע. <strong>ורבן שמעון בן גמליאל סבר</strong> <small>[סבור]:</small> <strong>צריך לקיימו,</strong> ואם אינו יכול לקיימו — עליו להסתמך על החזקה.
  ומקשים:  <strong>והא איפכא שמעינן להו</strong> <small>[והרי היפך</small> הדברים הללו <small>שמענו אותם</small> אומרים<small>]</small> במקום אחר! <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שנים אדוקין</strong> (אוחזים) <strong>בשטר</strong> חוב, <strong>מלוה אומר "</strong>השטר הזה <strong>שלי הוא ונפל ממני</strong> לפני שנפרע <strong>ו</strong>אתה <strong>מצאתו", ולוה אומר</strong> "אכן, <strong>שלך הוא, ו</strong>אולם <strong>פרעתיו לך</strong> ואתה נתתו לי" — במקרה זה <strong>יתקיים השטר בחותמיו,</strong> יבדקו אם יש מי שמכיר את חתימות העדים שבו, ואז יגבה בו המלוה. אלו <strong>דברי רבי, רבן שמעון בן גמליאל אומר: יחלוקו;</strong>
 <strong>והוינן</strong> <small>[והיינו עוסקים,</small> מתקשים<small>]</small> <strong>בה, ולית ליה</strong> <small>[ו</small>כי <small>אין לו]</small> <strong>לרבי,</strong> אינו סבור כמו <strong>הא דתנן</strong> <small>[זו ששנינו</small> במשנה<small>]:</small> <strong>שנים אוחזין בטלית, זה אומר "אני מצאתיה" וזה אומר "אני מצאתיה"</strong> — <strong>זה ישבע שאין לו בה פחות מחציה, וזה ישבע שאין לו בה פחות מחציה, ויחלוקו?</strong> ואם כן, מדוע אינו אומר שגם בשנים האוחזים בשטר יחלוקו?
 <strong>ואמר רבא אמר רב נחמן: ב</strong>שטר <strong>מקויים</strong> — <strong>דכולי עלמא לא פליגי</strong> <small>[הכל אינם חלוקים]</small> ש<strong>יחלוקו,</strong> שהרי לא ברור ממי נפל השטר. <strong>כי פליגי</strong> <small>[כאשר</small> הם <small>חלוקים]</small> הרי זה <strong>ב</strong>שטר <strong>שאינו מקויים,</strong> ובאופן זה, <strong>רבי סבר</strong> <small>[סבור]:</small> <strong>מודה בשטר שכתבו</strong> — <strong>צריך לקיימו, ואי</strong> <small>[ואם]</small> <strong>מקיים ליה</strong> <small>[אותו,</small> את השטר<small>]</small> <strong>גבי פלגא</strong> <small>[גובה חצי]</small> כדין אותה משנה, <strong>ואי</strong> <small>[ואם]</small> <strong>לא</strong> — <strong>חספא בעלמא</strong> <small>[</small>כ<small>חרס בלבד]</small> <strong>הוא</strong> ואין לו תוקף כלל.
 <strong>ורבן שמעון בן גמליאל סבר</strong> <small>[סבור]:</small> <strong>מודה בשטר שכתבו אין צריך לקיימו, ו</strong>לכן בכל מקרה <strong>יחלוקו!</strong>
 ואומרים: <strong>איפוך</strong> <small>[הפוך]</small> את השיטות בברייתא האחרונה, ואמור שרבי הוא האומר יחלוקו.
 <strong>ואיבעית אימא</strong> <small>[ואם תרצה אמור]:</small> <strong>לעולם לא תיפוך</strong> <small>[אל תהפוך]</small> ותשאיר את השיטות במקומן, <strong>אלא הכא</strong> <small>[כאן]</small> <strong>ב</strong>שאלה האם צריך <strong>לברר קמיפלגי</strong> <small>[הם חולקים],</small> כלומר, כשאדם טוען מספר טענות, ואינו צריך את כולן, האם צריך ללכת ולברר כל אחת מטענותיו או לא. שלדעת רבי, שאמר שנידון בשטר, כיון שטען המחזיק שיש בידו שטר — עליו להביא גם את השטר לפנינו, למרות שיש בידו חזקה. ואילו לדעת רבן שמעון גמליאל, שאמר שנידון בחזקה — אנו מתעלמים מטענה זו של השטר, ואומרים שכיון שאפשר לדון על פי החזקה די בכך.
  ופירוש זה הוא <strong>כי הא</strong> <small>[כמו</small> מעשה <small>זה]</small> ש<strong>רב יצחק בר יוסף הוה מסיק ביה זוזי</strong> <small>[היה נושה בו כספים]</small> <strong>בר' אבא,</strong> שהלווהו בפני עדים. <strong>אתא לקמיה</strong> <small>[בא לפני]</small> <strong>ר' יצחק נפחא</strong> <small>[הנפח]</small> לתבוע את הכסף מר' אבא, <strong>אמר</strong> ר' אבא: <strong>פרעתיך</strong> (פרעתי לך) את החוב <strong>בפני פלוני ופלוני. אמר ליה</strong> <small>[לו]</small> <strong>ר' יצחק:</strong> אם כן, <strong>יבואו פלוני ופלוני</strong> העדים <strong>ויעידו. אמר ליה</strong> <small>[לו]</small> ר' אבא: <strong>אי</strong> <small>[</small>ו<small>אם]</small> <strong>לא אתו</strong> <small>[יבואו]</small> העדים האם <strong>לא מהימנינא</strong> <small>[אין אני נאמן]?</small> <strong>והא קיימא לן</strong> <small>[והרי מוחזק לנו]:</small> <strong>המלוה את חבירו בעדים</strong> — <strong>אינו צריך לפרעו בעדים!</strong>
 <strong>אמר ליה</strong> <small>[לו]:</small> <strong>אנא בההיא כשמעתא דמר סבירא לי</strong> <small>[אני</small> בענין <small>זה כהלכתו של אדוני,</small> <small>סבור אני],</small> ש<strong>אמר ר' אבא אמר רב אדא בר אהבה אמר רב: האומר לחבירו "פרעתיך בפני פלוני ופלוני"</strong> — <strong>צריך שיבואו פלוני ופלוני ויעידו. אמר ליה</strong> <small>[לו],</small> <strong>והא</strong> <small>[והרי]</small> <strong>אמר רב גידל אמר רב: הלכה כדברי רבן שמעון בן גמליאל</strong> שאין צריך לברר כל הטענות. <strong>ואף רבי</strong> החולק ואומר שצריך להביא גם את הראיה בשטר, <strong>לא</strong>
## דף קע:
 <strong>אמר אלא</strong> שצריך לכתחילה <strong>לברר</strong> ולקיים את שטרו. אבל אם לא ימצא עדים לקיימו — עדיין יש לו חזקה. ואף כאן, אם לא יבואו העדים — אין הדבר מבטל את טענתי! <strong>אמר ליה</strong> <small>[לו]:</small> <strong>אנא נמי</strong> <small>[אני גם כן]</small> <strong>לברר קאמינא</strong> <small>[אומר אני],</small> שעליך לכתחילה להביא את העדים שהזכרת את שמם.
 <big>א משנה</big> <strong>מי שפרע מקצת חובו</strong> מה יעשה כדי שלא יצטרך לפרוע את כולו שוב, כשיחזור המלוה ויציג בפניו את שטר החוב? <strong>ר' יהודה אומר: יחליף,</strong> כלומר, יקרע המלוה את השטר ויכתוב במקומו שטר אחר על הסכום שנותר, <strong>ר' יוסי אומר: יכתוב</strong> המלוה ללווה <strong>שובר</strong> (קבלה) על הסכום ששולם לו, והשטר יישאר בידו. <strong>אמר ר' יהודה:</strong> אם כן <strong>נמצא זה</strong> הלווה <strong>צריך להיות שומר שוברו מן העכברים,</strong> שאם יאכלוהו עכברים או יאבד באופן אחר — יצטרך לשלם את מלוא הסכום שבשטר, אף ששילם כבר חלק ממנו! <strong>אמר לו ר' יוסי: כך יפה</strong> (ראוי) <strong>לו,</strong> שהוא משועבד למלוה, <strong>ולא ירע כחו של זה</strong> המלוה.
 <big>ב גמרא</big> על האמור במשנתנו <strong>אמר רב הונא אמר רב: אין הלכה לא כר' יהודה ולא כר' יוסי, אלא</strong> כך עושים במקרה שנפרע מקצת החוב: <strong>בית דין מקרעין</strong> את <strong>השטר</strong> הראשון <strong>וכותבין לו</strong> למלוה <strong>שטר</strong> חוב <strong>אחר</strong> בסכום הנותר, ובשטר החדש ייכתב זמן החוב <strong>מזמן</strong> של השטר ה<strong>ראשון,</strong> כך שאין אף אחד מהם מפסיד.
 <strong>אמר ליה</strong> <small>[לו]</small> <strong>רב נחמן לרב הונא, ואמרי לה</strong> <small>[ויש אומרים]</small> שאמר זאת <strong>רב ירמיה בר אבא לרב הונא: אי שמיעא ליה</strong> <small>[אם היתה נשמעת,</small> נודעת <small>לו]</small> <strong>לרב הא</strong> <small>[זו]</small> ה<strong>ברייתא דתניא</strong> <small>[ששנויה]</small> בשיטתו של ר' יהודה: <strong>עדים מקרעין את השטר וכותבין לו שטר אחר מזמן ראשון</strong> — <strong>הוה הדר ביה</strong> <small>[היה חוזר בו]</small> ופוסק כדברי ר' יהודה, כלשון הברייתא.
 <strong>אמר ליה</strong> <small>[לו]</small> רב הונא: <strong>שמיע ליה</strong> <small>[שמע]</small> רב וידע את הברייתא הזו, <strong>ו</strong>בכל זאת <strong>לא הדר ביה</strong> <small>[חזר בו]</small> מדבריו, ומה טעמו?
## דף קעא.
 שכן יש להבחין: <strong>בשלמא</strong> <small>[נניח]</small> במקרה המדובר במשנתנו, נעשה הדבר על ידי <strong>בי דינא</strong> <small>[בית דין]</small> שהם <strong>אלימי לאפקועי ממונא</strong> <small>[חזקים</small> דיים כדי <small>להפקיע ממון]</small> ולכן הם יכולים להקדים את זמן השעבוד לפני זמן כתיבת השטר. <strong>אלא</strong> במקרה המדובר בברייתא, <strong>עדים ש</strong>כבר <strong>עשו שליחותן</strong> בכתיבת שטר ראשון, וכי הם <strong>חוזרין ועושין שליחותן?</strong>
 ותוהים: <strong>ו</strong>האם <strong>לא</strong> יכולים עדים לחזור ולעשות שליחותם? <strong>והא</strong> <small>[והרי]</small> <strong>אמר רב יהודה אמר רב</strong> עצמו: <strong>עדים כותבין אפילו עשרה שטרות על שדה אחת!</strong>
 את הקושי הזה מפרשים בשתי דרכים דומות, <strong>רב יוסף אמר:</strong> פה מדובר <strong>בשטר מתנה</strong> שאין בו אחריות, כך שאין בו הפסד לאדם אחר.
 <strong>ורבה אמר:</strong> כותבים עשרה שטרות, אפילו שטר מכר, דווקא <strong>בשטר</strong> <strong>שאין בו אחריות</strong> ואינו מחייב אחרים.
  ושואלים:  <strong>מאי</strong> <small>[מהי]</small> אותה <strong>ברייתא</strong> שרמזו לה? ומביאים את הברייתא בשלמותה, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיו נושין בו אלף זוז, ופרע מהן חמש מאות זוז,</strong> מה עושים? — <strong>עדים מקרעין את השטר וכותבין לו שטר אחר מזמן ראשון,</strong> אלו <strong>דברי ר' יהודה. ר' יוסי אומר: שטר זה</strong> הראשון <strong>יהא מונח במקומו</strong> כמות שהוא, <strong>ויכתבו</strong> ללווה <strong>שובר</strong> על מה שפרע;
 <strong>ומפני שני דברים אמרו</strong> ש<strong>כותבין שובר</strong> ואין מקרעים את השטר: <strong>אחת</strong> — <strong>כדי שיכוף,</strong> שיגרום הדבר ללווה למהר ו<strong>לפורעו,</strong> מפני שיש עליו שטר חוב בסכום גדול. <strong>ואחת</strong> — <strong>כדי שיגבה</strong> המלוה מנכסים שהיו ביד הלווה כבר <strong>מזמן ראשון,</strong> ולא רק מזמן שני.
  על ההסבר השני שואלים: <strong>והא</strong> <small>[והרי]</small> <strong>ר' יהודה נמי</strong> <small>[גם כן]</small> שאמר שכותבים שטר חדש, <strong>מזמן ראשון קאמר</strong> <small>[הוא אומר]</small> שצריך לכתוב את השטר! ומשיבים: <strong>הכי קאמר ליה</strong> <small>[כך אומר לו]</small> <strong>ר' יוסי לר' יהודה: אי</strong> <small>[אם]</small> <strong>מזמן ראשון קאמרת</strong> <small>[אומר אתה]</small> שצריך לכתוב את השטר השני — <strong>פליגנא עלך בחדא</strong> <small>[חולק אני עליך ב</small>דבר <small>אחד]</small> בגלל סיבה אחת — כדי שיכוף לפורעו, <strong>אי</strong> <small>[אם]</small> <strong>מזמן שני קאמרת</strong> <small>[אומר אתה]</small> שכותבים בשטר החדש — <strong>פליגנא עלך בתרתי</strong> <small>[חולק אני עליך בשתיים]</small> משתי סיבות.
 <big>א</big> <strong>תנו רבנן</strong> <small>[שנו חכמים]:</small> <strong>שטר שזמנו כתוב בשבת או בעשרה בתשרי</strong> שהוא יום הכיפורים, ובוודאי לא נכתבו השטרות בימים אלה, שהרי אסור לכתוב בהם — <strong>שטר מאוחר הוא,</strong> כלומר, שאיחרו את התאריך הכתוב בשטר מן הזמן שהיתה בו העיסקה באמת, <strong>וכשר</strong> הוא, אלו <strong>דברי ר' יהודה, ר' יוסי פוסל</strong> בשטר מאוחר. <strong>אמר לו ר' יהודה: והלא מעשה בא לפניך בצפורי</strong> בשטר כזה <strong>והכשרת! אמר לו: כשהכשרתי</strong> — <strong>בזה הכשרתי</strong> כשזמנו היה בשבת או ביום הכיפורים, כשהיה ברור מתאריכו שהוא מאוחר.
  ותוהים על תשובתו של ר' יוסי: <strong>והא</strong> <small>[והרי]</small> <strong>ר' יהודה נמי</strong> <small>[גם כן]</small> <strong>בזה</strong> בשטר כזה <strong>קאמר</strong> <small>[הוא אומר]</small> שכשר, ועל מה חלק ר' יוסי?
 <strong>אמר ר' פדת</strong> בהסבר דברי הברייתא: <strong>הכל מודים, שאם הוזקקנו ל</strong>בדוק <strong>עונתו</strong> (זמנו) <strong>של שטר,</strong> שלא נאמר בו באיזה יום בשבוע נכתב, או באיזה יום בחודש העברי נכתב, <strong>ונמצאת עונתו מכוונת בשבת או בעשרה בתשרי ש</strong>כדברי ר' יהודה בברייתא — <strong>שטר מאוחר הוא וכשר,</strong> לפי שמוכח מן השטר שהוא מאוחר, ואין לחשוש לתקלה.
## דף קעא:
 <strong>לא נחלקו אלא בשטר מאוחר בעלמא</strong> <small>[סתם],</small> שאין ניכר מתוכו שהוא מאוחר, ש
 <strong>ר' יהודה לטעמיה</strong> <small>[לטעמו,</small> לשיטתו<small>]</small> במשנתנו, במי שפרע מקצת חובו, ש<strong>אמר: אין כותבין שובר,</strong> אלא המלוה צריך להחזיר את השטר ללווה. <strong>ו</strong>אם כן <strong>לא נפיק מיניה חורבא</strong> <small>[אין יוצא מזה נזק];</small>
 <strong>ור' יוסי לטעמיה</strong> <small>[לטעמו,</small> לשיטתו<small>],</small> ש<strong>אמר: כותבין שובר</strong> ואין מחזירים את השטר ללווה, <strong>ונפיק מיניה חורבא</strong> <small>[ויוצא מזה נזק]</small> שמא יפרע חובו לפני זמן השטר, ולא יחזיר המלוה את השטר, אלא יטען שאבד, ויכתוב שובר, ולאחר זמן יוציא את השטר ויגבה בו כאילו חזר והלוה לו בתאריך מאוחר יותר.
 <big>א</big> ובענין כתיבת שובר שנחלקו בה במשנתנו, <strong>אמר רב הונא בריה</strong> <small>[בנו]</small> של <strong>רב יהושע: אפילו למאן דאמר</strong> <small>[ל</small>דעת <small>מי שאומר]</small> ש<strong>כותבין שובר,</strong> כלומר, לדעת ר' יוסי, <strong>הני מילי אפלגא</strong> <small>[דברים אלה</small> אמורים <small>על מחצית],</small> על חלק מן הסכום, כשפרע מקצת החוב, ויש שטר על כל הסכום ביד המלוה, <strong>אבל אכוליה</strong> <small>[על כולו]</small> כגון שהמלוה טוען שהשטר אבד — <strong>לא.</strong>
 ומעירים: <strong>ולא היא</strong> (ואין הדבר כן), <strong>אפילו אכוליה כתבינן</strong> <small>[על כולו כותבים אנו];</small>
 <strong>כי הא</strong> <small>[כמו</small> מעשה <small>זה]</small> ש<strong>רב יצחק בר יוסף הוה מסיק ביה זוזי</strong> <small>[היה נושה בו כסף]</small> <strong>בר' אבא, אתא לקמיה</strong> <small>[בא</small> הדין <small>לפני]</small> <strong>ר' חנינא בר פפי, אמר ליה</strong> <small>[לו]</small> רב יצחק בר יוסף לר' אבא: <strong>הב</strong> <small>[תן]</small> <strong>לי</strong> את <strong>זוזיי</strong> <small>[מעותי],</small> <strong>אמר ליה</strong> <small>[לו]</small> ר' אבא: <strong>הב</strong> <small>[תן]</small> <strong>לי</strong> את <strong>שטראי</strong> <small>[שטרי]</small> <strong>ושקול זוזך</strong> <small>[וקח</small> את <small>כספך],</small> <strong>אמר ליה</strong> <small>[לו]:</small> <strong>שטרך אירכס</strong> <small>[אבד]</small> <strong>לי,</strong> <strong>אכתוב לך תברא</strong> <small>[שובר]</small> שפרעת לי את כל החוב, <strong>אמר ליה</strong> <small>[לו]</small> ר' חנינא בר פפי, שבאו לדון לפניו: <strong>הא</strong> <small>[הרי]</small> <strong>רב ושמואל דאמרי תרוייהו</strong> <small>[שאמרו שניהם]:</small> <strong>אין כותבין שובר!</strong>
 <strong>אמר: מאן יהיב לן מעפריה</strong> <small>[מי יתן לנו מעפרם]</small> של <strong>רב ושמואל רמינן בעיינין</strong> <small>[</small>ו<small>נשים בעינינו]</small> מרוב הערצתנו להם, שבוודאי גדולי עולם היו, מכל מקום <strong>הא</strong> <small>[הרי]</small> <strong>ר' יוחנן והא</strong> <small>[והרי]</small> <strong>ריש לקיש דאמרי תרוייהו</strong> <small>[שאמרו שניהם]:</small> <strong>כותבין שובר.</strong>
 ומעירים, <strong>וכן כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' אילעא: כותבין שובר.</strong>
 ומעירים: <strong>ומסתברא</strong> <small>[ומסתבר</small> לומר<small>]</small> ש<strong>כותבין שובר</strong> במקרה שהמלוה טוען שאבד שטרו, ומחייבים את הלווה לפרוע את החוב, <strong>דאי סלקא דעתא</strong> <small>[שאם עולה על הדעת]</small> לומר ש<strong>אין כותבין שובר,</strong> אם <strong>אבד שטרו של זה</strong> של המלוה — <strong>יאכל הלה</strong> הלווה <strong>וחדי</strong> <small>[וישמח]</small> שאינו צריך לשלם?
 <strong>מתקיף לה</strong> <small>[מקשה על כך]</small> <strong>אביי: ואלא מאי</strong> <small>[מה]</small> תאמר, <strong>כותבין שובר</strong> כשטוען המלוה שאבד שטרו? <strong>אבד שוברו של זה</strong> — <strong>יאכל הלה</strong> זה המלוה, שיגבה פעם שניה בשטרו, <strong>וחדי</strong> <small>[וישמח]?</small> <strong>אמר ליה</strong> <small>[לו]</small> <strong>רבא: אין</strong> <small>[כן],</small> אנו צריכים לדאוג יותר למלוה מאשר ללווה, כפי שאמר הכתוב <strong>"עבד לוה לאיש מלוה"</strong> (משלי כב, ז).
 <big>ב</big> ובענין שטר מאוחר שנחלקו בו ר' יהודה ור' יוסי, <strong>תנן התם</strong> <small>[שנינו שם]</small> במסכת שביעית: <strong>שטרי חוב המוקדמין</strong> שהזמן הכתוב בהם מוקדם לזמן כתיבת השטר — <strong>פסולין,</strong> <strong>והמאוחרין כשרין.</strong>
 <strong>אמר רב המנונא: לא שנו</strong> דבר זה <strong>אלא</strong> ב<strong>שטרי הלואה, אבל שטרי מקח וממכר</strong> — <strong>אפילו מאוחרין נמי</strong> <small>[גם כן]</small> <strong>פסולין. מאי טעמא</strong> <small>[מה טעם</small> הדבר<small>]?</small> — לפי שעלול הקונה להשתמש בו שלא כדין. כיצד? — <strong>זימנין דמזבין ליה ארעא</strong> <small>[פעמים ש</small>הוא <small>מוכר לו קרקע]</small> <strong>בניסן, וכתיב ליה</strong> <small>[וכותב אותו]</small> את התאריך שבשטר <strong>בתשרי</strong> שלאחר מכן, <strong>ומתרמי ליה זוזי ביני ביני וזבין ליה מיניה</strong> <small>[ומזדמן לו</small> למוכר <small>כסף בינתיים,</small> וחוזר <small>וקונה אותה ממנו].</small> <strong>וכי מטי</strong> <small>[וכאשר בא]</small> חודש <strong>תשרי מפיק ליה</strong> <small>[מוציא לו]</small> הקונה את השטר <strong>ואמר ליה</strong> <small>[ואומר לו]</small> למוכר: <strong>הדר זבנתה מינך</strong> <small>[חזרתי</small> ו<small>קניתי אותה ממך]</small> והרי השטר המעיד על המכירה עכשיו!
  ומקשים:  <strong>אי הכי</strong> <small>[אם כך],</small> אם לזה אתה חושש, <strong>שטרי הלואה נמי</strong> <small>[גם כן]</small> יש בהם מקום לחשש זה, כיצד? — <strong>זמנין דיזיף</strong> <small>[פעמים ש</small>הוא <small>לווה]</small> <strong>בניסן וכתיב ליה שטרא</strong> <small>[וכותב לו שטר]</small> שתאריכו <strong>בתשרי</strong> שאחריו<strong>, ומתרמי ליה זוזי ביני ביני ופרע ליה</strong> <small>[ומזדמן לו</small> ללווה <small>כסף בינתיים ופורע לו],</small> <strong>ואמר ליה</strong> <small>[ואומר לו]</small> הלווה למלוה: <strong>הב</strong> <small>[תן]</small> <strong>לי</strong> את <strong>שטראי</strong> <small>[שטרי],</small> <strong>ואמר ליה</strong> <small>[ואומר לו]</small> המלוה: <strong>אירכס</strong> <small>[אבד]</small> <strong>לי</strong> השטר. <strong>וכתיב ליה תברא</strong> <small>[וכותב לו</small> ללווה <small>שובר</small> שפרע את חובו<small>],</small> אבל באמת השטר נשאר ביד המלוה. <strong>וכי מטי זמניה</strong> <small>[וכאשר בא זמנו]</small> של השטר, בתשרי, <strong>מפיק ליה</strong> <small>[מוציא אותו]</small> <strong>ואמר ליה</strong> <small>[ואומר לו]:</small> <strong>הני השתא</strong> <small>[</small>מעות <small>אלה</small> בשטר, <small>עכשיו]</small> <strong>הוא דיזפת מינאי</strong> <small>[שלווית ממני]!</small>
 ומשיבים: <strong>קסבר</strong> <small>[סבור הוא]</small> רב המנונא: <strong>אין כותבין שובר</strong> ואין הלווה פורע למלוה עד שיחזיר לו את שטרו, ולפיכך אין לחשוש לכך.
 <strong>אמר ליה</strong> <small>[לו]</small> <strong>רב יימר לרב כהנא, ואמרי לה</strong> <small>[ויש אומרים]</small> שאמר זאת <strong>רב ירמיה מדיפתי לרב כהנא: והאידנא דכתבינן שטרי מאוחרי וכתבינן תברא</strong> <small>[ועכשיו שאנו כותבים שטרות מאוחרים וכותבים אנו</small> גם <small>שוברים],</small> <strong>אמאי קעבדינן הכי</strong> <small>[מדוע עושים אנו כך]?</small> הרי יש מקום לחשוש! <strong>אמר ליה</strong> <small>[לו]</small> רב כהנא: <strong>בתר</strong> <small>[אחרי]</small> ש<strong>אמר להו</strong> <small>[להם]</small> <strong>ר' אבא לספריה</strong> <small>[לסופריו]:</small> <strong>כי כתביתו שטר מאוחרי, כתבו הכי</strong> <small>[כאשר אתם כותבים שטרות מאוחרים, כתבו כך</small> בתוכו<small>]:</small> <strong>"שטרא דנן</strong> <small>[שטר זה]</small> <strong>לא בזמניה כתבניה</strong> <small>[בזמנו כתבנוהו]</small> <strong>אלא אחרנוהו וכתבנוהו".</strong> ולכן אין לחשוש, לפי שאם יבוא המלוה לתבוע שנית — יאמר לו שכבר נפרע, כי היה זה שטר מאוחר.
 <strong>אמר ליה</strong> <small>[לו]</small> <strong>רב אשי לרב כהנא: והאידנא דלא קא עבדינן הכי</strong> <small>[ועכשיו שאין אנו עושים כך]</small> ואין כותבים נוסח זה בשטר מאוחר, מדוע אנו עושים כן? והרי יש חשש לרמאות! אמר לו: <strong>בתר</strong> <small>[אחרי]</small> ש<strong>אמר ליה</strong> <small>[להם]</small> <strong>רב ספרא לספריה</strong> <small>[לסופריו]:</small> <strong>כי כתביתו הני תברי</strong> <small>[כאשר אתם כותבים</small> את אלו <small>השוברים],</small> <strong>אי ידעיתו זימנא דשטרא</strong> <small>[אם אתם יודעים</small> את <small>זמן השטר]</small> — <strong>כתבו</strong> ששובר זה נכתב עבור פרעון שטר שנכתב בזמן פלוני, <strong>אי</strong> <small>[אם]</small> <strong>לא,</strong> אם אינכם יודעים את התאריך — <strong>כתבו סתמא</strong> <small>[</small>שובר <small>סתם],</small> <strong>דכל אימת דנפיק</strong> <small>[שכל זמן שיצא</small> עליו השטר<small>]</small> — <strong>לרעיה</strong> <small>[ירע אותו</small> השובר הזה<small>].</small>
 <strong>אמר ליה</strong> <small>[לו]</small> <strong>רבינא לרב אשי, ואמרי לה</strong> <small>[ויש אומרים]</small> שאמר זאת <strong>רב אשי לרב כהנא:</strong>
## דף קעב.
 <strong>והא האידנא דלא קעבדינן הכי</strong> <small>[והרי עכשיו שאין אנו עושים כך]</small> וכותבים שטר מאוחר סתם, בלא לציין שהוא מאוחר, וגם כותבים תאריך בשובר! <strong>אמר ליה</strong> <small>[לו]:</small> <strong>רבנן תקוני תקיני</strong> <small>[חכמים תיקנו]</small> לעשות כמו שאמר רב ספרא, <strong>מאן דעביד</strong> <small>[מי שעושה]</small> — <strong>עביד</strong> <small>[עושה]</small> כראוי, <strong>מאן</strong> <small>[מי]</small> ש<strong>לא עביד</strong> — <strong>איהו הוא דאפסיד אנפשיה</strong> <small>[הוא זה שגורם הפסד לעצמו].</small>
 ועוד בענין כתיבה של שטר שלא בזמנו <strong>אמר להו</strong> <small>[להם]</small> <strong>רבא בר רב שילא להנהו כתבי שטרא אקניאתא</strong> <small>[לאלה</small> ש<small>כותבים שטרי הקנייה]:</small> <strong>כי כתביתו שטרי אקניאתא</strong> <small>[כאשר אתם כותבים</small> לאחר זמן <small>שטרי הקנייה],</small> כלומר, שטר על דבר שנעשה בו קנין, <strong>אי ידעיתו יומא דקניתו ביה</strong> <small>[אם יודעים אתם</small> את <small>היום שבו</small> <small>עשיתם</small> את <small>הקנין]</small> — <strong>כתבו, ואי</strong> <small>[ואם]</small> <strong>לא,</strong> שאין אתם יודעים מה היה אותו יום — <strong>כתבו יומא דקיימיתו ביה</strong> <small>[</small>את <small>היום שאתם עומדים בו],</small> <strong>כי היכי</strong> <small>[כדי]</small> ש<strong>לא מתחזי כשקרא</strong> <small>[ייראה</small> הדבר <small>כשקר],</small> שלא יכתבו תאריך שלא היה בו המעשר כלל.
 <strong>אמר להו</strong> <small>[להם]</small> <strong>רב לספריה</strong> <small>[לסופריו],</small> <strong>וכן אמר להו</strong> <small>[להם]</small> <strong>רב הונא לספריה</strong> <small>[לסופריו]:</small> <strong>כי קיימיתו</strong> <small>[כאשר אתם נמצאים]</small> <strong>ב</strong>מקום הנקרא <strong>שילי</strong> — <strong>כתבו</strong> בשטר שהוא נכתב <strong>בשילי</strong><small>,</small> <strong>ואף על גב דמסירן לכו מילי</strong> <small>[ואף על פי שנמסרו לכם הדברים]</small> <strong>בהיני</strong> הסמוכה לה. <strong>כי קיימיתו</strong> <small>[כאשר אתם נמצאים]</small> <strong>בהיני כתבו בהיני,</strong> <strong>ואף על גב דמסירן לכו מילי</strong> <small>[ואף על פי שנמסרו לכם הדברים]</small> <strong>בשילי.</strong> 
 <big>א</big> <strong>אמר רבא: האי מאן דנקיט שטרא בר מאה זוזי</strong> <small>[מי שמחזיק בידו שטר</small> חוב <small>של מאה זוז],</small> <strong>ואמר</strong> <small>[ואומר]:</small> <strong>שויה ניהלי תרי</strong> <small>[עשה לי שני]</small> שטרות <strong>בני חמשין חמשין</strong> <small>[חמישים חמישים],</small> כדי שאם יפרע לי הלווה מחצית יישאר בידי שטר מתאים — <strong>לא משוינן להו</strong> <small>[עושים אותם].</small>
 ומסבירים: <strong>מאי טעמא</strong> <small>[מה טעם</small> הדבר<small>]?</small> <strong>עבדו רבנן מילתא דניחא ליה</strong> <small>[עשו חכמים</small> בהוראה זו <small>דבר שנוח לו]</small> <strong>למלוה וניחא ליה</strong> <small>[ונוח לו]</small> <strong>ללוה,</strong> כיצד? — <strong>ניחא ליה</strong> <small>[נוח לו]</small> <strong>למלוה</strong> — <strong>כדי שיכוף לפורעו,</strong> שכשיש שטר גדול הלווה חושש יותר וממהר לפרוע אותו, <strong>וניחא</strong> <small>[ונוח</small> לו<small>]</small> <strong>ללוה</strong> — <strong>כי היכי דניפגם שטריה</strong> <small>[כדי שייפגם שטרו]</small> של המלוה לאחר שישלם חלק ממנו. שאין נפרעים בשטר כזה אלא בשבועה.
 <strong>ו</strong>מן הצד השני <strong>אמר רבא: האי מאן דנקיט תרי שטרי</strong> <small>[מי שמחזיק</small> בידו <small>שני שטרות]</small> על אדם אחד <strong>בני חמשין חמשין</strong> <small>[חמישים חמישים],</small> <strong>ואמר</strong> <small>[אומר]:</small> <strong>שוינהו ניהלי חד</strong> <small>[עשו אותם לי</small> שטר <small>אחד]</small> <strong>בר</strong> <small>[בן]</small> <strong>מאה</strong> <strong>—</strong> <strong>לא משוינן ליה</strong> <small>[אין אנו עושים לו],</small> ומסבירים: מה טעם הדבר?
  — <strong>עבוד רבנן מילתא דניחא ליה</strong> <small>[עשו חכמים</small> בהוראה זו <small>דבר שנוח לו]</small> <strong>למלוה וניחא ליה</strong> <small>[ונוח לו]</small> <strong>ללוה; ניחא ליה</strong> <small>[נוח לו]</small> <strong>למלוה</strong> — <strong>כי היכי</strong> <small>[כדי]</small> ש<strong>לא ניפגום שטריה</strong> <small>[ייפגם שטרו],</small> שאם פורע חצי הסכום, יישאר בידו שטר שאינו פגום, על החצי השני, <strong>וניחא ליה</strong> <small>[ונוח לו]</small> <strong>ללוה</strong> — <strong>כדי ש</strong>אם יפרע את מחצית הסכום <strong>לא יכוף לפורעו</strong> בשטר הקודם, שיש בו סכום גדול יותר ממה שהוא באמת חייב לו.
 <strong>אמר רב אשי: האי מאן דנקיט שטרא בר מאה זוזי</strong> <small>[מי שמחזיק שטר בן מאה זוז],</small> <strong>ואמר</strong> <small>[ואומר]:</small> החייב שילם לי מחצית, <strong>שוונהי ניהלי חד בר חמשין</strong> <small>[עשו אותו לי</small> שטר <small>אחד בן,</small> של <small>חמישים]</small> — <strong>לא משוינא ליה</strong> <small>[אין אנו עושים לו].</small>
 <strong>מאי טעמא</strong> <small>[מה טעם</small> הדבר<small>]?</small> — <strong>אמרינן</strong> <small>[אומרים אנו]:</small> <strong>האי מיפרע פרעיה</strong> <small>[</small>שטר <small>זה פרע אותו]</small> החייב, ובאותו זמן שפרעו <strong>אמר ליה</strong> <small>[לו]</small> הלווה: <strong>הב</strong> <small>[תן]</small> <strong>לי</strong> את <strong>שטראי</strong> <small>[שטרי],</small> <strong>ואמר ליה</strong> <small>[לו]</small> המלוה: <strong>אירכס</strong> <small>[אבד]</small> <strong>לי, וכתיב ליה תברא</strong> <small>[וכתב לו</small> המלוה <small>שובר],</small> <strong>ו</strong>יש לחשוש שמא <strong>מפיק ליה האי</strong> <small>[יוציא לו</small> את <small>זה]</small> השטר החדש שכתבו לו <strong>ואמר ליה</strong> <small>[ויאמר לו]:</small> <strong>האי אחרינא הוא</strong> <small>[זה שטר</small> אחר <small>הוא],</small> של הלוואה אחרת שלווית.
 <big>ב משנה</big> <strong>שני אחין, אחד</strong> מהם <strong>עני ואחד עשיר, והניח להן אביהן</strong> בירושה <strong>מרחץ ובית הבד</strong> שסוחטים בו את הזיתים לעשיית שמן, אם <strong>עשאן</strong> אביהם <strong>לשכר,</strong> כלומר, עשה את המרחץ ובית הבד הללו על מנת להשכיר אותם לאחרים — <strong>השכר לאמצע,</strong> והאחים מתחלקים בשכר הזה בשווה, כשותפים בו. אם <strong>עשאן לעצמו</strong> שלא על מנת להשכיר, אלא רק לשימוש עצמי — <strong>הרי העשיר אומר לעני: "קח לך עבדים וירחצו במרחץ", "קח לך זיתים ובא ועשה בבית הבד",</strong> ואין העני יכול לומר שכיון שאין לו צורך בדבר — ישכירו את המרחץ ואת בית הבד לאחרים ויתחלקו בשכר.
 <strong>שנים שהיו בעיר אחת, שם אחד יוסף בן שמעון ושם אחר יוסף בן שמעון,</strong> כלומר, שהיו שניהם בעלי שמות שווים — <strong>אין יכולין להוציא שטר חוב זה על זה,</strong> שהרי אין זה ברור מי הוא הלווה ומי המלוה. <strong>ו</strong>כן <strong>לא אחר יכול להוציא עליהן שטר חוב,</strong> שהרי כל אחד מהם יכול לטעון שלא הוא הלווה אלא האחר.
  אם <strong>נמצא לאחד</strong> אחר <strong>בין שטרותיו</strong> רשום ש<strong>שטרו של יוסף בן שמעון פרוע</strong> — ה<strong>שטרות</strong> של <strong>שניהן פרועין,</strong> שכל אחד מהם יכול לטעון שהוא יוסף בן שמעון שנפרע שטרו.
 <strong>כיצד יעשו</strong> כדי שיוכלו לנהל משא ומתן? — <strong>ישלשו,</strong> כלומר, יוסיפו דור שלישי לשם יוסף בן שמעון, שיכתבו גם בן פלוני, כך שיהיה הבדל בין זה לזה, <strong>ואם היו משולשין</strong> שגם שמות הסבים היו שווים — <strong>יכתבו סימן,</strong> כגון שאחד נמוך והאחר גבוה, <strong>ואם היו מסומנין</strong> באותו סימן — <strong>יכתבו</strong> סימן זיהוי אחר, כגון שפלוני הוא <strong>כהן.</strong>
 <big>ג גמרא</big> <strong>ההוא שטרא דנפק לבי דינא</strong> <small>[שטר אחד שיצא לפני בית הדין]</small> של <strong>רב הונא, דהוה כתיב ביה</strong> <small>[שהיה כתוב בו]</small> <strong>"אני פלוני בר</strong> <small>[בן]</small> <strong>פלוני לויתי מנה ממך",</strong> ולא היה כתוב בו שם המלוה,
## דף קעב:
 <strong>אמר רב הונא:</strong> הלשון <strong>"ממך"</strong> הכתובה בשטר — הריהי כוללת כל אדם, <strong>אפילו מריש גלותא</strong> <small>[מראש הגלות],</small> <strong>ואפילו משבור מלכא</strong> <small>[המלך],</small> שכל אדם שמחזיק את השטר יכול לתבוע אותו, ואין לומר שמא לא הוא זה שהלוה את הכסף.
 <strong>אמר ליה</strong> <small>[לו]</small> <strong>רב חסדא לרבה: פוק</strong> <small>[צא]</small> <strong>עיין בה</strong> בהלכה זו, משום <strong>דלאורתא בעי לה</strong> <small>[שבערב ישאל אותה]</small> <strong>רב הונא מינך</strong> <small>[ממך]</small> מה אתה סבור בענין זה.
 <strong>נפק דק ואשכח</strong> <small>[יצא דקדק ומצא],</small> <strong>דתניא</strong> <small>[ששנויה</small> ברייתא<small>]:</small> <strong>גט שיש עליו עדים ואין בו זמן, אבא שאול אומר: אם כתוב בו "גרשתיה היום"</strong> — <strong>כשר;</strong>
 <strong>אלמא</strong> <small>[מכאן יוצא]</small> ש<strong>"היום"</strong> — <strong>ההוא יומא דנפיק ביה משמע</strong> <small>[אותו יום שיוצא בו</small> הגט <small>משמעו]</small> ודי בכך, <strong>הכא נמי</strong> <small>[כאן גם כן]</small> בשטר, <strong>"ממך"</strong> — <strong>מההוא גברא דנפיק מתותי ידיה</strong> <small>[מאותו אדם שיצא מתחת ידו]</small> <strong>משמע.</strong>
 <strong>אמר ליה</strong> <small>[לו]</small> <strong>אביי: ודלמא</strong> <small>[ושמא]</small> <strong>אבא שאול</strong> שהכשיר גט שאין בו תאריך מוגדר, <strong>כר' אליעזר סבירא ליה</strong> <small>[סבור הוא],</small> ש<strong>אמר: עדי מסירה</strong> שראו מסירת הגט לאשה <strong>כרתי</strong> <small>[</small>הם <small>הכורתים</small> שהגט<small>],</small> ולכן הוא כשר גם אם אין כתוב בו אלא נוסח סתמי, <strong>אבל הכא ליחוש</strong> <small>[כאן נחשוש]</small> <strong>לנפילה,</strong> שמא נפל השטר מיד המלוה ומצאו אחר!
 <strong>אמר ליה</strong> <small>[לו]</small> רבה: <strong>לנפילה</strong> של שטר מיד המלוה <strong>לא חיישינן</strong> <small>[אין אנו חוששים].</small> <strong>ומנא תימרא דלא חיישינן</strong> <small>[ומנין אתה אומר שאין אנו חוששים]</small> <strong>לנפילה?</strong>
 — <strong>דתנן</strong> <small>[ששנינו</small> במשנה<small>]:</small> <strong>שנים שהיו בעיר אחת, שם אחד יוסף בן שמעון ושם אחר יוסף בן שמעון</strong> — <strong>אינן יכולין להוציא שטר חוב זה על זה,</strong> משום שלא ברור מן השטר מי הוא המלוה ומי הוא הלווה, <strong>ולא אחר יכול להוציא עליהן שטר חוב,</strong> שהרי כל אחד מהם יכול לטעון שלא הוא הלווה אלא חבירו. ונדייק מכאן: <strong>הא</strong> <small>[הרי]</small> <strong>הם על אחרים</strong> — <strong>יכולין</strong> להוציא שטר חוב. ויש לשאול: <strong>ואמאי</strong> <small>[ומדוע]?</small> <strong>ליחוש</strong> <small>[שנחשוש]</small> <strong>לנפילה!</strong> שמא היה השטר בעצם שייך ליוסף בן שמעון האחר, ונפל ממנו השטר, ומצאו יוסף בן שמעון זה, והוא גובה בו! <strong>אלא לאו שמע מינה</strong> <small>[האם לא תלמד מכאן]</small> כי <strong>לנפילה לא חיישינן</strong> <small>[אין אנו חוששים]?</small>
 <strong>ואביי,</strong> מה עונה הוא על כך? — לדעתו יש לחלק: <strong>לנפילה דחד לא חיישינן</strong> <small>[של אחד אין אנו חוששים],</small> כלומר, שיפול השטר מאדם מסויים זה, ויגיע דווקא לידי אותו אדם ששמו כשמו — אין אנו חוששים, אבל <strong>לנפילה</strong> של <strong>רבים,</strong> כגון שטר "ממך", שיכול היה ליפול מכל אדם, וכל אדם שמוצא את השטר יכול להשתמש בו — <strong>חיישינן</strong> <small>[אנו חוששים].</small> 
## דף קעג.
 ושואלים: <strong>ואלא הא</strong> <small>[זו]</small> שיטה אחרת החולקת על משנתנו <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כשם שאין</strong> שני יוסף בן שמעון <strong>מוציאין שטר חוב זה על זה</strong> — <strong>כך אין מוציאין על אחרים,</strong> אם כן <strong>במאי קמיפלגי</strong> <small>[במה הם חלוקים]</small> שני התנאים? מדוע סבור כן התנא שבברייתא? והרי אמרנו שאין חוששים לנפילה של שטר מאדם אחד!
  ומשיבים:  <strong>ב</strong>שאלה האם <strong>אותיות</strong> (שטרות) <strong>נקנות במסירה קמיפלגי</strong> <small>[חלוקים הם],</small> ובאופן זה: ה
 <strong>תנא דידן</strong> <small>[שלנו]</small> <strong>סבר</strong> <small>[סבור]</small> ש<strong>אותיות נקנות במסירה,</strong> ולכן, גם אם לא נחשוש לנפילה, ייתכן שהמלוה יוסף בן שמעון מסר את השטר ליוסף בן שמעון השני, והואיל והשטר נקנה לו במסירה הוא רשאי לגבותו. <strong>ו</strong>ה<strong>תנא ברא סבר</strong> <small>[החיצון,</small> של הברייתא, <small>סבור]</small> ש<strong>אין אותיות נקנות במסירה,</strong> והלווה יכול לטעון למחזיק בשטר: שמא יוסף בן שמעון האחר מסר לך את השטר, ולא זכית בו כלל.
 <strong>ואי בעית אימא</strong> <small>[ואם תרצה אמור]</small> שהסבר המחלוקת הוא באופן אחר: <strong>דכולי עלמא</strong> <small>[לדעת הכל]</small> — <strong>אותיות נקנות במסירה, והכא</strong> <small>[וכאן]</small> <strong>ב</strong>שאלה האם <strong>צריך להביא ראיה</strong> שאכן קנה את השטר <strong>קא מיפלגי</strong> <small>[חלוקים הם],</small> ובאופן זה: ה<strong>תנא דידן סבר</strong> <small>[שלנו,</small> במשנתנו, <small>סבור]</small> ש<strong>אין צריך להביא ראיה,</strong> ומניחים שהשטר שבידי מחזיק השטר — שלו הוא, <strong>ו</strong>ה<strong>תנא ברא סבר</strong> <small>[החיצון,</small> בברייתא, <small>סבור]</small> ש<strong>צריך להביא ראיה</strong> שהקנה לו את השטר, ואינו בידו כפקדון. ומנין שיש מחלוקת כזאת?
  — <strong>דאיתמר</strong> <small>[שנאמר]:</small> <strong>אותיות נקנות במסירה, אביי אמר: צריך</strong> על כל פנים <strong>להביא ראיה</strong> שנמסר בידו השטר הזה, <strong>ורבא אמר: אינו צריך להביא ראיה.</strong>
 <strong>אמר אביי: מנא אמינא לה</strong> <small>[מנין אני אומר אותה]</small> את דעתי זו? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אחד מן האחין שהשטר חוב</strong> של אביו <strong>יוצא מתחת ידו,</strong> והוא טוען שהאב נתן לו שטר זה — <strong>עליו להביא ראיה</strong> שהגיע לידו השטר כדין. ומכאן מוסיף אביי: <strong>מאי לאו</strong> <small>[האם לא]</small> נלמד מכאן ש<strong>הוא הדין לאחריני</strong> <small>[לאחרים]?</small> שלא רק אחד מן האחים, אלא כל מי ששטר של אדם אחר יוצא מתחת ידו, צריך להביא ראיה שהלה הקנה לו את השטר?
 <strong>ורבא אמר:</strong> אין הדברים דומים, <strong>שאני</strong> <small>[שונים]</small> <strong>אחין,</strong> שעל זה המחזיק בשטר להביא ראיה לאחיו, מפני <strong>דשמטו מהדדי</strong> <small>[ש</small>הם <small>שומטים,</small> נוטלים <small>זה מזה]</small> שהרי הם מצויים במקום אחד, וגם יש להם תביעות זה על זה.
 <strong>איכא דאמרי</strong> <small>[יש שאומרים]</small> שמביאים את הדיון הזה בלשון אחרת, <strong>אמר רבא: מנא אמינא לה</strong> <small>[מנין אני אומר</small> את דעתי <small>זו]</small> שהטוען שקנה שטר מיד האחר אינו צריך להביא ראיה? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אחד מן האחין שהשטר חוב יוצא מתחת ידו</strong> — <strong>עליו להביא ראיה.</strong> ונדייק מכאן: דווקא ב<strong>אחין</strong> כך <strong>הוא</strong> הדין, משום <strong>דשמטו מהדדי</strong> <small>[ש</small>הם <small>שומטים זה מזה]</small> ולכן צריכים להביא ראיה, <strong>אבל אחריני</strong> <small>[אחרים]</small> <strong>לא.</strong>
 <strong>ואביי,</strong> מהו הוא עונה על כך? — לדעתו הוא הדין לכל אדם, ואולם <strong>אחין איצטריכא ליה</strong> <small>[</small><small>הוצרך</small> <small>לו</small> לומר<small>]</small> ולהדגיש שגם בהם שייך דין זה, ומדוע? — <strong>סלקא דעתך אמינא</strong> <small>[יעלה על דעתך לומר]:</small> <strong>כיון דשמטו מהדדי</strong> <small>[ש</small>הם <small>שומטים זה מזה]</small> — <strong>אימא מיזדהר זהירי</strong> <small>[אמור שזהירים הם</small> יותר<small>]</small> להישמר זה מזה, <strong>ולא צריכי</strong> <small>[ואינם צריכים]</small> <strong>להביא ראיה</strong> על שטר בידם, על כן <strong>קא משמע לן</strong> <small>[השמיע לנו]</small> שאפילו אלה צריכים להביא ראיה.
 <big>א</big> לעיל הבאנו ברייתא החולקת על משנתנו, והסברנו באיזו נקודה הם חלוקים. ושואלים: <strong>ואלא הא דתניא</strong> <small>[זו ששנינו</small> בברייתא<small>]</small> שיש בה שיטה שלישית, שגם היא חולקת על משנתנו: <strong>כשם שמוציאין הן</strong> שני יוסף בן שמעון <strong>שטר חוב על אחרים</strong> — <strong>כך מוציאין זה על זה,</strong> ואם כן <strong>במאי קמיפלגי</strong> <small>[במה חלוקים הם]</small> תנא זה והתנא של משנתנו, שהוא סבור שאף שהם יכולים להוציא על אחרים — אינם יכולים להוציא זה על זה? מהו בסיס המחלוקת?
  ומשיבים:  <strong>ב</strong>שאלה האם <strong>כותבין שטר ללוה ואף על פי שאין מלוה עמו קמיפלגי</strong> <small>[חלוקים הם],</small> ובאופן זה: ה
 <strong>תנא דידן סבר</strong> <small>[שלנו סבור]</small> ש<strong>כותבין שטר ללוה ואף על פי שאין מלוה עמו,</strong> ולכן יש לחשוש, כיצד? <strong>זימנין דאזיל לגבי ספרא וסהדי</strong> <small>[פעמים שהולך</small> יוסף בן שמעון אחד <small>אצל הסופר והעדים],</small> <strong>ואמר להו</strong> <small>[ואומר להם]:</small> <strong>כתבו לי שטרא</strong> <small>[שטר],</small> <strong>דבעינן למיזף</strong> <small>[שאני רוצה ללוות]</small> <strong>מיוסף בן שמעון חברי. ובתר דכתבי וחתמי ליה</strong> <small>[ואחרי שכותבים וחותמים לו],</small> <strong>נקיטא ליה ואמר ליה</strong> <small>[מחזיק אותו ואומר לו</small> לחבירו<small>]:</small> <strong>הב</strong> <small>[תן]</small> <strong>לי מאה</strong> זוזים <strong>דיזפת מינאי</strong> <small>[שלווית ממני],</small> שהרי כתוב בשטר שיוסף בן שמעון חייב כסף ליוסף בן שמעון, ואני הוא המלוה, שהשטר בידי.
  ואילו ה<strong>תנא ברא סבר</strong> <small>[החיצון,</small> בברייתא, <small>סבור]</small> ש<strong>אין כותבין שטר ללוה עד שיהא מלוה עמו,</strong> ואם באים שני יוסף בן שמעון אלה יחד לכתוב שטר, משמע שאינם חוששים לרמאות, ולכן הם יכולים להוציא שטר חוב זה על זה. 
 <big>ב</big> שנינו במשנה שאם <strong>נמצא לאחד בין שטרותיו</strong> שובר שרשום בו כך: <strong>"שטרו של יוסף בן שמעון פרוע"</strong> — <strong>שטרות שניהם</strong> נחשב <strong>פרועין.</strong> ומדקדקים: <strong>טעמא</strong> <small>[הטעם,</small> דווקא<small>]</small> משום ש<strong>נמצא</strong> כתוב כך הדין כן, <strong>הא</strong> <small>[הרי]</small> אם <strong>לא נמצא</strong> — <strong>מצי מפיק</strong> <small>[יכול</small> אדם <small>להוציא]</small> על אחד מהם שטר חוב ששם הלווה שבו יוסף בן שמעון. ומתקשים: <strong>והאנן</strong> <small>[והרי אנו]</small> <strong>"ולא אחר יכול להוציא עליהן שטר חוב" תנן</strong> <small>[שנינו]</small> קודם לכן במשנה, וגם בלא שובר!
 <strong>אמר ר' ירמיה:</strong> כאן, שיכול להוציא עליהם שטר חוב (אלמלא השובר) מדובר <strong>ב</strong>שטרי חוב <strong>משולשין,</strong> שכתוב בהם גם שם אבי האב של יוסף בן שמעון. ומעתה אין עוד ספק מי הוא אותו יוסף בן שמעון.
  ושואלים: אם כן, מדוע כשיש שובר שטרות שניהם פרועים?  <strong>ונחזי תברא בשמא דמאן דכתיב</strong> <small>[ונראה</small> את <small>השובר בשמו של מי</small> הוא <small>כתוב]</small><small>!</small> <strong>אמר רב הושעיא:</strong> מדובר כאן <strong>במשולשין בשטר,</strong> אבל <strong>אין משולשין בשובר,</strong> שבשובר לא היה כתוב שם הסב, אלא "יוסף בן שמעון" בלבד, ולכן אפשר לפרשו על שני האנשים.
 <strong>אביי אמר,</strong> יש דרך אחרת לתרץ את הסתירה במשנה: אין מדובר כאן במלוה שהלוה לשני יוסף בן שמעון. אלא במי שלוה מהם, <strong>הכי קאמר</strong> <small>[כך אמר]:</small> <strong>נמצא ללוה בין שטרותיו</strong> שובר שכתוב בו <strong>"שטרו של יוסף בן שמעון</strong> ש<strong>עלי,</strong> שהייתי חייב לו, <strong>פרוע"</strong> — <strong>שטרות שניהם פרועין,</strong> שכאשר יבוא כל אחד משני יוסף בן שמעון אלה לתבוע ממנו — יראה לו את השובר ויאמר ששטרו שלו פרוע.
 <big>ג</big> שנינו במשנה שאם היו שמותיהם ושמות אבותיהם שווים אי אפשר להם לעסוק זה עם זה. <strong>כיצד יעשו?</strong> — <strong>ישלשו</strong> יכתבו שמות אבות אבותיהם. ואם גם שמות אבות האבות שווים — יכתבו סימן מסויים שיש באחד מהם. ואם הסימנים בשניהם שווים — שיכתבו אם אחד מהם הוא כהן. <strong>תנא</strong> <small>[שנה]</small> החכם בתוספתא: <strong>אם היו שניהם כהנים,</strong> כך שאי אפשר להבחין גם על ידי זה — <strong>יכתבו דורות,</strong> כלומר, יוסיפו עוד דורות (דור רביעי וכו'), שהרי לא ייתכן שיהיו שמות האבות שווים במשך כל הדורות.
 <big>ד משנה</big> אב <strong>האומר לבנו "שטר בין שטרותי פרוע,</strong> כלומר, שטר אחד יש בידי שקיבלתי כבר את תמורתו, אבל <strong>איני יודע אי זהו"</strong> — <strong>שטרות כולן,</strong> של כל האנשים נמצאים שם, נחשבים <strong>פרועין,</strong> שהרי לא ברור איזה שטר הוא הפרוע. <strong>נמצא לאחד שם שנים,</strong> אם היו בין שטרותיו שני שטרות של אדם אחד — כיון שאמר שרק שטר אחד פרוע — <strong>הגדול</strong> שבהם <strong>פרוע, והקטן אינו פרוע.</strong>
 <big>ה גמרא</big> <strong>אמר רבא:</strong> האומר לחבירו: <strong>"שטר לך בידי</strong> שהוא <strong>פרוע"</strong> ויש לו עליו שני שטרות <strong>—</strong> <strong>הגדול</strong> מהם <strong>פרוע, והקטן אינו פרוע.</strong> ואם הוא אומר <strong>"חוב לך בידי</strong> שהוא <strong>פרוע",</strong> משמע כל החוב, גם אם הוא בשטרות רבים, ולכן <strong>—</strong> ה<strong>שטרות כולן פרועין.</strong>
 <strong>אמר ליה</strong> <small>[לו]</small> <strong>רבינא לרבא: אלא מעתה,</strong> נאמר לפי זה שאם הוא כותב בשטר מכירה: <strong>"שדי מכורה לך"</strong> — <strong>שדה גדולה</strong> שבין שדותיו <strong>מכורה לו,</strong> ואם הוא אומר בלשון כללית <strong>"שדה שיש לי מכורה לך"</strong> — <strong>כל שדותיו מכורין לו!</strong>
 ומשיבים: <strong>התם</strong> <small>[שם]</small> <strong>יד בעל השטר על התחתונה,</strong> והקונה שהוא מחזיק בשטר המכירה אינו יכול לקבל אלא את המועט ביותר. ומאותה סיבה עצמה, המלוה שיש בידו שטרות שונים — אינו יכול להשתמש אלא בקטן מביניהם, והגדול הוא הפרוע.
 <big>ו משנה</big> <strong>המלוה את חבירו על ידי ערב,</strong> כלומר, כאשר אדם אחר ערב לחוב זה — <strong>לא יפרע מן הערב,</strong> עד שיתבע את החייב תחילה.
## דף קעג:
 <strong>ואם אמר לו</strong> המלווה לערב <strong>"</strong>הריני מלוה <strong>על מנת שאפרע ממי שארצה"</strong> — במקרה זה <strong>יפרע</strong> אפילו <strong>מן הערב. רבן שמעון בן גמליאל אומר: אם יש נכסים ללוה</strong> — <strong>בין כך ובין כך,</strong> אפילו כתב "על מנת שאפרע ממי שארצה" — <strong>לא יפרע מן הערב.</strong>
 <strong>וכן היה רבן שמעון בן גמליאל אומר: הערב לאשה בכתובתה, והיה בעלה מגרשה</strong> — <strong>ידירנה</strong> הבעל <strong>הנאה,</strong> כך שלא יוכל לשאתה שוב. והוא מחשש <strong>שמא יעשו</strong> ביניהם הבעל והאישה <strong>קנוניא על נכסים של זה,</strong> שהבעל יטען אחר כך שאין לו נכסים לשלם בהם את כתובתה, וישלם לה הערב את דמי הכתובה, <strong>ו</strong>אחר כך <strong>יחזיר</strong> הבעל <strong>את אשתו</strong> ובידה הכסף שקיבלה מן הערב.
 <big>א גמרא</big> מתחילה הבינו שהאמור במשנה ש"לא ייפרע מן הערב" כוונתו שלא ייפרע כלל מן הערב. ושואלים: <strong>מאי טעמא</strong> <small>[מה טעם</small> הדבר<small>]?</small> <strong>רבה ורב יוסף דאמרי תרוייהו</strong> <small>[שאמרו שניהם]:</small> מפני שיכול הערב לטעון למלוה: <strong>גברא אשלימת לי, גברא אשלימי לך</strong> <small>[אדם מסרת בידי, אדם מסרתי בידך].</small> כלומר, אני בסך הכל ערב לכך שהאיש הזה, הלווה, לא יברח, שאם יברח אשלם לך, והרי הוא נמצא לפניך!
 <strong>מתקיף לה</strong> <small>[מקשה על כך]</small> <strong>רב נחמן: האי דינא דפרסאי</strong> <small>[זה דינם של פרסים</small> הוא<small>]!</small>
 ותוהים על דברי רב נחמן: <strong>אדרבה,</strong> הפרסים <strong>בתר ערבא אזלי</strong> <small>[אחר הערב</small> הם <small>הולכים</small> וגובים ממנו<small>]</small>, שלא כמשנה<small>!</small>
 <strong>אלא,</strong> כוונתו של רב נחמן היא, שדין זה שאין נפרעים מן הערב, הוא כדינם של <strong>בי דינא דפרסאי דלא יהבי טעמא למילתייהו</strong> <small>[בית דין של פרסים, שאינם נותנים טעם לדבריהם],</small> אלא פוסקים לפי רצונם, בלא טעם ראוי.
 <strong>אלא</strong> <strong>אמר רב נחמן: מאי</strong> <small>[מה]</small> פירוש <strong>"לא יפרע מן הערב"?</strong> הכוונה היא ש<strong>לא יתבע</strong> את ה<strong>ערב תחלה,</strong> אלא יתבע קודם מן הלווה.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>המלוה את חבירו על ידי ערב</strong> — <strong>לא יתבע ערב תחלה, ואם אמר "על מנת שאפרע ממי שארצה"</strong> — <strong>יתבע</strong> אם רוצה אף את ה<strong>ערב תחלה.</strong>
 <big>ב</big> ודנים במקורו של דין הערבות. <strong>אמר רב הונא: מנין לערב</strong> שהוא <strong>משתעבד</strong> לתשלום באמירה בלבד? — <strong>דכתיב</strong> <small>[שנאמר]:</small> <strong>"אנכי אערבנו מידי תבקשנו"</strong> (בראשית מג, ט), הרי שיכול לדרוש את הדבר מיד הערב.
 <strong>מתקיף לה</strong> <small>[מקשה על כך]</small> <strong>רב חסדא: הא</strong> <small>[זו]</small> אינה ערבות פשוטה, אלא ערבות מיוחדת של <strong>קבלנות היא, דכתיב</strong> <small>[שנאמר]:</small> <strong>"תנה אתו על ידי ואני אשיבנו"</strong> (שם מב, לז), כלומר, הוא מקבל על עצמו את כל האחריות, ולכך יש דין שונה!
 <strong>אלא אמר ר' יצחק, מהכא</strong> <small>[מכאן]</small> יש ראיה, שנאמר: <strong>"לקח בגדו כי ערב זר ובעד נכריה חבלהו"</strong> (משלי כ, טז), הרי שיש רשות לקחת ממי שערב לאחר.
 <strong>ואומר: "בני אם ערבת לרעך תקעת לזר כפיך, נוקשת באמרי פיך נלכדת באמרי פיך, עשה זאת אפוא בני והנצל כי באת בכף רעך לך התרפס ורהב רעיך"</strong> (משלי ו, א –ג), ומפרשים פסוקים אלה שהם מדברים בשני מקרים: "אם ערבת לרעך" — <strong>אם ממון יש</strong> <strong>לו בידך,</strong> כלומר, שאתה חייב לו ממון מפני שאתה ערב לו — <strong>התר לו פיסת יד</strong> ("התרפס"), כלומר, פתח לו את ידך ותן מה שאתה חייב. <strong>ואם לאו,</strong> אם לא ממון הוא, אלא שפגעת בו ("נוקשת באמרי פיך") — <strong>הרבה עליו</strong> ("רהב") <strong>ריעים</strong> שיבואו ויפייסו אותו.
 <big>ג</big> ועוד ביסודו של דין הערבות, <strong>אמר אמימר: ערב</strong> ש<strong>משתעבד</strong> לשלם חובו של חבירו אם חבירו לא ישלם, הוא תלוי ב<strong>מחלוקת ר' יהודה ור' יוסי; לר' יוסי</strong> ש<strong>אמר: אסמכתא קניא</strong> <small>[קונה],</small> כלומר, אם אדם מבטיח ממון לחבירו אם יקרה כך וכך, אף שהוא סבור שלא יצטרך לשלם בפועל — הרי זה קנין ושעבוד — לדעתו גם ה<strong>ערב משתעבד,</strong> ואילו <strong>ל</strong>דעת <strong>ר' יהודה</strong> ש<strong>אמר: אסמכתא לא קניא</strong> <small>[אינה קונה]</small> — גם <strong>ערב לא משתעבד.</strong>
 <strong>אמר ליה</strong> <small>[לו]</small> <strong>רב אשי לאמימר: הא</strong> <small>[הרי]</small> <strong>מעשים בכל יום,</strong> שאנו פוסקים ש<strong>אסמכתא לא קניא</strong> <small>[אינה קונה]</small> <strong>ו</strong>בכל זאת <strong>ערב משתעבד!</strong>
 <strong>אלא אמר רב אשי:</strong> שלא ככל הבטחה, שאין בה כדי לשעבד, הרי בערבות, <strong>בההוא</strong> <small>[באותה]</small> <strong>הנאה דקא מהימן ליה</strong> <small>[שהוא,</small> המלוה, <small>מאמין לו]</small> וסומך עליו כדי להלוות ללווה — <strong>גמר</strong> <small>[גומר]</small> הערב בלבו <strong>ומשתעבד נפשיה</strong> <small>ומשעבד עצמו]</small> לענין זה.
 <big>ד</big> שנינו במשנה: <strong>"ואם אמר על מנת שאפרע ממי שארצה"</strong> — ייפרע מן הערב. <strong>אמר רבה בר בר חנה אמר ר' יוחנן: לא שנו</strong> שנפרע מן הערב, <strong>אלא</strong> בזמן <strong>שאין נכסים ללוה, אבל</strong> אם <strong>יש נכסים ללוה</strong> — <strong>לא יפרע מן הערב.</strong>
 ותוהים: <strong>והא מדקתני סיפא</strong> <small>[הרי מ</small>מה <small>ששנינו בסופה</small> של המשנה<small>],</small> <strong>רבן שמעון בן גמליאל אומר: אם יש נכסים ללוה</strong> — <strong>לא יפרע מן הערב, מכלל</strong> הדבר אתה למד כי ה<strong>תנא קמא סבר</strong> <small>[הראשון סבור]:</small> <strong>לא שנא הכי ולא שנא הכי</strong> <small>[אינו שונה כך ואינו שונה כך],</small> בין שיש נכסים ללווה ובין שאין לו נכסים, יכול להיפרע מן הערב!
  ומשיבים:  <strong>חסורי מחסרא והכי קתני</strong> <small>[חסרה המשנה וכך</small> היא <small>שנויה]:</small> <strong>המלוה את חבירו על ידי ערב</strong> — <strong>לא יפרע מן הערב. ואם אמר "על מנת שאפרע ממי שארצה"</strong> — <strong>יפרע מן הערב. במה דברים אמורים</strong> — <strong>בשאין נכסים ללוה, אבל</strong> אם <strong>יש נכסים ללוה</strong> — <strong>לא יפרע מן הערב. ו</strong>אם היה הערב <strong>קבלן,</strong> שהוא מקבל על עצמו את פרעון החוב כאילו הוא לווה אותו, הרי <strong>אף על פי שיש נכסים ללוה</strong> — <strong>יפרע מן הקבלן.</strong>
## דף קעד.
 ועל כך <strong>רבן שמעון בן גמליאל אומר: אם יש נכסים ללוה</strong> — <strong>אחד זה ואחד זה,</strong> כלומר, אפילו קבלן, <strong>לא יפרע מהן</strong> אלא מנכסי הלווה.
  ובמסקנת ההלכה לענין זה, מביאים את מה ש<strong>אמר רבה בר חנה אמר ר' יוחנן: כל מקום ששנה רבן שמעון בן גמליאל במשנתנו</strong> — <strong>הלכה כמותו, חוץ מ</strong>שלושה דברים: <strong>ערב,</strong> כלומר, ההלכה האמורה כאן, שמלוה יכול להיפרע מערב למרות שיש נכסים ללווה, <strong>וצידון,</strong> כלומר, בהלכה שנידונה אגב מעשה שהיה בצידן בתנאי הגט (גיטין עד,א), <strong>וראיה אחרונה</strong> מחלוקת אחרונה שנחלק עם חכמים בענין הבאת ראיה לבית דין (סנהדרין לא,א).
 <big>א</big> ומעתה באים לדון כיצד נעשה אדם ערב, וכיצד הוא נעשה קבלן. <strong>אמר רב הונא:</strong> אם אמר: <strong>"הלוהו ואני ערב",</strong> או <strong>"הלוהו ואני פורע",</strong> או <strong>"הלוהו ואני חייב",</strong> או <strong>"הלוהו ואני נותן"</strong> — <strong>כולן לשון ערבות הן</strong> משום שאמר "הלווהו", לומר שתהא הלוואה זו למקבל, אלא שהוא מתחייב לערוב לו.
  אבל אם אמר לו בלשון: <strong>"תן לו ואני קבלן",</strong> או <strong>"תן לו ואני פורע", "תן לו ואני חייב",</strong> או <strong>"תן לו ואני נותן"</strong> — <strong>כולן לשון קבלנות הן,</strong> שלשון "תן" משמעה — תן לו בפועל על חשבוני, אני אקבל עלי את החוב.
 <strong>איבעיא להו</strong> <small>[נשאלה להם</small> השאלה ללומדים<small>]:</small> אם אמר בלשון <strong>"הלוהו ואני קבלן",</strong> או <strong>"תן לו ואני ערב", מאי</strong> <small>[מה]</small> הדין? האם הולכים אחר ההבחנה בין הלשון "הלווהו" לבין הלשון "תן לו", או שמא הולכים אחר ההבחנה בין הלשון לשון "ערב" לבין הלשון "קבלן"?
 <strong>אמר ר' יצחק: לשון ערבות</strong> — <strong>ערבות, לשון קבלנות</strong> — <strong>קבלנות,</strong> שאם הזכיר לשון "ערב" הרי הוא ערב, ואם הזכיר לשון "קבלן" הריהו קבלן.
 <strong>רב חסדא אמר: כולן לשון קבלנות הן, בר</strong> <small>[חוץ]</small> <strong>מ</strong>הלשון <strong>"הלוהו ואני ערב".</strong>
 ואילו <strong>רבא אמר: כולן לשון ערבות הן, בר</strong> <small>[חוץ]</small> <strong>מ</strong>הלשון <strong>"תן לו ואני נותן".</strong>
 <strong>אמר ליה</strong> <small>[לו]</small> <strong>מר בר אמימר לרב אשי, הכי</strong> <small>[כך]</small> <strong>אמר אבא:</strong> אם אומר <strong>"תן לו ואני נותן"</strong> — <strong>אין למלוה על הלוה כלום,</strong> אלא כל התביעה היא על הערב (הקבלן) בלבד.
  ודוחים:  <strong>ולא היא,</strong> אין הדבר כן, אלא <strong>לא מיפטר</strong> <small>[נפטר]</small> ה<strong>לוה מיניה</strong> <small>[ממנו]</small> מן ה<strong>מלוה עד שישא ויתן ביד,</strong> כלומר, עד שהערב עצמו יקח את הכסף מיד המלוה ויתן ללווה בפועל, ואז תובע המלוה רק מן הערב.
 <big>ב</big> מסופר: <strong>ההוא דיינא דאחתיה למלוה לנכסי דלוה מקמי דלתבעיה ללוה</strong> <small>[דיין אחד שהוריד את המלוה לנכסי הלווה לפני שתבע את הלווה</small> שיפרע הוא את חובו<small>],</small> <strong>סלקיה</strong> <small>[סילק אותו]</small> את המלוה <strong>רב חנין בריה</strong> <small>[בנו]</small> של <strong>רב ייבא</strong> מנכסים אלה.
 <strong>אמר רבא: מאן חכים למעבד כי הא מילתא</strong> <small>[מי חכם לעשות דבר כזה],</small> <strong>אי לאו</strong> <small>[אם לא]</small> <strong>רב חנין בריה</strong> <small>[בנו]</small> של <strong>רב ייבא!</strong> ומה היה טעמו? — <strong>קסבר</strong> <small>[סבור הוא]:</small> <strong>נכסיה דבר איניש אינון מערבין יתיה</strong> <small>[נכסיו של אדם הם נעשים ערבים שלו],</small> ויש לדון בהם כבדין ערב, <strong>ותנן</strong> <small>[ושנינו</small> במשנתנו<small>]:</small> <strong>המלוה את חבירו על ידי ערב</strong> — <strong>לא יפרע מן</strong> <strong>הערב, וקיימא לן</strong> <small>[ומוחזק בידינו]</small> שפירוש הדבר: <strong>לא יתבע ערב תחלה.</strong> וכיון שנכסיו של אדם הם רק ערבים לו — אין המלוה רשאי לגבות את חובו מנכסיו. אלא יתבע קודם מן הלווה, שמא יש בידו כסף מזומן.
 <big>ג</big> ועוד בדין ערב, מסופר: <strong>ההוא ערבא דיתמי דפרעיה</strong> <small>[ערב אחד של יתומים שפרעו]</small> <strong>למלוה</strong> את חובו <strong>מקמי דלודעינהו ליתמי</strong> <small>[לפני שהודיע ליתומים]</small> שיש חוב, ושהוא עומד לפורעו עבורם, ולאחר מכן בא לתבוע מהם את הכסף.
 <strong>אמר רב פפא:</strong> כלל הוא ש<strong>פריעת בעל חוב</strong> היא בגדר <strong>מצוה, ויתמי</strong> <small>[והיתומים],</small> כיון שהם קטנים, <strong>לאו</strong> <small>[לא]</small> <strong>בני מיעבד</strong> <small>[עשיית]</small> <strong>מצוה נינהו</strong> <small>[הם],</small> ולכן אין הערב יכול לתבוע מהם את מה ששילם.
 <strong>ורב הונא בריה</strong> <small>[בנו]</small> של <strong>רב יהושע אמר:</strong> אין לתבוע מן היתומים מסיבה אחרת — <strong>אימר צררי אתפסיה</strong> <small>[אמור</small> ש<small>צרור כסף נתן לו]</small> אביהם בחייו, וסילק את החוב או מקצתו.
## דף קעד:
 ושואלים: <strong>מאי בינייהו</strong> <small>[מה ההבדל</small> למעשה <small>ביניהם],</small>  אם לשתי הדעות, בפועל אין הערב יכול לגבות מן היתומים?
  ומשיבים:  <strong>איכא בינייהו</strong> <small>[יש ביניהם</small> הבדל<small>],</small> <strong>כש</strong>ה<strong>חייב,</strong> כלומר, אביהם <strong>מודה</strong> בשעת מותו שהוא חייב כסף זה. <strong>אי נמי</strong> <strong>דשמתוהו</strong> <small>[או גם כן שנידו אותו,</small> את האב<small>]</small> בבית דין על שלא רצה לפרוע חוב זה, <strong>ומת בשמתיה</strong> <small>[ב</small>תוך <small>נידויו],</small> שאז ברור שעדיין לא שילם דבר. במקרים אלה, לדעת רב פפא עדיין אין היתומים משלמים, משום שאינם חייבים במצוה. אבל לדעת רב הונא בנו של רב יהושע, כיון שיש עליהם שעבוד, וברור שלא שולם החוב — הרי הם משלמים.
 <strong>שלחו מתם</strong> <small>[משם]</small> מארץ ישראל לבבל, פסק הלכה: <strong>שמתוהו ומת בשמתיה</strong> <small>[נידוהו ומת בנידויו],</small> <strong>הלכתא</strong> <small>[הלכה]</small> <strong>כרב הונא בריה</strong> <small>[בנו]</small> של <strong>רב יהושע.</strong>
 <strong>מיתיבי</strong> <small>[מקשים]</small> ממה ששנינו בברייתא: <strong>ערב שהיה שטר חוב</strong> שקיבל מהמלוה <strong>יוצא מתחת ידו</strong> והוא תובע את יורשי הלווה להחזיר לו מה ששילם עבורם — <strong>אינו גובה, ואם כתוב בו</strong> בשטר החוב <strong>"התקבלתי ממך"</strong> שחתם המלוה כי קיבל סכום זה מן הערב — <strong>גובה.</strong>
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>רב הונא בריה</strong> <small>[בנו]</small> של <strong>רב יהושע</strong> — <strong>משכחת לה</strong> <small>[מוצא אתה]</small> אפשרות שיכול הערב לגבות מיתומי הלווה, כגון <strong>כשחייב מודה. אלא לרב פפא קשיא</strong> <small>[קשה],</small> שהרי לשיטתו אין הערב גובה כלל מן היתומים, שהרי אינם חייבים במצוה!
  ומשיבים:  <strong>שאני התם</strong> <small>[שונה שם</small> הדין<small>],</small> במקרה מיוחד זה, כי <strong>להכי טרח וכתב ליה</strong> <small>[לכך</small> הוא <small>טורח וכותב לו]</small> <strong>"התקבלתי",</strong> כדי שיהא זה כשטר חוב של הערב עצמו, ובמקרה זה נכסי הלווה משועבדים לחוב, וגובים מן היתומים. אבל אין מכאן ראיה למקרה אחר.
 בקשר לענין זה מסופר: <strong>ההוא ערבא</strong> <small>[</small>אדם <small>אחד</small> שהיה <small>ערב]</small> להלוואה שהלוה <strong>גוי,</strong> <strong>דפרעיה</strong> <small>[שפרעו]</small> <strong>לגוי מקמי דלתבעינהו ליתמי</strong> <small>[לפני שתבע מן היתומים],</small> יורשי הלווה. <strong>אמר ליה</strong> <small>[לו]</small> <strong>רב מרדכי לרב אשי: הכי</strong> <small>[כך]</small> <strong>אמר אבימי מהגרוניא משמיה</strong> <small>[משמו]</small> של <strong>רבא: אפילו למאן דאמר</strong> <small>[ל</small>דעת <small>מי שאומר]</small> <strong>חיישינן לצררי</strong> <small>[חוששים אנו</small> שמא נתן לו <small>צרור כסף</small> ושילם לו<small>]</small> — <strong>הני מילי</strong> <small>[דברים אלה אמורים]</small> כשהיה המלוה <strong>ישראל, אבל</strong> ב<strong>גוי כיון דבתר ערבא אזיל</strong> <small>[שאחרי הערב</small> הוא <small>הולך</small> לגבות<small>]</small> <strong>לא חיישינן לצררי</strong> <small>[אין אנו חוששים לצרור כסף</small><small>],</small> שנתן הלווה לגוי, שהוא חושש שמא בכל מקרה יחזור הגוי ויגבה מן הערב.
 <strong>אמר ליה</strong> <small>[לו]:</small> לרב אשי: <strong>אדרבה</strong> <small>[גדולה מזו,</small> ההיפך מסתבר<small>]:</small> <strong>אפילו למאן דאמר</strong> <small>[ל</small>דעת <small>מי שאומר]</small> <strong>לא חיישינן לצררי</strong> <small>[אין אנו חוששים לצרור כסף</small><small>],</small> שהפקיד הלווה אצל המלוה — <strong>הני מילי</strong> <small>[דברים אלה</small> אמורים<small>]</small> דווקא ב<strong>ישראל, אבל גוים כיון דדינייהו בתר ערבא אזלי</strong> <small>[שדינם</small> ש<small>אחר הערב</small> הם <small>הולכים],</small> <strong>אי לאו דאתפסיה צררי מעיקרא</strong> <small>[אם לא שהתפיסו,</small> שהפקיד בידו של הערב <small>צרור מתחילה]</small> — <strong>לא הוה</strong> <small>[היה]</small> <strong>מקבל ליה</strong> <small>[עליו]</small> את הערבות. 
 <big>א</big> שנינו במשנה, <strong>וכן היה רבן שמעון בן גמליאל אומר: הערב לאשה בכתובתה</strong> ובעלה רוצה לגרשה, צריך הבעל לידור ממנה הנאה, כדי שלא יעשו קנוניא על הערב, ויחזיר את אשתו. מסופר: איש אחד ששמו <strong>משה בר עצרי ערבא דכתובתה דכלתיה הוה</strong> <small>[ערב לכתובה של כלתו היה].</small> <strong>רב הונא בריה</strong> <small>[בנו]</small> <strong>צורבא מדרבנן הוה ודחיקא ליה מילתא</strong> <small>[תלמיד חכם היה ודחוק</small> בממון<small>].</small> <strong>אמר אביי: ליכא דניזיל דנסביה</strong> <small>[האם אין</small> מי <small>שילך ויתן]</small> <strong>עצה לרב הונא</strong> זה, <strong>דנגרשה לדביתהו ותיזיל ותגבי</strong> <small>[שיגרש את אשתו, ו</small>היא <small>תלך ותגבה]</small> את ה<strong>כתובה מאבוה</strong> <small>[מאביו]</small> שהיה ערב לכתובה, <strong>והדר נהדרה</strong> <small>[ואחר כך יחזיר אותה]</small> רב הונא, ונמצא שיש בידו קצת כסף?
 <strong>אמר ליה</strong> <small>[לו]</small> <strong>רבא: והא</strong> <small>[והרי]</small> <strong>"ידירנה הנאה" תנן</strong> <small>[שנינו</small> במשנה<small>],</small> ואם כן כיצד יוכל להחזיר אותה! <strong>אמר ליה</strong> <small>[לו]</small> <strong>אביי: אטו</strong> <small>[וכי]</small> <strong>כל</strong> מי ש<strong>מגרש</strong> אשה, <strong>בבי דינא</strong> <small>[בבית דין]</small> שהם יודעים הלכה זו <strong>מגרש?</strong> יגרשנה שלא בפני בית דין, ולא ידירנה!
 <strong>לסוף איגלאי מילתא</strong> <small>[התגלה הדבר]</small> ש<strong>כהן הוא,</strong> וממילא לא יכול היה לגרש את אשתו ולהחזירה. <strong>אמר אביי: היינו דאמרי אינשי</strong> <small>[זהו שאומרים אנשים]:</small> <strong>בתר עניא אזלא עניותא</strong> <small>[אחר העני הולכת העניות],</small> שאפילו בעצה זו אינו יכול להשתמש.
  ושואלים:  <strong>ומי</strong> <small>[והאם]</small> <strong>אמר אביי הכי</strong> <small>[כך]?</small> <strong>והא</strong> <small>[והרי]</small> <strong>אמר אביי: איזהו "רשע ערום"?</strong> — <strong>זה</strong> <strong>המשיא עצה למכור בנכסים כ</strong>דעת <strong>רבן שמעון בן גמליאל.</strong> שלדעתו, מי שציווה "נכסי לך ואחריך לפלוני", אם קדם המקבל הראשון ומכר את הנכסים — זכותו לעשות זאת, ואין לשני כלום. ואם כן, משמע שלדעת אביי, כל מי שנותן עצה לאדם לעשות דבר, שהוא אמנם חוקי אבל גורם עוול לאחרים — נקרא "רשע ערום", וכיצד יכול היה להשיא עצה כזאת לאותו רב הונא בר משה?
  ומשיבים: במקרה זו, כיון שהבעל  <strong>בנו</strong> של הערב הוא — הרי זה <strong>שאני</strong> <small>[שונה],</small> שהוא מוחל. <strong>וצורבא מרבנן שאני</strong> <small>[ו</small>כן <small>תלמיד חכם</small> הרי זה <small>שונה],</small> שראוי לעשות טובה לתלמיד חכם. ומקשים עוד: כיצד היתה מועילה אותה עצה?
 <strong>והא</strong> <small>[והרי]</small> <strong>ערב הוא</strong> האב, <strong>וקיימא לן</strong> <small>[ומוחזק בידינו]</small> ש<strong>ערב</strong> של <strong>כתובה לא משתעבד</strong> באמת, אלא רק לכבוד ולמצוה בלבד הוא שנהיה ערב! ומשיבים: <strong>קבלן הוה</strong> <small>[היה]</small> ולא סתם ערב, והוא כן משתעבד לתשלום הכתובה, שהרי קיבל על עצמו במפורש את חובת התשלום.
  ושואלים:  <strong>הניחא למאן דאמר</strong> <small>[זה נוח ל</small>דעת <small>מי שאומר]</small> ש<strong>קבלן</strong> של <strong>כתובה אף על גב דלית ליה נכסי</strong> <small>[אף על פי שאין לו נכסים]</small> <strong>לבעל</strong> בכל זאת <strong>משתעבד</strong> — <strong>שפיר</strong> <small>[יפה].</small> <strong>אלא למאן דאמר</strong> <small>[ל</small>דעת <small>מי שאומר]:</small> <strong>אי אית ליה</strong> <small>[אם יש לו]</small> נכסים לבעל <strong>משתעבד</strong> הקבלן, <strong>אי לית ליה</strong> <small>[אם אין לו]</small> — <strong>לא משתעבד,</strong> שבוודאי לא התכוון לשלם את הכתובה, אם כן, <strong>מאי איכא למימר</strong> <small>[מה יש לומר]?</small> כיצד היתה מועילה אותה עצה?
  ומשיבים:  <strong>איבעית אימא</strong> <small>[אם תרצה אמור]:</small> <strong>מיהוי הוה ליה</strong> <small>[היו לו]</small> נכסים, לרב הונא זה בזמן הנישואין, כשקיבל האב על עצמו את הערבות, <strong>ואישתדוף</strong> <small>[ו</small>אחר כך <small>נשדפו].</small> <strong>ואיבעית אימא</strong> <small>[ואם תרצה אמור]:</small> <strong>אבא לגבי בריה שעבודי משעבד נפשיה</strong> <small>[האב לגבי בנו</small> בוודאי <small>משעבד</small> את <small>עצמו</small><small>]</small> גם כאשר אין לבן נכסים. ומהי אותה מחלוקת לגבי קבלן של כתובה?
 <strong>דאיתמר</strong> <small>[שנאמר]:</small> <strong>ערב</strong> של <strong>כתובה</strong> — <strong>דברי הכל לא משתעבד,</strong> שמכיון שלא היתה כאן הלוואה במתן כסף, וגם לא היה הערב אלא לכבוד ולמצוה בלבד. ערב <strong>קבלן</strong> של <strong>בעל חוב</strong> (של הלוואה) — <strong>דברי הכל משתעבד.</strong> לגבי <strong>קבלן</strong> של <strong>כתובה, ו</strong>לגבי <strong>ערב</strong> סתם ל<strong>בעל חוב</strong> — בזה <strong>פליגי</strong> <small>[חלוקים</small> חכמים<small>],</small> <strong>מר סבר</strong> <small>[חכם זה סבור]:</small> <strong>אי אית ליה נכסי</strong> <small>[אם יש לו נכסים]</small> <strong>ללוה</strong> — <strong>משתעבד</strong> הערב, שהוא מקבל על עצמו ערבות מתוך הנחה שלא יצטרך לפרוע את החוב, ואין זה אלא לשם בטחון. <strong>אי לית ליה</strong> <small>[אם אין לו]</small> נכסים ללווה — <strong>לא משתעבד. ומר סבר</strong> <small>[וחכם זה סבור]:</small> <strong>בין אית ליה</strong> <small>[</small>ש<small>יש לו]</small> <strong>ובין לית ליה</strong> <small>[</small>ש<small>אין לו]</small> — <strong>משתעבד</strong>  הערב.
  ומסכמים:  <strong>והלכתא</strong> <small>[והלכה</small> היא<small>]</small> שכל <strong>ערב, בין אית ליה</strong> <small>[</small>ש<small>יש לו]</small> נכסים ללווה <strong>ובין לית ליה</strong> <small>[</small>ש<small>אין לו]</small> — <strong>משתעבד</strong> הערב, <strong>בר</strong> <small>[חוץ]</small> <strong>מערב</strong> של <strong>כתובה, דאף על גב דאית ליה</strong> <small>[שאף על פי שיש לו]</small> נכסים <strong>לבעל</strong> — בכל זאת <strong>לא משתעבד. מאי טעמא</strong> <small>[מה טעם ה</small>דבר<small>]?</small> — <strong>מצוה הוא דעבד</strong> <small>[שעשה]</small> כדי שיינשאו בני הזוג, <strong>ולאו מידי חסרה</strong> <small>[ו</small>גם האשה <small>אינה חסרה דבר]</small> בזמן הנישואין, שהוא מקבל על עצמו לפורעו.
 <big>ב</big> <strong>אמר רב הונא: שכיב מרע שהקדיש כל נכסיו, ואמר "מנה לפלוני בידי"</strong> שאני חייב לו — הרי זה <strong>נאמן</strong> בדבריו, ומדוע? — <strong>חזקה אין אדם עושה קנוניא</strong> (רמאות) <strong>על</strong> ה<strong>הקדש,</strong> ואם אמר שהוא חייב לאדם אחר — בוודאי אמר אמת.
 <strong>מתקיף לה</strong> <small>[מקשה על כך]</small> <strong>רב נחמן: וכי</strong> אומרים ש<strong>אדם עושה קנוניא על בניו?</strong> ובכל זאת מצאנו ש<strong>רב ושמואל דאמרי תרוייהו</strong> <small>[שאומרים שניהם]:</small> <strong>שכיב מרע שאמר "מנה לפלוני בידי"</strong> שאני חייב לו, הרי רק אם <strong>אמר "תנו</strong> לו מנה זה <strong>"</strong>— <strong>נותנין,</strong> אבל אם <strong>לא אמר "תנו"</strong> — <strong>אין נותנין; אלמא</strong> <small>[מכאן]</small> שאנו מניחים כי <strong>אדם עשוי</strong> לומר שהוא חייב כסף לאחרים רק כדי <strong>שלא להשביע את בניו,</strong> כלומר, כדי שבניו לא ייחשבו עשירים בעיניהם של הבריות.
## דף קעה.
 <strong>הכא נמי</strong> <small>[כאן גם כן]</small> לגבי המקדיש נכסיו, יש לומר: <strong>אדם עשוי שלא להשביע את עצמו,</strong> שלא יחשבו אותו בחייו לעשיר, ומדוע סומכים על דבריו ונותנים את המנה לאותו פלוני?!
  ומשיבים:  <strong>כי קאמר</strong> <small>[כאשר אמר]</small> <strong>רב הונא התם</strong> <small>[שם]</small> שמאמינים למקדיש, הרי זה במקרה <strong>דנקיט שטרא</strong> <small>[שמחזיק</small> אותו פלוני <small>שטר</small> חוב<small>],</small> וניכר שבאמת היה חייב לו.
  ושואלים:  <strong>מכלל</strong> הדברים אתה למד ש<strong>רב ושמואל</strong> דיברו במקרה ש<strong>לא נקיט שטרא</strong> <small>[מחזיק שטר],</small> ויש לתמוה: לשיטתם, אם <strong>אמר</strong> לבניו <strong>"תנו"</strong> — <strong>נותנין?</strong> הלא אם אין בידי המלוה שטר, אם כן <strong>מלוה על פה הוה</strong> <small>[הוא],</small> <strong>ו</strong>הרי <strong>רב ושמואל דאמרי תרוייהו</strong> <small>[שאמרו שניהם]:</small> <strong>מלוה על פה</strong> — <strong>אינו גובה לא מן היורשין ולא מן הלקוחות!</strong>
 <strong>אלא אמר רב נחמן: אידי ואידי דנקיט שטרא</strong> <small>[זה וזה,</small> בכל מקרה מדובר <small>שמחזיק שטר],</small> <strong>ולא קשיא</strong> <small>[ואין</small> זה <small>קשה]:</small> <strong>הא</strong> <small>[זה]</small> שנאמן בכל מקרה — הרי זה כשהיה השטר של בעל החוב שטר <strong>מקויים, הא</strong> <small>[זה]</small> במקרה שדיברו עליו רב ושמואל — <strong>לא</strong> היה השטר <strong>מקויים,</strong> ולכן אם <strong>אמר "תנו"</strong> — <strong>קיימיה לשטריה</strong> <small>[קיים את שטרו],</small> שהרי הודה שהשטר הוא אמיתי, אבל אם <strong>לא אמר "תנו"</strong> — <strong>לא קיימיה לשטריה</strong> <small>[קיים את שטרו],</small> ויש איפוא לחשוש שהתכוון רק שלא להשביע את בניו.
 <big>א</big> ועוד בעניינים אלו, <strong>אמר רבה: שכיב מרע שאמר "מנה לפלוני בידי", ואמרו יתומין "פרענו</strong> חוב זה <strong>"</strong>— <strong>נאמנין.</strong> אם אמר בלשון ציווי <strong>"תנו מנה לפלוני", ואמרו יתומין "פרענו"</strong> — <strong>אין נאמנין.</strong>
 ותוהים: <strong>כלפי לייא</strong> <small>[לאן אתה הולך]?</small> כלומר, דברים תמוהים והפוכים הם, שהרי <strong>איפכא מסתברא</strong> <small>[ההיפך מסתבר]!</small> אם <strong>אמר "תנו מנה"</strong> — <strong>כיון דפסקה אבוהון למילתא</strong> <small>[שפסק אביהם את הדבר]</small> ואמר "תנו", <strong>איכא למימר דפרעיה</strong> <small>[יש לומר שפרע</small> הבן <small>אותו],</small> את החוב. אבל אם אמר רק <strong>"מנה לפלוני בידי"</strong> — <strong>כיון</strong> ש<strong>לא פסק אבוהון למילתא</strong> <small>[אביהם את הדבר]</small> ולא אמר "תנו", <strong>איכא למימר דלא פרעיה</strong> <small>[יש לומר שלא פרע</small> הבן <small>אותו]!</small>
 <strong>אלא אי איתמר הכי איתמר</strong> <small>[אם נאמר</small> הדבר על ידי רבה, <small>כך נאמר],</small> ובאופן אחר: <strong>שכיב מרע שאמר "מנה לפלוני בידי", ואמרו</strong> ה<strong>יתומין: חזר ואמר לנו אבא "פרעתי</strong> חוב זה <strong>"</strong>— <strong>נאמנין, מאי טעמא</strong> <small>[מה טעם</small> הדבר<small>]?</small> — <strong>אדכורי מידכר</strong> <small>[נזכר</small> הוא<small>]</small> לאחר מכן שפרע. אבל אם אמר <strong>"תנו מנה לפלוני", ואמרו</strong> ה<strong>יתומין: "חזר ואמר אבא פרעתי"</strong> — <strong>אין נאמנין,</strong> ומדוע? — ש<strong>אם איתא דפרעיה</strong> <small>[יש</small> מקום לומר <small>שפרע לו],</small> <strong>לא הוה אמר</strong> <small>[היה אומר]</small> בהחלטיות <strong>"תנו".</strong>
 <big>ב</big> ועוד בענייני שכיב מרע שהודה, <strong>בעי</strong> <small>[שאל]</small> <strong>רבא: שכיב מרע שהודה</strong> בפני עדים שהוא חייב לפלוני כסף, <strong>מהו</strong> דינו? האם גם שכיב מרע, כמו בריא שמודה בפני עדים, <strong>צריך לומר</strong> לאנשים העומדים שם <strong>"אתם עדי",</strong> כדי שתהא הודעה זו מחייבת, <strong>או אין צריך לומר</strong> להם <strong>"אתם עדי"?</strong> וכיוצא בזה, האם <strong>צריך שיאמר</strong> לעדים <strong>"כתובו</strong> הודאה זו <strong>",</strong> כדי שיהיו רשאים לכתוב, <strong>או אין צריך לומר "כתובו"?</strong> ודבר זה תלוי בשאלה: האם <strong>אדם משטה בשעת מיתה.</strong> כלומר, האם יש לחשוש שלא התכוון ברצינות למה שאמר, כפי שאנו חוששים לכך באדם בריא, <strong>או אין אדם משטה בשעת מיתה?</strong>
 <strong>בתר דבעיא הדר פשטה</strong> <small>[אחר ששאל</small> רבא את השאלה <small>חזר</small> ו<small>פתר אותה]:</small> <strong>אין אדם משטה בשעת מיתה</strong> ומתכוון למה שאומר, ולפיכך הודאתו מחייבת גם אם לא אמר "אתם עדי", <strong>ודברי שכיב מרע ככתובין וכמסורין דמו</strong> <small>[נחשבים],</small> ולכן יש להם רשות לכתוב שטר גם אם לא אמר להם לכתוב.
 <big>ג משנה</big> <strong>המלוה את חבירו בשטר</strong> — הרי המלוה <strong>גובה</strong> על סמך השטר <strong>מנכסים משועבדים</strong> (שהיו ברשותו בזמן ההלוואה, ומכרם). אבל אם מלוה את חבירו <strong>על ידי עדים,</strong> שלא בשטר — <strong>גובין</strong> את חובו רק <strong>מנכסים בני חורין,</strong> ולא מנכסים שנמכרו לאחרים.
## דף קעה:
 <strong>הוציא</strong> המלוה <strong>עליו</strong> על הלווה, מסמך כתוב ב<strong>כתב ידו</strong> של הלווה <strong>שהוא חייב לו</strong> — <strong>גובה</strong> המלוה רק <strong>מנכסים בני חורין.</strong>
 אם היה <strong>ערב היוצא לאחר חיתום שטרות,</strong> שאחר חתימת העדים בשטר כתוב שפלוני ערב לפרעון חוב זה — <strong>גובה</strong> בעל החוב מן הערב רק <strong>מנכסים בני חורין.</strong>
 <strong>מעשה ובא</strong> שטר חוב כזה <strong>לפני ר' ישמעאל, ואמר: גובה</strong> המלוה מן הערב רק <strong>מנכסים בני חורין. אמר לו</strong> החכם שמעון <strong>בן ננס: אינו גובה</strong> כלל <strong>לא מנכסים משועבדים ולא מנכסים בני חורין.</strong>
 <strong>אמר לו: למה? אמר לו:</strong> דוגמה לדבר, <strong>הרי</strong> אדם <strong>החונק</strong> <strong>את אחד בשוק</strong> ותובע ממנו את חובו, <strong>ומצאו חבירו ואמר לו</strong> לתוקף <strong>"הנח לו ואני אתן לך"</strong> — והניחו, אם יבוא התוקף לתבוע את החוב מן החבר שהבטיח לתת — <strong>פטור</strong> אותו חבר מלתת, ומדוע? — לפי <strong>שלא על אמונתו</strong> בו <strong>הלוהו,</strong> כלומר, שלא משום שסמך על זה הילוה לחבירו מתחילה, ולא בכך היה החוב תלוי, ולכן אינו יכול לתבוע ממנו לאחר מכן. וכך גם ערב החותם לאחר שכבר נחתם שטר ההלוואה — כבר הילוה המלוה ללווה גם בלא הערב. <strong>אלא איזה הוא ערב שהוא חייב</strong> לשלם? — אם אמר הערב <strong>"הלוהו ואני נותן לך"</strong> — אז <strong>חייב, שכן על</strong> סמך <strong>אמונתו</strong> של הערב <strong>הלוהו.</strong>
 <strong>ואמר ר' ישמעאל: הרוצה שיחכים</strong> — <strong>יעסוק בדיני ממונות, שאין לך מקצוע בתורה יותר מהן</strong> בריבוי הלכות וסברות, <strong>והן כמעיין הנובע, והרוצה שיעסוק בדיני ממונות</strong> — <strong>ישמש את שמעון בן ננס</strong> שהוא חריף ביותר.
 <big>א גמרא</big> ודנים בסוגיה עקרונית הקשורה למשנתנו. <strong>אמר עולא: דבר תורה, אחד מלוה בשטר ואחד</strong> <strong>מלוה על פה</strong> — <strong>גובה מנכסים משועבדים, מאי טעמא</strong> <small>[מה טעם</small> הדבר<small>]?</small> — <strong>שעבודא</strong> <small>[</small>דין <small>השעבוד]</small> של נכסי הלווה למלווה, שגם אם ימכרם או יתנם יכול המלוה לגבות מהם — הוא <strong>דאורייתא</strong> <small>[מן התורה],</small> <strong>ואלא מה טעם אמרו</strong> חכמים ש<strong>מלוה על פה</strong> <strong>אינו גובה אלא מנכסין בני חורין?</strong> — <strong>משום פסידא</strong> <small>[ההפסד]</small> של ה<strong>לקוחות,</strong> שמא לא ידעו שלווה, ויקנו מן הלווה נכסים, ויפסידו כשייקחם המלוה בחובו.
  ושואלים:  <strong>אי הכי</strong> <small>[אם כך],</small> אם לכך חוששים, <strong>מלוה בשטר נמי</strong> <small>[גם כן]</small> לא יגבה ממשועבדים, משום הפסד הלקוחות! ומשיבים: <strong>התם אינהו נינהו דאפסידו אנפשייהו</strong> <small>[שם הם הם שהפסידו לעצמם],</small> שכן מילוה בשטר הוא דבר מפורסם, ויכלו לברר אם לוה כסף.
 <strong>ו</strong>אילו <strong>רבה אמר: דבר תורה, אחד מלוה בשטר ואחד מלוה על פה</strong> — <strong>אינו גובה אלא מנכסים בני חורין. מאי טעמא</strong> <small>[מה טעם</small> הדבר<small>]?</small> — שהוא סבור <strong>שעבודא לאו דאורייתא</strong> <small>[שעבוד לא מן התורה</small> הוא<small>],</small> ומדין תורה אין ההלוואה אלא התחייבות של הלווה עצמו, ואינה חלה על נכסיו. <strong>ומה טעם אמרו</strong> חכמים ש<strong>מלוה בשטר גובה מנכסים משועבדים? כדי שלא תנעול דלת בפני לוין,</strong> שאם לא יוכלו מלוים להבטיח את פרעון חובם — לא ירצו להלוות.
  ושואלים:  <strong>אי הכי</strong> <small>[אם כך],</small> <strong>מלוה על פה נמי</strong> <small>[גם כן]</small> יגבה מאותו טעם מנכסים משועבדים! ומשיבים: <strong>התם לית ליה קלא</strong> <small>[שם אין לו קול</small> לדבר<small>],</small> שאין הדבר מתפרסם, ויש לחשוש להפסד הלקוחות.
  ושואלים:  <strong>ומי</strong> <small>[והאם]</small> <strong>אמר רבה הכי</strong> <small>[כך]?</small> <strong>והא</strong> <small>[והרי]</small> <strong>אמר רבה,</strong> בביאור הלכה שנשלחה מארץ ישראל, שהבכור יש לו חלק כפול במילוה שהיו חייבים לאביו: אם <strong>גבו קרקע</strong> כתשלום מילוה זה — <strong>יש לו,</strong> לבכור, פי שניים. אם <strong>גבו מעות</strong> — <strong>אין לו.</strong> וטעמו של דבר — משום שמתחילת ההלוואה כבר נשתעבדו נכסי הלווה לתשלום ההלוואה, והריהם ברשות אביו. משמע שמדין תורה חל שעבוד חוב על קרקע!
 <strong>וכי תימא</strong> <small>[ואם תאמר],</small> בתירוץ הדברים: <strong>איפוך</strong> <small>[הפוך]</small> את שמות בעלי השיטות הללו, וייחס את מה שאמר <strong>רבה לעולא ו</strong>את מה שאמר <strong>עולא לרבה,</strong> שלדעת רבה שעבוד נכסים היא מן התורה, ולדעת עולא הוא אינו מן התורה, <strong>והא</strong> <small>[והרי]</small> <strong>אמר עולא:</strong> <strong>דבר תורה,</strong> מן התורה, <strong>בעל חוב דיניה</strong> <small>[דינו]</small> שמשלם <strong>ב</strong>קרקע <strong>זבורית</strong> (גרועה)!
 <strong>אלא</strong> יש להבין כי <strong>רבה טעמא דבני מערבא קאמר</strong> <small>[</small>את <small>הטעם,</small> השיטה <small>של בני ארץ ישראל אמר</small> והסביר<small>],</small> <strong>וליה לא סבירא ליה</strong> <small>[והוא עצמו אינו סבור]</small> שהשעבוד הוא מן התורה. ובאותו נושא נחלקו אמוראים ראשונים.
 <strong>רב ושמואל דאמרי תרוייהו</strong> <small>[שאמרו שניהם]:</small> <strong>מלוה על פה</strong> — <strong>אינו גובה לא מן היורשין ולא מן הלקוחות, מאי טעמא</strong> <small>[מה טעם</small> הדבר<small>]?</small> — <strong>שעבודא לאו דאורייתא</strong> <small>[השעבוד</small> של נכסי הלווה <small>לא מן התורה</small> הוא<small>],</small> ורק במילוה בשטר תיקנו חכמים שעבוד.
  ואילו <strong>ר' יוחנן ור' שמעון בן לקיש דאמרי תרוייהו</strong> <small>[שאמרו שניהם]:</small> <strong>מלוה על פה</strong> — <strong>גובה בין מן היורשין</strong> של הלווה לאחר מותו, <strong>ובין מן הלקוחות, מאי טעמא</strong> <small>[מה טעם</small> הדבר<small>]?</small> — <strong>שעבודא דאורייתא</strong> <small>[שעבוד</small> הנכסים <small>מן התורה</small> הוא<small>],</small> בכל דרך שנעשתה ההלוואה.
 <strong>מיתיבי</strong> <small>[מקשים]</small> על רב ושמואל ממה ששנינו: <strong>החופר בור ברשות הרבים ונפל עליו</strong> על החופר <strong>שור והרגו</strong> — <strong>פטור</strong> בעל השור, שהרי לא הוא אשם בכך. <strong>ולא עוד, אלא שאם מת השור</strong> בנפילתו זו — <strong>יורשי בעל הבור חייבים לשלם דמי שור לבעליו,</strong> כדין החופר בור ברשות הרבים. והרי התחייבותו של בעל הבור לשלם דמי השור אינה כתובה בשטר, אלא היא כמילוה על פה, ובכל זאת יורשיו צריכים לשלם. משמע שמילוה על פה גובה מן היורשים!
 <strong>אמר ר' אלעא אמר רב:</strong> שם מדובר <strong>בשעמד</strong> בעל הבור <strong>בדין</strong> ונתחייב. ופסק של בית הדין (גם אם לא נכתב) יש לו תוקף כשטר חוב, ולכן חייבים היורשים לשלם.
  ושואלים:  <strong>והא</strong> <small>[והרי]</small> <strong>"הרגו</strong> השור <strong>"</strong><strong>קתני</strong> <small>[שנינו],</small> וכיצד יכול חופר הבור לעמוד בדין? <strong>אמר רב אדא בר אהבה:</strong> אין מדובר במקרה שנהרג אותו איש במקום, אלא <strong>שעשאו</strong> השור <strong>טרפה,</strong> שגרם לו נזקים חמורים שמת מחמתם לאחר זמן, ולפני מותו דנו אותו.
  ומקשים:  <strong>והא</strong> <small>[והרי]</small> <strong>אמר רב נחמן, תני</strong> <small>[שנה]</small> ה<strong>תנא,</strong> שונה המשניות: <strong>מת וקברו</strong> שקבר אותו השור בתוך הבור בנפילתו, ואם כן לא עמד בדין! ומשיבים: <strong>התם</strong> <small>[שם]</small> מדובר <strong>דיתבי דייני אפומא דבירא</strong> <small>[שישבו הדיינים על פי הבור]</small> <strong>וחייבוהו</strong> לפני שמת.
## דף קעו.
 <strong>אמר רב פפא, הלכתא</strong> <small>[הלכה</small> היא<small>]:</small> <strong>מלוה על פה</strong> — <strong>גובה מן היורשין ואינו גובה מן הלקוחות. גובה מן היורשין</strong> — <strong>כדי שלא תנעול דלת בפני לוין, ואינו גובה מן הלקוחות</strong> — <strong>דלית ליה קלא</strong> <small>[שאין לו</small> למילוה על פה <small>קול],</small> ויימצאו הלקוחות מפסידים את הקרקע שקנו.
 <big>א</big> שנינו במשנה שאם <strong>הוציא עליו כתב ידו שהוא חייב לו</strong> — <strong>גובה מנכסים בני חורין וכו'. בעא מיניה</strong> <small>[שאל אותו]</small> <strong>רבה בר נתן מר' יוחנן:</strong> אם <strong>הוחזק כתב ידו</strong> של אותו אדם <strong>בבית דין,</strong> שאישרו בית דין שזו חתימתו, <strong>מאי</strong> <small>[מה]</small> הדין? האם לאחר שהוחזק כתב היד בבית הדין נעשה דינו כהלוואה בשטר, ויכול לגבות גם מנכסים משועבדים? <strong>אמר ליה</strong> <small>[לו]:</small> <strong>אף על פי שהוחזק כתב ידו בבית דין</strong> — <strong>אינו גובה אלא מנכסים בני חורין.</strong>
 <strong>מתיב</strong> <small>[מקשה</small> על כך<small>]</small> <strong>רמי בר חמא</strong> ממה ששנינו במשנה: <strong>שלשה גיטין פסולין</strong> לכתחילה, ואין האשה המתגרשת בהם מותרת להינשא על סמך גיטין אלה, <strong>ו</strong>אולם <strong>אם נישאת</strong> האשה על סמך גיטין אלה — <strong>הולד</strong> שנולד מנישואיה אלה <strong>כשר</strong> בדיעבד. <strong>ואלו הן:</strong> אם <strong>כתב</strong> את הגט <strong>בכתב ידו</strong> בלבד <strong>ואין עליו עדים,</strong> או <strong>יש עליו עדים ואין בו זמן</strong> (תאריך), או <strong>יש בו זמן ואין בו אלא עד אחד</strong> — <strong>הרי אלו שלשה גיטין פסולין, ואם נישאת</strong> — <strong>הולד כשר.</strong>
 <strong>ר' אלעזר אומר: אף על פי שאין עליו עדים אלא שנתנו לה בפני עדים</strong> — <strong>כשר, ו</strong>אם היה שטר חוב שנעשה באופן זה — <strong>גובה</strong> בו גם <strong>מנכסים משועבדים.</strong> משמע שעל ידי מסירת השטר בעדים נעשה כתב יד כשטר שיש בו עדים, וגובה בו ממשועבדים. ומדוע לא נאמר כן אף בכתב ידו שאושר בבית הדין!
  ומשיבים:  <strong>שאני התם</strong> <small>[שונה שם]</small> ש<strong>משעת כתיבה</strong> של השטר <strong>הוא דשעבד נפשיה</strong> <small>[ששיעבד עצמו],</small> שהרי מתחילתו נכתב כדי להימסר בעדים, ולשם שעבוד נכסים. מה שאין כן בכתב ידו שקיימוהו בית דין לאחר זמן, שבזמן כתיבתו לא נכתב כלל כדי לשעבד נכסיו.
 <big>ב</big> שנינו במשנה שב<strong>ערב היוצא,</strong> ערבות הכתובה בשטר <strong>לאחר חיתום שטרות</strong> (חתימות העדים) — גובה המלוה מן הערב רק מנכסים בני חורין. <strong>אמר רב:</strong> אם היה הערב <strong>קודם חיתום שטרות</strong> — <strong>גובה מנכסים משועבדים, לאחר חיתום שטרות</strong> — <strong>גובה מנכסים בני חורין</strong> בלבד. וכדברי המשנה.
 <strong>זמנין</strong> <small>[פעמים]</small> <strong>אמר</strong> <strong>רב: אפילו</strong> היתה חתימת הערב <strong>קודם חיתום שטרות</strong> — <strong>אינו גובה אלא מנכסים בני חורין.</strong>
 ושואלים: אם כן, <strong>קשיא</strong> <small>[קשה]</small> מדברי <strong>רב</strong> על דברי <strong>רב!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> שאינו גובה מנכסים משועבדים מדובר ש<strong>כתב ביה</strong> <small>[שכתוב בו]</small> <strong>"פלוני ערב",</strong> שמשמע מניסוח זה שהערבות היא ענין לעצמו, ולא חתמו העדים על כך, אלא רק על גופו של שטר ההלוואה. <strong>הא</strong> <small>[זה]</small> שגובה ממשועבדים, מדובר ש<strong>כתב ביה</strong> <small>[שכתוב בו]</small> <strong>"ופלוני ערב",</strong> ב־ ו' החיבור, הרי זה בא לומר שהערבות קשורה לגוף השטר, והעדים חתמו גם על הערבות, ולכן גובה הערב גם מנכסים משועבדים.
 <strong>ור' יוחנן אמר: אחד זה ואחד זה</strong> — <strong>אינו גובה אלא מנכסים בני חורין, ואף על גב דכתב ביה</strong> <small>[ואף על פי שכתוב בו]</small> <strong>"ופלוני ערב",</strong> ב־ו' החיבור
 <strong>. מתיב</strong> <small>[מקשה]</small> <strong>רבא</strong> על דברי ר' יוחנן, ממה ששנינו בברייתא: <strong>עדים החתומין על שאילת שלום בגט</strong> — <strong>פסול,</strong> כלומר, מתחת לנוסח הגט נכתבה גם דרישת שלום למישהו, וחתמו העדים למטה — פסול גט זה, <strong>חיישינן</strong> <small>[חוששים אנו]</small> <strong>שמא על שאילת שלום</strong> בלבד <strong>חתמו.</strong>
 <strong>ואמר ר' אבהו, לדידי מיפרשא ליה מיניה</strong> <small>[לי עצמי מתפרש ממנו]</small> מ<strong>ר' יוחנן:</strong> שאם היה כתוב שם <strong>"שאילו"</strong> <small>[שאלו</small> בשלום פלוני<small>]</small> — הרי זה גט <strong>פסול</strong> משום ששאלת השלום היא ענין לעצמו, ואינה מתחברת על הגט שקדם לה. אבל אם היה כתוב <strong>"ושאילו"</strong> <small>[ושאלו</small> בשלום פלוני<small>],</small> ב ־ו' החיבור, שמשמע ששני הדברים מחוברים — הרי זה גט <strong>כשר.</strong> משמע שאם מוסיף משפט המתחיל ב־ו' החיבור אנו אומרים שחתימת העדים היא על הכל, וכאן אמר ר' יוחנן שאין הבדל!
  ומשיבים:  <strong>הכא נמי</strong> <small>[כאן גם כן]</small> לענין ערבות, יש לתקן את נוסח הדברים ולומר כי לדעת ר' יוחנן דווקא כאשר <strong>כתב "פלוני ערב"</strong> אינו גובה מנכסים משועבדים.
  ושואלים:  <strong>אי הכי</strong> <small>[אם כך],</small> <strong>היינו</strong> <small>[הרי זה]</small> ממש כדברי <strong>רב,</strong> ואינו חולק עליו! ומשיבים: אכן, <strong>אימא</strong> <small>[אמור]:</small> <strong>וכן אמר ר' יוחנן</strong> כדברי רב.
 <big>ג</big> שנינו במשנה: <strong>מעשה ובא לפני ר' ישמעאל</strong> בערב שיצא לאחר חיתום שטרות, ופסק שגובה מנכסים בני חורין. וחלק עליו בן ננס ואמר שאינו גובה ממנו כלל. והוכיח זאת מן המקרה של החונק את חבירו בשוק לגבות חובו, שהמצילו מיד החונק כשאומר לו "הנח לו ואני אתן לך" — אינו מתחייב בכך, לפי שלא עליו סמך כשהילוה לו, ושיבח ר' ישמעאל מאד את חכמתו של בן ננס. <strong>אמר רבה בר בר חנה אמר ר' יוחנן: אף על פי שקילס</strong> (שיבח) <strong>ר' ישמעאל את בן ננס,</strong> בכל זאת <strong>הלכה כמותו</strong> כר' ישמעאל בערב לאחר חיתום שטרות, שגובה מנכסים בני חורין.
 <strong>איבעיא להו</strong> <small>[נשאלה להם</small> ללומדים<small>]:</small> <strong>בחנוק</strong> עצמו <strong>מה לי אמר ר' ישמעאל?</strong> האם ר' ישמעאל מודה בזה לבן ננס? ומשיבים: <strong>תא שמע</strong> <small>[בוא</small> ו<small>שמע],</small> ש<strong>אמר ר' יעקב אמר ר' יוחנן: חלוק היה ר' ישמעאל אף בחנוק.</strong>
 ושואלים: <strong>הלכה כמותו</strong> כר' ישמעאל, בחנוק, <strong>או אין הלכה כמותו?</strong> ומשיבים: <strong>תא שמע</strong> <small>[בוא</small> ו<small>שמע],</small> <strong>דכי אתא</strong> <small>[שכאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: חלוק היה ר' ישמעאל אף בחנוק, והלכה כמותו אף בחנוק.</strong>
 ובענין זה <strong>אמר רב יהודה אמר שמואל: חנוק,</strong> שתפסו בעל חובו בשוק, ובא חבירו וערב עבורו, <strong>וקנו מידו,</strong> כלומר, עשו קנין (סודר) על כך, שאכן ישלם את החוב — הרי הוא <strong>משתעבד</strong> לשלם את החוב. ומעירים על כך: <strong>מכלל</strong> דברי שמואל אתה למד, ש<strong>ערב בעלמא</strong> <small>[סתם]</small> שחותם על שטר הלוואה רגיל, <strong>לא בעי</strong> <small>[צריך]</small> <strong>קנין</strong> על מנת שישתעבד, אלא די באמירה בלבד בלבד. <strong>ופליגא</strong> <small>[וחלוקה]</small> שיטה זו על דברי <strong>רב נחמן,</strong> ש<strong>אמר רב נחמן:</strong>
## דף קעו:
 <strong>ערב</strong> של <strong>בית דין,</strong> כלומר, שנעשה ערב לחוב בפני בית דין <strong>הוא דלא בעי</strong> <small>[שאינו צריך]</small> <strong>קנין, הא בעלמא בעי</strong> <small>[אבל בסתם</small> ערב <small>צריך]</small> <strong>קנין.</strong>
 ומסכמים: <strong>והלכתא</strong> <small>[והלכה</small> היא<small>]:</small> <strong>ערב,</strong> אם היה שם <strong>בשעת מתן מעות</strong> מן המלוה ללווה — <strong>לא בעי</strong> <small>[צריך]</small> <strong>קנין,</strong> שעל סמך ערבותו הקנה לו, אם היה זה <strong>אחר מתן מעות</strong> — <strong>בעי</strong> <small>[צריך]</small> <strong>קנין. ערב</strong> של <strong>בית דין לא בעי</strong> <small>[צריך]</small> <strong>קנין</strong> כלל בכל מקרה, <strong>דבההיא</strong> <small>[שבאותה]</small> <strong>הנאה דמהימן ליה</strong> <small>[שמאמינים לו]</small> בבית דין — <strong>גמר</strong> <small>[גומר</small> בדעתו<small>]</small> <strong>ומשעבד ליה</strong> <small>[לו]</small> את רכושו כערב.

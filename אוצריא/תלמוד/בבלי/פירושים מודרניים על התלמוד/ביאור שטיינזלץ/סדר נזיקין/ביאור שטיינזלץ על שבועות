# ביאור שטיינזלץ על שבועות
עדין שטיינזלץ
## דף ב.
 <big>א משנה</big> <strong>שבועות</strong> (ביטוי "כי תשבע לבטא בשפתים", ויקרא ה, ד) שחייבים עליהן קרבן עולה ויורד (לפי מצבו הכלכלי של הנשבע) אם נעשו בשוגג — הריהן <strong>שתים</strong> המוזכרות בכתוב ("להרע או להיטיב". ויקרא ה, ד), כשנשבע לעשות דבר־מה או להימנע מלעשותו ועבר על שבועתו, <strong>שהן ארבע</strong> שיש עוד שתים שאינן כתובות, כשנשבע שבועת שקר על העבר, שעשה דבר־מה והוא לא עשאו, או שנשבע שלא עשה והוא עשאו. מתוך שהוזכרה הלכה שהיא "שתים שהן ארבע", מובאות עוד הלכות שונות שיש בהן מבנה דומה.
 <strong>ידיעות הטומאה</strong> אופנים שנעלם מידיעת אדם שהוא נכנס למקדש או אכל קדשים כשהוא טמא, ואז כאשר נודע לו הוא מתחייב בקרבן עולה ויורד על שגגתו (ויקרא ה ג), <strong>שתים שהן ארבע,</strong> שתים כתובות — כשלא ידע שהוא טמא, ושתים שאינן כתובות — כשלא ידע שנכנס למקדש או שאכל בשר קדשים.
 <strong>יציאות</strong> (הוצאות) <strong>השבת</strong> אופנים של הוצאה מרשות לרשות בשבת, שחייב עליהם, <strong>שתים שהן ארבע,</strong> שתים כתובות — שהוציא מרשות היחיד לרשות הרבים, בין כשהוא עומד ברשות היחיד ומוציא, ובין שעומד ברשות הרבים ולוקח חפץ מרשות היחיד ומוציאו אליו לרשות הרבים. ושתים שאינן כתובות — כשהכניס מרשות הרבים לרשות היחיד.
 <strong>מראות נגעים</strong> סוג כתמים לבנים המהווים סימני הצרעת, <strong>שנים שהן ארבעה,</strong> שנים כתובים — השאת והבהרת, ושנים שאינם כתובים — הדומים להם, אבל אינם בהירים כמותם. מכאן באה המשנה לדון בהרחבה בידיעות הטומאה, כיצד מתכפר עוון זה.
 <strong>את שיש בה</strong> בעבירה זו <strong>ידיעה בתחלה</strong> שידע שהוא טמא קודם שנכנס למקדש או שאכל את הקודש, <strong>וידיעה בסוף</strong> לאחר מעשה, שנודע לו שעבר עבירה זו, <strong>ו</strong>היה <strong>העלם</strong> ידיעה <strong>בינתים</strong> ששכח שהוא טמא, או שלא שם לב שהוא נכנס למקדש או אוכל קודש — <strong>הרי זה</strong> מתכפר <strong>ב</strong>קרבן <strong>עולה ויורד</strong> לפי מצבו הכלכלי, כמבואר בתורה (ויקרא ו—יג) שאם הוא עשיר מביא חטאת בהמה (כשבה או שעירה), ואם הוא עני מביא חטאת העוף ועולת העוף, ואם אין ידו משגת אף לזה — מביא מנחה לחטאת עשירית האיפה סולת.
  אם <strong>יש בה</strong> בעבירה זו <strong>ידיעה בתחלה</strong> שידע מתחילה שהוא טמא, <strong>ואין בה ידיעה בסוף</strong> ששכח ולא נודע לו לאחר מכן שנכנס למקדש או שאכל את הקודש בטומאה — <strong>שעיר הנעשה בפנים</strong> שהכהן הגדול מזה מדמו בקדש הקדשים ביום הכיפורים, <strong>ויום הכפורים</strong> עצמו, <strong>תולה</strong> את כפרתו, להגן עליו לפי שעה מן העונש, <strong>עד שיודע לו</strong> חטאו, <strong>ו</strong>אז <strong>יביא</strong> חטאתו, ויתכפר לו <strong>ב</strong>קרבן <strong>עולה ויורד.</strong>
 אם <strong>אין בה ידיעה בתחלה</strong> שלא ידע מתחילה שהוא טמא או שהוא נכנס למקדש או אוכל קודש, <strong>אבל יש בה ידיעה בסוף</strong> שלאחר מעשה נודע לו הדבר — <strong>שעיר הנעשה</strong> ביום הכיפורים <strong>בחוץ</strong> שדמו נזרק על מזבח העולה (מזבח החיצון), כחלק ממוספי היום, <strong>ויום הכפורים</strong> עצמו <strong>מכפר.</strong> ומנין שעל כך מכפר השעיר הנעשה בחוץ? <strong>שנאמר</strong> במוספי יום הכיפורים: "שעיר עזים אחד חטאת <strong>מלבד חטאת הכפורים"</strong> (במדבר כט, יא), ומהשוואה זו יש ללמוד: <strong>על מה שזה</strong> (חטאת הכיפורים, השעיר הנעשה בפנים) <strong>מכפר</strong> — <strong>זה</strong> (השעיר הנעשה בחוץ) <strong>מכפר, מה הפנימי אין מכפר אלא על דבר שיש בה ידיעה</strong> (בתחילה) — <strong>אף החיצון אין מכפר אלא על דבר שיש בה ידיעה</strong> (בסוף).
 <strong>ועל</strong> טומאה <strong>שאין בה ידיעה לא בתחלה ולא בסוף</strong> שכלל אינו יודע שעבר עבירה — <strong>שעירי</strong> חטאת הבאים כחלק ממוספי <strong>הרגלים</strong> <strong>ו</strong>כן <strong>שעירי</strong> חטאת של מוספי <strong>ראשי חדשים מכפרין, דברי ר' יהודה.</strong> <strong>ר' שמעון אומר: שעירי הרגלים מכפרין</strong> על הטמא שנכנס למקדש או אכל בשר קודש, ולא היתה לו ידיעה כלל, <strong>אבל לא שעירי ראשי</strong> <strong>חדשים. ועל מה שעירי ראשי חדשים מכפרין —</strong> 
## דף ב:
 <strong>על</strong> האיש <strong>הטהור שאכל את</strong> בשר הקודש <strong>הטמא.</strong>
 <strong>ר' מאיר אומר:</strong> אין להבחין ביניהם, אלא <strong>כל השעירין</strong> הבאים במוספים (בראש חודש, בחגים וביום הכיפורים) <strong>כפרתן שוה</strong> — <strong>על טומאת מקדש וקדשיו.</strong>
 ובענין זה נמסר, <strong>היה ר' שמעון אומר</strong> כפי שהובא קודם בשמו: <strong>שעירי ראשי חדשים מכפרים על הטהור שאכל את הטמא, ו</strong>שעירים <strong>של רגלים מכפרין על</strong> טומאה <strong>שאין בה ידיעה לא בתחלה ולא בסוף, ו</strong>שעיר החיצון <strong>של יום הכפורים מכפר על שאין בה ידיעה בתחלה אבל יש בה ידיעה בסוף.</strong>
 <strong>אמרו לו</strong> חכמים: <strong>מהו שיקרבו זה בזה</strong>, האם אפשר, למשל, להקריב שעיר שהופרש מתחילה למוספי רגלים, כמוסף יום הכיפורים? שהרי כפרתם אינה שווה. <strong>אמר להן</strong> ר' שמעון: <strong>יקרבו. אמרו לו: הואיל ואין כפרתן שוה, היאך קרבין זה בזה? אמר להם:</strong> אף שיש הבדל ביניהם בפרטי הכפרה, מכל מקום <strong>כולן</strong> דומים זה לזה בעיקרם, שהרי הם <strong>באין לכפר על טומאת מקדש וקדשיו.</strong>
 <strong>ר' שמעון בן יהודה אומר משמו</strong> של ר' שמעון (בר יוחאי) בנוסח שונה קצת: <strong>שעירי ראשי חדשים מכפרין על הטהור שאכל את הטמא. מוסיף</strong> (יתר) <strong>עליהן</strong> שעירי מוספים <strong>של רגלים, שמכפרין</strong> גם <strong>על טהור שאכל את הטמא, ו</strong>גם <strong>על</strong> טומאה <strong>שאין בה ידיעה לא בתחלה ולא בסוף.</strong>
 <strong>מוסיף עליהן</strong> שעיר הנעשה בחוץ <strong>של יום הכפורים, שהן מכפרין</strong> גם <strong>על הטהור שאכל את הטמא, ו</strong>גם <strong>על</strong> טומאה <strong>שאין בה ידיעה לא בתחלה ולא בסוף,</strong> כמו שעירי הרגלים, <strong>ו</strong>בנוסף לכך גם <strong>על</strong> טומאה <strong>שאין בה ידיעה בתחלה אבל יש בה ידיעה בסוף.</strong>
 <strong>אמרו לו</strong> לר' שמעון: <strong>מהו שיקרבו זה בזה? אמר להם: הן. אמרו לו: אם כן יהיו של יום הכפורים קרבין בראשי חדשים,</strong> שהרי בכלל כפרתם גם הטהור שאכל את הטמא<strong>,</strong> שמכפרים עליו שעירי ראשי חדשים, <strong>אבל היאך של ראשי חדשים קרבין ביום הכפורים לכפר כפרה שאינה שלה? אמר להם: כולן,</strong> כל שעירי המוספים, <strong>באין</strong> בעיקר <strong>לכפר על טומאת מקדש וקדשיו,</strong> ולכן אין זו כפרה שאינה שלהם.
 <big>א</big> עד כאן עסקנו בכפרה של טומאת מקדש וקדשיו שנעשתה בשגגה. וממשיכים: <strong>ועל זדון טומאת מקדש וקדשיו</strong> — <strong>שעיר הנעשה בפנים</strong> (שמזים מדמו בקודש הקדשים ביום הכיפורים) <strong>ויום הכפורים</strong> עצמו <strong>מכפרין.</strong>
 <strong>על שאר עבירות שבתורה: הקלות והחמורות, הזדונות והשגגות,</strong> <strong>הודע ולא הודע</strong> (שיש בהן ידיעה של האיסור, ושאין בהן ידיעה), מצוות <strong>עשה ו</strong>מצוות <strong>לא תעשה,</strong> ואף עבירות שחייבים עליהן <strong>כריתות ומיתות בית דין</strong> — <strong>שעיר המשתלח מכפר.</strong>
 <strong>אחד ישראלים ואחד כהנים ואחד כהן משוח</strong> (כהן גדול, שנמשח בשמן המשחה), כולם שווים בכפרה זו של שעיר המשתלח. אם כן, <strong>מה בין ישראלים לכהנים ולכהן משוח? אלא שהפר</strong> שמקריב הכהן הגדול ביום הכיפורים <strong>מכפר על הכהנים על טומאת מקדש וקדשיו,</strong> מה שמכפרים השעירים הפנימי והחיצון על הישראלים.
 <strong>ר' שמעון אומר:</strong> אין השעיר המשתלח מכפר כלל על הכהנים, אלא <strong>כשם שדם השעיר הנעשה בפנים מכפר על ישראל</strong> בטומאת מקדש וקדשיו — <strong>כך דם הפר,</strong> שגם הוא נעשה בפנים, <strong>מכפר על הכהנים. כשם שוידויו של שעיר המשתלח מכפר על ישראל</strong> בשאר עבירות — <strong>כך וידויו של פר מכפר על הכהנים</strong> בשאר עבירות.
 <big>ב גמרא</big> ותחילה שואלים לעצם מיקומה של מסכת זו: <strong>מכדי</strong> <small>[הואיל]</small> וה<strong>תנא מ</strong>מסכת <strong>מכות סליק</strong> <small>[עולה,</small> מסיים ובא], <strong>מאי שנא דתני</strong> <small>[מה שונה,</small> מהו הטעם <small>ש</small>הוא <small>שונה]</small> אחריה מסכת <strong>שבועות?</strong> מה הקשר ביניהן? ומשיבים: <strong>משום דתני</strong> <small>[ש</small>הוא <small>שונה]</small> בסוף מסכת מכות: <strong>חייב על</strong> הקפת (גילוח) פאת <strong>הראש,</strong> בצדעיים, <strong>שתים, אחת מיכן</strong> (מכאן) בצד זה של ראשו, <strong>ואחת מיכן</strong> מן הצד השני של הראש,
## דף ג.
 <strong>ועל</strong> השחתת <strong>הזקן</strong> חייב <strong>שתים</strong> על שתי פאות שיש <strong>מיכן</strong> (מכאן) מצד זה של הפנים, <strong>ושתים מיכן</strong> מצד זה של הפנים, <strong>ואחת מלמטה</strong> (בסנטר), שהוא
 <strong>חדא דמיחייב עלה תרתי</strong> <small>[</small>עבירה <small>אחת שמתחייב עליה שתים]</small> — <strong>תנא</strong> <small>[שנה]</small> גם את ההלכה הדומה: <strong>שבועות שתים שהן ארבע.</strong>
 ושואלים לפרטי הדברים השנויים במשנה: <strong>מאי שנא הכא דתני להו לכולהו</strong> <small>[מה שונה כאן,</small> במשנה במסכת שבועות, <small>ששנה את כולם]</small> את כל סוגי ההלכות שהן "שתים שהן ארבע", <strong>ומאי שנא גבי</strong> <small>[ומה שונה</small> במשנה <small>אצל]</small> <strong>יציאות שבת</strong> (במסכת שבת) <strong>ומראות נגעים</strong> (במסכת נגעים) <strong>דלא קתני להו לכולהו</strong> <small>[שלא שנה את כולם]?</small>
 <strong>אמרי</strong> <small>[אומרים,</small> בתשובה<small>]:</small> <strong>שבועות וידיעות הטומאה דגבי הדדי כתיבין</strong> <small>[שזה אצל זה</small> הן <small>כתובות</small> בתורה<small>]</small> (ויקרא ה, ג— ד), <strong>ודמיין אהדדי</strong> <small>[ו</small>הן גם <small>דומות</small> בדינן <small>אלו לאלו]</small> <strong>בקרבן עולה ויורד</strong> שחייב להביא עליהם, כמבואר באותה פרשה — <strong>תני להו גבי הדדי</strong> <small>[שנה אותן אלו אצל אלו],</small> משום הדמיון והקירבה, <strong>ואיידי דתנא תרתי תנא כולהו</strong> <small>[ומתוך ששנה שתים,</small> שתי הלכות שיש בהן "שתים שהם ארבע", <small>שנה</small> את <small>כולם],</small> גם שבת ומראות נגעים.
 ועוד תמהים: <strong>פתח</strong> את המשנה <strong>בשבועות, ומפרש</strong> תחילה <strong>ידיעות הטומאה!</strong> ומשיבים: <strong>איידי דזוטרין מילייהו, פסיק שרי להו</strong> <small>[מתוך שמועטים</small> יחסית <small>ענייניהם</small> של ידיעות הטומאה, <small>פסק,</small> חתך <small>והתיר אותם,</small> נפטר מהם תחילה<small>]</small> בשני הפרקים הראשונים של המסכת, <strong>והדר תני</strong> <small>[וחזר ושנה]</small> ענייני <strong>שבועות דנפישן מילייהו</strong> <small>[שמרובים ענייניהם].</small>
 <big>א</big> ומפרשים את פרטי המשנה: <strong>שבועות</strong> שחייב עליהן קרבן הריהן <strong>שתים שהן ארבע: שתים</strong> לעתיד — "שבועה <strong>שאוכל"</strong> ולא אכל, <strong>ו</strong>"שבועה <strong>שלא אוכל"</strong> ואכל, <strong>שהן ארבע</strong> — שנשבע לשקר על העבר: "שבועה ש<strong>אכלתי"</strong> ולא אכל, <strong>ו</strong>"שבועה <strong>שלא אכלתי"</strong> ואכל.
 <strong>ידיעות הטומאה</strong> שנעלמו ממנו, <strong>שתים שהן ארבע: שתים</strong> — <strong>ידיעת טומאת קדש</strong> שנעלם ממנו שהוא טמא כשאכל קודש, <strong>וידיעת טומאת מקדש</strong> שנעלם ממנו שנכנס למקדש כשהוא טמא, <strong>שהן ארבע</strong> — שלא ידע שזהו <strong>קדש, ו</strong>שלא ידע שנכנס ל<strong>מקדש.</strong>
 <strong>יציאות שבת שתים שהן ארבע: שתים</strong> — <strong>הוצאה</strong> של ה<strong>עני,</strong> שעומד ברשות הרבים ומוציא לשם חפץ מן הבית, שהוא רשות היחיד, <strong>והוצאה</strong> של <strong>בעל הבית,</strong> שעומד ברשות היחיד ומוציא משם חפץ לרשות הרבים. <strong>שהן ארבע</strong> — <strong>הכנסה</strong> של ה<strong>עני,</strong> העומד ברשות הרבים, ומכניס מרשות הרבים לרשות היחיד, <strong>והכנסה</strong> של <strong>בעל הבית,</strong> העומד ברשות היחיד, ומכניס מרשות הרבים אליו לרשות היחיד.
 <strong>מראות נגעים שנים שהן ארבעה: שנים</strong> — <strong>שאת ובהרת</strong> הכתובים בתורה (ראה ויקרא יג, ב), <strong>שהן ארבעה</strong> — <strong>שאת ותולדתה, בהרת ותולדתה.</strong>
 <big>ב</big> לאחר שפירשנו מה הם כל אותם "שתים שהן ארבע", מתקשים: <strong>מני מתניתין</strong> <small>[</small>כשיטת <small>מי היא משנתנו]?</small> שלכאורה היא <strong>לא</strong> כשיטת <strong>ר' ישמעאל ולא</strong> כשיטת <strong>ר' עקיבא,</strong> שכן, <strong>אי</strong> <small>[אם]</small> <strong>ר' ישמעאל</strong> — <strong>האמר</strong> <small>[הרי אמר]</small> בענין שבועות: <strong>אינו חייב אלא</strong> זה שנשבע <strong>על העתיד לבוא</strong> ולא קיים את שבועתו, אבל אינו חייב על שבועה על העבר ואינן אלא שתים. <strong>אי</strong> <small>[אם]</small> <strong>ר' עקיבא</strong> — <strong>האמר</strong> <small>[הרי אמר]</small> בענין ידיעות הטומאה: <strong>על העלם טומאה הוא חייב, ואינו חייב על העלם מקדש</strong> או על העלם קודש, ואינן אלא שתים!
  ומתרצים:  <strong>איבעית אימא</strong> <small>[אם תרצה אמור]</small> והסבר את משנתנו כשיטת <strong>ר' ישמעאל, איבעית אימא</strong> <small>[אם תרצה אמור]</small> כשיטת <strong>ר' עקיבא.</strong> ומפרטים: <strong>איבעית אימא</strong> <small>[אם תרצה אמור]</small> לשיטת <strong>ר' ישמעאל,</strong> כוונת המשנה היא: שבועות שתים שהן ארבע, <strong>מהן לחיוב</strong> קרבן (בשבועה לעתיד), <strong>ומהן לפטור</strong> (בשבועה לשעבר). <strong>ואיבעית אימא</strong> <small>[ואם תרצה אמור]</small> לשיטת <strong>ר' עקיבא,</strong> אף הוא מונה ארבע <strong>מהן לחיוב</strong> קרבן <strong>ומהן לפטור.</strong>
 ותוהים: וכי יכול אתה לפרש שמדובר במשנה על דברים שהם <strong>לפטור?</strong>
## דף ג:
 <strong>הא דומיא</strong> <small>[הרי בדומה]</small> ל<strong>מראות נגעים קתני</strong> <small>[הוא שונה]</small> את שאר הדינים במשנה, ויש להשוותם זה לזה ולומר: <strong>מה התם כולהו לחיובא</strong> <small>[מה שם,</small> בנגעים, <small>כולם לחיוב],</small> שעל כל אחד מארבעת המראות מביא המצורע קרבן לטהרתו, <strong>אף הכא נמי כולהו לחיובא</strong> <small>[כאן,</small> לענין שבועות או ידיעות הטומאה, <small>גם כן כולן,</small> כל הארבע הן <small>לחיוב]!</small>
 ומסבירים באופן אחר: <strong>לעולם</strong> משנתנו כשיטת <strong>ר' ישמעאל</strong> היא, <strong>וכי</strong> <small>[וכאשר]</small> <strong>לא מחייב ר' ישמעאל</strong> על שבועה <strong>לשעבר</strong> הרי זה לענין <strong>קרבן, אבל מלקות חיובי</strong> <small>[לחייב]</small> הוא <strong>מחייב,</strong> ונמצא שיש לדעתו, אף בשבועות, שתים שהן ארבע — לענין מלקות. ומנין שיש איסור על שבועה לשעבר, לחייב עליה מלקות?
 <strong>כ</strong>דברי <strong>רבא,</strong> ש<strong>אמר רבא: בפירוש ריבתה תורה שבועת שקר דומיא</strong> <small>[בדומה]</small> ל<strong>שבועת שוא,</strong> כגון הנשבע על עץ שהוא אבן, ללמדנו שלוקים גם עליה, ויש לומר כי <strong>מה</strong> שבועת <strong>שוא</strong> היא שבועה <strong>לשעבר,</strong> על דבר המצוי כבר — <strong>אף</strong> שבועת <strong>שקר</strong> הכתובה בתורה ("לא תשבעו בשמי לשקר". ויקרא יט, יב) <strong>נמי</strong> <small>[גם כן]</small> עובר עליה גם <strong>לשעבר.</strong>
 ושואלים: <strong>בשלמא</strong> <small>[נניח]</small> במקרה שנשבע <strong>"אכלתי" ו"לא אכלתי"</strong> לוקה — <strong>כ</strong>דברי <strong>רבא,</strong> מריבוי הכתוב. נשבע <strong>"שלא אוכל" ואכל, נמי</strong> <small>[גם כן]</small> לוקה שכן <strong>לאו שיש בו מעשה הוא,</strong> שאכל. <strong>אלא</strong> נשבע <strong>"אוכל" ולא אכל, אמאי</strong> <small>[מדוע]</small> לוקה? הרי <strong>לאו שאין בו מעשה הוא,</strong> שהימנעות מאכילה אינה מעשה, ואין לוקים עליו!
  ומשיבים:  <strong>קסבר</strong> <small>[סבור הוא]</small> <strong>ר' ישמעאל</strong> כי גם <strong>לאו שאין בו מעשה לוקין עליו.</strong>
 ומתקשים: <strong>אי הכי</strong> <small>[אם כך]</small> אתה מפרש את המשנה, כשיטת ר' ישמעאל, <strong>קשיא</strong> <small>[קשה]</small> מדבריו של <strong>ר' יוחנן</strong> על דבריו של <strong>ר' יוחנן,</strong> שמצד אחד
 <strong>אמר ר' יוחנן: הלכה כסתם משנה,</strong> ואם כן צריך הוא לפסוק כסתם משנתנו, שעולה ממנה שאף לאו שאין בו מעשה לוקים עליו.
 <strong>ואתמר</strong> <small>[ו</small>מצד אחר <small>נאמר]</small> כך: מי שנשבע <strong>"שבועה שאוכל ככר זו היום", ועבר היום ולא אכלה, ר' יוחנן וריש לקיש דאמרי תרוייהו</strong> <small>[שאומרים שניהם]:</small> <strong>אינו לוקה.</strong> אלא שנחלקו בטעם הדבר, <strong>ר' יוחנן אמר: אינו לוקה, משום דהוה</strong> <small>[שהוא]</small> <strong>לאו שאין בו מעשה</strong> שהרי מה שלא אכל הוא רק הימנעות ולא עשיה, <strong>וכל לאו שאין בו מעשה אין לוקין עליו. וריש לקיש אמר: אינו לוקה,</strong> משום שכאשר מתרים בו לקיים את שבועתו, ואם לא — ייענש, <strong>התראת ספק היא,</strong> שגם אם אין כוונתו לאכול יש לו זמן לחזור בו ולאכול, <strong>והתראת ספק לא שמה התראה!</strong>
 ומשיבים: <strong>ר' יוחנן סתמא אחרינא אשכח</strong> <small>[סתם</small> משנה <small>אחרת מצא]</small> שממנה מוכח שלאו שאין בו מעשה אין לוקים עליו, ולפיה פסק, בניגוד למשנה שלנו.
  ושואלים:  <strong>הי סתמא</strong> <small>[איזו סתם</small> משנה<small>]</small> מצא? <strong>אילימא האי סתמא</strong> <small>[אם תאמר סתם</small> משנה <small>זו],</small> <strong>דתנן</strong> <small>[ששנינו]</small> בענין קרבן הפסח: <strong>אבל המותיר</strong> מן הבשר עד בוקר חמישה עשר בניסן, <strong>ב</strong>פסח ה<strong>טהור, והשובר</strong> עצם <strong>ב</strong>קרבן פסח ה<strong>טמא</strong> — <strong>אינו לוקה את הארבעים.</strong>
 ויש לשאול: <strong>בשלמא</strong> <small>[נניח]</small> <strong>שובר בטמא</strong> אינו לוקה — <strong>דכתיב</strong> <small>[</small>משום <small>שנאמר]</small> בקרבן הפסח: <strong>"ועצם לא תשברו בו"</strong> (שמות יב, מו), ויש לדייק: "בו" — <strong>בכשר ולא בפסול. אבל המותיר בטהור מאי טעמא</strong> <small>[מה טעם]</small> אינו לוקה? <strong>לאו</strong> <small>[האם לא]</small> <strong>משום דהוי</strong> <small>[שהוא]</small> <strong>לאו שאין בו מעשה, וכל לאו שאין בו מעשה אין לוקים עליו?</strong> ומכאן למד ר' יוחנן.
  על כך יש להקשות: <strong>וממאי</strong> <small>[ומנין]</small> שמשנה זו הפוטרת את המותיר ממלקות שיטת <strong>ר' יעקב היא,</strong> ש<strong>אמר: לאו שאין בו מעשה אין לוקין עליו? דלמא</strong> <small>[שמא]</small> המשנה כשיטת <strong>ר' יהודה היא, ו</strong>שלדעתו המותיר מן הפסח אינו לוקה מטעם אחר, <strong>משום</strong> ש<strong>בא הכתוב ליתן עשה אחר לא תעשה</strong> זה, כדי לתקן מה שעבר, <strong>הא לאו הכי</strong> — <strong>לקי</strong> <small>[הרי אם לא כך</small> — היה <small>לוקה]</small> למרות שאין בו מעשה!
 <strong>דתניא</strong> <small>[ששנויה</small> ברייתא<small>]</small> בענין זה: <strong>"לא תותירו ממנו עד בקר והנתר ממנו עד בקר באש תשרפו"</strong> (שמות יב, י), <strong>בא הכתוב ליתן</strong> מצות <strong>עשה</strong> ("והנותר... באש תשרופו") <strong>אחר לא תעשה</strong> ("לא תותירו"), <strong>לומר שאין לוקין עליו</strong> על הלא תעשה, שכל לאו שיש עשה אחריו לתקנו — אין לוקים עליו, <strong>דברי ר' יהודה. ר' יעקב אומר: לא מן השם הוא זה,</strong> לא זה הוא הטעם, <strong>אלא משום דהוה</strong> <small>[שהוא]</small> <strong>לאו שאין בו מעשה, ולאו שאין בו מעשה אין לוקים עליו.</strong> ואם כן, מנין למד ר' יוחנן שלאו שאין בו מעשה אין לוקים עליו?
 <strong>אלא האי סתמא אשכח</strong> <small>[סתם</small> משנה <small>זו מצא]</small> ר' יוחנן, בהמשך מסכת זו, וממנה למד שאין לוקים על לאו שאין בו מעשה: נשבע <strong>"שבועה שלא אוכל ככר זו",</strong> וחזר ונשבע: <strong>"שבועה שלא אוכלנה", ואכלה</strong> — 
## דף ד.
 <strong>אינו חייב אלא אחת,</strong> שאין שבועה חלה על שבועה. <strong>זו היא שבועת ביטוי</strong> ("נפש כי תשבע לבטא בשפתים". ויקרא ה, ד) <strong>שחייבין על זדונה מכות ועל שגגתה קרבן עולה ויורד.</strong>
 ויש לדייק בלשון: <strong>זו</strong> דווקא <strong>היא</strong> שבועה ש<strong>חייבין על זדונה מכות,</strong> שנשבע "שלא אוכל" ואכלה, <strong>אבל</strong> נשבע <strong>"אוכל" ולא אכל</strong> — <strong>לא לקי</strong> <small>[לוקה],</small> משום שאין בו מעשה. ועל פי סתם משנה זו פסק ר' יוחנן (שלא כסתם משנתנו).
 ושואלים: <strong>מכדי האי סתמא והאי סתמא</strong> <small>[הרי זו סתם</small> משנה <small>וזו סתם</small> משנה<small>],</small> <strong>מאי חזי דעביד כי האי סתמא, לעביד כי האי סתמא</strong> <small>[מה ראה</small> ר' יוחנן <small>שעשה כאותה סתם</small> משנה, <small>שיעשה כסתם זו</small> משנה שלנו<small>]?</small>
 ומשיבים: <strong>ולטעמיך רבי גופיה, היכי סתם לן הכא הכי והכא הכי</strong> <small>[ולטעמך,</small> לשיטתך, <small>רבי עצמו,</small> כשסידר את המשנה, <small>איך סתם לנו כאן כך וכאן כך,</small> וסתר דברי עצמו<small>]?</small>
 <strong>אלא מעיקרא</strong> <small>[מתחילה]</small> <strong>סבר</strong> רבי כי <strong>לאו שאין בו מעשה לוקין עליו, וסתמה</strong> (סתם כדעה זו) במשנתנו, <strong>והדר</strong> <small>[וחזר]</small> ו<strong>סבר</strong> שלאו שאין בו מעשה <strong>אין לוקין עליו, וסתמה</strong> במשנה להלן, <strong>ו</strong>מכל מקום <strong>משנה</strong> ראשונה, ששנה קודם שחזר בו, <strong>לא זזה ממקומה,</strong> לא נשתנה נוסחה, אלא נשארה כפי שנשנתה מתחילה.
 ושואלים: <strong>במאי אוקימתא</strong> <small>[במה העמדת אותה,</small> את המשנה<small>]</small> ששנינו לענין שבועות שתים שהן ארבע — <strong>כר' ישמעאל ול</strong>ענין <strong>מלקות,</strong> אולם אם מפרשים כך את המשנה, יש לשאול: <strong>מראות נגעים מאי</strong> <small>[מה]</small> <strong>מלקות איכא</strong> <small>[יש]</small> בהם? ומשיבים: <strong>ב</strong>מי ש<strong>קוצץ בהרתו,</strong> שנאמר "השמר בנגע הצרעת" (דברים כד, ח), <strong>וכ</strong>דברי <strong>ר' אבין אמר ר' אילעא,</strong> ש<strong>אמר ר' אבין אמר ר' אילעא: כל מקום</strong> בתורה <strong>שנאמר</strong> בו לשון <strong>"השמר", "פן" ו"אל" אינו אלא</strong> מצות <strong>לא תעשה</strong> שלוקים עליה, ולמדו חכמים ש"השמר בנגע הצרעת" עניינו מצוות לא תעשה, שלא לקצוץ או לפגום את הנגע, אלא להראותו לכהן כמות שהוא. והקוצץ בהרתו, הרי זה לוקה ככל העובר על לאו שיש בו מעשה.
  ועוד שואלים: <strong>יציאות שבת מאי</strong> <small>[מה]</small> <strong>מלקות איכא</strong> <small>[יש]</small> בהם? והרי איסור הוצאה בשבת <strong>לאו שניתן לאזהרת מיתת בית דין הוא,</strong> שנכתב בתורה כדי להתרות ולהעניש על ידו במיתה, שהרי המחלל שבת דינו בסקילה, <strong>ו</strong>כלל הוא: <strong>כל לאו שניתן לאזהרת מיתת בית דין אין לוקין עליו!</strong> ומשיבים: <strong>משום הכי קא מוקמינא</strong> <small>[משום כך אני מעמיד אותה,</small> את משנתנו<small>]</small> <strong>כר' ישמעאל, דאמר</strong> <small>[ש</small>הוא <small>אומר]:</small> <strong>לאו שניתן לאזהרת מיתת בית דין לוקין עליו.</strong>
 ומקשים: מתשובה זו משמע כי <strong>הא לאו הכי</strong> <small>[אבל</small> אם <small>לא כך],</small> לולא קושי זה, <strong>קיימא</strong> <small>[עומדת</small> משנתנו<small>]</small> <strong>כ</strong>שיטת <strong>ר' עקיבא,</strong> שהוא סבור שאין לוקים על לאו כזה? והרי גם לשיטתו <strong>קשיא</strong> <small>[קשה]</small> ענין <strong>ידיעות</strong> הטומאה, שכאמור לעיל, הוא אינו סבור כמשנתנו, שעל העלם מקדש חייב קרבן! ומשיבים: <strong>לאו</strong> <small>[האם לא]</small> <strong>אמרת</strong> בגלל קושי דומה, בענין שבועות, שמשנתנו שיטת <strong>ר' ישמעאל היא ול</strong>ענין <strong>מלקות?</strong> כך יש לפרשה לשיטת <strong>ר' עקיבא נמי</strong> <small>[גם כן]</small> <strong>ול</strong>ענין <strong>מלקות.</strong>
 ומקשים: <strong>אי הכי</strong> <small>[אם כך],</small> מדוע השתמשה כאן המשנה בלשון <strong>"ידיעות</strong> הטומאה"? <strong>"התראות" מיבעי ליה</strong> <small>[צריך היה לו</small> לומר<small>],</small> שהרי עונש המלקות תלוי לא בידיעה של האיסור, אלא בהתראה שמתרים בו באדם שהוא עתיד ללקות עליו! ומשיבים: <strong>הא לא קשיא</strong> <small>[זה אינו קשה],</small> <strong>תני</strong> <small>[שנה]</small> לדרך זו: <strong>"ידיעות</strong> של <strong>התראות",</strong> שהוא יודע שהוא עובר על איסור ועתיד ללקות, כשמתרים בו.
  ומקשים עוד: <strong>אי הכי</strong> <small>[אם כך],</small> שאתה מפרש את משנתנו לענין מלקות, מדוע שנה <strong>"שתים שהן ארבע"? תרתי הוא דהויין</strong> <small>[שתים,</small> שתי התראות בלבד <small>הוא שישנן]!</small> שהרי כשמתרים בו מפרשים לו גם ענין הטומאה וגם ענין הקודש או המקדש, ואין כאן אלא שני עונשי מלקות, על טומאת הקודש ועל טומאת המקדש! <strong>ותו</strong> <small>[ועוד],</small> מה ששנינו בהמשך המשנה בענין זה: <strong>את שיש בה ידיעה בתחלה וידיעה בסוף והעלם בינתים, העלמה למלקות מאי עבידתיה</strong> <small>[מה היא עושה]?</small> הרי אדם מתחייב מלקות רק מתוך התראה וידיעה! <strong>ותו</strong> <small>[ועוד],</small> הרי שנינו במפורש במשנה: <strong>הרי זה ב</strong>קרבן <strong>עולה ויורד,</strong> ולא לענין מלקות! וקשה איפוא מאד להעמיד חלק ממשנתנו לענין מלקות. אך מצד אחר תמוה שמשנתנו אינה לא כשיטת ר' ישמעאל ולא כשיטת ר' עקיבא.
 <strong>אלא אמר רב יוסף:</strong> משנתנו כשיטת <strong>רבי</strong> (יהודה הנשיא) <strong>היא, ונסיב לה אליבא דתנאי</strong> <small>[ולקח,</small> שנה <small>אותה כשיטת תנאים</small> שונים<small>].</small> <strong>בידיעות נסיב לה</strong> <small>[לקח,</small> שנה <small>אותה]</small> <strong>כר' ישמעאל, בשבועות נסיב לה</strong> <small>[לקח,</small> שנה <small>אותה]</small> <strong>כר' עקיבא.</strong>
 <strong>אמר רב אשי: אמריתא לשמעתא קמיה</strong> <small>[אמרתי לשמועה זו</small> של רב יוסף <small>לפני]</small> <strong>רב כהנא. ואמר לי: לא תימא</strong> <small>[אל תאמר]</small> אל תפרש את דבריו של רב יוסף, ש<strong>רבי נסיב לה אליבא דתנאי</strong> <small>[לקח,</small> שנה <small>אותה כשיטת תנאים</small> שונים<small>]</small> <strong>וליה לא סבירא ליה</strong> <small>[והוא</small> עצמו <small>אינו סבור כך],</small>
 <strong>אלא רבי טעמיה דנפשיה</strong> <small>[שיטת</small> וסברת <small>עצמו]</small> <strong>מפרש</strong> ולשיטתו יש חיוב בנשבע על העבר, וכן יש חיוב בהעלם מקדש. <strong>דתניא</strong> <small>[ששנויה</small> ברייתא<small>]:</small> <strong>מנין שאינו חייב</strong> בקרבן על טומאת מקדש וקדשיו <strong>אלא על</strong> עבירה <strong>שיש בה ידיעה בתחלה וידיעה בסוף והעלם בינתים? תלמוד לומר: "ונעלם" "ונעלם" שני פעמים, דברי ר' עקיבא.</strong> שכך נאמר בתורה בענין זה: "או נפש אשר תגע בכל דבר טמא... ונעלם ממנו והוא טמא... או כי יגע בטומאת אדם... ונעלם ממנו והוא ידע..." (ויקרא ה, ב— ג). ויש להבין כי מפני שכתובה העלמה פעמיים, היתה ידיעה בין שתי העלמות אלה.
 <strong>רבי אומר: אינו צריך</strong> להוכחה זו, אלא <strong>הרי הוא אומר</strong> באותו פסוק:
## דף ד:
 "או כי יגע בטומאת אדם וכו' ונעלם ממנו והוא ידע ואשם" (ויקרא ה, ג), <strong>"ונעלם</strong> ממנו" — <strong>מכלל</strong> הדברים משמע שקודם לכן <strong>ידע,</strong> ולכן נאמר שנעלם ממנו, ולפי זה מה שנאמר <strong>"והוא ידע"</strong> — <strong>הרי כאן שתי ידיעות,</strong> אחת קודם שנעלם ממנו ואחת לאחר מכן, ומכאן אנו למדים שצריך להיות העלם באמצע. <strong>אם כן מה תלמוד לומר "ונעלם" "ונעלם"</strong> פעמיים — <strong>לחייב על העלם טומאה</strong> שלא ידע שהוא טמא, <strong>ו</strong>גם <strong>על העלם מקדש</strong> שלא ידע שנכנס למקדש, הרי שפסק כר' ישמעאל, אבל מטעמו שלו.
  ושואלים:  <strong>אשכחן</strong> <small>[מצאנו]</small> <strong>ב</strong>ענין <strong>ידיעות</strong> הטומאה <strong>דאית ליה טעמיה דנפשיה</strong> <small>[שיש לו</small> לרבי <small>טעם,</small> שיטה, <small>שלו עצמו]</small> שלא כדעת ר' עקיבא, אבל לענין <strong>שבועות, דלית ליה טעמיה דנפשיה</strong> <small>[שאין לו טעם,</small> שיטה <small>של עצמו]</small> אלא הולך הוא בשיטת ר' עקיבא, <strong>מנלן</strong> <small>[מניין לנו]?</small> ומשיבים: <strong>סברא הוא.</strong>
 <strong>(לישנא אחרינא</strong> <small>[לשון אחרת]</small> יש לשאלה זו: <strong>אשכחן</strong> <small>[מצאנו]</small> <strong>בידיעות</strong> הטומאה <strong>דסבר לה</strong> <small>[ש</small>הוא <small>סבור]</small> <strong>כר' ישמעאל, בשבועות דסבר לה</strong> <small>[שהוא סבור]</small> <strong>כר' עקיבא, מנלן</strong> <small>[מניין לנו]?</small> ומשיבים: <strong>סברא הוא):</strong>
 <strong>ר' עקיבא מאי טעמא קא</strong> <small>[מה טעם הוא]</small> <strong>מחייב</strong> על שבועה <strong>לשעבר</strong> — <strong>דדריש ריבויי ומיעוטי</strong> <small>[</small>משום <small>ש</small>הוא <small>דורש</small> את הכתובים בדרך של <small>ריבויים ומיעוטים],</small> כמבואר להלן (שבועות כו,א), <strong>רבי נמי דריש ריבויי ומיעוטי</strong> <small>[גם כן דורש</small> את המקרא בדרך של <small>ריבויים ומיעוטים],</small>
 <strong>דתניא</strong> <small>[ששנויה</small> ברייתא<small>],</small> <strong>רבי אומר: בכל</strong> דבר ששוויו תמישה שקלים <strong>פודין בכור אדם, חוץ מן השטרות. ורבנן אמרי</strong> <small>[וחכמים אומרים]:</small> <strong>בכל פודין בכור אדם, חוץ מעבדים ושטרות וקרקעות.</strong>
 ומסבירים: <strong>מאי טעמא</strong> <small>[מה הטעם]</small> של <strong>רבי? דריש ריבויי ומיעוטי</strong> <small>[ש</small>הוא <small>דורש</small> בדרך של <small>ריבויים ומיעוטים],</small> שנאמר לכהנים: "ופדויו מבן חודש תפדה בערכך כסף חמשת שקלים בשקל הקודש" (במדבר יח, טז), וכך הוא דורש: <strong>"ופדויו מבן חדש"</strong> — <strong>ריבה,</strong> שלשון כללית זו מלמדת שניתן לפדותו בכל דבר שהוא, <strong>"בערכך כסף חמשת שקלים"</strong> — <strong>מיעט,</strong> לומר: דווקא בכסף. ובלשון הכללית <strong>"תפדה"</strong> — <strong>חזר וריבה,</strong> הרי
 <strong>ריבה ומיעט וריבה</strong> — <strong>ריבה הכל,</strong> חוץ מדבר אחד שנתמעט. <strong>מאי</strong> <small>[מה]</small> <strong>ריבה</strong> — <strong>כל מילי</strong> <small>[הדברים],</small> <strong>ומאי</strong> <small>[ומה]</small> <strong>מיעט</strong> — <strong>מיעט שטרות,</strong> שאין פודים בהם, לפי שהם עצמם אינם כסף, ואינם שווה כסף אמיתי, אלא רק משמשים לראיה או לקניה של דבר אחר. זו שיטתו של רבי.
 <strong>ורבנן דרשי כללי ופרטי</strong> <small>[וחכמים</small> החולקים עליו <small>דורשים</small> את הכתובים בדרך של <small>כללים ופרטים],</small> כיצד? <strong>"ופדויו מבן חדש"</strong> — <strong>כלל, "בערכך כסף חמשת שקלים"</strong> — <strong>פרט, "תפדה"</strong> — <strong>חזר וכלל,</strong>
 <strong>כלל ופרט וכלל</strong> — <strong>אי</strong> (אין) <strong>אתה דן אלא כעין הפרט: מה הפרט</strong> (חמשת שקלים) <strong>מפורש,</strong> שהוא <strong>דבר המטלטל וגופו</strong> (והוא עצמו) <strong>ממון</strong> — <strong>אף כל דבר המטלטל וגופו ממון</strong> ניתן לפדות בו. <strong>יצאו</strong> מכלל זה <strong>קרקעות,</strong> שלא ניתן לפדות בהם לפי <strong>שאינן מטלטלין, יצאו</strong> גם <strong>עבדים,</strong> למרות שהם מיטלטלים, משום <strong>שהוקשו</strong> (הושוו) בדינם <strong>לקרקעות</strong> להרבה עניינים. <strong>יצאו שטרות,</strong> ש<strong>אף על פי ש</strong>הם <strong>מטלטלין אין גופן ממון,</strong> שאין להם ערך עצמי, ואינם משמשים אלא לראיה או לקניה של דבר אחר.
 <strong>אמר ליה</strong> <small>[לו]</small> <strong>רבינא לאמימר:</strong> וכי <strong>רבי דריש ריבויי ומיעוטי</strong> <small>[דורש</small> את הכתובים ב<small>ריבויים ומיעוטים]?</small> <strong>והא</strong> <small>[והרי]</small> מצאנו ש<strong>רבי כללי ופרטי דריש</strong> <small>[כללים ופרטים</small> הוא <small>דורש]!</small>
 <strong>דתניא</strong> <small>[ששנינו</small> בברייתא<small>]</small> בענין עבד עברי הרוצה להישאר בעבדותו לאחר שש שנים, שנאמר: "ולקחת את המרצע ונתתה באוזנו ובדלת" (דברים טו, יז) וכך דרשו: <strong>"מרצע"</strong> — <strong>אין לי אלא מרצע</strong> בלבד, <strong>מנין לרבות הסול</strong> (קוץ דקל) <strong>והסירה</strong> (קוץ), <strong>המחט והמקדח והמכתב</strong> (חרט, כלי לכתיבה על גבי שעווה)? <strong>תלמוד לומר "ולקחת"</strong> — <strong>כל דבר שנלקח ביד, דברי ר' יוסי בר' יהודה. רבי אומר: "מרצע"</strong> — <strong>מה מרצע מיוחד</strong> שהוא <strong>של מתכת, אף כל של מתכת,</strong> אבל בדבר שאינו עשוי מתכת לא ניתן לרצוע עבד עברי.
 <strong>ואמרינן</strong> <small>[ואמרנו]:</small> <strong>במאי קא מיפלגי</strong> <small>[במה</small> באיזה ענין <small>הם חולקים]?</small> <strong>רבי דריש כללי ופרטי</strong> <small>[דורש כללים ופרטים],</small> <strong>ור' יוסי בר' יהודה דריש</strong> <small>[דורש]</small>
## דף ה.
 <strong>ריבויי ומיעוטי</strong> <small>[ריבויים ומיעוטים]!</small>
 ומשיבים: <strong>אין, בעלמא כללי ופרטי דריש</strong> <small>[כן, ב</small>דרך <small>כלל כללים ופרטים דורש</small> רבי<small>],</small> <strong>והכא היינו טעמא</strong> <small>[וכאן,</small> לענין פדיון הבן, <small>זהו הטעם]</small> שהוא דורש בדרך של ריבוי ומיעוט — <strong>כדתנא דבי</strong> <small>[כמו ששנה</small> החכם <small>מבית</small> מדרשו<small>]</small> של <strong>ר' ישמעאל.</strong>
 <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל</strong> בענין סימני דגים טהורים: מה שנאמר <strong>"במים" "במים" שני פעמים,</strong> תחילה בלשון כללית "את זה תאכלו מכל אשר במים כל אשר לו סנפיר וקשקשת במים" (ויקרא יא, ט), ולאחר מכן מופיע הפרט "בימים ובנחלים", <strong>אין זה כלל ופרט</strong> כלומר, אין דורשים אותו בדרך של "כלל ופרט וכלל" (כדרכו של ר' ישמעאל לדרוש), מפני שהפרט אינו מופיע בכתוב בין שני הכללים, <strong>אלא</strong> דורשים אותו בדרך של <strong>ריבה</strong> הכתוב <strong>ומיעט.</strong> והוא הדין לדעת רבי לענין פדיון הבן, הואיל ושני הכללים מופיעים בכתוב לפני הפרט ("ופדויו... תפדה... כסף חמשת שקלים" דברים יח, טז) הרי יש לדרוש את הכתוב בדרך של ריבוי ומיעוט, ולא בדרך של כלל ופרט.
 ושואלים: <strong>ורבנן</strong> <small>[וחכמים]</small> החולקים על רבי, ודורשים כתוב זה בדרך של כלל ופרט, מה הם סבורים? <strong>אמר רבינא: כדאמרי במערבא</strong> <small>[כמו שאומרים</small> החכמים <small>בארץ ישראל]</small> בענין זה: <strong>כל מקום שאתה מוצא שתי כללות הסמוכות זה לזה</strong> — <strong>הטל</strong> את ה<strong>פרט</strong> שאינו מופיע ביניהם <strong>ביניהן, ודונם</strong> (ודון אותם) <strong>ב</strong>דרך של <strong>כלל ופרט,</strong> כאילו היה זה כלל ופרט וכלל.
 ומתקשים: <strong>השתא דאמרת רבי כללי ופרטי דריש</strong> <small>[עכשיו שאתה אומר</small> ש<small>רבי כללים ופרטים</small> הוא <small>דורש]</small> כדרכו של ר' ישמעאל, <strong>בעל כורחיך קשיא</strong> <small>[קשה]</small> מענין <strong>שבועות,</strong> שהוא שונה במשנתנו שלא כשיטתו, אלא כר' עקיבא, שדורש דין זה מריבוי ומיעוט! <strong>אלא</strong> יש לחזור ממה שהסביר רב כהנא לעיל, שהמשנה מביאה את שיטתו של רבי עצמו, שבענין ידיעות הטומאה הוא סבור כר' ישמעאל (אך מטעמו שלו) ובדבר אחד הוא הולך כשיטת ר' עקיבא. אלא יש לומר כי בענין <strong>שבועות נסיב אליבא</strong> <small>[הוא לוקח,</small> שונה במשנה, <small>לפי שיטתו]</small> של <strong>ר' עקיבא, וליה לא סבירא ליה</strong> <small>[ו</small>אולם <small>הוא</small> עצמו <small>אינו סבור כן],</small> שהרי הוא דורש בכלל ופרט, כר' ישמעאל.
 <big>א</big> ושבים לדון בברייתא שהובאה לעיל <strong>גופא</strong> <small>[לגופה],</small> ששנינו: <strong>מנין שאינו חייב</strong> קרבן עולה ויורד על כניסה למקדש או על אכילת קודש כשהוא טמא, <strong>אלא על</strong> טומאה <strong>שיש בה ידיעה בתחלה וידיעה בסוף והעלם בינתים? תלמוד לומר</strong> בפרשה זו <strong>"ונעלם" "ונעלם" שני פעמים</strong> (ויקרא ה, ב— ג), <strong>דברי ר' עקיבא.</strong>
 <strong>רבי אומר: אינו צריך</strong> ללימוד זה, שכן <strong>הרי הוא אומר</strong> "או כי יגע בכל טומאת אדם וכו' ונעלם ממנו והוא ידע ואשם" (ויקרא ה, ג), <strong>"ונעלם</strong> ממנו" — <strong>מכלל</strong> הדברים שקודם לכן <strong>ידע, "והוא ידע"</strong> — <strong>הרי כאן שתי ידיעות,</strong> אחת קודם שנעלם ממנו ואחת לאחר מכן, <strong>אם כן מה תלמוד לומר "ונעלם" "ונעלם"</strong> שני פעמים? הרי זה בא להוסיף ענין אחר — <strong>לחייב על העלם טומאה</strong> כשלא ידע שהוא טמא, <strong>ו</strong>גם <strong>על העלם מקדש</strong> כשלא ידע שנכנס למקדש.
  ומבררים:  <strong>אמר מר</strong> <small>[החכם]</small> רבי: <strong>"ונעלם"</strong> — <strong>מכלל שידע</strong> קודם לכן על טומאה זו. ושואלים: <strong>מאי משמע</strong> <small>[כיצד נשמע</small> הדבר מן הכתוב<small>]?</small> <strong>אמר רבא: מ</strong>מה ש<strong>לא כתיב</strong> <small>[נאמר]</small> <strong>"והיא עלומה ממנו",</strong> שאינו יודע כלל על קיומה, אלא שרק עכשיו נעלם ממנו דבר שידעו כבר.
 <strong>אמר ליה</strong> <small>[לו]</small> <strong>אביי: אלא מעתה,</strong> שכך אתה מסביר את משמעות המלה "ונעלם", <strong>גבי</strong> <small>[אצל]</small> <strong>סוטה, דכתיב</strong> <small>[שנאמר]:</small> "ושכב איש אותה... <strong>ונעלם מעיני אישה"</strong> (במדבר ה, יג), יש להבין כמו כאן — <strong>מכלל דהוי ידע</strong> <small>[שהיה יודע</small> קודם לכן<small>]</small> שאשתו מזנה תחתיו; ואולם <strong>מעיקרא אי הוה ידע מי בדקו לה מיא</strong> <small>[אם היה יודע מתחילה</small> שאשתו מזנה תחתיו ולא עשה כלום, <small>האם בודקים אותה המים]?</small>
 <strong>והא תניא</strong> <small>[והרי שנויה</small> ברייתא<small>]</small> על הפסוק <strong>"ונקה האיש מעון והאשה ההוא תשא את עונה"</strong> (במדבר ה, לא): <strong>בזמן שהאיש מנוקה מעון</strong> — <strong>המים בודקין את אשתו, אין האיש מנוקה מעון</strong> — <strong>אין המים בודקין את אשתו.</strong> ואיש זה שידע שזנתה אשתו ונאסרה עליו, ולמרות זאת לא גירשה — אינו נקי מעוון!
 <strong>ותו</strong> <small>[ועוד],</small> <strong>גבי</strong> <small>[אצל]</small> ה<strong>תורה, דכתיב</strong> <small>[שנאמר</small> עליה<small>]:</small> <strong>"ונעלמה מעיני כל חי ומעוף השמים נסתרה"</strong> (איוב כח, כא), <strong>מכלל</strong> הדברים יש להבין לשיטתך <strong>דאיכא דהוה ידע ביה</strong> <small>[שיש</small> מי <small>שהיה</small> <small>יודע בה</small> קודם לכן<small>];</small> <strong>והכתיב</strong> <small>[ו</small>אולם <small>הרי נאמר]</small> בה: <strong>"לא ידע אנוש ערכה</strong> ולא תמצא בארץ החיים" (איוב כח, יג)!
 <strong>אלא אמר אביי:</strong> אין כוונת רבי לומר שמשמעות "ונעלם" היא שאותו אדם ידע קודם לכן מה שאינו יודע כעת, אלא <strong>קסבר</strong> <small>[סבור]</small> <strong>רבי: ידיעת בית רבו,</strong> מה שלמד כל אדם מישראל בהיותו בבית רבו, שאסור להיכנס למקדש כשהוא טמא, <strong>שמה</strong> (נחשבת) <strong>ידיעה,</strong> ולדעת רבי די בידיעה מוקדמת זאת כדי לחייבו קרבן. והוא פירוש מה שאמר "מכלל שידע".
 <strong>אמר ליה</strong> <small>[לו]</small> <strong>רב פפא לאביי: אלא</strong> להסבר זה, <strong>דקתני</strong> <small>[</small>מה <small>שהוא שונה</small> במשנתנו<small>]</small> מקרה ש<strong>אין בה ידיעה בתחלה ויש בה ידיעה בסוף, מי איכא דלית ליה</strong> <small>[האם יש מי שאין לו]</small> <strong>ידיעת בית רבו? אמר ליה</strong> <small>[לו]:</small> <strong>אין, משכחת לה</strong> <small>[כן, מוצא אתה אותה</small> אפשרות<small>]</small> <strong>בתינוק שנשבה לבין הגוים</strong> ולא למד מימיו כלל.
 <big>ב</big> שנינו במשנתנו: <strong>יציאות שבת שתים שהן ארבע.</strong> ומביאים, <strong>תנן התם</strong> <small>[שנינו שם,</small> במשנה במסכת שבת<small>]:</small> <strong>יציאות שבת שתים שהן ארבע בפנים ושתים שהן ארבע בחוץ.</strong> ושואלים: <strong>מאי שנא הכא דתנא</strong> <small>[מה שונה כאן,</small> במשנתנו, <small>ששנה]</small> <strong>"שתים שהן ארבע", ותו לא</strong> <small>[ולא יותר],</small> <strong>ומאי שנא התם דתני</strong> <small>[ומה שונה שם</small> במסכת שבת <small>ש</small>התנא <small>שונה]</small> בהרחבה: <strong>שתים שהן ארבע בפנים ושתים שהן ארבע בחוץ?</strong>
 ומשיבים: <strong>התם</strong> <small>[שם],</small> ש<strong>עיקר</strong> הלכות <strong>שבת הוא, תני</strong> <small>[</small>הריהו <small>שונה]</small> גם את <strong>אבות</strong> המלאכה האסורה, המפורשים בתורה, שהם ההוצאה מרשות היחיד לרשות הרבים, על ידי העומד ברשות היחיד ועל ידי העומד ברשות הרבים, <strong>ו</strong>גם <strong>תולדות</strong> המלאכה, שאינם כתובים בתורה, שהם ההכנסה מרשות הרבים לרשות היחיד על ידי זה ועל ידי זה. <strong>הכא</strong> <small>[כאן],</small> <strong>דלאו</strong> <small>[שלא]</small> <strong>עיקר</strong> הלכות <strong>שבת הוא</strong> — <strong>אבות תני</strong> <small>[</small>הוא <small>שונה]</small> <strong>ותולדות לא תני</strong> <small>[אינו שונה].</small>
 ומקשים: <strong>אבות מאי נינהו</strong> <small>[מה הם]?</small> <strong>יציאות</strong> (הוצאות מרשות היחיד לרשות הרבים), והרי <strong>יציאות תרתי הויין</strong> <small>[שתים הן],</small> של העומד בפנים ושל העומד בחוץ, ובמשנתנו שנינו שהן ארבע!
 <strong>וכי תימא</strong> <small>[ואם תאמר]</small> שאכן מדובר כאן ביציאות, אך לא רק אלו שחייבים עליהן, אלא <strong>מהן לחיוב ומהן לפטור,</strong> שיש מקרים בהם אדם מוציא מרשות היחיד לרשות הרבים ואינו מתחייב על כך, כגון שלא עשה את ההוצאה בשלימות (עקירה מרשות היחיד והנחה ברשות הרבים), <strong>והא דומיא</strong> <small>[והרי בדומה]</small> ל<strong>מראות נגעים</strong> שהוזכרו אף הם במשנה באותה לשון ("שנים שהם ארבעה") <strong>קתני</strong> <small>[הוא שונה],</small> <strong>מה התם כולהו לחיובא אף הכא כולהו לחיובא</strong> <small>[מה שם כולם,</small> כל הארבעה, הם <small>לחיוב, אף כאן,</small> לענין שבת, <small>כולם לחיוב]!</small>
 <strong>אלא אמר רב פפא: התם</strong> <small>[שם,</small> במסכת שבת<small>]</small> שהוא <strong>עיקר</strong> הלכות <strong>שבת, תני חיובי ופטורי</strong> <small>[</small>הוא <small>שונה</small> גם את <small>החיובים ו</small>גם את <small>הפטורים],</small> <strong>הכא חיובי תני ופטורי לא תני</strong> <small>[כאן,</small> במשנתנו, את <small>החיובים</small> הוא <small>שונה ו</small>את <small>הפטורים אינו שונה].</small>
 ומקשים: <strong>חיובי מאי נינהו</strong> <small>[חיובים מה הם]</small> — <strong>יציאות,</strong> והרי <strong>יציאות תרתי הוא דהויין</strong> <small>[הריהן שתים],</small> ולא ארבע, כפי ששנינו במשנתנו! ומשיבים: הכוונה במשנתנו היא ל<strong>שתים</strong> של <strong>הוצאה ושתים</strong> של <strong>הכנסה,</strong> שגם על ההכנסה מרשות הרבים לרשות היחיד מתחייבים.
  ומקשים:  <strong>והא</strong> <small>[והרי]</small> <strong>"יציאות" קתני</strong> <small>[הוא שונה]</small> במשנה, ואינו מזכיר כלל הכנסה! <strong>אמר רב אשי:</strong> ה<strong>תנא, הכנסה נמי</strong> <small>[גם כן]</small> <strong>"הוצאה" קרי</strong> <small>[</small>הוא <small>קורא]</small> <strong>לה. ממאי</strong> <small>[מניין]</small> שכן הוא?
## דף ה:
 <strong>דתנן</strong> <small>[ששנינו</small> במשנה<small>]</small> במסכת שבת במנין המלאכות: <strong>המוציא מרשות לרשות חייב; מי לא עסקינן דקא מעייל עיולי</strong> <small>[האם אין אנו עוסקים</small> גם במקרה <small>שהוא מכניס</small> מרשות הרבים לרשות היחיד<small>],</small> <strong>וקא קרי ליה</strong> <small>[והוא קורא לו]</small> <strong>"הוצאה".</strong>
 ודוחים: <strong>ודלמא קא מפיק</strong> <small>[ושמא</small> מדובר דווקא כש<small>הוא מוציא]</small> <strong>מרשות היחיד לרשות הרבים!</strong> ומשיבים: <strong>אם כן, ניתני</strong> <small>[שישנה]:</small> <strong>"המוציא מרשות היחיד לרשות הרבים", מאי</strong> <small>[מה</small> משמעות<small>]</small> הלשון הסתמית <strong>"מרשות לרשות"</strong> — לומר שכן הוא בכל מקרה, <strong>אפילו מרשות הרבים לרשות היחיד,</strong>
 <strong>וקא קרי</strong> <small>[והוא קורא]</small> <strong>לה ,הוצאה".</strong> ומסבירים: <strong>וטעמא מאי</strong> <small>[וטעם</small> הדבר <small>מהו]?</small> ה<strong>תנא כל עקירת חפץ ממקומו "הוצאה" קרי</strong> <small>[הוא קורא]</small> <strong>לה.</strong>
 <strong>אמר רבינא: מתניתין נמי דיקא</strong> <small>[משנתנו,</small> במסכת שבת, <small>גם כן מדוייקת]</small> כהסבר זה, <strong>דקתני</strong> <small>[שהוא שונה</small> בה<small>]:</small> <strong>יציאות שבת שתים שהן ארבע בפנים ושתים שהן ארבע בחוץ, וקא</strong> <small>[והוא]</small> <strong>מפרש</strong> בהמשכה גם מקרים של <strong>הכנסה,</strong> ואם כן <strong>שמע מינה</strong> <small>[למד מכאן</small> שכן הוא<small>].</small>
 <strong>רבא אמר:</strong> יש לפרש את משנתנו באופן אחר, <strong>רשויות קתני</strong> <small>[הוא שונה],</small> <strong>רשויות שבת שתים,</strong> רשות הרבים ורשות היחיד, שיש בהן ארבעה חיובים, שנים של הוצאה ושנים של הכנסה.
 <big>א</big> שנינו במשנתנו: <strong>מראות נגעים שנים שהן ארבעה.</strong> ומביאים, <strong>תנן התם</strong> <small>[שנינו שם</small> במשנה במסכת נגעים<small>]:</small> <strong>מראות נגעים שנים שהן ארבעה: בהרת</strong> הכתובה בתורה — <strong>עזה</strong> בצבעה הלבן <strong>כשלג, שניה לה</strong> (התולדה שלה) — לבנה <strong>כסיד ההיכל.</strong>
 <strong>שאת</strong> הכתובה בתורה — לבנה <strong>כצמר לבן, שניה לה</strong> — <strong>כקרום ביצה.</strong>
 <strong>אמר ר' חנינא: מאן תנא</strong> <small>[מי</small> ש<small>שנה</small> משנתנו<small>],</small> לפיה מחלקים את <strong>מראות נגעים</strong> לשתי קבוצות נפרדות של אב ותולדה — הרי זה ש<strong>לא כ</strong>שיטת <strong>ר' עקיבא. דאי</strong> <small>[שאם]</small> <strong>כ</strong>שיטת <strong>ר' עקיבא, כיון</strong> ש<strong>אמר</strong> לגבי ארבעה נגעים אלו: <strong>זו למעלה מזו וזו למעלה מזו,</strong> מראה בהרת הוא הבהיר ביותר (כשלג), ואחריו השאת (כצמר), אחריו כסיד ההיכל, ואחריו דכקרום הביצה, ואין מראה נגע אחד מצטרף עם האחר לשיעור נגע אלא אם כן הוא סמוך לו בדרגה, <strong>אם כן,</strong> כשנצרף את שתי השיטות, <strong>טיהרת</strong> נגע שצבעו כ<strong>סיד היכל מלצרף</strong> אותו לנגע אחר לשיעור טומאה, שכן
 <strong>בהדי מאן ליצרפיה</strong> <small>[יחד עם מי נצרף אותו]?</small> <strong>ליצרפיה בהדי</strong> <small>[</small>אם נרצה <small>לצרף אותו יחד עם]</small> <strong>בהרת</strong> — הרי לשיטת ר' עקיבא <strong>איכא</strong> <small>[יש]</small> <strong>שאת דעדיפא מיניה</strong> <small>[שעדיף,</small> בהיר, <small>ממנו]</small> שמפריד בינו לבין בהרת, ואין מצרפים אלא נגעים סמוכים בדרגת בהירותם. <strong>ליצרפיה בהדי</strong> <small>[</small>אם נרצה <small>לצרף אותו יחד עם]</small> <strong>שאת,</strong> שנמצא בדרגה אחת למעלה ממנו — הרי לפי למשנתנו <strong>לאו</strong> <small>[לא]</small> <strong>תולדה דידיה</strong> <small>[שלו]</small> <strong>הוא,</strong> ואם כן לא יוכל להצטרף עמו. אלא בהכרח לפי שיטת ר' עקיבא לבן כסיד אינו תולדה של בהרת, ולכן הוא יכול להצטרף לשאת, שהוא דרגה אחת מתחתיו.
 ומתקשים: <strong>אי הכי</strong> <small>[אם כך],</small> שכך סבור ר' עקיבא, שרק נגעים סמוכים זה לזה בדרגת בהירותם מצטרפים, יכול היה ר' חנינא להוכיח מ<strong>קרום ביצה נמי</strong> <small>[גם כן],</small> שכן <strong>בהדי מאן ליצרפיה</strong> <small>[יחד עם מי נצרף אותו]?</small> <strong>ליצרפיה בהדי</strong> <small>[</small>אם נרצה <small>לצרף אותו יחד עם]</small> <strong>שאת</strong> — <strong>איכא</strong> <small>[יש]</small> <strong>סיד</strong> ש<strong>עדיף מיניה</strong> <small>[ממנו,</small> מקרום ביצה<small>],</small> והוא מפריד בינו לבין השאת. <strong>ליצרפיה בהדי</strong> <small>[</small>אם נרצה <small>לצרף אותו יחד עם]</small> <strong>סיד</strong> — <strong>לאו בר מיניה הוא</strong> <small>[אין הוא בן מינו],</small> שאינו תולדה שלו, ומדוע הזכיר דווקא סיד?
## דף ו.
 ודוחים: <strong>האי מאי</strong> <small>[</small>דבר <small>זה מה</small> הוא<small>]?</small> כלומר, אין מקום לקושי זה, שכן <strong>בשלמא</strong> <small>[נניח]</small> <strong>בלא</strong> הקושיה מ<strong>סיד היכל</strong> — מ<strong>קרום ביצה לא קשיא</strong> <small>[קשה],</small> <strong>דאף על גב</strong> <small>[שאף על פי]</small> ש<strong>קרום ביצה</strong> הוא <strong>מתתאי</strong> <small>[מתחתיו]</small> של <strong>שאת</strong> יותר מדרגה אחת — <strong>רחמנא אמר</strong> <small>[התורה אמרה]:</small> <strong>"ולשאת ולספחת"</strong> (ויקרא יד, נו), הרי שריבתה התורה <strong>ספחת</strong> שהיא <strong>טפילה</strong> (נספחת, נלווית) <strong>ל</strong>נגע ה<strong>שאת,</strong> ומצטרפת אליו <strong>אף על גב דמנחתא מיניה טובא</strong> <small>[אף על פי ש</small>היא <small>נמוכה ממנו הרבה</small> בדרגת הלובן<small>].</small> <strong>אלא סיד היכל קשיא</strong> <small>[קשה],</small> שאינו יכול להצטרף לבהרת לשיטת ר' עקיבא, מפני שהוא רחוק ממנה שתי דרגות, ואין ריבוי בכתוב לצירוף זה כמו לצירוף שאת וקרום ביצה! <strong>אלא מחוורתא</strong> <small>[מחוור</small> הדבר], <strong>מתניתין</strong> <small>[משנתנו</small> היא<small>]</small> ש<strong>לא כ</strong>שיטת <strong>ר' עקיבא.</strong>
 <big>א</big> ומבררים: <strong>והיכא שמעינן</strong> <small>[והיכן שמענו]</small> <strong>לר' עקיבא</strong> שהוא סבור ש<strong>זו למעלה מזו,</strong> וסיד ההיכל אינו מצטרף לבהרת שרחוקה ממנו שתי דרגות?
 <strong>אילימא מהא דתניא</strong> <small>[אם נאמר מזו ששנויה</small> בברייתא<small>]:</small> <strong>אמר ר' יוסי, שאל יהושע בנו של ר' עקיבא מר' עקיבא: מפני מה אמרו</strong> חכמים <strong>מראות נגעים שנים שהן ארבעה</strong> ופירטו את שמותיהם? <strong>אמר לו</strong> ר' עקיבא: <strong>ואם לאו, מה יאמרו?</strong> השיב לו ר' יהושע: <strong>יאמרו</strong> כל שהוא לבן יותר <strong>מקרום ביצה ולמעלה</strong> — <strong>טמא!</strong>
 <strong>אמר לו</strong> ר' עקיבא: הוזכרו ארבעה מראות אלו כדי <strong>לומר שמצטרפים זה עם זה,</strong> כל אחד והסמוך לו בדרגת הלובן. <strong>אמר לו</strong> ר' יהושע, <strong>ויאמרו: מקרום ביצה ולמעלה טמא, ומצטרפין זה עם זה! אמר לו:</strong> לכך פירטו את שמותיהם, <strong>לומר לך: כל כהן שאינו בקי בהן</strong> להבחין בין הסוגים השונים, <strong>ובשמותיהן</strong> — <strong>אינו רואה</strong> (אינו רשאי לראות) <strong>את הנגעים</strong> ולדון בהם. עד כאן הדיון שבין ר' עקיבא ובנו.
 הרי שר' יהושע מציע כי לשיטת אביו יאמרו שמקרום ביצה ולמעלה מצטרפים זה עם זה, <strong>ואילו</strong> שיאמרו <strong>מסיד היכל ולמעלה</strong> מצטרפים זה עם זה <strong>לא קאמר</strong> <small>[אמר],</small> ו<strong>מ</strong>מה ש
 <strong>לא אמר ליה</strong> <small>[לו]</small> כך, <strong>שמע מינה דשמיע ליה</strong> <small>[למד מכאן ששמע אותו]</small> את <strong>ר' עקיבא</strong> ש<strong>אמר: כולהו לבהדי</strong> <small>[כולם יחד עם]</small> <strong>שאת מצטרפין,</strong> קרום ביצה — מפני שנתרבה בכתוב (כמובא לעיל), וסיד היכל — משום שהוא דרגה אחת של לובן מתחתיו. אבל סיד היכל אינו מצטרף עם הבהרת — משום שהשאת מפריד ביניהם בדרגת הלובן.
  הוכחה זו יש לדחות: <strong>ודלמא</strong> <small>[ושמא]</small> הציע ר' יהושע: ויאמרו מקרום ביצה ולמעלה מצטרפים זה עם זה, <strong>שאת ותולדתה</strong> (קרום ביצה) <strong>בהרת ותולדתה</strong> (סיד היכל), אלא שאמר את הדברים בקיצור. ואין מכאן ראיה שסיד היכל אינו מצטרף עם הבהרת!
 <strong>אלא</strong> מניין אנו יודעים שכך סבור ר' עקיבא — <strong>מ</strong>דבריו של <strong>ר' חנינא,</strong> ש<strong>אמר ר' חנינא: משל</strong> להבין את דבריו של <strong>ר' עקיבא,</strong> שאמר שהנגעים מצטרפים זה עם זה לפי דרגת בהירותם, <strong>למה הדבר דומה? לארבעה כוסות של חלב, אחד נפלו לתוכו שתי טיפין של דם, ואחד נפלו לתוכו ארבע טיפין של דם, ואחד נפלו לתוכו שמונה, ואחד נפלו לתוכו שתים עשרה טיפין, ואמרי לה</strong> <small>[ויש אומרים</small> במקום שתים עשרה<small>]:</small> <strong>שש עשרה טיפין, שכולן מראות לובן הן, אלא שזה למעלה מזה וזה למעלה מזה.</strong>
 ודוחים: <strong>אימור דשמעת ליה</strong> <small>[אמור ששמעת אותו]</small> את <strong>ר' עקיבא</strong> אומר שארבעת מראות הנגעים האמורים בדברי חכמים הם זה למעלה מזה, הרי זה <strong>ב</strong>נגע <strong>פתוך</strong> (מעורב בצבע אדום, "בהרת לבנה אדמדמת", ויקרא יג, יט), שיש בו דרגות שונות של אדמימות, כמבואר להלן, אבל <strong>ב</strong>נגע <strong>חלוק</strong> (עומד לעצמו, שאינו מעורב) <strong>מי שמעת ליה</strong> <small>[האם שמעת אותו]</small> שזה למעלה מזה?
 <strong>וכי תימא</strong> <small>[ואם תאמר]:</small> <strong>כי היכי דשמעת ליה</strong> <small>[כמו ששמעת אותו]</small> <strong>בפתוך, הכי שמעת ליה</strong> <small>[כך שמעת אותו]</small> <strong>בחלוק</strong> שדין אחד להם, עדיין יש לשאול: <strong>ובפתוך גופיה</strong> <small>[עצמו]</small> <strong>מי שמעת ליה</strong> <small>[האם שמעת אותו</small> שכך הוא סבור<small>]?</small> <strong>והתניא</strong> <small>[והרי שנויה</small> משנה<small>],</small> <strong>ר' עקיבא אומר: אדמדם</strong> (פתוך) <strong>שבזה ושבזה,</strong> בנגעים השונים, צבעו <strong>כיין המזוג</strong> (מהול) <strong>במים,</strong> <strong>אלא של בהרת עזה</strong> <strong>כשלג ושל סיד דיהה הימנה;</strong>
## דף ו:
 <strong>ואם איתא</strong> <small>[יש,</small> כן הוא<small>],</small> <strong>"של צמר דיהה הימנה"</strong> (מן הבהרת) <strong>מיבעי ליה</strong> <small>[צריך היה לו</small> לומר<small>],</small> שהרי נגע השאת שהוא כצמר, הוא הבא אחרי הבהרת, ורק אחריו בא הסיד!
 <strong>אמרי</strong> <small>[אומרים]</small> בתשובה לכך: <strong>אין הכי נמי</strong> <small>[כך גם כן</small> יש לומר<small>],</small> <strong>והתניא</strong> <small>[וכן שנויה</small> ברייתא<small>],</small> <strong>ר' נתן אומר: לא שאמר ר' עקיבא "של סיד דיהה הימנה", אלא "של צמר דיהה הימנה".</strong>
 <big>א</big> ושבים לדון במשנה שאמרה כי מראות הנגעים הם שנים שהם ארבעה: בהרת הכתובה בתורה — עזה כשלג, שניה לה — לבנה כסיד היכל. שאת הכתובה בתורה — כצמר לבן, שניה לה — כקרום ביצה. ושואלים: <strong>ומנלן</strong> <small>[ומניין לנו]</small> ש<strong>בהרת עזה היא? אמר אביי: אמר קרא</strong> <small>[הכתוב]</small> <strong>"אם בהרת לבנה היא"</strong> (ויקרא יג, ד), <strong>היא לבנה ו</strong>בהשוואה לה <strong>אין אחרת לבנה</strong> כמותה.
  ומביאים בענין זה, <strong>תנו רבנן</strong> <small>[שנו חכמים]:</small> <strong>"בהרת"</strong> האמורה בכתוב — <strong>עמוקה</strong> נראית נמוכה מעור הגוף בו היא נמצאת, <strong>וכן הוא אומר "ומראה עמק מן העור"</strong> (ויקרא יג, כה), <strong>כמראה</strong> אור <strong>חמה</strong> על הארץ, <strong>העמוקה</strong> כלומר, שנראית נמוכה <strong>מן הצל</strong> שלידה. <strong>"שאת"</strong> — <strong>אין "שאת" אלא גבוה, וכן הוא אומר "על כל ההרים הרמים ועל כל הגבעות הנשאות"</strong> (ישעיהו ב, יד), ואם כן "שאת" הוא נגע הנראה גבוה מן הבהרת. <strong>"ספחת"</strong> — <strong>אין "ספחת" אלא טפילה,</strong> דבר הטפל ונספח לדבר אחר, <strong>וכן הוא אומר "ואמר ספחני נא</strong> אל אחת הכהונות לאכול פת לחם" (שמואל א ב, לו), ומכאן שיש מראה נגע שהוא טפל ונספח לשאת, והוא הלבן כקרום ביצה.
  ושואלים:  <strong>אשכחן</strong> <small>[מצאנו]</small> <strong>טפילה לשאת, טפילה לבהרת מנלן</strong> <small>[מניין לנו]?</small> <strong>אמר ר' זירא: נאמרה "לבנה" בשאת</strong> (ויקרא יג, י) <strong>ונאמרה "לבנה" בבהרת</strong> (ויקרא יג, ד), <strong>מה לבנה האמורה בשאת יש לה טפילה</strong> — <strong>אף לבנה האמורה בבהרת יש לה טפילה,</strong> כסיד היכל.
 <strong>במתניתא תנא</strong> <small>[בברייתא שנה</small> החכם<small>]</small> מקור אחר לדבר: <strong>הטיל הכתוב לספחת בין שאת לבהרת</strong> ("שאת או ספחת או בהרת" ויקרא יג, ב), <strong>לומר לך: כשם ש</strong>יש <strong>טפילה לשאת כך</strong> יש <strong>טפילה לבהרת.</strong>
 ועוד שנינו באותה משנה לעיל: <strong>שאת כצמר לבן.</strong> ושואלים: <strong>מאי</strong> <small>[מהו]</small> <strong>"צמר לבן"? אמר רב ביבי אמר רב אסי: צמר נקי</strong> של טלה <strong>בן יומו שמכבנין בו</strong> (שעוטפים אותו כדי שיישאר צמרו נקי) <strong>ל</strong>צורך עשיית בגדי <strong>מילת</strong> (צמר מובחר).
 <big>ב</big> <strong>אמר ר' חנינא: משל</strong> להבין את דבריהם של <strong>רבנן</strong> <small>[חכמים]</small> ששנו משנה זו, של בהרת ותולדתה, שאת ותולדתה, <strong>למה הדבר דומה? לתרי מלכי ולתרי איפרכי</strong> <small>[לשני מלכים ולשני מושלים],</small> <strong>מלכו של זה למעלה ממלכו של זה, ואיפרכו של זה למעלה מאיפרכו של זה.</strong>
 ותמהים: <strong>האי</strong> <small>[</small>משל <small>זה],</small> משמעו <strong>זה למעלה מזה וזה למעלה מזה הוא,</strong> אם מסדרים אותם כסדר זה (מלך, מלך, מושל, מושל) ואין כאן שתי קבוצות שונות!
 <strong>אלא</strong> הכוונה היא לשני מלכים, כל אחד והמושל שתחתיו: <strong>מלכו של זה למעלה מאיפרכיה דנפשיה</strong> <small>[מאיפרכו,</small> מושלו <small>שלו עצמו],</small> <strong>ומלכו של זה למעלה מאיפרכיה דנפשיה</strong> <small>[מאיפרכו,</small> מושלו <small>שלו עצמו],</small> וכך בנגעים, בהרת ותולדתה, שאת ותולדתה.
 <strong>רב אדא בר אבא אמר: כגון מלכא ואלקפטא, רופילא וריש גלותא</strong> <small>[המלך והמשנה למלך, שר הצבא וראש הגולה].</small> ומקשים: <strong>האי</strong> <small>[</small>גם משל <small>זה],</small> <strong>זה למעלה מזה הוא! אלא כגון מלכא ורופילא</strong> <small>[המלך ושר הצבא]</small> שכפוף למלך ישירות, ואינו כפוף אל המשנה למלך, למרות שהמשנה למלך חשוב ממנו, <strong>ואלקפטא וריש גלותא</strong> <small>[והמשנה למלך וראש הגולה]</small> שכפוף למשנה למלך ואינו כפוף לשר הצבא.
 <strong>רבא אמר:</strong> גם לדרך זו המשל אינו מדוייק, שכן המשנה למלך אינו מלך העומד בפני עצמו. אלא מדובר בשני מלכים ממש, <strong>כגון שבור מלכא</strong> <small>[המלך]</small> מלך פרס, <strong>וקיסר</strong> רומי.
 <strong>אמר ליה</strong> <small>[לו]</small> <strong>רב פפא לרבא: הי מינייהו</strong> <small>[איזה מהם]</small> <strong>עדיף,</strong> שבור המלך הפרסי או קיסר רומי? <strong>אמר ליה</strong> <small>[לו]:</small> <strong>בחורשיא קא אכיל ליה</strong> <small>[בחורשות הוא אוכל לו],</small> כלומר אינך מצוי בעולם, <strong>פוק חזי טיבעא דמאן סגי בעלמא</strong> <small>[צא וראה מטבעו של מי</small> מהם <small>מהלך,</small> נוהג <small>בעולם],</small> <strong>דכתיב</strong> <small>[שנאמר]</small> <strong>"ותאכל כל ארעא ותדושנה ותדקנה"</strong> (דניאל ז, כג), ו<strong>אמר ר' יוחנן: זו</strong> מלכות <strong>רומי חייבת</strong> (הרשעה), <strong>שטיבעה</strong> (שמטבעה) <strong>יצא בכל העולם כולו.</strong>
 <strong>רבינא אמר:</strong> משל דברי חכמים, למה הדבר דומה — <strong>כגון גלימא דעמר ושחקיה, סדינא דכיתנא ושחקיה</strong> <small>[בגד צמר ובלאו, סדין של פשתן ובלאו].</small>
 <big>ג</big> שנינו במשנה לענין ידיעות הטומאה: <strong>את שיש בה ידיעה בתחלה וכו'.</strong> ובענין זה מביאים, <strong>תנו רבנן</strong> <small>[שנו חכמים]:</small> <strong>מנין שאין הכתוב</strong> בפרשת קרבן עולה ויורד, העוסק באדם שנטמא (ויקרא ה, ב— ג), <strong>מדבר אלא בטומאת מקדש וקדשיו?</strong> שהרי בכתוב עצמו אין הדבר מפורש.
  ומשיבים:  <strong>ודין</strong> (לימוד מסברה) <strong>הוא: הואיל והזהיר וענש</strong> הכתוב במקום אחר <strong>על הטומאה, וחייב קרבן על הטומאה</strong> בפרשה זו, <strong>מה כשהזהיר וענש על הטומאה</strong> — <strong>לא הזהיר וענש אלא על טומאת מקדש וקדשיו, אף כשחייב קרבן על הטומאה</strong> — <strong>לא חייב אלא על טומאת מקדש וקדשיו.</strong>
 ומקשים: <strong>ואימא</strong> <small>[ואמור]</small> שמדובר במי שמטמא <strong>תרומה, ש</strong>מצאנו ש<strong>הזהיר</strong> הכתוב על כך, <strong>וענש</strong> במיתה (ככתוב "ומתו בו כי יחללהו". ויקרא כב, ט)! ומשיבים: <strong>לא אשכחן</strong> <small>[מצאנו]</small> <strong>עון</strong> שעונשו <strong>מיתה</strong> במזיד, ש<strong>חייב עליה קרבן</strong> אם היה שוגג. שאין אדם מביא קרבן חטאת בשוגג אלא רק על עוון שחייב עליו כרת. ולכן יש לפרש פרשה זאת דוקא על טומאת מקדש וקדשיו, שחייבים עליה כרת.
  ושואלים: ועדיין  <strong>אימא</strong> <small>[אמור]:</small> <strong>הני מילי</strong> <small>[דברים אלה],</small> שאין מביאים חטאת על עוון מיתה, אמורים ב<strong>קרבן</strong> חטאת <strong>קבוע, אבל</strong>
## דף ז.
 קרבן <strong>עולה ויורד ניתי</strong> <small>[יביא]</small> על עוון כזה, <strong>מידי דהוה</strong> <small>[כמו שהוא]</small> מביא קרבן כזה על <strong>שמיעת קול</strong> שאדם נשבע לשקר (בשגגה) שאין הוא יודע עדות לחבירו ("ושמע קול אלה והוא עד או ראה או ידע אם לא יגיד" ויקרא ה, א), <strong>ו</strong>על <strong>ביטוי שפתים</strong> שבועת שקר סתם ("נפש כי תשבע לבטא בשפתיים להרע או להיטיב", ויקרא ה, ד), האמורים באותה פרשה, למרות שאין בהם עונש כרת במזיד!
  ומשיבים:  <strong>אמר קרא</strong> <small>[הכתוב]</small> בענין זה: "או כי יגע בטומאת אדם לכל טומאתו אשר יטמא <strong>בה"</strong> (ויקרא ה, ג), שבאה המלה <strong>"בה" למעוטי</strong> <small>[למעט]</small> <strong>תרומה,</strong> ללמדנו שרק בעבירה זו (טומאת מקדש וקדשיו) מתחייב בקרבן זה, ולא על אכילת תרומה בטומאה, שאינו צריך להביא על טומאתה בשוגג קרבן עולה ויורד.
  ושואלים:  <strong>אימא</strong> <small>[אמור]</small> כי <strong>"בה"</strong> בא <strong>למעוטי</strong> <small>[למעט]</small> דווקא טומאת <strong>מקדש,</strong> ולצד ההפוך, לומר <strong>דלא סגי ליה</strong> <small>[שאין די לו]</small> לחוטא <strong>בקרבן עולה ויורד</strong> כדי לכפר עליה, מפני חומרתה, <strong>עד דמייתי</strong> <small>[ש</small>הוא <small>מביא]</small> <strong>קרבן</strong> חטאת <strong>קבוע,</strong> ואף העני חייב להביא כבשה ולא פחות מכך!
  בענין זה <strong>קרי</strong> <small>[קרא]</small> <strong>רבא עליה</strong> <small>[על]</small> <strong>רבי</strong> את הכינוי <strong>"דולה מים מבורות עמוקים",</strong> משום שמצא הסבר לדבר מתוך עיון מעמיק בכתובים.
 <strong>דתניא</strong> <small>[ששנויה</small> ברייתא<small>]</small> על הפסוק "או נפש אשר תגע בכל דבר טמא או בנבלת חיה טמאה או בנבלת בהמה טמאה" (ויקרא ה, ב), <strong>רבי אומר: אקרא אני</strong> בפסוק זה <strong>"חיה"</strong> בלבד, <strong>"בהמה" למה נאמרה?</strong> והרי בהמה היא בכלל חיה! אלא ביטוי יתר זה בא ללמדנו, <strong>נאמר כאן "בהמה טמאה" ונאמר להלן</strong> במי שאוכל במזיד מבשר קדשים כשהוא טמא <strong>"בהמה טמאה",</strong> ("ונפש כי תגע בכל טמא... או בבהמה טמאה... ואכל מבשר זבח השלמים אשר לה' ונכרתה הנפש ההיא מעמיה", ויקרא ז, כא), <strong>מה להלן</strong> מפורש שהכתוב מדבר ב<strong>טומאת</strong> בשר <strong>קודש</strong> — <strong>אף כאן</strong> הכוונה היא ל<strong>טומאת</strong> בשר <strong>קודש,</strong> למרות שאין הדבר מפורש בכתוב.
 ושואלים: <strong>אשכחן</strong> <small>[מצאנו]</small> מקור לחיוב קרבן עולה ויורד שבפרשה ככזו ל<strong>טומאת קודש, טומאת מקדש</strong> שאדם נכנס למקדש כשהוא טמא, <strong>מנלן</strong> <small>[מניין לנו]</small> שגם היא בכלל חיוב זה? ומשיבים: <strong>אמר קרא</strong> <small>[הכתוב]</small> בענין אשה הטמאה לאחר לידתה: <strong>"בכל קדש לא תגע ואל המקדש לא תבא"</strong> (ויקרא יב, ד) ובפסוק זה <strong>איתקש</strong> <small>[הוקש]</small> <strong>מקדש לקודש</strong> לדיני טומאה.
  ומקשים:  <strong>אי הכי</strong> <small>[אם כן]</small> שעל אותו פסוק האמור ביולדת אנו מסתמכים, <strong>תרומה נמי</strong> <small>[גם כן]</small> נחייב עליה קרבן עולה ויורד, שהרי <strong>אמר מר</strong> <small>[החכם]</small> במדרש ההלכה על אותו פסוק: <strong>"בכל קדש לא תגע"</strong> — <strong>לרבות את התרומה!</strong>
 ומשיבים: <strong>הא מיעט רחמנא</strong> <small>[הרי מיעטה</small> כאן <small>התורה]</small> תרומה מקרבן עולה ויורד, במלה <strong>"בה".</strong> ומקשים: ו<strong>אימא</strong> <small>[ואמור]</small> ש<strong>"בה"</strong> בא <strong>למעוטי</strong> <small>[למעט]</small> טומאת <strong>מקדש</strong> ולא תרומה! ומשיבים: <strong>מסתברא</strong> <small>[מסתבר]</small> כי טומאת <strong>מקדש לא ממעטינן</strong> <small>[אין אנו ממעטים]</small> <strong>שכן</strong> היא <strong>ב</strong>עונש <strong>כרת כמותה</strong> כמו טומאת קודש, ואילו אכילת תרומה טמאה היא בעונש מיתה.
  ודוחים:  <strong>אדרבה</strong> <small>[להיפך],</small> טומאת <strong>תרומה לא ממעטינן</strong> <small>[אין אנו ממעטים],</small> שהיא דומה יותר לטומאת קודש, <strong>שכן</strong> מתחייבים בה מיתה על ידי <strong>אכילה, כמותה,</strong> ואילו טומאת מקדש חיובה היא בכניסה למקדש! ואם כן עדיין לא מצאנו מקור לחיוב קרבן עולה ויורד על טומאת מקדש.
 <strong>אלא אמר רבא,</strong> מכאן יש ללמוד: <strong>שלש כריתות</strong> שנאמרו בתורה לענין טומאה <strong>ב</strong>קרבן <strong>שלמים, למה</strong> נאמרו? <strong>אחת לכלל  ואחת לפרט,</strong> כלומר, במקום אחד נאמר הדבר בדרך כלל לגבי כל הקדשים ("...כל איש אשר יקרב מכל זרעכם אל הקדשים אשר יקדישו בני ישראל לה' וטומאתו עליו ונכרתה הנפש ההיא מלפני...", ויקרא כב, ג), ובמקום אחר נאמר הדבר בצורה מפורשת לגבי שלמים ("והנפש אשר תאכל בשר מזבח השלמים אשר לה' וטומאתו עליו ונכרתה...", ויקרא ז, כ), ולפי כללי מדרש ההלכה, שדבר שהיה בכלל ויצא מן הכלל ללמד, לא רק על עצמו לימד אלא על הכלל כולו, יש ללמוד שכרת זה חל לא רק על קרבן שלמים, אלא על כלל הקרבנות הנאכלים. <strong>ו</strong>כרת <strong>אחת</strong> נוספת שנאמרה לגבי טומאת שלמים ("ונפש כי תגע בכל טמא... ואכל מבשר זבח השלמים אשר לה' ונכרתה...", ויקרא ז, כא) ואין בה צורך לעניינה, באה <strong>ל</strong>למדנו על <strong>טומאה הכתובה</strong> במקום אחר <strong>בתורה</strong> ב<strong>סתם,</strong> בענין חיוב קרבן עולה ויורד, <strong>ואיני יודע מה היא</strong> —
 <strong>הוי אומר:</strong> זו <strong>טומאת</strong> בשר <strong>קודש,</strong> כגון בשר שלמים. <strong>ואם אינו ענין לטומאת קודש, דנפקא ליה</strong> <small>[ש</small>הרי <small>יצאה לו</small> נלמדה<small>]</small> כבר <strong>מ</strong>דבריו של <strong>רבי,</strong> כמובא בברייתא לעיל, <strong>תנהו ענין לטומאת מקדש,</strong> לומר שגם היא בכלל קרבן עולה ויורד.
  ומקשים:  <strong>והאי מיבעי ליה</strong> <small>[ו</small>אולם כתוב נוסף <small>זה נצרך לו]</small> <strong>לכ</strong> דרשת <strong>ר' אבהו,</strong> ש<strong>אמר ר' אבהו: שלש כריתות</strong> שנאמרו <strong>בשלמים למה? אחת לכלל ואחת לפרט</strong> כפי שאמר רבא לעיל, <strong>ואחת לדברים שאינן נאכלין,</strong> כגון לבונה וקטורת, שאף על אכילתן בטומאה חייבים כרת.
 <strong>ול</strong>דעת <strong>ר' שמעון</strong> ש<strong>אמר: דברים שאינן נאכלין אין חייבין עליהן כרת משום טומאה</strong> — <strong>לאיתויי</strong> <small>[להביא,</small> לרבות<small>]</small> <strong>חטאת הפנימית</strong> (כגון פר ושעיר של יום הכיפורים, שדמם נזרק בפנים, בהיכל), לומר שאף על אכילתה בטומאה חייבים כרת, <strong>דסלקא דעתך אמינא</strong> <small>[ש</small>כן <small>יעלה על דעתך לומר],</small> <strong>הואיל ואמר ר' שמעון: כל שאינו קרב על מזבח החיצון כשלמים אין חייבין עליו</strong> כרת <strong>משום פיגול</strong> (אם עשה אחת מעבודותיו על מנת לאוכלו או להקריבו לאחר זמנו) — <strong>משום טומאה נמי</strong> <small>[גם כן]</small> <strong>לא</strong> יהיו חייבים עליו, <strong>קא משמע לן דמיחייב</strong> <small>[הריהו משמיע לנו ש</small>הוא <small>מתחייב]!</small> ואם כן, יש לדחות ראיה זו.
 <strong>אלא אמרי נהרדעי משמיה</strong> <small>[אומרים</small> חכמי <small>נהרדעא משמו]</small> של <strong>רבא:</strong> אין מדובר בשלוש כריתות האמורות בשלמים, שהן נצרכות לכמו שדרש ר' אבהו. אלא כך יש לומר: <strong>שלש טומאות</strong> האמורות <strong>בשלמים,</strong> באותם פסוקים שנזכר בהם עונש הכרת, <strong>למה? אחת לכלל ואחת לפרט, ואחת לטומאה הכתובה בתורה סתם</strong> בפרשת קרבן עולה ויורד <strong>ואיני יודע מה היא</strong> —
 <strong>הוי אומר טומאת קודש. ואם אינו ענין לטומאת קודש, דנפקא ליה</strong> <small>[ש</small>הרי היא <small>יוצאת לו,</small> נלמדת<small>]</small> <strong>מ</strong>דברי <strong>רבי</strong> — <strong>תנהו ענין לטומאת מקדש.</strong>
 ומקשים: <strong>והאי נמי מיבעי ליה</strong> <small>[ו</small>הרי <small>זה גם כן נצרך לו],</small> <strong>איידי דבעי למכתב</strong> <small>[מתוך ש</small>הוא <small>צריך לכתוב]</small> <strong>כרת לכ</strong> דרשת <strong>ר' אבהו</strong> — <strong>כתב</strong> בענין זה <strong>נמי</strong> <small>[גם כן]</small> <strong>טמאות, דלא סגי לה בלאו הכי</strong> <small>[ש</small>הרי <small>אין די לה בלא כך],</small> להודיענו על מה הוא חייב כרת!
 <strong>אלא אמר רבא:</strong> ההלכה שקרבן עולה ויורד בא על טומאת מקדש <strong>אתיא</strong> <small>[באה,</small> נלמדת<small>]</small> בגזירה שווה <strong>"טומאתו" "טומאתו", כתיב הכא</strong> <small>[נאמר כאן]</small> בפרשת קרבן עולה ויורד <strong>"לכל טומאתו"</strong> ("או כי יגע בטומאת אדם לכל טומאתו", ויקרא ה, ג),
## דף ז:
 <strong>וכתיב התם</strong> <small>[ונאמר שם]</small> בפרשת פרה אדומה: "כל הנוגע במת... ולא יתחטא את משכן ה' טימא... <strong>טמא יהיה עוד טמאתו בו"</strong> (במדבר יט, יג), <strong>מה להלן</strong> מדובר ב<strong>טומאת מקדש</strong> ("את משכן ה' טימא"), <strong>אף כאן</strong> מדובר ב<strong>טומאת מקדש.</strong>
 ושואלים: <strong>ואלא</strong> מאחר שהוכחנו שמדובר בפרשה זו על דברים שחייבים על טומאתם עונש כרת, אם כן המלה <strong>"בה"</strong> (ויקרא ה, ג) שמיעטנו ממנה טומאה של תרומה, <strong>למה לי?</strong> שכיון שאין חייבים עליה כרת, הרי מתחילה אינה נכנסת בכלל זה!
 ומשיבים: מלה זו באה <strong>לרבות נבלת עוף טהור,</strong> לומר שאף שטומאתה שונה, שאינה מטמאת במגעה אלא באכילתה — חייב קרבן עולה ויורד, אם נכנס למקדש לאחר שנטמא בה.
 ומקשים: <strong>הא</strong> <small>[הרי]</small> <strong>אמרת:</strong> כי <strong>"בה"</strong> לשון <strong>מיעוטא</strong> <small>[</small><small>מיעוט]</small> <strong>הוא,</strong> ולא לשון ריבוי! ומשיבים: דווקא <strong>משום דמיעוטא</strong> <small>[שמיעוט]</small> <strong>הוא אייתר</strong> <small>[נעשה ייתור],</small> כיצד? <strong>כתיב</strong> <small>[נאמר]</small> תחילה בפסוק זה: <strong>"או כי יגע</strong> בטומאת אדם לכל טומאתו אשר יטמא בה", ויש לדייק: מה שהוא <strong>בר</strong> <small>[בן]</small> <strong>נגיעה,</strong> שמטמא במגעו — <strong>אין</strong> <small>[כן],</small> חייבים על שגגגתו קרבן עולה ויורד, אבל מה <strong>דלאו</strong> <small>[שאינו]</small> <strong>בר נגיעה</strong> — <strong>לא, וכתיב</strong> <small>[ונאמר]</small> לאחר מכן <strong>"בה"</strong> ("לכל טומאתו אשר יטמא בה"), והוא גם כן לשון <strong>מיעוטא</strong> <small>[מיעוט],</small> <strong>הוה</strong> <small>[הריהו]</small> <strong>מיעוט אחר מיעוט, ואין מיעוט</strong> בא <strong>אחר מיעוט אלא לרבות,</strong> ללמד שאף על נבלת עוף טהור, שאינה מטמאת במגע — חייבים קרבן עולה ויורד.
 <big>א</big> שנינו במשנה: טומאה ש<strong>יש בה ידיעה בתחלה ואין בה ידיעה בסוף</strong> — <strong>שעיר הנעשה בפנים</strong> ביום הכיפורים ויום הכפורים עצמו תולה, עד שייוודע לו שחטא ויביא כפרתו בקרבן עולה ויורד. ובענין זה מביאים, <strong>תנו רבנן</strong> <small>[שנו חכמים]</small> על האמור בעבודת השעיר הנעשה בפנים: <strong>"וכפר על הקדש מטמאת בני ישראל</strong> ומפשעיהם לכל חטאתם" (ויקרא טז, טז), ויש לברר מה הן טומאות אלה הנזכרות בכתוב, כי לכאורה
 <strong>יש לי בענין זה להביא שלש טומאות: טומאת עבודה זרה, וטומאת גילוי עריות, וטומאת שפיכות דמים.</strong>
 ומפרטים: <strong>בעבודה זרה הוא אומר:</strong> "מזרעו נתן למולך <strong>למען טמא את מקדשי"</strong> (ויקרא כ, ג), <strong>בגילוי עריות הוא אומר: "ושמרתם את משמרתי לבלתי עשות מחקות התועבת</strong> אשר נעשו לפניכם <strong>ולא תטמאו בהם"</strong> (ויקרא יח, ל), <strong>בשפיכות דמים הוא אומר:</strong> "...ולארץ לא יכופר לדם אשר שופך בה כי אם בדם שופכו, <strong>ולא תטמא את הארץ"</strong> (במדבר לה, לד). <strong>יכול על שלש טומאות הללו יהא שעיר מכפר? תלמוד לומר: "מטמאת בני ישראל"</strong> כלומר, חלק מהן, <strong>ולא כל טומאות,</strong>
 <strong>מה</strong> איזו טומאה <strong>מצינו</strong> (מצאנו) <strong>שחלק</strong> (שהבדיל) אותה <strong>הכתוב</strong> במקום אחר <strong>מכלל כל טומאות</strong> — <strong>הוי אומר טומאת מקדש וקדשיו,</strong> שמביאים עליה קרבן עולה ויורד, <strong>אף כאן</strong> מדובר <strong>בטומאת מקדש וקדשיו, דברי ר' יהודה.</strong>
 <strong>ר' שמעון אומר:</strong> אין צורך ללמוד ממקום אחר, אלא <strong>ממקומו</strong> מפסוק זה עצמו <strong>הוא מוכרע,</strong> ש<strong>הרי הוא אומר: "וכפר על הקדש מטמאת",</strong> ומשמע: <strong>מטומאות של קודש.</strong>
 וממשיכים לדון: <strong>יכול על כל טומאה שבקודש,</strong> <strong>יהא שעיר זה מכפר? תלמוד לומר: "ומפשעיהם לכל חטאתם",</strong> ומלשון זו עולה שמדובר ב<strong>חטאים דומיא</strong> <small>[בדומה]</small> ל<strong>פשעים</strong> (עבירות של זדון), <strong>מה פשעים שאינם בני קרבן,</strong> שהרי אין מביאים קרבן חטאת על זדון, <strong>אף חטאים</strong> שמדובר עליהם כאן, שהשעיר הפנימי מכפר עליהם, הם חטאים <strong>שאינם בני קרבן,</strong> שאין בהם התנאים לחייב קרבן חטאת. והם אלו שמתחילה לא היתה בהם ידיעה על הטומאה, לפי שאין מביאים קרבן חטאת אלא על טומאה שיש בה ידיעה בתחילה וידיעה בסוף והעלם בינתיים.
  וממשיכים לדון: <strong>ומנין ל</strong>טומאה ש<strong>יש בה ידיעה בתחלה ואין בה ידיעה בסוף, ששעיר זה תולה,</strong> למרות שאינו בר קרבן? <strong>תלמוד לומר "לכל חטאתם"</strong> — <strong>חייבי חטאות במשמע</strong> כלומר, אלו שיכולים לבוא לידי קרבן חטאת. ומי שהיתה לו ידיעה בתחילה ונעלמה ממנו, הרי ייתכן שיחזור וייוודע לו — ואז יתחייב חטאת. ועל כך נאמר שעד שייוודע לו — השעיר הפנימי תולה ומכפר עליו. ומעתה באים לבאר דברי ברייתא זו.
 <strong>אמר מר</strong> <small>[החכם]:</small> <strong>יש לי בענין זה</strong> של כפרת שעיר הפנימי ביום הכיפורים, <strong>להביא שלש טומאות: טומאת עבודה זרה, וטומאת גילוי עריות, וטומאת שפיכות דמים.</strong>
 ושואלים: <strong>האי</strong> <small>[אותה]</small> טומאת <strong>עבודה זרה</strong> שיש להביא בענין זה, <strong>היכי דמי</strong> <small>[כיצד היא בדיוק]?</small> <strong>אי</strong> <small>[אם]</small> <strong>במזיד</strong> עבר — הרי <strong>בר קטלא</strong> <small>[בן</small> עונש <small>מיתה]</small> <strong>הוא,</strong> ואין לו כפרה בקרבן, <strong>אי</strong> <small>[אם]</small> <strong>בשוגג</strong> — הלוא <strong>בר</strong> <small>[בן]</small> <strong>קרבן</strong> חטאת <strong>הוא,</strong> ואין מתכפר לו עד שיביא את חטאתו!
  ומשיבים: מדובר  <strong>במזיד ו</strong>במקרה ש<strong>לא אתרו ביה</strong> <small>[התרו בו],</small> ואז אין עונשים אותו במיתה, וכן <strong>בשוגג ו</strong>במקרה ש<strong>לא אתיידע ליה</strong> <small>[נודע לו]</small> על חטאו עד יום הכיפורים, והיה מקום לומר שיתכפר בשעיר הפנימי.
## דף ח.
 ועוד שואלים: <strong>גילוי עריות נמי</strong> <small>[גם כן]</small> <strong>היכי דמי</strong> <small>[כיצד בדיוק מדובר]?</small> <strong>אי</strong> <small>[אם]</small> <strong>במזיד</strong> עשה — <strong>בר קטלא</strong> <small>[בן</small> עונש <small>מיתה]</small> <strong>הוא, אי</strong> <small>[אם]</small> <strong>בשוגג</strong> — <strong>בר</strong> <small>[בן]</small> <strong>קרבן הוא!</strong>
 ומשיבים: אפשר לומר שהיה הדבר בשני האופנים, או <strong>במזיד ולא אתרו ביה</strong> <small>[התרו בו]</small> קודם לעבירה, ולכן אינו חייב מיתה, או <strong>בשוגג ולא אתידע ליה</strong> <small>[נודע לו].</small>
 ועוד שואלים: <strong>שפיכות דמים נמי</strong> <small>[גם כן]</small> <strong>היכי דמי</strong> <small>[כיצד בדיוק מדובר]?</small> <strong>אי</strong> <small>[אם]</small> <strong>במזיד</strong> — <strong>בר קטלא</strong> <small>[בן מיתה]</small> <strong>הוא, אי</strong> <small>[אם]</small> <strong>בשוגג</strong> הרג — <strong>בר</strong> <small>[בן]</small> <strong>גלות הוא,</strong> שהרי ההורג אדם בשוגג חייב לגלות לעיר מקלט!
  ומשיבים: מדובר או  <strong>במזיד ולא אתרו ביה</strong> <small>[התרו בו],</small> או <strong>בשוגג ולא אתידע ליה</strong> <small>[נודע לו].</small> <strong>אי נמי</strong> <small>[או גם כן],</small> <strong>בהנך דלאו</strong> <small>[באותם שלא]</small> <strong>בני גלות נינהו</strong> <small>[הם],</small> שיש מקרים שההורג אדם בשוגג אינו חייב גלות, כגון שהיתה השגגה קרובה לאונס או לזדון.
 <big>א</big> וממשיכים לדון בדברי הברייתא. <strong>אמר מר</strong> <small>[החכם]:</small> <strong>יכול על שלש טומאות הללו יהא שעיר</strong> הפנימי <strong>מכפר? תלמוד לומר:</strong> "וכפר על הקודש <strong>מטמאות</strong> בני ישראל ומפשעיהם לכל חטאתם" (ויקרא טז, טז), <strong>ולא "כל טומאות", מה מצינו</strong> (מצאנו) דבר <strong>שחלק</strong> אותו <strong>הכתוב מכלל כל הטומאות?</strong> הרי זה <strong>בטומאת מקדש וקדשיו, אף כאן</strong> שמדובר בחלק מן הטומאות, הרי זה <strong>בטומאת מקדש וקדשיו,</strong> אלו <strong>דברי ר' יהודה.</strong>
 ושואלים: <strong>מאי</strong> <small>[במה]</small> <strong>חלק</strong> אותו מכל השאר, <strong>דמייתי</strong> <small>[שמביא</small> אותו<small>]</small> <strong>בעולה ויורד?</strong> שיש הבדל בקרבן אם הוא עני או עשיר, והרי הוא חלוק בכך משאר העבירות שהקרבן עליהם הוא אחד וקבוע? ואולם אם זו ההבחנה <strong>אימא</strong> <small>[אמור]</small> שמדובר כאן ב<strong>עבודה זרה, ומאי</strong> <small>[ומה]</small> <strong>חלק</strong> בה?
 <strong>(סימן: עבודה זרה יולדת מצורע נזיר (וכו'))</strong> שעל עבירה זו <strong>מייתי</strong> <small>[מביא]</small> דווקא
 <strong>שעירה</strong> לחטאת <strong>ולא כשבה!</strong>
 <strong>אמר רב כהנא: אנן</strong> <small>[אנחנו]</small> <strong>חלק להקל קאמרינן</strong> <small>[אומרים אנו],</small> <strong>והאי</strong> <small>[וזה]</small> בעבודה זרה <strong>חלק להחמיר הוא.</strong>
 ושואלים: <strong>אימא</strong> <small>[אמור]</small> שמדובר בטומאת <strong>יולדת,</strong> ש<strong>חלק</strong> אותה הכתוב משאר טומאות, <strong>דמייתא</strong> <small>[שמביאה]</small> <strong>עולה ויורד,</strong> שגם בה יש הבדל אם עשירה או עניה היא! <strong>אמר רב הושעיא:</strong> נאמר שם <strong>"לכל חטאתם"</strong> (ויקרא טז, טז), <strong>ולא "לכל טומאתם",</strong> ואילו הקרבן של היולדת הוא כדי להיטהר מן הטומאה ולא מן החטא.
  ושואלים:  <strong>ול</strong>דעת <strong>ר' שמעון בן יוחאי</strong> ש<strong>אמר: יולדת נמי</strong> <small>[גם כן]</small> <strong>חוטאת היא,</strong> והיא מביאה חטאת משום שבזמן צער הלידה היא נשבעת שבועה שאינה מקיימת, שלא תלד עוד, <strong>מאי איכא למימר</strong> <small>[מה יש לומר]?</small> ומשיבים: <strong>ר' שמעון לטעמיה</strong> <small>[לטעמו</small> לשיטתו<small>],</small> ש<strong>אמר</strong> בענייננו: <strong>ממקומו הוא מוכרע</strong> ואינו נזקק לדרשה זו של "חלק הכתוב".
  ושואלים עוד: <strong>אימא</strong> <small>[אמור]</small> שמדובר ב<strong>מצורע,</strong> שיש הבדל בקרבנו אם עשיר או עני הוא! <strong>אמר רב הושעיא:</strong> נאמר <strong>"לכל חטאתם" ולא "לכל טומאתם",</strong> וקרבנו של המצורע אינו בא על חטא אלא על טומאה.
   ושואלים: <strong>ול</strong>דעת <strong>ר' שמואל בר נחמני</strong> ש<strong>אמר: על שבעה דברים</strong> של עבירה <strong>נגעים באין,</strong> משמע שלדעתו צרעת קשורה בחטא, אם כן <strong>מאי איכא למימר</strong> <small>[מה יש לומר]?</small> ומשיבים: <strong>התם נגעיה דאכפר ליה</strong> <small>[שם נגעו</small> הוא זה שגרם <small>שנתכפר לו],</small> שהנגע כשלעצמו הוא הכפרה על החטא, <strong>וקרבן</strong> שהוא מביא <strong>לאישתרויי</strong> <small>[להתיר אותו]</small> <strong>בקהל</strong> הוא בא, שלא יהיה עוד בנידוי.
  ושואלים עוד: <strong>ואימא</strong> <small>[ואמור]</small> שמדובר ב<strong>נזיר טמא,</strong> ש<strong>חלק</strong> אותו משאר טומאות, <strong>דמייתי</strong> <small>[שמביא]</small> הנזיר העני <strong>תורים ובני יונה! אמר רב הושעיא:</strong> גם פה צריך לומר את דיוק הכתוב: <strong>"לכל חטאתם" ולא "לכל טומאתם",</strong> והרי לא מפני החטא הנזיר מביא את קרבנו.
  ושואלים:  <strong>ול</strong>דעת <strong>ר' אלעזר הקפר</strong> ש<strong>אמר: נזיר נמי</strong> <small>[גם כן]</small> <strong>חוטא הוא,</strong> שההינזרות מן היין חטא היא, <strong>מאי איכא למימר</strong> <small>[מה יש לומר]?</small> ומשיבים: <strong>סבר לה</strong> <small>[סבור הוא]</small> <strong>כר' שמעון,</strong> ש<strong>אמר</strong> בענייננו: <strong>ממקומו הוא מוכרע.</strong>
 <big>ב</big> ובהמשך ביאורה של הברייתא שהבאנו, <strong>אמר מר</strong> <small>[החכם],</small> <strong>ר' שמעון אומר: ממקומו הוא מוכרע,</strong> כיצד? <strong>הרי הוא אומר: "וכפר על הקדש מטמאות"</strong> (ויקרא טז, טז), לומר שהוא מכפר <strong>מטומאתו של קודש,</strong> והרי זו ראיה מגוף הכתוב שבענין זה מדובר. ושואלים: הלוא <strong>שפיר קאמר</strong> <small>[יפה אמר]</small> <strong>ר' שמעון</strong> והדבר מוכרע באמת ממקומו, ולמה צריך לראיה אחרת? ומסבירים, <strong>ור' יהודה אמר לך</strong> <small>[יכול לומר לך]</small> בתשובה: <strong>ההוא</strong> <small>[אותו</small> פסוק<small>]</small> "וכיפר על הקודש" <strong>מיבעי ליה</strong> <small>[נצרך לו]</small> לענין אחר, ללמדנו: <strong>כי היכי דעביד</strong> <small>[כמו ש</small>הוא <small>עושה]</small> <strong>לפני ולפנים,</strong> שהוא מזה מדם הפר והשעיר בקדש הקדשים, <strong>הכי נעביד</strong> <small>[כך יעשה]</small> <strong>בהיכל,</strong> שהמילים "וכיפר על הקודש" משמען שהוא עושה הזיה על ההיכל.
  ומן הצד האחר, <strong>ור' שמעון,</strong> מה הוא משיב על כך? לדעתו <strong>ההוא</strong> <small>[אותו</small> דין<small>]</small> <strong>מ"וכן יעשה</strong> לאהל מועד" <strong>נפקא</strong> <small>[יוצא,</small> נלמד<small>].</small> <strong>ו</strong>לעומתו <strong>ר' יהודה,</strong> מה הוא משיב על הסבר זה? <strong>אי מההיא</strong> <small>[אם ממנו],</small> אם היה כתוב רק "וכן יעשה", ולא היה כתוב "וכיפר על הקודש", <strong>הוה אמינא</strong> <small>[הייתי אומר]</small> ש"וכן יעשה" משמעו: <strong>ניתי</strong> <small>[שיביא]</small> <strong>פר ושעיר אחריני</strong> <small>[אחרים]</small> <strong>ונעביד</strong> <small>[ויעשה]</small> אותם בהיכל, <strong>קא משמע לן</strong> <small>[משמיע לנו]</small> "וכיפר על הקודש" שנאמר תחילה, שמאותו דם שכיפר בו בקדש הקדשים מכפר על ההיכל. ושואלים: <strong>ור' שמעון,</strong> מה הוא אומר על כך? לדעתו לא היה מקום לטעות בכך, שכן <strong>"וכן יעשה לאהל מועד"</strong> — <strong>מיניה</strong> <small>[ממנו]</small> <strong>משמע,</strong> שמאותו קרבן הוא עושה גם באוהל מועד.
 <big>ג</big> ועוד בפירוש הברייתא, <strong>אמר מר</strong> <small>[החכם]:</small> <strong>יכול על כל טומאות שבקודש יהא שעיר זה מכפר? תלמוד לומר: "מפשעיהם לכל חטאתם",</strong> חטאים בדומה לפשעים, שאינם בני קרבן. ושואלים: <strong>מאי ניהו</strong> <small>[מה הם]</small> אותן טומאות שבקודש, שסבור היית ששעיר הפנימי מכפר עליהן — טומאה ש<strong>יש בה ידיעה בתחלה ויש בה ידיעה בסוף.</strong> אולם מדוע יכפר עליו השעיר? והרי <strong>האי</strong> <small>[זה]</small> <strong>בר</strong> <small>[בן]</small> <strong>קרבן הוא,</strong> שהרי עליו אמרה תורה שצריך להביא קרבן עולה ויורד על שגגתו, ואין יום הכיפורים פוטר אדם מלהקריב חטאתו!
  ומשיבים:  <strong>לא צריכא</strong> <small>[נצרכה]</small> אלא במקרה <strong>דאתידע ליה</strong> <small>[שנודע לו]</small> חטאו רק <strong>סמוך לשקיעת החמה</strong> לפני יום הכיפורים, ולא הספיק להביא קרבן. ובמקרה זה <strong>סלקא דעתך אמינא</strong> <small>[יעלה בדעתך לומר]:</small> <strong>אדמייתי</strong> <small>[עד ש</small>הוא <small>מביא]</small> את הקרבן בפועל
## דף ח:
 <strong>ניתלי ליה</strong> <small>[שיתלה לו]</small> ויצילנו מן העונש ומן היסורים בינתיים, עד שיביא את קרבנו, <strong>קא משמע לן</strong> <small>[משמיע לנו]</small> שאין הדבר כן.
 <big>א</big> וממשיכים לדון בברייתא, <strong>אמר מר</strong> <small>[החכם]:</small> <strong>מנין</strong> לעבירה <strong>שיש בה ידיעה בתחלה ואין בה ידיעה בסוף ששעיר זה</strong> הפנימי <strong>תולה?</strong> ותוהים על עצם השאלה: <strong>מנין?!</strong> הלוא כבר הוכחנו דבר זה, <strong>מאי קא קשיא ליה</strong> <small>[מה היה קשה לו]</small> בראיה זו, שנדרש הוא לראיה אחרת?
 ומשיבים: <strong>הכי קא קשיא ליה</strong> <small>[כך היה קשה לו],</small> <strong>השתא דאמרת</strong> <small>[עכשיו שאתה אומר]</small> שמקור הדין הוא בכתוב "מפשעיהם לכל חטאתם" (ויקרא טז, טז) ואתה למד ש<strong>חטאים דומיא</strong> <small>[בדומה]</small> ל<strong>פשעים, מה פשעים דלאו</strong> <small>[שאין</small> הם<small>]</small> <strong>בני קרבן אף חטאים נמי</strong> <small>[גם כן]</small> <strong>דלאו</strong> <small>[שאינם]</small> <strong>בני קרבן, אימא</strong> <small>[אמור]</small> באופן אחר: <strong>מה פשעים</strong> הכוונה <strong>דלאו</strong> <small>[שאינם]</small> <strong>בני קרבן לעולם, אף חטאים</strong> אלה <strong>דלאו</strong> <small>[שאינם]</small> <strong>בני קרבן לעולם, ומאי נינהו</strong> <small>[ומהם</small> חטאים <small>אלה]</small> שאין מביאים עליהם קרבן כלל? זו טומאה ש<strong>אין בה ידיעה בתחלה ויש בה ידיעה בסוף,</strong> שכיון שאין בה ידיעה מתחילה אינו חייב בקרבן עולה ויורד. <strong>אבל</strong> עבירה ש<strong>יש בה ידיעה בתחלה ואין בה ידיעה בסוף, כיון דכי מתידע ליה</strong> <small>[שכאשר יתוודע לו</small> הדבר לבסוף<small>]</small> <strong>בר</strong> <small>[בן</small> חיוב<small>]</small> <strong>קרבן הוא</strong> — <strong>אימא</strong> <small>[אמור]</small> ש<strong>לא ליתלי</strong> <small>[יתלה]</small> לו!
 <strong>וכי תימא</strong> <small>[ואם תאמר]:</small> טומאה ש<strong>אין בה ידיעה בתחלה ויש בה ידיעה בסוף</strong> — דבר זה <strong>שעיר הנעשה בחוץ ויום הכפורים מכפר,</strong>
 <strong>סלקא דעתך אמינא ניפוך מיפך</strong> <small>[יעלה על דעתך לומר שנהפוך</small> את הדברים<small>],</small> ונאמר ששעיר הנעשה בפנים הוא יכפר על שאין בו ידיעה בתחילה, והחיצון יתלה את כפרתה של טומאה שיש בה ידיעה בתחילה, שהרי בכתוב לא נתפרש על מה מכפר כל אחד מן השעירים. על כן <strong>אמר קרא</strong> <small>[הכתוב]</small> בענין שעיר הפנימי: "וכיפר... <strong>לכל חטאתם"</strong> (ויקרא טז, טז), <strong>מכלל</strong> הדברים אתה למד שמדובר באלה ש<strong>בני</strong> <strong>חטאות נינהו</strong> <small>[הם],</small> והרי רק כאשר היתה ידיעה בתחילה, יוכל להביא קרבן כאשר יוודע לו לבסוף.
  ושואלים:  <strong>ונתכפר</strong> <small>[ושיתכפר]</small> על ידי שעיר זה <strong>כפרה גמורה,</strong> ולא יצטרך לכפרה אחרת גם כשייוודע לו! ומשיבים: <strong>אי כתיב</strong> <small>[אם</small> היה <small>כתוב]</small> "וכיפר... <strong>מחטאתם"</strong> הייתי באמת מפרש <strong>כדקא אמרת</strong> <small>[כמו שאתה אומר],</small> <strong>השתא דכתיב</strong> <small>[עכשיו שנאמר]</small> <strong>"לכל חטאתם"</strong> כוונתו <strong>להנך דאתו</strong> <small>[לאותם שבאים]</small> בסופו של דבר <strong>לכלל חטאת,</strong> כשייוודע להם.
  ושואלים:  <strong>וכי מאחר ש</strong>השעיר הפנימי <strong>אינו מכפר,</strong> אם כן <strong>למה תולה? אמר ר' זירא: לומר, שאם מת</strong> לפני שהביא כפרתו — <strong>מת בלא עון. אמר ליה</strong> <small>[לו]</small> <strong>רבא: אם מת</strong> אינו צריך לכך, כי ה<strong>מיתה</strong> עצמה <strong>ממרקת</strong> ומנקה אותו מכל עוונותיו! <strong>אלא אמר רבא:</strong> תליה זו היא <strong>להגן עליו מן היסורין,</strong> שלא ייענש עד שיביא את קרבנו.
 <big>ב</big> שנינו במשנה: <strong>אין בה ידיעה בתחלה ויש בה ידיעה בסוף</strong> — <strong>שעיר הנעשה בחוץ ויום הכפורים מכפר,</strong> שנאמר "מלבד חטאת הכפורים..." (במדבר כט, יא), מה הפנימי אין מכפר אלא על דבר שיש בו ידיעה, אף החיצון אין מכפר אלא על דבר שיש בו ידיעה.
   ושואלים: <strong>מכדי איתקושי איתקוש להדדי</strong> <small>[הואיל והוקשו,</small> הושוו השעירים <small>זה לזה],</small> <strong>ונכפר</strong> <small>[ושיכפר]</small> השעיר ה<strong>פנימי אדידיה</strong> <small>[על שלו],</small> על הדברים שהוא מכפר, <strong>ו</strong>על הדברים שמכפר השעיר ה<strong>חיצון, ונפקא מינה</strong> <small>[ויוצאת מכאן]</small> מסקנה למעשה <strong>להיכא</strong> <small>[למקום]</small> ש<strong>לא עבד</strong> <small>[עשה]</small> את השעיר ה<strong>חיצון,</strong> שיתכפרו ישראל בשעיר הפנימי! ומשיבים: <strong>אמר קרא</strong> <small>[הכתוב]:</small> "וכפר אהרן על קרנותיו <strong>אחת</strong> בשנה" (שמות ל, י), לומר: <strong>כפרה אחת מכפר</strong> השעיר הפנימי, <strong>ואינו מכפר שתי כפרות.</strong>
 ושואלים באופן אחר: כיון שיש היקש, <strong>ונכפר</strong> <small>[ושיכפר]</small> <strong>חיצון אדידיה</strong> <small>[על שלו]</small> על זה שהוא בעצמו מכפר, <strong>ואמאי דעביד</strong> <small>[ועל מה שעושה,</small> תולה<small>]</small> הקרבן ה<strong>פנימי, נפקא מינה</strong> <small>[יוצאת מכאן]</small> תוצאה למעשה, <strong>ל</strong>ענין <strong>טומאה</strong> ש<strong>אירעה בין זה לזה</strong> שיתכפר בשעיר החיצון! ומשיבים: <strong>אמר קרא</strong> <small>[הכתוב]</small> שוב באותו פסוק: "מדם חטאת הכפורים <strong>אחת בשנה</strong> יכפר עליו", לומר: <strong>כפרה זו</strong> שמכפר השעיר הפנימי <strong>לא תהא</strong>
## דף ט.
 <strong>אלא אחת בשנה.</strong>
 ועל מה ששנינו במשנה כי שעיר החיצון מכפר על טומאה שלא היתה לו בה ידיעה בתחילה והיתה לו ידיעה בסוף, שאינו מביא עליה קרבן עולה ויורד, שואלים: <strong>ול</strong>דעת <strong>ר' ישמעאל</strong> ש<strong>אמר:</strong> טומאה ש<strong>אין בה ידיעה בתחלה ויש בה ידיעה בסוף בר</strong> <small>[בן</small> חיוב<small>]</small> <strong>קרבן הוא,</strong> שגם על כך מביא קרבן עולה ויורד. אם כן <strong>שעיר הנעשה בחוץ אמאי</strong> <small>[על מה]</small> הוא <strong>מכפר?</strong> ומשיבים: <strong>על</strong> אותה טומאה <strong>שאין בה ידיעה לא בתחלה ולא בסוף.</strong>
 ומקשים: אולם על <strong>האי</strong> <small>[</small>דבר <small>זה]</small> <strong>שעירי הרגלים ושעירי ראשי חדשים מכפרין!</strong> ומשיבים: <strong>סבר לה</strong> <small>[סבור הוא]</small> בענין זה <strong>כר' מאיר,</strong> ש<strong>אמר: כל השעירים</strong> של חטאות המוספים, ובכלל זה השעיר החיצון של יום הכיפורים, <strong>כפרתן שוה,</strong> שהם מכפרים <strong>על טומאת מקדש וקדשיו.</strong>
 ושואלים: <strong>אלא</strong> לפי שיטה זו, שהשעיר החיצון אינו מכפר על דבר שיש בו ידיעה, כשעיר הפנימי, <strong>למאי הלכתא</strong> <small>[לאיזו הלכה,</small> לאיזה ענין<small>]</small> <strong>איתקש</strong> <small>[הוקש]</small> השעיר ה<strong>חיצון לפנימי?</strong> ומשיבים: ללמדנו, <strong>מה פנימי אינו מכפר בשאר עבירות,</strong> אלא רק על טומאת מקדש וקדשיו, <strong>אף חיצון אינו מכפר בשאר עבירות.</strong>
 <big>א</big> שנינו במשנה: <strong>על שאין בה ידיעה בתחלה ולא בסוף</strong> — <strong>שעירי רגלים ושעירי ראשי חדשים מכפרין,</strong> אלו <strong>דברי ר' יהודה.</strong>
 <strong>אמר רב יהודה אמר שמואל: מאי טעמא</strong> <small>[מה הטעם]</small> של <strong>ר' יהודה? אמר קרא</strong> <small>[הכתוב]:</small> <strong>"ושעיר עזים אחד לחטאת לה' "</strong>(במדבר כח, טו), לומר: על <strong>חטא</strong> כזה <strong>שאין מכיר בו אלא ה',</strong> שאין בו ידיעה כלל, לא בתחילה ולא בסוף — <strong>יהא שעיר זה מכפר.</strong>
 ושואלים: <strong>והאי מיבעי ליה</strong> <small>[והרי</small> כתוב זה <small>נצרך לו]</small> <strong>ל</strong>לימוד אחר, <strong>כ</strong>דברי <strong>ריש לקיש,</strong> ש<strong>אמר ריש לקיש: מה נשתנה שעיר</strong> זה <strong>של ראש חדש שנאמר</strong> רק <strong>בו "לה' "? אמר הקדוש ברוך הוא</strong> כביכול: <strong>שעיר זה יהא</strong> ל<strong>כפרה</strong> עלי ("לה' ") <strong>על שמיעטתי את הירח!</strong>
 ומשיבים: <strong>אם כן,</strong> אם רק כדי לומר דבר זה, <strong>לימא קרא</strong> <small>[שיאמר הכתוב]</small> "חטאת <strong>על ה' ",</strong> <strong>מאי</strong> <small>[מה]</small> טעם כתב <strong>"לה' "</strong>— <strong>לכדאמרן</strong> <small>[לכמו שאמרנו],</small> שהוא מכפר על דברים הידועים רק לה'.
  ושואלים:  <strong>ואימא כוליה</strong> <small>[ואמור</small> ש<small>כל</small> המקרא הזה<small>]</small> רק <strong>להכי</strong> <small>[לכך</small> לענין זה<small>]</small> <strong>הוא דאתא</strong> <small>[שבא],</small> ולא כדברי ריש לקיש כלל! ומשיבים: <strong>אם כן, נימא קרא</strong> <small>[שיאמר הכתוב]:</small> <strong>"חטאת ה' ", מאי</strong> <small>[מה]</small> טעם אמר <strong>"לה' "? שמעת מינה תרתי</strong> <small>[לומד אתה מזה שני</small> דברים<small>].</small>
 ושואלים: <strong>ונכפר נמי</strong> <small>[ושיכפר</small> שעיר זה <small>גם כן]</small> לא רק על טומאת מקדש וקדשיו, אלא <strong>אפילו בשאר עבירות</strong> על כל עבירה שנעשתה בשגגה ולא נודעת כלל לעושה אותה! ומשיבים: <strong>תנא דבי</strong> <small>[שנה</small> חכם <small>בית</small> מדרשו<small>]</small> של <strong>ר' ישמעאל: הואיל וזה</strong> שעיר של ראש חדש <strong>בא בזמן קבוע, וזה</strong> שעיר של יום הכיפורים <strong>בא בזמן קבוע,</strong> יש ללמוד: <strong>מה זה</strong> של יום הכיפורים <strong>אינו מכפר אלא על טומאת מקדש וקדשיו, אף זה</strong> של ראש חודש <strong>אינו מכפר אלא על טומאת מקדש וקדשיו.</strong>
 ואומרים: <strong>אשכחן</strong> <small>[מצאנו]</small> ראיה לסברה זו לגבי <strong>שעירי ראשי חדשים, שעירי הרגלים מנלן</strong> <small>[מנין לנו]</small> שהם מכפרים על טומאת מקדש וקדשיו? <strong>וכי תימא: הא נמי</strong> <small>[ואם תאמר: זה גם כן]</small> <strong>כדתנא דבי</strong> <small>[כ</small>דברי <small>התנא מבית</small> מדרשו<small>]</small> של <strong>ר' ישמעאל,</strong> הואיל והם באים בזמן קבוע — <strong>איכא למיפרך</strong> <small>[יש מקום לפרוך</small> את ההשוואה<small>]</small> ולומר: <strong>אי</strong> <small>[אם]</small> אתה רוצה ללמוד <strong>מ</strong>שעיר של <strong>ראש חדש,</strong> יש לדחות: <strong>שכן תדיר</strong> יותר מאשר הרגלים! <strong>אי</strong> <small>[אם]</small> אתה רוצה ללמוד <strong>מ</strong>של <strong>יום הכפורים</strong> — אף הוא שונה, <strong>שכן מרובה כפרתו</strong> של יום הכיפורים, שמכפר על כל העוונות! <strong>וכי תימא</strong> <small>[ואם תאמר]:</small>
## דף ט:
 <strong>הא גמרינן</strong> <small>[הרי למדים אנו]</small> שעיר של <strong>ראש חדש מ</strong>שעיר של <strong>יום הכפורים ולא פרכינן</strong> <small>[ואין אנו מקשים]!</small> על כך יש להשיב: <strong>התם</strong> <small>[שם]</small> בשעיר ראש חודש, <strong>כפרה</strong> עצמה <strong>מיכתב כתיבא</strong> <small>[כתובה</small> היא<small>],</small> ששעיר זה מכפר על חטא שאין בו ידיעה כלל, כפי שלמדנו מ"לחטאת לה' ", והלימוד משעיר יום הכיפורים <strong>גלויי מילתא בעלמא</strong> <small>[גילוי דבר בלבד]</small> <strong>הוא, אבל הכא</strong> <small>[כאן],</small> בשעירי הרגלים, שאין אנו יודעים מן הכתוב שהם באים לכפר על חטא שאין בו ידיעה כלל, ואנו רוצים ללמוד משעיר יום הכיפורים, <strong>איכא למימר כולה מילתא לא גמרינן</strong> <small>[אפשר לומר</small> שאת <small>כל הדבר אין אנו למדים]</small> שהרי, כאמור, מרובה כפרתו של שעיר יום הכיפורים!
 <strong>אלא</strong> מנין למדים דינם של שעירי הרגלים — <strong>כדאמר</strong> <small>[כמו שאמר]</small> <strong>ר' חמא בר' חנינא</strong> בהסבר שיטתו של ר' מאיר במשנה, שהיה יכול לכתוב במוספי הרגלים רק <strong>"שעיר",</strong> וכתוב בהם <strong>"ושעיר",</strong> ובא ו' החיבור להקיש את כולם יחד, לומר שדינם שווה. <strong>הכא נמי</strong> <small>[כאן גם כן]</small> לשיטת ר' יהודה, נלמד מן השינוי, שלא כתב <strong>"שעיר"</strong> אלא <strong>"ושעיר", ואיתקיש</strong> <small>[והוקשו]</small> על ידי כך <strong>שעירי רגלים לשעירי ראשי חדשים,</strong> שנזכרו תחילה באותה פרשה: <strong>מה שעירי ראשי חדשים אינן מכפרין אלא על</strong> טומאה <strong>שאין בה ידיעה לא בתחלה ולא בסוף, אף שעירי הרגלים אינן מכפרין אלא על</strong> טומאה <strong>שאין בה ידיעה לא בתחלה ולא בסוף.</strong>
 <strong>איבעיא להו</strong> <small>[נשאלה להם</small> ללומדים<small>]:</small> <strong>כי</strong> <small>[כאשר]</small> <strong>אמר ר' יהודה</strong> ששעירי ראשי חודשים ושל רגלים מכפרים <strong>על שאין בה ידיעה לא בתחלה ולא בסוף,</strong> האם <strong>הני מילי</strong> <small>[דברים אלה</small> אמורים<small>]</small> דווקא <strong>בחטא שאין סופו ליודע,</strong> שהשגגה שבו היתה כזו שאינה יכולה להיוודע כלל, <strong>אבל חטא שסופו ליודע</strong> — <strong>כמי שיש ידיעה בסוף דמי</strong> <small>[נחשב],</small> <strong>ו</strong>דבר זה <strong>שעיר הנעשה בחוץ ויום הכפורים מכפר</strong> עליו. <strong>או דלמא</strong> <small>[שמא]</small> <strong>אפילו חטא שסופו ליודע</strong> — <strong>השתא מיהא</strong> <small>[עכשיו על כל פנים]</small> <strong>חטא שאין מכיר בו אלא ה' קרינא ביה</strong> <small>[קוראים אנו בו]?</small>
 כדי לפתור בעיה זו מציעים: <strong>תא שמע</strong> <small>[בוא ושמע],</small> <strong>דתניא</strong> <small>[ששנויה</small> ברייתא<small>]:</small> <strong>על שאין בה ידיעה לא בתחלה ולא בסוף וחטא שסופו ליודע</strong> — <strong>שעירי הרגלים ושעירי ראשי חדשים מכפרים,</strong> אלו <strong>דברי ר' יהודה.</strong> ונפתרה איפוא השאלה, שהרי בפירוש אמר ר' יהודה שגם חטא שסופו להיוודע מתכפר בזה, כיון שעכשיו אינו ידוע.
 <big>א</big> שנינו במשנה, <strong>ר' שמעון אומר: שעירי הרגלים מכפרין</strong> על טומאה שאין בה ידיעה תחילה וסוף, <strong>אבל לא שעירי ראשי חדשים,</strong> ועל מה שעירי ראשי חודשים מכפרים — על הטהור שאכל בשר קדשים טמא.
 <strong>אמר ר' אלעזר אמר ר' אושעיא: מאי טעמיה</strong> <small>[מה טעמו]</small> של <strong>ר' שמעון, אמר קרא</strong> <small>[הכתוב]:</small> <strong>"ואתה נתן לכם לשאת את עון העדה"</strong> (ויקרא י, יז), <strong>והאי קרא</strong> <small>[ופסוק זה]</small> <strong>בשעיר</strong> של <strong>ראש חדש כתיב</strong> <small>[נאמר],</small> <strong>ויליף</strong> <small>[ולמד]</small> בגזירה שווה <strong>"עון" "עון" מציץ: נאמר כאן "עון", ונאמר להלן</strong> בענין הציץ <strong>"עון"</strong> ("והיה על מצח אהרן ונשא אהרן את עון הקדשים". שמות כח, לח), <strong>מה להלן</strong> בציץ, מדובר בכפרה על <strong>טומאת בשר</strong> ("הקדשים"), <strong>אף כאן</strong> בשעיר ראש חודש, הוא כפרה על <strong>טומאת בשר.</strong>
 ושואלים: <strong>אי</strong> <small>[או]</small> <strong>מה להלן</strong> מדובר רק ב<strong>עולין,</strong> שהציץ רק מרצה על קרבנות שהועלו על המזבח בטומאה, שיעלו לרצון ולא יצטרכו להקריבם שנית, <strong>אף כאן</strong> ב<strong>עולין</strong>, ולא בנאכלים כשהם טמאים! ומשיבים: בשעיר ראש חודש <strong>"עון העדה" כתיב</strong> <small>[נאמר],</small> משמע שהכפרה היא לאנשים האוכלים מן הקודש הטמא, ולא בריצוי הקרבנות.
  ושואלים:  <strong>מכדי מיגמר גמרי מהדדי</strong> <small>[הואיל</small> ו<small>הם למדים זה מזה]</small> בגזירה שווה, נאמר כי <strong>נכפר</strong> <small>[יכפר]</small> שעיר של <strong>ראש חדש אדידיה ואדציץ</strong> <small>[על שלו,</small> על מה שהוא מכפר, <small>ועל</small> מה ש<small>הציץ</small> מכפר<small>].</small> <strong>נפקא מינה</strong> <small>[יוצא מכאן</small> הבדל<small>]</small> <strong>להיכא</strong> <small>[להיכן,</small> למקרה<small>]</small> ש<strong>נשבר הציץ,</strong> שבמקומו יכפר שעיר ראש חודש! ומשיבים: <strong>אמר קרא</strong> <small>[הכתוב]</small> בשעיר ראש חודש: "לשאת את <strong>עון</strong> העדה", לומר: <strong>עון אחד</strong> בלבד <strong>הוא נושא, ואין נושא שני עונות.</strong>
 ושואלים מצד שני: <strong>ונכפר</strong> <small>[ויכפר]</small> <strong>ציץ אדידיה</strong> <small>[על שלו,</small> על הדברים שהוא מכפר<small>]</small> <strong>ו</strong>על מה ששעיר <strong>ראש חדש</strong> מכפר. <strong>נפקא מינה</strong> <small>[יוצא מכאן</small> הבדל<small>]</small> <strong>ל</strong>ענין <strong>טומאה</strong> ש<strong>אירעה בין זה לזה</strong> כלומר, בין הבאת שעיר של ראש חודש אחד לשעיר של ראש חודש הבא! ומשיבים: <strong>אמר קרא</strong> <small>[הכתוב]:</small> <strong>"אתה</strong> נתן לכם לשאת את עון העדה", לומר: <strong>אותה נושא עון,</strong> דווקא חטאת זו מכפרת על עוון זה, <strong>ואין אחרת נושא עון</strong> זה.
 <strong>רב אשי אמר</strong> ראיה נוספת: <strong>כתיב הכא</strong> <small>[נאמר כאן]</small> בשעיר ראש חודש <strong>"עון העדה"</strong> להדגיש: דווקא עוונה של <strong>עדה, ולא</strong> עוון <strong>קדשים, והתם כתיב</strong> <small>[ושם,</small> בענין הציץ, <small>נאמר]</small> <strong>"עון הקדשים"</strong> — לומר לרצות על עוון ה<strong>קדשים ולא</strong> עוון <strong>עדה,</strong> ולכן כל אחד מהם מכפר על דבר לעצמו.
  ושואלים:  <strong>אשכחן</strong> <small>[מצאנו</small> איפוא<small>]</small> לענין <strong>שעירי ראשי חדשים דמכפרי</strong> <small>[שמכפרים]</small> <strong>על טהור שאכל את הטמא, שעירי רגלים דמכפרי</strong> <small>[שמכפרים]</small> <strong>על</strong> עבירה <strong>שאין בה ידיעה לא בתחלה ולא בסוף מנלן</strong> <small>[מנין לנו]</small> לפי שיטת ר' שמעון?
  ומשיבים:  <strong>כדאמר</strong> <small>[כמו שאמר]</small> <strong>ר' חמא בר' חנינא</strong> להלן בשיטת ר' מאיר: <strong>"שעיר" "ושעיר",</strong> שלמדים מו' החיבור שבשעירי המוספים (במדבר כח—כט) להקישם זה לזה, <strong>הכא נמי</strong> <small>[כאן גם כן]</small> נאמר <strong>"שעיר" "ושעיר",</strong>
## דף י.
 <strong>ואיתקוש</strong> <small>[והוקשו]</small> <strong>שעירי הרגלים לשעירי ראשי חדשים,</strong> ובאופן זה: <strong>מה שעיר</strong> של <strong>ראש חודש במילתא</strong> <small>[בדבר]</small> של <strong>קודש מכפרי</strong> <small>[מכפרים],</small> <strong>אף שעירי רגלים במילתא</strong> <small>[בדבר]</small> של <strong>קודש</strong> באנשים טמאים האוכלים קודש <strong>מכפרי</strong> <small>[מכפרים].</small>
 <strong>וכי תימא</strong> <small>[ואם תאמר]:</small> <strong>ניכפרו</strong> <small>[שיכפרו]</small> על מה שמכפר שעיר של <strong>ראש חדש</strong> עצמו, בטהור שאכל טמא — <strong>הא אמרינן</strong> <small>[הרי</small> כבר <small>אמרנו]</small> שיש לדייק מן המלה <strong>"אתה"</strong> האמורה בשעיר ראש חודש, לומר: <strong>אותה נושא עון, ואין אחר נושא עון</strong> זה.
 <strong>וכי תימא</strong> <small>[ואם תאמר]:</small> <strong>ניכפרו</strong> <small>[שיכפרו]</small> על מה שמכפר שעיר של <strong>יום הכפורים</strong> — <strong>הא אמרינן</strong> <small>[הרי אנו אומרים]:</small> נאמר בשעיר של יום הכיפורים <strong>"אחת בשנה"</strong> (שמות ל, י), לומר <strong>כפרה זו</strong> של יום הכיפורים <strong>לא תהא אלא אחת בשנה.</strong>
 ואם כן, <strong>אמאי מכפרי</strong> <small>[על מה</small> הם <small>מכפרים]?</small>
 <strong>אי</strong> <small>[אם]</small> <strong>על שיש בה ידיעה בתחלה ויש בה ידיעה בסוף,</strong> הלוא <strong>האי</strong> <small>[זה]</small> <strong>בר</strong> <small>[בן]</small> <strong>קרבן הוא,</strong> שצריך להביא קרבן עולה ויורד על מה שחטא בשגגתו! <strong>אי</strong> <small>[אם]</small> תאמר <strong>על שיש בה ידיעה בתחלה ואין בה ידיעה בסוף</strong> — <strong>האי</strong> <small>[זה]</small> <strong>שעיר הנעשה בפנים ויום הכפורים תולה! אי</strong> <small>[אם]</small> <strong>על שאין בה ידיעה בתחלה אבל יש בה ידיעה בסוף</strong> — <strong>האי</strong> <small>[זה]</small> <strong>שעיר הנעשה בחוץ ויום הכפורים מכפר!</strong>
 <strong>על כרחך אינו מכפר אלא על שאין בה ידיעה לא בתחלה ולא בסוף.</strong>
 <big>א</big> שנינו במשנה, <strong>ר' מאיר אומר: כל השעירים</strong> (של ראש חודש, של מועדים ושל יום הכיפורים) <strong>כפרתן שוה</strong> על טומאת מקדש וקדשיו.
 <strong>אמר ר' חמא בר ר' חנינא: מאי טעמא</strong> <small>[מה הטעם]</small> של <strong>ר' מאיר? אמר קרא</strong> <small>[הכתוב]</small> בפרשת קרבנות המועדים: <strong>"שעיר</strong> חטאת" בתוספת ו' <strong>"שעיר",</strong> ללמד ש<strong>הוקשו</strong> (הושוו) <strong>כל השעירים זה לזה,</strong> ש<strong>וי"ו</strong> שיש בכל "ושעיר" <strong>מוסיף על ענין ראשון,</strong> ללמד שדינו כמו השעיר הנזכר קודם לכן באותה פרשה. על דרך לימוד זו מתקשים, ומקדימים לכך הקדמה קצרה.
 <strong>קסלקא דעתך</strong> <small>[עולה על דעתך]</small> כי בדרך לימוד זו <strong>כל חד וחד</strong> <small>[אחד ואחד]</small> משעירי המועדים <strong>מחבריה גמר</strong> <small>[מחבירו</small> הוא <small>למד],</small> שלמדים שעיר של פסח משל ראש חודש, ושל שבועות משל פסח וכו'. ולפי זה קשה: <strong>והאמר</strong> <small>[והרי אמר]</small> <strong>ר' יוחנן:</strong> ב<strong>כל התורה כולה למידין למד מלמד</strong> כלומר, למדים בהיקש מדבר שנלמד גם הוא מהיקש, <strong>חוץ מקדשים שאין למידין למד מלמד!</strong>
 ומשיבים: <strong>הא לא קשיא</strong> <small>[זה אינו קשה],</small> שכן במקרה זה <strong>כולהו מקמא גמרי</strong> <small>[כולם</small> כל השעירים <small>מן הראשון למדים],</small> שהאות ו' הנוספת מקשרת שעיר של כל מועד עם השעיר הראשון, של ראש חודש.
  ומקשים:  <strong>תינח</strong> <small>[תניח]</small> שכך הוא ב<strong>כל</strong> מועד <strong>דכתב ביה</strong> <small>[שכתוב בו]</small> <strong>"ושעיר",</strong> אולם <strong>עצרת ויום הכפורים דלא כתב ביה</strong> <small>[שלא כתוב בו]</small> <strong>"ושעיר",</strong> <strong>מנלן</strong> <small>[מניין לנו]?</small>
 <strong>אלא</strong> יש להסביר את טעמו של ר' מאיר באופן אחר, <strong>אמר ר' יונה, אמר קרא</strong> <small>[הכתוב]</small> בסוף פרשת מוספי המועדים: <strong>"אלה תעשו לה' במועדיכם"</strong> (במדבר כט, לט), <strong>הוקשו</strong> על ידי כך <strong>כל המועדים כולן זה לזה,</strong> ומכאן למדים ששעירי החטאת הנזכרים בהם מכפרים על אותו עוון. ושואלים: <strong>והא</strong> <small>[והרי]</small> <strong>ראש חדש לאו</strong> <small>[לא]</small> <strong>מועד הוא!</strong>
 ודוחים: <strong>איברא</strong> <small>[באמת],</small> <strong>ראש חדש נמי איקרי</strong> <small>[גם כן נקרא]</small> <strong>מועד, כדאמר</strong> <small>[כמו שאמר]</small> <strong>אביי</strong> לענין אחר, ש<strong>אמר אביי:</strong> חודש <strong>תמוז דההיא שתא</strong> <small>[של אותה שנה]</small> שחטאו בה בני ישראל במדבר בחטא המרגלים, <strong>מלויי מליוהו</strong> <small>[מילאו אותו],</small> שהיה תמוז אז בן שלושים יום, <strong>דכתיב</strong> <small>[שנאמר]:</small> <strong>"קרא עלי מועד לשבר בחורי"</strong> (איכה א, טו). כלומר, נקבע מועד (יום נוסף של ראש חודש) שבגללו נגזרה גזירה שיהא החורבן בעתיד בתשעה באב, כפי שאמרו חכמים (תענית כט,א). ולענייננו למדנו שראש חודש נקרא מועד.
 ועל דברי ר' מאיר שכל השעירים כפרתם שווה, <strong>אמר ר' יוחנן: ומודה ר' מאיר בשעיר</strong> יום הכיפורים <strong>הנעשה בפנים</strong> בקדש הקדשים, <strong>שהוא אינו מכפר כפרתן</strong> של שאר שעירי החטאת, <strong>והן אינן מכפרין כפרתו.</strong>
 ומסבירים: <strong>הוא אינו מכפר כפרתן,</strong> כפי שלמדנו מן "אחת" האמור בו, ש<strong>כפרה אחת</strong> הוא <strong>מכפר ואינו מכפר שתי כפרות. הן אינן מכפרין כפרתו,</strong> משום ש<strong>אמר קרא</strong> <small>[הכתוב]:</small> <strong>"אחת בשנה",</strong> לומר ש<strong>כפרה זו</strong> של שעיר יום הכיפורים הנעשה בפנים <strong>לא תהא אלא אחת בשנה,</strong> ביום הכיפורים ולא בשאר הימים.
  ומוסיפים:  <strong>תניא נמי הכי</strong> <small>[שנויה ברייתא גם כן כך]:</small> <strong>על</strong> טומאת מקדש וקדשיו <strong>שאין בה ידיעה לא בתחלה ולא בסוף, ועל שאין בה ידיעה בתחלה אבל יש בה ידיעה בסוף, ועל טהור שאכל את הטמא</strong> — על כל אלה <strong>שעירי הרגלים ושעירי ראשי חדשים ושעיר הנעשה בחוץ מכפרין,</strong> אלו <strong>דברי ר' מאיר.</strong>
 <strong>ואילו שעיר הנעשה בפנים שיירה</strong> <small>[שייר אותו]</small> ר' מאיר, ולא הזכירו, <strong>ו</strong>את <strong>כפרתן</strong> <small>[כפרתו]</small> של שעיר זה, כלומר על טומאה שיש בה ידיעה בתחילה ואין בה ידיעה בסוף, <strong>נמי שיירה</strong> <small>[גם כן שייר אותה],</small> ומכאן שהוא ענין בפני עצמו.
 <big>ב</big> שנינו במשנה, <strong>היה ר' שמעון אומר: שעירי ראשי חדשים מכפרין על טהור שאכל את הטמא,</strong> ושל רגלים מכפרים על שאין בה ידיעה תחילה וסוף, ושל יום הכיפורים מכפר על שיש בה ידיעה בתחילה ואין בה ידיעה בסוף.
  ושואלים לשיטתו: <strong>בשלמא</strong> <small>[נניח]</small> ששעירי <strong>ראשי חדשים לא מכפרי</strong> <small>[מכפרים]</small> על מה שמכפרים שעירי ה<strong>רגלים,</strong> ש<strong>אמר קרא</strong> <small>[הכתוב]</small> בשעיר ראש חודש: "ואותה נתן לכם לשאת <strong>עון</strong> העדה" (ויקרא י, יז), לומר: <strong>עון אחד הוא נושא ואינו נושא שני עונות. אלא</strong> שעירי ה<strong>רגלים ניכפרו</strong> <small>[שיכפרו]</small> גם על מה שמכפרים שעירי <strong>ראשי חדשים!</strong> ומשיבים, <strong>אמר קרא</strong> <small>[הכתוב]</small> בשעיר ראש חודש: <strong>"אתה</strong> נתן לכם לשאת את עון העדה" (ויקרא י, יז), ונדייק מכאן: <strong>אותה,</strong> שעיר זה, הוא ה<strong>נושא עון</strong> זה, <strong>ואין</strong> שעיר <strong>אחר נושא עון</strong> זה.
  ועוד שואלים לשיטת ר' שמעון: <strong>בשלמא</strong> <small>[נניח]</small> ששעירי <strong>רגלים לא מכפרין</strong> על מה שמכפר עליו שעיר <strong>יום הכפורים,</strong> ש<strong>אמר קרא</strong> <small>[הכתוב]</small> בשעיר יום הכיפורים: <strong>"אחת בשנה"</strong> (שמות ל, י), לומר ש<strong>כפרה זו</strong> של יום הכיפורים <strong>לא תהא אלא אחת בשנה. אלא</strong> שעירי <strong>יום הכפורים</strong> <strong>ניכפרו</strong> <small>[שיכפרו]</small> על מה שמכפרים שעירי ה<strong>רגלים!</strong> ומשיבים: <strong>אמר קרא</strong> <small>[הכתוב]</small> שוב באותו פסוק: "וכפר על קרנותיו <strong>אחת",</strong> לומר <strong>כפרה אחת מכפר ואינו מכפר שתי כפרות.</strong>
 ומקשים: <strong>והא כי כתיב</strong> <small>[והרי כאשר נאמר]</small> <strong>"אחת", בשעיר הנעשה בפנים הוא דכתיב</strong> <small>[שנאמר],</small> ולא לגבי שעיר הנעשה בחוץ! ומשיבים: <strong>אמר קרא</strong> <small>[הכתוב]</small> לענין מוספי יום הכיפורים: "שעיר עזים אחד חטאת <strong>מלבד</strong>
## דף י:
 <strong>חטאת הכפורים"</strong> (במדבר כט, יא), שהיא השעיר הפנימי, <strong>ואיתקוש</strong> <small>[והוקש,</small> הושווה<small>]</small> בכתוב זה שעיר החטאת <strong>חיצון לפנימי</strong> להלכות אלו.
 <big>א</big> שנינו במשנה: <strong>ר' שמעון בן יהודה אומר משמו</strong> של ר' שמעון ששעירי ראשי חודשים מכפרים רק על טהור שאכל את הטמא. ושעירי הרגלים מכפרים גם על כך, וגם על טומאה שאין בה ידיעה לא בתחילה ולא בסוף. ושעיר חיצון של יום הכיפורים מכפר על שני אלה וגם על טומאה שאין בה ידיעה בתחילה אבל יש בה ידיעה בסוף.
  ושואלים:  <strong>מאי שנא</strong> <small>[</small>ב<small>מה שונה]</small> שעירים של <strong>ראשי חדשים</strong> ש<strong>לא מכפרי</strong> <small>[מכפרים]</small> על מה שמכפרים שעירי ה<strong>רגלים?</strong> ש<strong>אמר קרא</strong> <small>[הכתוב]</small> על שעיר ראש חודש: "לשאת את <strong>עון</strong> העדה" (ויקרא י, יז), ללמד: <strong>עון אחד הוא נושא ואינו נושא שני עונות;</strong> אם כן, שעירים של <strong>רגלים נמי לא ניכפרו</strong> <small>[גם כן לא יכפרו]</small> על מה שמכפרים שעירי <strong>ראשי חדשים,</strong> שהרי <strong>אמר קרא</strong> <small>[הכתוב]:</small> <strong>"אתה",</strong> ולמדנו מכאן: <strong>אותה</strong> שעיר של ראש חודש <strong>הוא נושא עון, ואין</strong> שעיר <strong>אחר נושא עון</strong> זה! ומשיבים: דרשה זו של <strong>"אתה", לא משמע ליה</strong> <small>[לו]</small> לר' שמעון, לפי דבריו של ר' שמעון בן יהודה.
  ועוד שואלים: <strong>מאי שנא</strong> <small>[</small>ב<small>מה שונה]</small> שעירים של <strong>רגלים</strong> ש<strong>לא מכפרי</strong> <small>[מכפרים]</small> על מה שמכפר שעיר של <strong>יום הכפורים</strong> — ש<strong>אמר קרא</strong> <small>[הכתוב]</small> לגבי הכפרה ביום הכיפורים: <strong>"אחת בשנה"</strong> (שמות ל, י), לומר ש<strong>כפרה זו לא תהא אלא אחת בשנה,</strong> ולכן אינה מכפרת ברגלים; אולם <strong>אי הכי</strong> <small>[אם כך],</small> נאמר כי שעירים (החיצונים) של <strong>יום הכפורים נמי</strong> <small>[גם כן]</small> <strong>לא ניכפרו</strong> <small>[יכפרו]</small> על מה שמכפרים שעירי ה<strong>רגלים,</strong> שהרי עוד <strong>"אחת" כתיב</strong> <small>[נאמר]</small> באותו פסוק, ללמד: <strong>כפרה אחת מכפר ואינו מכפר שתי כפרות!</strong> ומשיבים: <strong>"אחת" לא משמע ליה</strong> <small>[לו]</small> לדרוש ממנה ענין זה.
  ושואלים:  <strong>אמאי</strong> <small>[מדוע]</small> אינו דורש כך — משום <strong>דכי כתיב</strong> <small>[שכאשר נאמר]</small> <strong>"אחת"</strong> — <strong>בשעיר הנעשה בפנים כתיב</strong> <small>[נאמר]</small> ולא בשעיר החיצון; <strong>אי הכי</strong> <small>[אם כך],</small> שעירי ה<strong>רגלים נמי נכפרו</strong> <small>[גם כן שיכפרו]</small> על מה שמכפר שעיר החיצון של <strong>יום הכפורים, דכי כתיב</strong> <small>[שכאשר נאמר]</small> באותו פסוק <strong>"אחת</strong> בשנה" — <strong>בשעיר הנעשה בפנים כתיב</strong> <small>[נאמר],</small> ולא בשעיר החיצון. והרי הוא עצמו אמר שאין שעירי הרגלים מכפרים על מה שמכפר השעיר החיצון!
  ומשיבים:  <strong>לעולם "אחת</strong> בשנה", ממנו למדנו שכפרה זו אינה אלא פעם אחת בשנה, <strong>משמע ליה</strong> <small>[לו]</small> כמו שאמרנו, בין לשעיר הפנימי ובין לשעיר החיצון, <strong>ושאני הכא</strong> <small>[ו</small>אולם <small>שונה כאן],</small> לענין הדין השני שנלמד מ"אחת", שאין קרבן זה מכפר שתי כפרות — ש<strong>אמר קרא</strong> <small>[הכתוב]:</small> <strong>"וכפר אהרן על קרנתיו אחת בשנה"</strong> (שמות ל, י), לומר <strong>קרנותיו</strong> של <strong>מזבח הפנימי הוא</strong> ש<strong>כפרה אחת מכפר ואינו מכפר שתי כפרות, הא</strong> <small>[הרי]</small> שעיר זה שמזים מדמו על קרנות מזבח ה<strong>חיצון</strong> — <strong>אפילו שתי כפרות</strong> מכפר.
 <big>ב</big> <strong>אמר עולא אמר ר' יוחנן: תמידין שלא הוצרכו לצבור</strong> כלומר, כבשים שהופרשו לצורך קרבן התמיד, ולא הוקרבו עד שהחלה שנה חדשה (המתחילה בראש חודש ניסן) שאז צריך להביא קרבנות מכספים חדשים של תרומת הלשכה — <strong>נפדין תמימים,</strong> רשאים לפדות אותם אף על פי שהם תמימים, ואין ממתינים להם בפדיונם עד שיפול בהם מום, כדרך שנוהגים בבהמות קדשים.
 מסופר, <strong>יתיב</strong> <small>[יושב</small> היה<small>]</small> <strong>רבה וקאמר לה להא שמעתא</strong> <small>[ואומר את ההלכה הזו].</small> <strong>אמר ליה</strong> <small>[לו]</small> <strong>רב חסדא: מאן ציית לך</strong> <small>[מי מקשיב לך]</small> <strong>ולר' יוחנן רבך</strong> בהלכה זו, שאין הדברים מסתברים כלל! <strong>וכי קדושה שבהן להיכן הלכה?</strong> והרי בעל חיים שהוקדש בקדושת הגוף להיות קרבן אינו נפדה אלא כשנופל בו מום, וכיצד אפשר לפדות את התמידים הללו כשהם תמימים?
 <strong>אמר ליה</strong> <small>[לו]</small> רבה: <strong>את לא תסברא דלא אמרינן</strong> <small>[</small>ו<small>אתה אינך סבור שאין אנו אומרים]</small> בעניינים הנוגעים לציבור את הסברה הזו ש<strong>"קדושה שבהן להיכן הלכה"? והתנן</strong> <small>[והרי שנינו</small> במשנה<small>]:</small> <strong>מותר הקטורת</strong> שנשארה בסוף השנה במקדש, וצריך להביא קטורת מתרומה חדשה, <strong>מה היו עושין בה? מפרישין ממנה</strong> עבור <strong>שכר האומנין</strong> העוסקים בפיטום הקטורת, <strong>ומחללין אותה</strong> את הקדושה שבה <strong>על מעות האומנין</strong> כלומר, על המעות שחייבים להם בשכרם (שהרי שכר זה הוא חולין גמורים), <strong>ו</strong>אז, לאחר שנעשתה הקטורת חולין, <strong>נותנין אותה לאומנין בשכרן, וחוזרין ולוקחין</strong> (קונים) <strong>אותה</strong> מהם <strong>מ</strong>כספי <strong>תרומה חדשה</strong> של השנה החדשה.
 <strong>ואמאי</strong> <small>[ומדוע]?</small> הלוא גם כאן <strong>נימא</strong> <small>[נאמר]:</small> <strong>קדושה שבהן,</strong> בקטורת שלא נפסלה, <strong>להיכן הלכה!</strong>
 <strong>אמר ליה</strong> <small>[לו]</small> רב חסדא לרבה: <strong>קטורת קאמרת</strong> <small>[אומר אתה]?</small> אין להוכיח ממנה לתמידים, שכן <strong>שאני</strong> <small>[שונה]</small> <strong>קטורת,</strong>
## דף יא.
 שקדושתה <strong>קדושת דמים הוא,</strong> שהיא נכס של ההקדש, ואולם אין בה קדושת הגוף לעצמה, עד שתוכנס לכף לשם הקטרה.
  הקשה עליו רבה: <strong>אלא מעתה,</strong> אם כן, כיון שיש בה רק קדושת דמים, <strong>לא תפסל ב</strong>מגע של <strong>טבול יום</strong> (טמא ביום שטבל לטהרתו, שעדיין אינו רשאי לגעת בתרומה ובקדשים); <strong>אלמה תניא</strong> <small>[מדוע שנויה</small> ברייתא<small>]:</small> <strong>נתנה,</strong> את הקטורת, <strong>במכתשת</strong> שבה מכינים אותה — <strong>נפסלת</strong> מאותה שעה <strong>בטבול יום!</strong>
 <strong>וכי תימא</strong> <small>[ואם תאמר]:</small> <strong>כל</strong> הדברים שיש בהם <strong>קדושת דמים מיפסלי</strong> <small>[נפסלים]</small> <strong>בטבול יום, והתנן</strong> <small>[והרי שנינו</small> במשנה<small>]:</small> <strong>המנחות מועלין בהן</strong> (יש בהן דין מעילה) <strong>משהוקדשו,</strong> שאף בקדושת דמים יש איסור הנאה מן ההקדש. לאחר ש<strong>קדשו בכלי</strong> — <strong>הוכשרו</strong> (נעשו ראויות) <strong>ליפסל בטבול יום, ובמחוסר כפורים</strong> אם נגע בהן אדם שחייב להביא קרבן לטהרתו (כגון יולדת או זב), <strong>ובלינה</strong> שאם עבר עליהן הלילה בכלי שרת — נפסלו.
  ונדייק מכאן: אם <strong>קדשו בכלי</strong> — <strong>אין</strong> <small>[כן],</small> הוכשרו ליפסל בטבול יום, אבל אם <strong>לא קדשו בכלי</strong> — <strong>לא!</strong>
 ומקשה עליו רב חסדא: <strong>אלא מאי</strong> <small>[מה]</small> תאמר, שהקטורת <strong>קדושת הגוף היא? אלא מעתה תיפסל בלינה; אלמה תנן</strong> <small>[משום מה שנינו</small> במשנה<small>]:</small> <strong>הקומץ</strong> שקומצים מכל מנחה ומקטירים על המזבח, <strong>והלבונה, והקטורת, ומנחת כהנים</strong> (שמעלים אותה כולה למזבח), <strong>ומנחת כהן משוח</strong> ("מנחת חביתין", שמביא הכהן הגדול בכל יום), <strong>ומנחת נסכים</strong> — <strong>מועלים בהן משהוקדשו,</strong> ואם <strong>קדשו בכלי</strong> — <strong>הוכשרו ליפסל בטבול יום ובמחוסר</strong> <strong>כפורים ובלינה.</strong>
 ונדייק: <strong>קדשו בכלי</strong> — <strong>אין</strong> <small>[כן],</small> <strong>לא קדשו בכלי</strong> — <strong>לא</strong> נפסלו בלינה!
 <strong>אמר ליה</strong> <small>[לו]</small> רבה: <strong>לינה קאמרת</strong> <small>[אומר אתה]?</small> משם אין להוכיח לענין קדושת הקטורת, כי <strong>שאני</strong> <small>[שונה]</small> <strong>קטורת</strong> שאינה נפסלת בלינה, למרות שהיא קדושה קדושת הגוף, <strong>הואיל</strong> וטיבה <strong>וצורתה</strong> נשמרים <strong>בכל השנה כולה.</strong>
 וחוזרים ושואלים: גם אם מוכיחים שהקטורת אכן קדושה בקדושת הגוף, ונמצא שהמשנה מתירה לפדות אותה בעודה ראויה להקרבה, <strong>מכל מקום</strong> עדיין <strong>קשיא</strong> <small>[קשה],</small> כפי שהקשה רב חסדא מתחילה על דברי ר' יוחנן בענין תמידים: <strong>וכי קדושה שבהן להיכן הלכה? אמר רבה:</strong> צריך לומר כי דברים הנלקחים לצורך קרבנות ציבור, <strong>לב בית דין מתנה עליהן,</strong> בשעת קנייתם, תנאי זה: <strong>אם הוצרכו</strong> לשימוש בקודש — <strong>הוצרכו, ואם לאו</strong> <small>[לא]</small> — <strong>יהיו</strong> קדושים רק <strong>לדמיהן.</strong>
 <strong>אמר ליה</strong> <small>[לו]</small> <strong>אביי, והא מר</strong> <small>[והרי אדוני</small> עצמו<small>]</small> <strong>הוא</strong> ש<strong>אמר: הקדיש זכר</strong> כלומר, איל זכר הראוי להקרבה, <strong>לדמיו</strong> בלבד — הריהו <strong>קדוש קדושת הגוף,</strong> שכיון שהוא תמים וראוי להקרבה חלה עליו קדושת הגוף. וכן נאמר גם בקטורת ובתמידים, שכיון שראוים לכך — תחול עליהם קדושת הגוף! השיב לו רבה: <strong>לא קשיא</strong> <small>[אין</small> זה <small>קשה],</small> יש להפריד בין שני אופנים של הקדשה, <strong>הא</strong> <small>[זה]</small> שקדוש בקדושת הגוף, הרי זה במקרה ש<strong>אמר</strong> על האיל שהוא קדוש <strong>לדמי עולה,</strong> שכיון שהוזכר בו שם עולה — חלה עליו קדושת הגוף. <strong>הא</strong> <small>[זה]</small> ש<strong>אמר</strong> על האיל שהוא קדוש <strong>לדמי נסכים,</strong> שמתחילה הוקדש כדי שישתמשו בדמיו לצורך אחר.
 <strong>איתיביה</strong> <small>[הקשה לו]</small> <strong>אביי</strong> ממה ששנינו בברייתא: <strong>פר</strong> <strong>ושעיר של יום הכפורים שאבדו והפריש אחרים תחתיהם,</strong>
## דף יא:
 <strong>וכן שעירי עבודה זרה</strong> (שמביא הציבור שחטא בשגגה בעבודה זרה בהוראת בית דין) <strong>שאבדו והפריש אחרים תחתיהן</strong> והקריבם — <strong>כולן ימותו,</strong> כדין חטאות שנתכפרו בעליהן, <strong>דברי ר' יהודה. ר' אלעזר ור' שמעון אומרים: ירעו עד שיסתאבו</strong> (עד שיפול בהם מום), <strong>ו</strong>אז <strong>ימכרו ויפלו דמיהן לנדבה, שאין חטאת צבור מתה.</strong>
 <strong>ואמאי</strong> <small>[ומדוע]</small> ימותו או ירעו עד שיסתאבו? <strong>לימא</strong> <small>[שנאמר]</small> גם כאן: <strong>לב בית דין מתנה עליהן</strong> וייפדו!
  ודחה רבה: שעירים <strong>אבודין קאמרת</strong> <small>[אומר אתה]?</small> <strong>שאני</strong> <small>[שונים]</small> <strong>אבודין, דלא שכיחי</strong> <small>[שאינם מצויים],</small> ואין בית דין מתנה על מקרה כזה מתחילה.
  והקשה אביי: <strong>הרי פרה</strong> אדומה, <strong>דלא שכיחא</strong> <small>[שאינה מצויה],</small> <strong>ו</strong>בכל זאת <strong>תניא</strong> <small>[שנויה</small> ברייתא<small>]:</small> <strong>פרה</strong> אדומה <strong>נפדית על כל פסול ש</strong>אירע <strong>בה,</strong> אם <strong>מתה</strong> — <strong>תפדה,</strong> אם <strong>נשחטה</strong> שלא במקום הראוי — <strong>תפדה,</strong> אם <strong>מצא אחרת נאה הימנה</strong> — <strong>תפדה,</strong> אבל אם <strong>שחטה על גבי מערכתה</strong> כראוי, אלא שמצאו נאה הימנה — <strong>אין לה פדייה עולמית.</strong> הרי שפרה אדומה נפדית תמימה, למרות שאינה מצויה! והשיב רבה: <strong>שאני</strong> <small>[שונה]</small> <strong>פרה,</strong> ש<strong>קדשי בדק הבית היא,</strong> שהרי אין מקריבים אותה על גבי המזבח, ולכן ניתן לפדותה אף בלא שנפל בה מום.
  והקשה אביי: <strong>אי הכי</strong> <small>[אם כך],</small> אם <strong>מתה או נשחטה תפדה? הא בעינן</strong> <small>[הרי צריכים אנו]</small> בפדיון קדשים <strong>העמדה והערכה,</strong> שצריך להעמיד אותה לפני הכהן כדי שיעריך אותה, ואז תיפדה (ראה ויקרא כז, יא— יב), ואם נשחטה — כיצד מעמידים אותה? והשיב רבה: <strong>הא מני</strong> <small>[</small>ברייתא <small>זו</small> כשיטת <small>מי היא]?</small> כשיטת <strong>ר' שמעון היא,</strong> ש<strong>אמר:</strong> דווקא <strong>קדשי מזבח היו בכלל</strong> דין זה של <strong>העמדה והערכה</strong> לצורך פדיונם (אם נופל בהם מום), ואילו <strong>קדשי בדק הבית לא היו בכלל העמדה והערכה,</strong> ולכן אין צריך להעמידם, ופודה אותם אף לאחר שנשחטו.
  והקשה לו אביי: <strong>אי</strong> <small>[אם]</small> אומר אתה שהברייתא כדעת <strong>ר' שמעון</strong> היא, <strong>אימא סיפא</strong> <small>[אמור</small> את <small>סופה</small> של הברייתא<small>]:</small> <strong>שחטה על גבי מערכתה, אין לה פדייה עולמית.</strong>
 <strong>והתניא</strong> <small>[והרי שנויה</small> ברייתא<small>],</small> <strong>ר' שמעון אומר: פרה</strong> אדומה שנשחטה <strong>מטמאה טומאת אוכלין</strong> אף על פי שאינה מותרת באכילה, <strong>הואיל והיתה לה שעת הכושר,</strong> שהיתה לה שעה שהיתה ראויה להיפדות ולהיאכל. <strong>ו</strong>מתי היא אותה שעת כושר? <strong>אומר ריש לקיש, אומר היה ר' שמעון: פרה נפדית</strong> אפילו <strong>על גב מערכתה!</strong> ואם כן ברייתא זאת אינה כשיטת ר' שמעון.
  ואמר רבה: <strong>אלא</strong> צריך לומר כך: <strong>שאני</strong> <small>[שונה]</small> <strong>פרה, הואיל ודמיה יקרין</strong> דואגים בית דין להתנות אף במקרה כזה שהוא בלתי שכיח. אגב הדברים, דנים באחד מן הפרטים שהוזכרו בברייתא.
 <strong>אמר מר</strong> <small>[החכם]:</small> אם <strong>מתה</strong> — <strong>תפדה.</strong> ושואלים על כך: <strong>וכי פודין את הקדשים</strong> על מנת <strong>להאכילן לכלבים?</strong> שהרי אם פודים אותה אינה ראויה אלא למאכל כלבים! <strong>אמר רב משרשיא:</strong> אין פודים אותה לשם הבשר, אלא <strong>משום עורה.</strong> ושואלים: <strong>וקיימי</strong> <small>[ו</small>כי <small>עומדים]</small> <strong>בית דין ומתנו אדעתא</strong> <small>[ומתנים</small> רק <small>על דעת]</small> <strong>עורה</strong> של הפרה? <strong>אמר רב כהנא, אמרי אינשי</strong> <small>[אומרים אנשים]</small> בפתגם מקובל: <strong>מגמלא אונה</strong> <small>[מהגמל</small> את <small>אוזנו]</small> כלומר, אם אתה יכול להציל משהו, הצל אפילו אוזן מגמל.
 <big>א</big> ושבים לדון בדברי רבה ש"לב בית דין מתנה". <strong>איתיביה</strong> <small>[הקשה לו]</small> אביי לרבה ממה ששנינו במשנתנו, <strong>אמרו לו לר' שמעון:</strong> שעירי ראשי חודשים, שעירי רגלים ושעיר יום הכיפורים, <strong>מהו שיקרבו</strong> של <strong>זה בזה,</strong> שלא בזמן שהוקדשו לו מתחילה? <strong>אמר להו</strong> <small>[להם]:</small> <strong>יקרבו, אמרו לו: הואיל ו</strong>לשיטתך <strong>אין כפרתן</strong> של השעירים השונים <strong>שוה, היאך הן קריבין</strong> זה בזמנו של זה? <strong>אמר להן: כולן</strong> יש להם צד שווה, שהם <strong>באין לכפר על טומאת מקדש וקדשיו.</strong>
 <strong>ואמאי</strong> <small>[ומדוע]</small> נזקקים לכל זה? <strong>לימא</strong> <small>[שיאמר]</small> כמו שאתה אומר: <strong>לב בית דין מתנה עליהן!</strong> השיב לו רבה: מדברי <strong>ר' שמעון קאמרת</strong> <small>[אומר אתה]</small> להקשות? <strong>ר' שמעון לית ליה</strong> <small>[אין לו]</small> הכלל הזה של <strong>לב בית דין מתנה עליהן,</strong> כפי ש<strong>אמר רב אידי בר אבין אמר רב עמרם אמר ר' יוחנן: תמידין שלא הוצרכו לצבור, לדברי ר' שמעון</strong> — <strong>אין נפדין תמימים,</strong> אלא ממתינים להם עד שיפול בהם מום, <strong>לדברי חכמים</strong> — <strong>נפדין תמימים.</strong>
 ושואלים: <strong>ורבנן דפליגי עליה</strong> <small>[ו</small>אותם <small>חכמים שחולקים עליו]</small> על <strong>ר' שמעון,</strong> וסבורים שלב בית דין מתנה, <strong>מאן נינהו</strong> <small>[מי הם]</small> חכמים אלה? היכן מבוארת שיטתם? <strong>אי נימא רבנן</strong> <small>[אם תאמר</small> שהם אותם <small>חכמים]</small> שאמרו את ההלכה בענין <strong>קטורת,</strong> שנותנים אותה לאומנים בשכרם — אין מכאן ראיה לתמידים,
## דף יב.
 שכן <strong>שאני</strong> <small>[שונה]</small> היא <strong>קטורת,</strong> ש<strong>לא בר</strong> <small>[בת]</small> <strong>רעיה היא,</strong> שבהמת קרבן יכולה לרעות עד שיפול בה מום, אבל לקטורת אין תקנה כזו, ודווקא משום שאין לה תקנה בדרך אחרת פודים אותה.
 <strong>אלא</strong> נאמר שחכמים הסבורים שתמידים נפדים תמימים הם <strong>רבנן</strong> <small>[חכמים]</small> שאמרו בענין <strong>פרה</strong> אדומה שהיא נפדית אפילו מצא אחרת נאה הימנה — יש לדחות גם זאת: <strong>דלמא שאני</strong> <small>[שמא שונה]</small> דין <strong>פרה</strong> אדומה, שלב בית דין מתנה עליה כיון ש<strong>דמיה יקרין!</strong>
 <strong>ואלא</strong> נאמר שהם <strong>רבנן</strong> <small>[</small>אותם <small>חכמים]</small> ש<strong>אמרו לו</strong> לר' שמעון במשנתנו: הואיל ואין כפרתם של השעירים השונים שווה, היאך קרבים זה בזה. ומשמע כי לשיטתם אין קושי בדבר, משום "שלב בית דין מתנה".
  אולם גם זאת יש לדחות: <strong>ממאי</strong> <small>[מנין]</small> אתה יודע ששיטת <strong>ר' יהודה היא, והכי קאמר ליה</strong> <small>[וכך הוא אומר לו]</small> לר' שמעון: <strong>בשלמא לדידי דאמינא</strong> <small>[נניח</small> לשיטתי, <small>שאני אומר]</small> <strong>לב בית דין מתנה עליהן</strong> — <strong>אמטו להכי</strong> <small>[משום כך]</small> <strong>יקרבו</strong> זה בזה, למרות שאין כפרתם שווה — משום שבית דין מתנה מראש על כך, <strong>אלא לדידך דאמרת</strong> <small>[לשיטתך שאתה אומר]</small> <strong>לא,</strong> שאין בית דין מתנה, <strong>אמאי</strong> <small>[מדוע]</small> <strong>יקרבו?</strong>
 הרי ניתן להסביר את הדברים אחרת, <strong>ודלמא</strong> <small>[ושמא]</small> "אמרו לו" שיטת <strong>ר' מאיר היא,</strong> <strong>והכי קאמר ליה</strong> <small>[וכך הוא אומר לו]</small> לר' שמעון: <strong>בשלמא לדידי דאמינא</strong> <small>[נניח לשיטתי שאני אומר]</small> <strong>כל השעירים כפרתן שוה</strong> — <strong>משום הכי</strong> <small>[כך]</small> <strong>יקרבו, אלא לדידך אמאי</strong> <small>[לשיטתך מדוע]</small> <strong>יקרבו?</strong> ואם כן, מניין לר' יוחנן שאכן קיימת שיטת חכמים שתמידים תמימים נפדים!
 <strong>אלא</strong> יש לומר כי <strong>ר' יוחנן גמרא גמיר לה</strong> <small>[במסורת למד אותה]:</small> <strong>לדברי ר' שמעון</strong> — <strong>אין נפדין, לדברי חכמים</strong> — <strong>נפדין.</strong>
 <big>א</big> ושואלים: <strong>ול</strong>דעת <strong>ר' שמעון</strong> שאמרנו <strong>דלית ליה</strong> <small>[שאין לו]</small> שאינו מקבל את השיטה ש<strong>לב בית דין מתנה עליהן,</strong> אותם תמידים שנותרו בסוף השנה, <strong>מאי עבדין להו</strong> <small>[מה עושים להם]?</small> <strong>אמר ר' יצחק אמר ר' יוחנן: מקיצין בהן את המזבח</strong> כלומר, מקריבים אותם כעולות לנדבת הציבור בזמן שאין על המזבח קרבן אחר, כדי שלא יישאר המזבח ריקם.
 <strong>אמר ר' שמואל בר רב יצחק: ומודה ר' שמעון בשעירי חטאת, שאין מקיצין</strong> את המזבח <strong>בגופן, אלא בדמיהן,</strong> שירעו עד שיפול בהם מום, ואז ימכרו אותם, ובדמיהם יקנו קרבנות לעולה.
  כי דווקא <strong>הכא</strong> <small>[כאן]</small> לגבי תמידים, כן <strong>הוא, דמעיקרא</strong> <small>[</small>לפי <small>שמתחילה]</small> היו אלה כבשים שנועדו לקרבן <strong>עולה, והשתא</strong> <small>[ו</small>גם <small>עכשיו]</small> הם <strong>עולה. אבל התם</strong> <small>[שם]</small> בשעירי חטאת, <strong>דמעיקרא</strong> <small>[שמתחילה]</small> הוקדשו לקרבן <strong>חטאת והשתא</strong> <small>[ועכשיו]</small> רוצים להקריבם <strong>עולה</strong> — יש לעשות <strong>גזירה</strong> שלא להקריבם לעולה <strong>לאחר כפרה</strong> כלומר, לאחר שכבר נתכפרו הציבור באחרים, <strong>אטו</strong> <small>[משום]</small> חשש שמא יבואו להקריב חטאת לשם עולה <strong>לפני כפרה</strong> כלומר, גם במקרה שלא נתכפרו עדיין בחטאת אחרת.
 <strong>אמר אביי,  אף אנן נמי תנינא</strong> <small>[אנו גם כן שנינו]</small> מעין הדברים האלה: <strong>פר ושעיר של יום הכפורים שאבדו והפריש אחרים תחתיהם, וכן שעירי עבודה זרה שאבדו והפריש אחרים תחתיהן</strong> — <strong>כולן ימותו, דברי ר' יהודה. ר' אלעזר ור' שמעון אומרים: ירעו עד שיסתאבו</strong> (עד שיפול בהם מום), <strong>ו</strong>אז <strong>ימכרו ויפלו דמיהן לנדבה, שאין חטאת צבור מתה.</strong>
 ויש לשאול: <strong>ואמאי</strong> <small>[ומדוע]</small> ימתינו להם שיסתאבו? <strong>נקרבו אינהו גופייהו</strong> <small>[שיקרבו הם עצמם]</small> כקרבן <strong>עולה! אלא לאו שמע מינה</strong> <small>[האם לא תלמד מכאן]</small> כי יש בדבר <strong>גזירה</strong> שלא יקרבו לעולה <strong>לאחר כפרה אטו</strong> <small>[משום]</small> <strong>לפני כפרה.</strong>
 <strong>אמר רבא</strong> והוסיף, <strong>אף אנן נמי תנינא</strong> <small>[אף אנו גם כן שנינו]</small> מעין זה: כאשר אבד אחד משני השעירים של יום הכיפורים (לה' או לעזאזל), מביאים זוג אחר ומגרילים עליהם. האחד ייעשה בן זוג לראשון, <strong>והשני</strong> מן הזוג השני, שלא נעשה בו שימוש, <strong>ירעה עד שיסתאב, וימכר ויפלו דמיו לנדבה.</strong>
 ויש לשאול: <strong>ואמאי</strong> <small>[ומדוע]</small> עושים כן? ש<strong>יקרב איהו גופיה</strong> <small>[הוא עצמו]</small> <strong>עולה! אלא לאו שמע מינה</strong> <small>[האם לא תלמד מכאן]</small> כי יש <strong>גזרה</strong> שלא להקריבו עולה <strong>אחר כפרה אטו</strong> <small>[משום]</small> <strong>לפני כפרה.</strong>
 <strong>אמר רבינא, אף אנן נמי תנינא</strong> <small>[אף אנו גם כן שנינו]</small> כיוצא בזה: <strong>אשם שמתו בעליו או שנתכפרו בעליו</strong> — <strong>ירעה עד שיסתאב וימכר, ויפלו דמיו לנדבה. ר' אליעזר אומר: ימות,</strong> ולא ימכר. <strong>ר' יהושע אומר: יביא בדמיו עולה.</strong>
 ויש לשאול על דברי ר' יהושע: <strong>וליקרב הא גופא</strong> <small>[ושיקרב הוא עצמו]</small> <strong>עולה! אלא לאו</strong> <small>[האם לא]</small> טעם דבריו בגלל <strong>גזירה לאחר כפרה אטו</strong> <small>[משום]</small> <strong>לפני כפרה.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
  ומוסיפים:  <strong>תניא נמי הכי</strong> <small>[שנויה גם כן כך</small> ברייתא אחרת<small>]</small> כדברי ר' יוחנן לעיל, שלשיטת ר' שמעון, תמידים תמימים שנותרו מקייצים בהם את המזבח: <strong>מה הן מביאין מן המותרות</strong> של הקרבנות שנתרמו לציבור ולא נעשה בהם שימוש באותה שנה?
## דף יב:
 <strong>קיץ כבנות שוח</strong> (קינוח סעודה כמין תאנים) <strong>למזבח.</strong> ותוהים: וכי אפשר להעלות תאנים על המזבח? <strong>והכתיב</strong> <small>[והרי נאמר]:</small> <strong>"כי כל שאר וכל דבש</strong> לא תקטירו ממנו אשה לה' "(ויקרא ב, יא), ואף כל פירות העץ בכלל זה! ומשיבים, <strong>תני</strong> <small>[שנה]</small> <strong>רב חנינא:</strong> מביאים מן המותרות קיץ למזבח <strong>כבנות שוח</strong> שמביאים בקינוח סעודה <strong>לאדם.</strong>
 <strong>דרש רב נחמן בר רב חסדא</strong> ברבים: <strong>אין מקיצין</strong> כלומר, אין מביאים את קיץ המזבח <strong>בעולת העוף. אמר רבא: הא בורכא</strong> <small>[זוהי שטות].</small> <strong>אמר ליה</strong> <small>[לו]</small> <strong>רב נחמן בר יצחק לרבא: מאי בורכתא</strong> <small>[מה השטות</small> שבדבר<small>]?</small> <strong>אנא אמריתה ניהליה</strong> <small>[אני אמרתי אותה</small> את האימרה הזו <small>לו],</small> <strong>ומשמיה</strong> <small>[ומשמו]</small> של <strong>רב שימי מנהרדעא אמריתה ניהליה</strong> <small>[אמרתי אותה לו],</small> ש<strong>אמר רב שימי מנהרדעא: מותרות</strong> <strong>לנדבת צבור אזלי</strong> <small>[הולכים],</small> <strong>ואין עולת עוף בצבור.</strong>
 ושבים לענין הראשון, ומעירים: <strong>ואף שמואל סבר להא</strong> <small>[</small>כהלכה <small>זו]</small> של <strong>ר' יוחנן,</strong> שאמר כי לדעת ר' שמעון, תמידים תמימים שנותרו יקרבו לקיץ המזבח, למרות שלא הוקדשו מתחילה לכך אלא לקרבן חובה, ש<strong>אמר רב יהודה אמר שמואל: קרבנות צבור</strong> — <strong>סכין</strong> היא ה<strong>מושכתן למה שהן</strong> כלומר, בשעת שחיטה נקבע למה הם שייכים, ועד אז ניתן להחליט עליהם דלשם איזה קרבן הם מוקרבים כעולה.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]</small> לענין חטאת: <strong>ומודה ר' שמעון בשעיר</strong> חטאת של מוספי הרגלים, <strong>שאם לא קרב</strong> השעיר <strong>ברגל יקרב בראש חדש, ואם לא קרב בראש חדש יקרב ביום הכפורים, ואם לא קרב ביום הכפורים יקרב ברגל, ואם לא קרב ברגל זה יקרב ברגל אחר, שמתחלתו לא בא אלא לכפר על מזבח החיצון.</strong>
 ומביאים, <strong>תנא</strong> <small>[שנה</small> החכם<small>]:</small> <strong>לא הוקדש</strong> שעיר החטאת <strong>אלא לכפר על מזבח החיצון.</strong>
 <big>א</big> שנינו במשנה: <strong>ועל זדון טומאת מקדש וקדשיו שעיר הנעשה בפנים</strong> ויום הכיפורים מכפרים. ושואלים על כך: <strong>מנהני מילי</strong> <small>[מנין הדברים הללו]</small> שמכפר על הזדונות?
 <strong>דתנו רבנן</strong> <small>[ששנו חכמים]:</small> נאמר בענין שעיר הנעשה פנים: <strong>"וכפר על הקדש מטמאת בני ישראל</strong> ומפשעיהם לכל חטאתם" (ויקרא טז, טז), וביאור הדברים הנזכרים: <strong>פשעים</strong> — <strong>אלו המרדים, וכן הוא אומר</strong> בדברי יהורם מלך ישראל ליהושפט מלך יהודה: <strong>"מלך מואב פשע בי"</strong> (מלכים ב ג, ז), כלומר מרד בי. <strong>ואומר: "אז תפשע לבנה בעת ההיא"</strong> (מלכים ב ח, כב), משמע שפשע הוא מרידה, וכוונתו — מי שעושה עבירה בזדון. <strong>חטאות</strong> — <strong>אלו השגגות, וכן הוא אומר: "נפש כי תחטא בשגגה"</strong> (ראה ויקרא ד, כז).
 <big>ב</big> שנינו במשנה: <strong>על שאר עבירות שבתורה, הקלות והחמורות, הזדונות והשגגות,</strong> הודע ולא הודע, עשה ולא תעשה, כריתות ומיתות בית דין — שעיר המשתלח מכפר.
  על לשון המשנה תוהים: <strong>היינו</strong> <small>[זהו]</small> <strong>קלות היינו</strong> <small>[זהו]</small> <strong>עשה ולא תעשה, חמורות היינו</strong> <small>[זהו]</small> <strong>כריתות ומיתות בית דין, הודע היינו</strong> <small>[זהו]</small> <strong>מזיד, לא הודע היינו</strong> <small>[זהו]</small> <strong>שוגג!</strong> ומפני מה חזר וכפל אותו ענין עצמו?
 <strong>אמר רב יהודה, הכי קאמר</strong> <small>[כך</small> הוא <small>אומר]:</small> <strong>על שאר עבירות שבתורה, בין קלות בין חמורות, בין שעשאן בשוגג בין שעשאן במזיד.</strong> ולגבי <strong>אותן שעשאן בשוגג — בין נודע לו ספיקן</strong> (שנוגע לו שעבר על ספק עבירה) לפני יום הכיפורים, <strong>בין לא נודע לו ספיקן</strong> — על כולם מכפר שעיר זה. ואחר כך חוזר ומפרש את הדברים במשנה: <strong>ואלו הן קלות</strong> — מצוות <strong>עשה ולא תעשה, ואלו הן חמורות</strong> — <strong>כריתות ומיתות בית דין.</strong>
 ושואלים: <strong>האי</strong> <small>[זה]</small> ה<strong>עשה</strong> שמתכפר בשעיר המשתלח ביום הכיפורים <strong>היכי דמי</strong> <small>[כיצד בדיוק מדובר]?</small> <strong>אי דלא עבד</strong> <small>[אם שלא עשה]</small> החוטא <strong>תשובה</strong> — הלוא אמרו: <strong>"זבח רשעים תועבה"</strong> (משלי כא, כז), והקרבן אינו מועיל לכפר. <strong>אי דעבד</strong> <small>[אם שעשה]</small> <strong>תשובה,</strong> הרי <strong>כל יומא נמי</strong> <small>[יום גם כן]</small> מתכפר לו, אף שאינו יום הכיפורים. <strong>דתניא</strong> <small>[ששנויה</small> ברייתא<small>]:</small> <strong>עבר על מצות עשה ועשה תשובה, לא זז משם עד שמוחלין לו,</strong> ואם כן אינו נזקק לשעיר המשתלח!
 <strong>אמר ר' זירא:</strong>
## דף יג.
 יש לפרש שמדובר פה <strong>בעומד במרדו</strong> ולא עשה תשובה כלל, ומכל מקום מתכפר לו בשעיר המשתלח, <strong>ו</strong>שיטת <strong>רבי היא</strong> הסבור שיום הכיפורים מכפר אף על שאינם שבים. <strong>דתניא</strong> <small>[ששנויה</small> ברייתא<small>],</small> <strong>רבי אומר: על כל עבירות שבתורה, בין עשה תשובה בין לא עשה תשובה</strong> — <strong>יום הכפורים מכפר, חוץ מ</strong>מי שהוא <strong>פורק עול</strong> שכופר בעיקר, <strong>ו</strong>כן ה<strong>מגלה פנים בתורה</strong> שמדבר על התורה בחוצפה ובזלזול, <strong>ו</strong>זה ה<strong>מפר ברית בבשר</strong> שאינו מקיים את מצות ברית מילה, <strong>ש</strong>על אלה רק <strong>אם עשה תשובה</strong> — <strong>יום הכפורים מכפר, ואם לאו</strong> <small>[לא]</small> — <strong>אין יום הכפורים מכפר.</strong>
 ושואלים: <strong>מאי טעמא</strong> <small>[מה הטעם]</small> מה מקור דבריו של <strong>רבי? דתניא</strong> <small>[ששנויה</small> ברייתא<small>]</small> על הכתוב "כי דבר ה' בזה ואת מצוותו הפר הכרת תכרת הנפש ההוא עונה בה" (במדבר טו, לא): <strong>"כי דבר ה' בזה" —</strong> <strong>זה הפורק עול ומגלה פנים בתורה,</strong> שהוא מבזה את דבר ה' בתורתו; <strong>"ואת מצותו הפר"</strong> — <strong>זה המפר ברית בבשר;</strong> ומה שנאמר <strong>"הכרת תכרת"</strong> בלשון כפולה יש לפרשו: <strong>"הכרת"</strong> — כוונתו <strong>לפני יום הכפורים, "תכרת"</strong> — <strong>לאחר יום הכפורים.</strong>
 <strong>יכול</strong> יהא כרת זה חל <strong>אפילו עשה תשובה? תלמוד לומר: "עונה בה"</strong> — <strong>לא אמרתי</strong> שתיכרת <strong>אלא בזמן שעונה בה</strong> ולא חזר בתשובה. ודברים אלה אמורים דווקא בשלוש עבירות אלה, אבל בעבירות אחרות — יום הכיפורים מכפר על הנפש אפילו כשעוונה בה.
  ומן הצד האחר, <strong>ורבנן</strong> <small>[וחכמים]</small> החולקים על רבי, כיצד הם מפרשים? <strong>"הכרת"</strong> — <strong>בעולם</strong> <strong>הזה, "תכרת"</strong> — <strong>לעולם הבא, "עונה בה"</strong> — <strong>שאם עשה תשובה ומת, מיתה ממרקת</strong> גומרת לכפר עוונותיו.
  ושואלים:  <strong>ומי מצית מוקמת לה</strong> <small>[והאם יכול אתה להעמיד אותה</small> את משנתנו<small>]</small> <strong>כ</strong>שיטת <strong>רבי? והא מדסיפא</strong> <small>[והרי מכיון שבסופה]</small> שיטת <strong>ר' יהודה היא, רישא נמי</strong> <small>[בראשה גם כן]</small> שיטת <strong>ר' יהודה היא!</strong> ומנין לנו שסופה שיטת ר' יהודה היא — <strong>דקתני סיפא</strong> <small>[ששנה בסוף</small> בהמשך המשנה<small>]:</small> <strong>אחד ישראל ואחד כהנים ואחד כהן משוח</strong> כולם מתכפרים בשעיר המשתלח, <strong>ומאן אית ליה האי סברא</strong> <small>[ומי יש לו</small> מחזיק ב<small>סברה זו]?</small> <strong>ר' יהודה</strong> כמבואר בברייתא להלן (עמוד ב), ואם המשך המשנה הוא לשיטת ר' יהודה, <strong>מכלל</strong> הדברים יש ללמוד <strong>דרישא</strong> <small>[ש</small>גם <small>ההתחלה]</small> כשיטת <strong>ר' יהודה!</strong>
 <strong>אמר רב יוסף:</strong> אין זו קושיה, אפשר לומר שמשנתנו כולה כשיטת <strong>רבי היא,</strong> <strong>ו</strong>אולם <strong>סבר לה</strong> <small>[סבור הוא]</small> <strong>כר' יהודה</strong> לענין כפרה בשעיר המשתלח.
 <strong>אמר ליה</strong> <small>[לו]</small> <strong>אביי: דוקא קאמר מר</strong> <small>[</small>האם <small>בדקדוק אמר אדוני],</small> ש<strong>רבי סבר לה</strong> <small>[סבור הוא]</small> <strong>כר' יהודה</strong> שהשעיר המשתלח מכפר על כולם, <strong>אבל</strong> ייתכן ש<strong>ר' יהודה לא סבר לה</strong> <small>[סבור הוא]</small> <strong>כרבי</strong> לענין כפרה בלא תשובה. <strong>או דלמא</strong> <small>[שמא]</small> <strong>מ</strong>כיון ש<strong>רבי סבר לה</strong> <small>[סבור]</small> <strong>כר' יהודה, אף ר' יהודה סבר לה נמי</strong> <small>[סבור גם כן]</small> <strong>כרבי, מיהו אורחא דמילתא קתני</strong> <small>[אבל בדרך ארץ</small> אדוני <small>שונה],</small> שכך דרך ארץ <strong>למימר</strong> <small>[לומר]</small> ש<strong>תלמיד סבר לה כרביה</strong> <small>[סבור כרבו]</small> ואין אומרים שהרב סבור כתלמידו. וכיון שהיה רבי תלמידו של ר' יהודה שונה הוא כך?
 <strong>אמר ליה</strong> <small>[לו]</small> רב יוסף: <strong>אין</strong> <small>[כן],</small> <strong>דוקא קאמינא</strong> <small>[בדקדוק אני אומר]</small> ש<strong>רבי סבר לה</strong> <small>[סבור]</small> <strong>כר' יהודה, אבל ר' יהודה לא סבר לה</strong> <small>[סבור]</small> <strong>כרבי.</strong>
 <strong>דתניא</strong> <small>[ששנויה</small> ברייתא<small>]</small> בסיפרא (מדרש ההלכה לספר ויקרא): <strong>יכול יהא יום הכפורים מכפר על שבים ועל שאינן שבים? ו</strong>לכאורה <strong>דין הוא,</strong> אפשר להכריע בדבר מן הסברה: <strong>הואיל ו</strong>קרבן <strong>חטאת ו</strong>קרבן <strong>אשם מכפרין, ו</strong>גם <strong>יום הכפורים מכפר,</strong> יש ללמוד: <strong>מה חטאת ואשם אין מכפרין אלא על השבים</strong> בתשובה מאותה עבירה עליה הביאו את הקרבן, <strong>אף יום הכפורים אין מכפר אלא על השבים!</strong> ויש לדחות את ההשוואה ולומר: <strong>מה לחטאת ואשם</strong> שאין מכפרים אלא על השבים, <strong>ש</strong>הרי <strong>אין מכפרין על המזיד כשוגג, תאמר ליום הכפורים שמכפר</strong> אף <strong>על המזיד כשוגג,</strong> ו
 <strong>הואיל ומכפר על המזיד כשוגג,</strong> שמא <strong>יכפר</strong> גם <strong>על שבים ועל שאינן שבים? תלמוד לומר: "אך</strong> בעשור לחדש השביעי הזה יום כפורים הוא" (ויקרא כג, כז), ו"אך" שהוא לשון מיעוט באה ל<strong>חלק,</strong> לומר שאף שמכפר על הזדונות אינו מכפר אלא עם התשובה.
 שיטת <strong>סתם סיפרא</strong> כשלא נזכר בו שם חכם אחר, <strong>מני</strong> <small>[</small>שיטת <small>מי היא]?</small> שיטת <strong>ר' יהודה</strong> היא, <strong>וקאמר</strong> <small>[והוא אומר]:</small> <strong>שבים</strong> — <strong>אין</strong> <small>[כן]</small> מתכפרים בו, <strong>לא שבים</strong> — <strong>לא.</strong> הרי שאינו סבור כדעת רבי.
 <strong>ו</strong>אגב כך <strong>רמי</strong> <small>[ומשליכים,</small> מראים סתירה<small>]</small> מ<strong>סתם סיפרא</strong> בברייתא זו, <strong>אסתם</strong> <small>[על סתם]</small> <strong>סיפרא</strong> שבמקום אחר, <strong>דתניא</strong> <small>[ששנויה</small> ברייתא<small>]</small> אחרת בספרא: <strong>יכול לא יהא יום הכפורים מכפר אלא אם כן התענה בו וקראו מקרא קדש</strong> כלומר, נהג בו מנהג קדושה, <strong>ולא עשה בו מלאכה.</strong> אבל אם <strong>לא התענה בו</strong> ביום הכיפורים, <strong>ולא קראו מקרא קדש, ועשה בו מלאכה, מנין</strong> שגם אז יום הכיפורים מכפר? <strong>תלמוד לומר: "יום כפרים הוא"</strong> (ויקרא כג, כח), לומר ש<strong>מכל מקום</strong> מכפר!
 <strong>אמר אביי, לא קשיא</strong> <small>[אין זה קשה]:</small> <strong>הא</strong> <small>[זו]</small> הברייתא השניה כשיטת <strong>רבי, והא</strong> <small>[וזו]</small> הראשונה כשיטת <strong>ר' יהודה.</strong>
 <strong>רבא אמר: הא והא</strong> <small>[זו וזו]</small> שיטת <strong>רבי</strong> היא, שיום הכיפורים מכפר גם לשאינם שבים, אבל הברייתא האומרת שמכפר רק לשבים מדברת במקרה מיוחד, בעבירות הנוגעות ליום הכיפורים עצמו, כי <strong>מודה רבי בכרת דיומא</strong> <small>[של היום,</small> יום הכיפורים עצמו<small>],</small> אם אכל או עשה מלאכה ביום הכיפורים, שאין מכפר עליו יום הכיפורים אלא אם כן עשה תשובה על עבירה זו. <strong>דאי לא תימא הכי</strong> <small>[שאם לא תאמר כך],</small> אלא שיש לעבירות אלה דין שווה לכל העבירות, ויום הכיפורים מכפר גם עליהן בכל מקרה — יש לתמוה: וכי <strong>כרת</strong> של <strong>יום הכפורים לרבי לית ליה</strong> <small>[אין לו]?</small> והרי נמצא שאין אדם נענש כרת כלל על אכילה ועשיית מלאכה ביום הכיפורים!
  על הוכחה זו מקשים: <strong>אלמה</strong> <small>[מדוע]</small> <strong>לא?</strong> <strong>משכחת לה</strong> <small>[יכול אתה למצוא אותה]</small> שייענש על חילול היום, <strong>כגון דעבד בליליא</strong> <small>[שעשה עבירה</small> וחילל את קדושת היום <small>בלילה]</small> של יום הכיפורים, <strong>ומית</strong> <small>[ומת]</small> באותו לילה, <strong>דלא אתא יממא לכפורי ליה</strong> <small>[ש</small>עדיין <small>לא בא היום</small> כדי <small>לכפר לו],</small> שאין מכפר אלא היום ולא הלילה!
 <strong>אלא</strong> יש לתקן את הלשון, ובמקום זה <strong>אימא</strong> <small>[אמור]</small> שכך אמר רבא: 
## דף יג:
 מודה רבי בכרת של יום הכיפורים עצמו שאינו מתכפר בלא תשובה, שאם לא נאמר כן, כי ו<strong>כרת דיממא</strong> <small>[של יומו</small> של יום הכיפורים<small>]</small> <strong>ל</strong>דעת <strong>רבי לית ליה</strong> <small>[אין לו]?</small>
 ודוחים: <strong>אלמה</strong> <small>[מדוע]</small> <strong>לא? משכחת לה</strong> <small>[מוצא אתה אותה]</small> במקרה ש<strong>אכל אומצא</strong> <small>[חתיכת בשר]</small> <strong>וחנקיה ומית</strong> <small>[וחנקו</small> הבשר <small>ומת],</small> שכיון שנחנק מיד לא היה זמן ביום הכיפורים לכפר לו לאחר העבירה. <strong>אי נמי</strong> <small>[או גם כן],</small> ש<strong>אכל סמוך לשקיעת החמה</strong> בסוף היום, ש<strong>לא הוה</strong> <small>[היתה]</small> <strong>שהות</strong> ביום <strong>לכפורי ליה</strong> <small>[לכפר לו]</small> על אכילתו זו. 
 <big>א</big> שנינו במשנה ששעיר המשתלח מכפר, <strong>אחד ישראל ואחד כהנים ואחד כהן משוח.</strong>
 ושואלים: <strong>הא גופא קשיא</strong> <small>[</small>משנה <small>זו עצמה קשה],</small> שכן בתחילה <strong>קתני</strong> <small>[שנה</small> בה<small>]:</small> <strong>אחד ישראל ואחד כהנים ואחד כהן משוח,</strong> משמע שכולם שווים, <strong>והדר תני</strong> <small>[וחזר ושנה]:</small> <strong>מה</strong> ההבדל <strong>בין ישראל לכהנים ולכהן משוח,</strong> משמע שיש הבדל ביניהם ואינם שווים! <strong>אמר רב יהודה, הכי קאמר</strong> <small>[כך הוא אומר]:</small> <strong>אחד ישראל ואחד כהנים ואחד כהן משוח מתכפרין בשעיר המשתלח בשאר עבירות, ואין חילוק ביניהן</strong> בענין זה. <strong>ומה בין ישראל לכהנים ולכהן משוח? אלא</strong> לענין טומאת מקדש וקדשיו, <strong>שהפר מכפר על הכהנים על טומאת מקדש וקדשיו</strong>
 <strong>ומני</strong> <small>[ושיטת מי היא]</small> משנתנו — שיטת <strong>ר' יהודה היא, דתניא</strong> <small>[ששנויה ברייתא]</small> על הכתוב "וכפר את מקדש הקדש ואת אהל מועד ואת המזבח יכפר ועל הכהנים ועל כל עם הקהל יכפר" (ויקרא טז, לג): <strong>"וכפר את מקדש הקדש" —</strong> <strong>זה</strong> כפרה של <strong>לפני ולפנים</strong> (קדש הקדשים), "ו <strong>את אהל מועד"</strong> — <strong>זה היכל,</strong> "ואת ה<strong>מזבח"</strong> — <strong>כמשמעו, "יכפר"</strong> — <strong>אלו עזרות,</strong> "ועל ה<strong>כהנים"</strong> שנאמר שם — <strong>כמשמעו,</strong> "ועל כל <strong>עם הקהל"</strong> — <strong>אלו ישראל, "יכפר"</strong> שמוסיף — <strong>אלו הלוים;</strong>
 <strong>הושוו כולן</strong> כהנים, ישראל ולויים <strong>לכפרה אחת, שמתכפרין בשעיר המשתלח בשאר עבירות,</strong> אבל בטומאת מקדש וקדשיו הם שונים מישראל, שעל ישראל מכפרים השעירים הפנימי והחיצון, ועל הכהנים מכפר פר החטאת, <strong>דברי ר' יהודה.</strong>
 ואילו <strong>ר' שמעון אומר: כשם שדם שעיר הנעשה בפנים מכפר על ישראל על טומאת מקדש וקדשיו, כך דם הפר</strong> שנזרק בפנים <strong>מכפר על הכהנים על טומאת מקדש וקדשיו, וכשם שוידויו של שעיר המשתלח מכפר על ישראל בשאר עבירות, כך וידויו של פר מכפר על הכהנים בשאר עבירות.</strong>
 ושואלים: <strong>ולר' שמעון, הא</strong> <small>[הרי]</small> <strong>ודאי הושוו</strong> כולם בפסוק זה! ומשיבים: לשיטתו <strong>מאי</strong> <small>[במה]</small> <strong>הושוו?</strong> ש<strong>בני כפרה נינהו</strong> <small>[הם]</small> שכולם מתכפרים ביום הכיפורים, <strong>מיהו</strong> <small>[אולם]</small> <strong>כל חד וחד מכפר בדנפשיה</strong> <small>[אחד ואחד מתכפר בשל עצמו].</small>
 ומבררים: <strong>מאי טעמיה</strong> <small>[מה טעמו]</small> של <strong>ר' שמעון</strong> שהכהנים אינם מתכפרים בשעיר המשתלח? <strong>דכתיב</strong> <small>[שנאמר]:</small> <strong>"ולקח את שני השעירם"</strong> (ויקרא טז, ז), <strong>איתקש</strong> <small>[הוקש,</small> הושווה בכתוב זה<small>]</small> <strong>שעיר המשתלח לשעיר הנעשה בפנים, מה שעיר הנעשה בפנים אינו מכפר על הכהנים על טומאת מקדש וקדשיו, דכתיב ביה</strong> <small>[ש</small>הרי <small>נאמר בו]:</small> "ושחט את שעיר החטאת <strong>אשר לעם</strong> והביא את דמו אל מבית לפרכת" (ויקרא טז, טו), <strong>אף שעיר המשתלח אינו מכפר על הכהנים בשאר עבירות.</strong>
 <strong>ור' יהודה אמר לך</strong> <small>[יכול לומר לך]</small> כנגד זה: <strong>להכי איתקוש</strong> <small>[לכך הוקשו]</small> השעירים, לומר <strong>שיהיו שוים במראה ובקומה ובדמים</strong> (במחיר), לזה <strong>הוא דאתא</strong> <small>[שבא</small> הכתוב<small>],</small> אבל לא לענין כפרתם.
 ומבררים: <strong>מאן תנא להא דתנו רבנן</strong> <small>[מי שנה את</small> הברייתא <small>הזו ששנו חכמים]:</small> נאמר <strong>"ושחט את שעיר החטאת אשר לעם"</strong> (ויקרא טז, טז) — ללמד שהוא לכפרת העם דווקא, <strong>שאין הכהנים מתכפרין בו; ובמה מתכפרין? בפרו של אהרן.</strong>
 <strong>יכול לא יתכפרו בפרו של אהרן, שהרי כבר נאמר:</strong> "פר החטאת <strong>אשר לו"</strong> (ויקרא טז, ו), ומשמע — אשר לו ולא לאחרים, אם כן <strong>מעתה,</strong> אם כך אתה אומר — <strong>אין להן כפרה</strong> כלל! <strong>כשהוא אומר: "יכפר על הכהנים"</strong> (ראה ויקרא טז, לג) — <strong>מצינו</strong> שיש <strong>להן כפרה.</strong>
 ואם כן, <strong>במה הן מתכפרין? מוטב</strong> לומר <strong>שיתכפרו בפרו של אהרן, שהרי הותר מכללו אצל ביתו,</strong> שהרי הפר אינו מכפר רק עליו, אלא גם על ביתו, כלשון הכתוב "וכפר בעדו ובעד ביתו" (ויקרא טז, ו), <strong>ואל יתכפרו בשעיר הנעשה בפנים, שלא הותר מכללו אצל ביתו.</strong>
 <strong>ואם נפשך</strong> (רצונך) <strong>לומר</strong> ולהקשות על ראיה זו — הרי ראיה אחרת, <strong>הרי הוא אומר</strong> בכתובים: "בית ישראל ברכו את ה', <strong>בית אהרן ברכו את ה', בית הלוי ברכו את ה', יראי ה' ברכו את ה' "</strong>(תהלים קלה, יט), הרי זה מלמד שבכלל "וכפר בעדו ובעד ביתו" כל הכהנים כולם, ולאו רק בני משפחתו של הכהן הגדול.
  ושואלים:  <strong>מאן</strong> <small>[מיהו]</small> <strong>תנא</strong> זה ששנה ברייתא זו? <strong>אמר ר' ירמיה:</strong> הרי זה ש<strong>לא כ</strong>דעת <strong>ר' יהודה, דאי</strong> <small>[שאם]</small> כדעת <strong>ר' יהודה,</strong> מה שנאמר שאם אינם מתכפרים בפרו של אהרן אין להם כפרה אינו מתאים לשיטתו. <strong>האמר</strong> <small>[הרי אמר]:</small> <strong>כהנים יש להן כפרה בשעיר המשתלח.</strong> ושואלים: <strong>ומני</strong> <small>[ו</small>שיטת <small>מי היא]?</small> <strong>רבא אמר:</strong> שיטת <strong>ר' שמעון היא,</strong> ש<strong>אמר: כהנים אין להם כפרה בשעיר המשתלח.</strong>
 <strong>אביי אומר: אפילו תימא</strong> <small>[תאמר]</small> ששיטת <strong>ר' יהודה</strong> היא, <strong>הכי קאמר</strong> <small>[כך הוא אומר]:</small> אם אין הכהנים מתכפרים בפרו של אהרן, <strong>מעתה אין להם כפרה בטומאת מקדש וקדשיו?</strong> <strong>כשהוא אומר: "יכפר על הכהנים"</strong> (ויקרא טז, לג) — <strong>מצינו שיש להן כפרה בשאר עבירות</strong> כפי שראינו לעיל, שלשיטת ר' יהודה הושוו גם הכהנים בפסוק זה לכפרה בשעיר המשתלח. <strong>וכמו</strong> ש<strong>מצינו שיש להן כפרה בשאר עבירות, כך יש להן כפרה</strong>
## דף יד.
 <strong>בטומאת מקדש וקדשיו; במה הם מתכפרין? מוטב שיתכפרו בפרו של אהרן שהרי הותר מכללו</strong> בכתוב <strong>אצל ביתו,</strong> שאין כפרתו מיוחדת רק לאהרן, <strong>ואל יתכפרו בשעיר הנעשה בפנים, שהרי לא הותר מכללו.</strong>
 <strong>ואם נפשך לומר</strong> כלומר, אם רצונך להקשות על כך יכול אתה לומר תירוץ אחר — <strong>הרי הוא אומר: "בית אהרן ברכו את ה' "</strong>(תהלים קלה, יט).
 וממשיכים בביאור הברייתא, ושואלים: <strong>ומאי</strong> <small>[ומה]</small> ענינו של <strong>"אם נפשך לומר"?</strong> מה היה הקושי שבשלו הוצרך להוכחה נוספת? ומסבירים: זהו הקושי, <strong>וכי תימא</strong> <small>[ואם תאמר]</small> <strong>"ביתו" כתיב</strong> <small>[נאמר],</small> "וכפר בעדו ובעד ביתו", ולא אחרים! לכן אמר כי הכהנים <strong>כולן קרויין "ביתו", שנאמר: "בית אהרן ברכו את ה'</strong> בית הלוי ברכו את ה' <strong>יראי ה' ברכו את ה' ".</strong>
 ועל מה ששנינו בברייתא "ושחט את שעיר החטאת אשר לעם" — שאין הכהנים מתכפרים בו שואלים: <strong>והאי</strong> <small>[ו</small>הכתוב <small>הזה]</small> <strong>"אשר לעם" להכי</strong> <small>[לכך</small> לדבר זה<small>]</small> <strong>הוא דאתא</strong> <small>[שבא</small> ללמד<small>]?</small> <strong>האי מיבעי ליה</strong> <small>[זה נצרך לו]</small> <strong>דקאמר רחמנא</strong> <small>[שאומרת התורה]:</small> <strong>מ</strong>של ה<strong>עם ליהוי</strong> <small>[שיהיה],</small> ולא משל אהרן עצמו! ודוחים: <strong>ההוא</strong> <small>[אותו</small> דין<small>]</small> <strong>מ"ומאת עדת בני ישראל</strong> יקח שני שעירי עזים וחטאת ואיל אחד לעולה" (ויקרא טז, ה) <strong>נפקא</strong> <small>[יוצא].</small>
 ועוד שואלים על פרט אחר בברייתא: <strong>והאי</strong> <small>[וזה]</small> <strong>"אשר לו" להכי</strong> <small>[לכך</small> לדבר זה<small>]</small> <strong>הוא דאתא</strong> <small>[שבא],</small> לומר שאין הכהנים מתכפרים בפרו של אהרן? <strong>האי מיבעי ליה לכדתניא</strong> <small>[זה נחוץ לו לכמו ששנינו</small> בברייתא<small>]:</small> <strong>משלו הוא מביא ואינו מביא משל צבור.</strong>
 <strong>יכול לא יביא משל צבור,</strong> מפני <strong>שאין הצבור מתכפרין בו</strong> ולכן אין להם קשר אליו, <strong>אבל יביא</strong> את הפר <strong>משל אחיו הכהנים, ש</strong>הרי <strong>אחיו הכהנים</strong> על כל פנים <strong>מתכפרין בו? תלמוד לומר: "אשר לו",</strong> לדייק: משלו ולא משל אחרים. <strong>יכול לא יביא</strong> משל אחרים, <strong>ואם הביא כשר? תלמוד לומר שוב "אשר לו",</strong> לומר ש<strong>הכתוב שנה עליו</strong> ואמר את הדבר הזה פעמיים <strong>לעכב,</strong> שאם אינו עושה כן הרי זה מעכב ומבטל את המעשה!
  ומסבירים כי הברייתא אכן מתבססת על לימוד זה עצמו, ויש להסביר כך: <strong>תנא הכי קא קשיא ליה</strong> <small>[התנא כך היה קשה לו]:</small> <strong>מאי שנא בדעם דלא מכפר</strong> <small>[מדוע שונה</small> הדבר <small>ב</small>שעיר <small>של העם שאינו מכפר</small> לכהנים<small>]?</small> <strong>דלא קא חסרי ביה ממונא</strong> <small>[</small>משום <small>שאין חסרים בו ממון],</small> <strong>דכתיב</strong> <small>[שנאמר]:</small> <strong>"אשר לעם"</strong> ולא משל הכהנים, אולם <strong>ב</strong>של <strong>אהרן נמי לא קא חסרי ביה ממונא</strong> <small>[גם כן אין הם חסרים ממון],</small> שהרי נאמר בו "אשר לו", ולכן אפשר היה לומר שלא יתכפרו משלו! <strong>וקאמר</strong> <small>[ו</small>על כן <small>הוא אמר]:</small> <strong>כולן קרויין "ביתו"</strong> ולכן יתכפרו בשל אהרן, למרות שאינם משלמים עבורו.
 <big>א</big> ושבים לדון בעיקר המחלוקת שבין ר' יהודה ור' שמעון, ושואלים: <strong>בשלמא</strong> <small>[נניח]</small> <strong>ל</strong>דעת <strong>ר' שמעון,</strong> הסבור שהכהנים מתכפרים בפרו של אהרן, <strong>היינו דכתיב</strong> <small>[זהו שנאמר]</small> בפר <strong>תרי</strong> <small>[שני]</small> <strong>וידוין ו</strong>כן זריקת <strong>דם הפר,</strong> לומר שוידוי <strong>חד</strong> <small>[אחד]</small> <strong>כנגד</strong> מה שמכפר על כל ישראל <strong>שעיר הנעשה בפנים, וחד</strong> <small>[ואחד]</small> <strong>כנגד</strong> מה שמכפר על ישראל <strong>שעיר הנעשה בחוץ, וחד</strong> <small>[ואחד]</small> <strong>כנגד</strong> מה שמכפר על ישראל <strong>שעיר המשתלח.</strong>
 <strong>אלא לר' יהודה</strong> שסבור שהכהנים מתכפרים בשאר עבירות בשעיר המשתלח (חוץ מטומאת מקדש וקדשיו), <strong>תרי</strong> <small>[שני]</small> <strong>וידוין</strong> בפר <strong>ודם הפר למה לי? בחד וידוי ודמו סגיא</strong> <small>[בוידוי אחד ובדם</small> ההזייה <small>די</small> לו<small>],</small> אחד כנגד השעיר הנעשה בפנים, ואחד כנגד השעיר הנעשה בחוץ!
  ומשיבים: וידוי  <strong>אחד לו</strong> לאהרן, <strong>ו</strong>וידוי <strong>אחד לביתו</strong> כלומר, לכהנים. <strong>כדתנא דבי</strong> <small>[כמו ששנה</small> החכם <small>מבית</small> מדרשו<small>]</small> של <strong>ר' ישמעאל: כך היא מדת הדין נוהגת</strong> כלומר, כך ראוי להיות, ש<strong>מוטב יבוא זכאי</strong> שכבר נתכפר לו העוון על ידי וידויו <strong>ויכפר על החייב, ואל יבוא חייב</strong> שעדיין לא נתכפר לו <strong>ויכפר על החייב.</strong>
 
 <big>א משנה</big> את האמור בקיצור במשנה בפרק הראשון בידיעות הטומאה שבים ומבארים כאן. <strong>ידיעות הטומאה</strong> הן <strong>שתים שהן ארבע,</strong> כיצד? אם <strong>נטמא וידע</strong> שנטמא, <strong>ונעלמה</strong> (ונשכחה) <strong>ממנו הטומאה</strong> שהוא טמא, <strong>ו</strong>הוא <strong>זכור את הקדש</strong> שיודע שהוא אוכל בשר קודש, הרי זה אופן אחד מארבע ידיעות הטומאה.
  וכן אם <strong>נעלם ממנו</strong> ששכח שהוא אוכל בשר <strong>הקדש ו</strong>אולם <strong>זכור</strong> עדיין <strong>את הטומאה</strong> שנטמא, והרי זה אופן שני מארבע ידיעות הטומאה. או <strong>נעלמו ממנו זה וזה,</strong> ששכח גם את זה וגם את זה, <strong>ו</strong>בכל המקרים הללו <strong>אכל את הקדש ולא ידע, ומשאכל</strong> (לאחר שאכל) <strong>ידע</strong> — <strong>הרי זה</strong> חייב <strong>ב</strong>קרבן <strong>עולה ויורד</strong> (שהקרבן עולה ויורד, בבהמה או עוף, לפי מצבו הכלכלי של החוטא).
  וכן לענין טומאת מקדש: אם <strong>נטמא וידע</strong> שנטמא, <strong>ונעלמה ממנו טומאה,</strong> ששכח שנטמא, <strong>ו</strong>הוא <strong>זכור את המקדש;</strong> או <strong>נעלם ממנו</strong> שהוא מצוי ב<strong>מקדש ו</strong>הוא <strong>זכור את הטומאה;</strong> וכן אם <strong>נעלם ממנו זה וזה,</strong> הטומאה והמקדש, <strong>ונכנס למקדש ולא ידע, ומשיצא ידע</strong> — <strong>הרי זה בעולה ויורד.</strong>
 <big>ב</big> ובענין תחומי המקדש לדין זה של טומאת המקדש, <strong>אחד הנכנס לעזרה</strong> הראשונה שנתקדשה, <strong>ואחד הנכנס לתוספת העזרה,</strong> לשטח שהוסיפו לה לאחר זמן. משום שגם תוספת העזרה מתקדשת בקדושת העזרה, לפי <strong>שאין מוסיפין על העיר ועל העזרות אלא</strong> <strong>ב</strong>הרכב מיוחד של <strong>מלך ונביא, ואורים ותומים, וסנהדרין של שבעים ואחד, ובשתי תודות</strong> (שני קורבנות תודה) <strong>ובשיר</strong> שהיו שרים שם. ומכיון שהדברים נעשים בהרכב השלם ביותר, יש בתוספת זו קדושה כקדושת העזרה עצמה.
 <strong>ו</strong>בפרטי הדברים, <strong>בית דין מהלכין ושתי תודות אחריהן, וכל ישראל אחריהם</strong> כאשר עוד יבוארו פרטי הדברים בגמרא.
## דף יד:
 התודה <strong>הפנימית נאכלת ו</strong>התודה <strong>החיצונה נשרפת</strong> וכאשר יבוארו הדברים לפרטיהם בגמרא. <strong>וכל</strong> תוספת למקדש <strong>שלא נעשית בכל אלו, הנכנס לשם</strong> כשהוא טמא <strong>אין חייב עליה</strong> קרבן (בשוגג) או כרת (במזיד).
 <big>א</big> בתחילה עסקה המשנה במי שנטמא קודם שנכנס למקדש. ומביאים מקרה אחר, במי שקודם כניסתו לעזרה היה טהור ו<strong>נטמא</strong> בהיותו <strong>בעזרה, ו</strong>אחר כך <strong>נעלמה ממנו טומאה וזכור את המקדש</strong> כלומר, זכר שהוא נמצא במקדש, או <strong>נעלם הימנו</strong> שהוא ב<strong>מקדש וזכור הטומאה,</strong> וכן אם <strong>נעלם ממנו זה וזה, ו</strong>בכל אחד ממקרים אלה, אם בזמן שנעלם ממנו <strong>השתחוה</strong> כלפי פנים המקדש <strong>או ששהה</strong> בעזרה זמן <strong>בכדי השתחואה</strong> אף שלא השתחווה בפועל, <strong>או בא לו בארוכה</strong> כלומר, יצא מן המקדש בדרך ארוכה כשאפשר היה לו לקצר את הדרך — הרי זה <strong>חייב</strong> להביא קרבן עולה ויורד. אבל אם יצא מהמקדש <strong>ב</strong>דרך <strong>קצרה</strong> ביותר — <strong>פטור.</strong>
 ומצוה <strong>זו</strong> שצריך לשלח את הטמא מן המקדש <strong>היא מצות עשה שבמקדש</strong> ששנינו בה במסכת הוריות <strong>שאין חייבין עליה</strong> הסנהדרין קרבן (פר העלם דבר), אם שגגו והורו לו בטעות לצאת בארוכה.
 <strong>ואיזו היא מצות עשה שבנדה</strong> ששנינו בה שם <strong>שחייבין עליה</strong> בהוראה? אם <strong>היה משמש עם</strong> אשתו <strong>הטהורה, ואמרה לו</strong> תוך כדי ביאה <strong>"נטמאתי", ופירש</strong> ממנה <strong>מיד</strong> כשאמרה לו כן, ולא המתין עד שלא יהא בקישוי — <strong>חייב, מפני ש</strong>במקרה כזה <strong>יציאתו הנאה לו כביאתו.</strong>
 <big>ב</big> <strong>ר' אליעזר אומר:</strong> נאמר בדיני קרבן עולה ויורד: "או נפש אשר תגע בכל דבר טמא... או בנבלת <strong>שרץ</strong> טמא <strong>ונעלם ממנו"</strong> (ויקרא ה, ב), ויש לדייק: <strong>על העלם</strong> ידיעה שנגע ונטמא ב<strong>שרץ חייב</strong> קרבן עולה ויורד בטומאת מקדש וקדשיו, <strong>ואינו חייב</strong> קרבן <strong>על העלם מקדש.</strong>
 ובדומה לכך <strong>ר' עקיבא אומר:</strong> נאמר <strong>"ונעלם ממנו והוא טמא"</strong> (ויקרא ה, ב) — להדגיש: <strong>על העלם טומאה חייב</strong> קרבן כשנודע לו, <strong>ואינו חייב על העלם מקדש.</strong>
 <strong>ר' ישמעאל אמר: "ונעלם" "ונעלם"</strong> שנאמר <strong>שתי פעמים</strong> באותו כתוב בענין ידיעות הטומאה — הרי זה בא לרבות ו<strong>לחייב</strong> גם <strong>על העלם טומאה ו</strong>גם <strong>על העלם מקדש.</strong>
 <big>ג גמרא</big> שנינו במשנה "ידיעות הטומאה שתים שהן ארבע", <strong>אמר רב פפא לאביי:</strong> וכי <strong>שתים שהן ארבע</strong> הן? הלוא כפי שפירטה המשנה לאחר מכן <strong>שתים שהן שש הויין</strong> <small>[הן],</small> כיצד? <strong>ידיעות הטומאה תחלה וסוף, ידיעות הקודש תחלה וסוף, ידיעות מקדש תחלה וסוף!</strong>
 והשיב לו אביי: <strong>ולטעמיך</strong> <small>[ולשיטתך]</small> שאתה מונה את המקרים השונים שפירטה המשנה, <strong>תמני הויין</strong> <small>[שמונה הן],</small> <strong>דהא איכא</strong> <small>[שהרי יש]</small> ידיעה של <strong>טומאה</strong> של <strong>קודש</strong> בתחילה וסוף, <strong>ו</strong>ידיעה של <strong>טומאה</strong> של <strong>מקדש תחלה וסוף,</strong> שהרי המשנה הזכירה ידיעות טומאה הן בדין הראשון העוסק בקודש, והן בדין השני העוסק במקדש!
  ודחה רב פפא: <strong>הא לא קשיא</strong> <small>[זה אינו קשה],</small> <strong>שם טומאה אחת היא,</strong> שמכל מקום טמא הוא, ונעלם ממנו, ואין לחלק בין טומאת קודש וטומאת מקדש. וחוזרת איפוא השאלה: <strong>מכל מקום שית הויין</strong> <small>[שש הן]!</small>
 <strong>אמר רב פפא</strong> עצמו, שנתן תשובה לשאלתו שלו ואמר: <strong>לעולם תמני הויין</strong> <small>[שמונה הן],</small> שתי ידיעות (תחילה וסוף) של טומאה לענין קודש, שתי ידיעות של טומאה לענין מקדש, שתי ידיעות קודש ושתי ידיעות מקדש. אלא <strong>ארבעי קמייתא דלא מייתן ליה</strong> <small>[ארבע</small> ידיעות <small>ראשונות שאין מביאות אותו]</small> כשלעצמן <strong>לידי קרבן לא קא חשיב</strong> <small>[אינו מונה</small> אותן<small>],</small> שהרי אם לא נודע לו בסוף — אינו מביא קרבן, שהרי אינו יודע שחטא. <strong>ארבעה בתרייתא דמייתן ליה</strong> <small>[ארבע</small> ידיעות <small>אחרונות שמביאות אותו]</small> <strong>לידי קרבן קא חשיב</strong> <small>[מונה אותן].</small>
 <strong>ואיכא דאמרי</strong> <small>[ויש שאומרים]</small> ש<strong>אמר רב פפא</strong> כך: <strong>לעולם תמני הויין</strong> <small>[שמונה הן],</small> <strong>וארבעי קמייתא דליתנהו</strong> <small>[וארבע</small> ידיעות <small>ראשונות שאינן]</small> <strong>בכל התורה כולה קא חשיב</strong> <small>[מונה</small> אותן<small>],</small> שבכל מקום שמביא קרבן על שגגה אינו צריך שתהא לו ידיעה בדבר מתחילה, וכיון שחידוש הן מונה אותן. <strong>ארבעי בתרייתא דאיתנהו</strong> <small>[ארבע אחרונות שישנן]</small> <strong>בכל התורה כולה</strong> כאשר נודע לו לאחר מעשה שחטא — <strong>לא קא חשיב</strong> <small>[אינו מונה</small> אותן<small>].</small>
 <big>ד</big> ומעתה דנים בהגדרה של ידיעת הטומאה שבמשנה. <strong>בעי</strong> <small>[שאל]</small> <strong>רב פפא:</strong> אם <strong>נעלמו ממנו הלכות טומאה, מהו?</strong> האם גם על כך מתחייב קרבן עולה ויורד? ושואלים: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> <strong>דלא ידע</strong> <small>[שאינו יודע]</small> <strong>אי</strong> <small>[אם]</small> <strong>שרץ</strong> <strong>טמא אי</strong> <small>[אם]</small> <strong>צפרדע טמא</strong> — זו אינה נקראת העלמה, <strong>זיל קרי בי רב הוא</strong> <small>[לך קרא</small> מקרא <small>בבית הרב הוא]</small> שהדברים האלו כתובים וידועים לכל, ואין זו העלמה!
  אלא <strong>לעולם</strong> יש לומר ש<strong>ידע ב</strong>עיקר <strong>טומאת שרץ, וכגון</strong> ש<strong>נגע ב</strong>חתיכת שרץ שגודלו רק <strong>כעדשה, ולא ידע</strong> את ההלכה, האם <strong>כעדשה אי</strong> <small>[אם]</small> הוא <strong>מטמא אי</strong> <small>[אם]</small> <strong>לא מטמא,</strong> אם כן <strong>מאי</strong> <small>[מה דינו]?</small> וצדדי השאלה: <strong>כיון דידע</strong> <small>[ש</small>הוא <small>יודע]</small> ש<strong>מטמא שרץ בעולם</strong> (בכלל) — <strong>ידיעה היא, או דלמא</strong> <small>[שמא]</small> <strong>כיון</strong> ש<strong>כעדשה לא ידע אי</strong> <small>[אינו יודע אם]</small> <strong>מטמא אי</strong> <small>[אם]</small> <strong>לא מטמא</strong> — <strong>העלמה היא?</strong> שאלה זו לא נפתרה ונשארה ב<strong>תיקו</strong> <small>[תעמוד].</small>
 ושאלה אחרת הנוגעת להגדרה של ידיעת המקדש <strong>בעי</strong> <small>[שאל]</small> <strong>ר' ירמיה: בן בבל</strong> או מקום אחר <strong>שעלה לארץ ישראל, ונעלם ממנו מקום מקדש,</strong> שלא ידע שזהו המקדש ונכנס לתוכו בטומאה, <strong>מהו?</strong> האם חייב בקרבן?
  ושואלים:  <strong>אליבא דמאן</strong> <small>[לפי שיטת מי</small> הוא שואל<small>]?</small> <strong>אי אליבא</strong> <small>[אם לפי שיטתו]</small> של <strong>ר' עקיבא דבעי</strong> <small>[שמצריך]</small> שתהיה <strong>ידיעה בתחלה</strong> כדי לחייבו בקרבן — <strong>הא לא מחייב</strong> <small>[הרי</small> הוא <small>אינו מחייב]</small> כלל <strong>על העלם מקדש! אי אליבא</strong> <small>[אם לפי שיטתו]</small> של <strong>ר' ישמעאל</strong> ש<strong>מחייב על העלם מקדש</strong> — <strong>הא לא בעי</strong> <small>[הרי אינו מצריך]</small> <strong>ידיעה בתחלה,</strong> ואם כן אין פה שאלה לא לשיטה זו ולא לשיטה זו!
  ומשיבים:  <strong>לא צריכא</strong> <small>[נצרכה]</small> שאלה זו אלא <strong>אליבא</strong> <small>[לפי שיטתו]</small> של <strong>רבי, דבעי</strong> <small>[שמצריך]</small> <strong>ידיעה בתחלה ו</strong>גם <strong>מחייב על העלם מקדש, ואמר</strong> <small>[ו</small>הוא <small>גם אומר]</small> כי <strong>ידיעת בית רבו שמה</strong> (נקראת) <strong>ידיעה,</strong> ואם כן אינו צריך לדעת מתחילה שהמקום המסויים אליו הוא נכנס הוא המקדש, אם כן <strong>מאי</strong> <small>[מה הדין]</small> במקרה זה? האם נאמר: <strong>כיון</strong> ש<strong>ידע דאיכא</strong> <small>[שיש]</small> <strong>מקדש בעולם</strong> — <strong>ידיעה היא, או דלמא</strong> <small>[שמא]</small> <strong>כיון</strong> ש<strong>מקומו</strong> של המקדש <strong>לא ידע ליה</strong> <small>[אינו יודע אותו]</small> — <strong>העלמה היא</strong> ואין היא נחשבת לידיעה? אף שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <big>ה</big> שנינו במשנה: <strong>אחד הנכנס לעזרה</strong> ואחר הנכנס לתוספת העזרה, שאין מוסיפים על העיר ועל העזרות אלא במלך ונביא <strong>וכו'.</strong> ושואלים: <strong>מנא הני מילי</strong> <small>[מנין הדברים הללו]?</small> <strong>אמר רב שימי בר חייא</strong> ש<strong>אמר קרא</strong> <small>[הכתוב]:</small> <strong>"ככל</strong> <strong>אשר אני מראה אותך את תבנית המשכן ואת תבנית כל כליו</strong>
## דף טו.
 <strong>וכן תעשו"</strong> (שמות כה, ט), ומה שנוסף "וכן תעשו" הרי זה מקרא יתר, לומר: כפי שנעשה במשכן כך יש לעשות <strong>לדורות.</strong>
 <strong>מתיב</strong> <small>[מקשה</small> על כך<small>]</small> <strong>רבא</strong> ממה ששנינו בברייתא: <strong>כל הכלים שעשה משה</strong> — <strong>משיחתן</strong> שמשח אותם בשמן המשחה <strong>מקדשתן</strong> להיות כלי קודש, <strong>מכאן ואילך</strong> אין צורך במשיחה כדי לקדשם, אלא <strong>עבודתן מחנכתן,</strong> שעל ידי זה שעושים בהם עבודה פעם ראשונה הם נעשים כלי קודש; <strong>ואמאי</strong> <small>[ומדוע]?</small> <strong>ונימא</strong> <small>[ונאמר]</small> גם כאן: <strong>"וכן תעשו"</strong> — <strong>לדורות!</strong>
 ומשיבים: <strong>שאני התם</strong> <small>[שונה שם],</small> ש<strong>אמר קרא</strong> <small>[הכתוב]</small> במזבח וכליו: <strong>"וימשחם ויקדש אתם"</strong> (במדבר ז, א), ויש כאן הדגשה: <strong>אותם במשיחה ולא לדורות במשיחה.</strong>
 ומקשים: <strong>אימא</strong> <small>[אמור]</small> אחרת: <strong>אותם במשיחה</strong> דווקא, אבל <strong>לדורות או במשיחה או בעבודה! אמר רב פפא, אמר קרא</strong> <small>[הכתוב]:</small> "כלי השרת <strong>אשר ישרתו בם בקדש"</strong> (במדבר ד, יב), <strong>תלאן הכתוב בשירות</strong> (עבודה), שלעתיד העבודה היא המקדשת אותם.
  ושואלים:  <strong>השתא דכתב רחמנא</strong> <small>[עכשיו שכתבה התורה]</small> <strong>"אשר ישרתו",</strong> אם כן המיעוט <strong>"אתם" למה לי?</strong> ומשיבים: <strong>אי לא כתב רחמנא</strong> <small>[אם לא היתה כותבת התורה]</small> <strong>"אתם", הוה אמינא</strong> <small>[הייתי אומר]:</small> <strong>הני הוא</strong> <small>[אלה הם]</small> ש<strong>במשיחה</strong> בלבד מתקדשים, ו<strong>לדורות</strong> צריכים גם <strong>במשיחה ו</strong>גם <strong>בעבודה, דהא כתב</strong> <small>[שהרי נאמר]</small> <strong>"וכן תעשו",</strong> וכוונתו לעשות לדורות, על כן <strong>מיעט רחמנא</strong> <small>[הכתוב]</small> <strong>"אתם",</strong> לומר: <strong>אותם במשיחה ולא לדורות במשיחה.</strong>
 <big>א</big> <strong>ו</strong>עוד שנינו במשנה שמעשה ההקדשה של תוספת העיר והעזרה הוא <strong>בשתי תודות. תנא</strong> <small>[שנה</small> החכם בתוספתא<small>]:</small> <strong>שתי תודות שאמרו</strong> — הכוונה היא <strong>בלחמן</strong> בלחמי התודה, <strong>ולא בבשרן</strong> של קרבנות התודה. ושואלים: <strong>מנהני מילי</strong> <small>[מנין הדברים הללו]?</small> <strong>אמר רב חסדא,</strong> ש<strong>אמר קרא</strong> <small>[הכתוב]</small> בחנוכה של חומת ירושלים בימי עזרא: <strong>"ואעמידה שתי תודת גדולת ותהלכת לימין מעל לחומה"</strong> (נחמיה יב, לא), ונברר:
 <strong>מאי</strong> <small>[מה</small> פירוש<small>]</small> <strong>"גדולת"? אילימא</strong> <small>[אם תאמר]</small> <strong>ממין גדול ממש,</strong> שהביא תודות מן המין הגדול ביותר (שכן לקרבן תודה אפשר להביא גם מן הצאן ומן הבקר) — <strong>נימא</strong> <small>[נאמר]</small> שהיו אלה <strong>פרים! אלא</strong> נאמר כי הכוונה ל<strong>גדולות במינן,</strong> שהיו משובחות בטיבן — על כך יש לתמוה:
 <strong>מי איכא חשיבותא קמי שמיא</strong> <small>[האם יש חשיבות לפני השמים]</small> מה גודל הקרבן? <strong>והתניא</strong> <small>[והרי שנויה</small> משנה<small>]:</small> <strong>נאמר בעולת בהמה "אשה ריח ניחוח"</strong> (ויקרא א, ט), <strong>בעולת העוף</strong> נאמר גם כן <strong>"אשה ריח ניחח"</strong> (ויקרא א יז), וגם <strong>במנחה</strong> נאמר <strong>"אשה ריח ניחח"</strong> (ויקרא ב, ב), ואף על פי שהקרבנות שונים זה מזה בערכם, <strong>מלמד</strong> הדבר <strong>שאחד המרבה</strong> <strong>ואחד הממעיט</strong> הרי זה לריח ניחוח, <strong>ובלבד שיכוין את לבו לאביו שבשמים!</strong>
 <strong>אלא</strong> צריכים לומר כי הכוונה ב"תודות גדולות" ל<strong>גדולה שבתודה,</strong> לגדול בלחמי התודה, <strong>ומאי ניהו</strong> <small>[ומה הוא]?</small> חלק ה<strong>חמץ</strong> שבה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>התודה</strong> (חלק המנחה שבה) <strong>היתה באה מן חמש סאין ירושלמיות</strong> (המידה שנהגה בירושלים) של קמח, <strong>שהן שש</strong> סאים <strong>מדבריות</strong> (המידה הקטנה יותר, שנהגה במדבר, בזמן התורה), <strong>שהן שתי איפות, והאיפה שלש סאין</strong> של מדבריות. ובאותן שתי איפות יש <strong>עשרים עשרון</strong> (עשירית האיפה), <strong>עשרה</strong> עשרונים עושים <strong>לחמץ ועשרה למצה. ובמצה</strong> יש <strong>שלשה מינין: חלות, רקיקין, ורבוכה.</strong> ואם כן נמצא שחלות החמץ הן החלות הגדולות שבתודה, שגדולות פי שלוש מלחמי המצה, ובהן היו מקדשים את תוספת העיר.
 <strong>אמר רמי בר חמא:</strong> מברייתא זאת למדנו כי <strong>אין העזרה מתקדשת אלא בשירי מנחה</strong> כלומר, בחלק המנחה שאוכלים הכהנים, ולא בלחמי תודה, <strong>מאי טעמא</strong> <small>[מה טעם</small> הדבר<small>]?</small> כמו האופן בו מתקדשת <strong>ירושלים, מה ירושלים</strong> — <strong>דבר הנאכל בה</strong> (לחם תודה, הנאכל בכל העיר) הוא ה<strong>מקדשה, אף עזרה</strong> — <strong>דבר הנאכל בה מקדשה.</strong>
 ושואלים: <strong>אטו</strong> <small>[וכי]</small> <strong>לחמי תודה בעזרה מי לא מתאכלי</strong> <small>[האם אינם נאכלים]?</small> <strong>אלא</strong> יש להגדיר את ההשוואה ולומר כך: <strong>כירושלים, מה ירושלים</strong> מתקדשת בלחמי תודה, <strong>דבר הנאכל בה ו</strong>שאם הוא <strong>יוצא ממנה</strong> — <strong>נפסל, אף עזרה</strong> מתקדשת ב<strong>דבר הנאכל בה ו</strong>שאם היה <strong>יוצא ממנה</strong> — <strong>נפסל,</strong> והוא שיירי מנחה, שמנחה אינה מותרת באכילה לכהנים אלא בתוך העזרה.
  ושואלים:  <strong>אי</strong> <small>[אם]</small> אתה למד מחנוכת ירושלים לחנוכת העזרה, יש גם לומר כך: <strong>מה להלן</strong> בקידוש תוספת ירושלים, מדובר בחלה של <strong>חמץ, אף כאן</strong> בקידוש תוספת העזרה יאכל שיירי מנחה של <strong>חמץ!</strong> ותוהים: <strong>ותסברא</strong> <small>[ויכול אתה לסבור כן]?</small> <strong>מנחת חמץ מי איכא</strong> <small>[האם יש]?</small> הרי מנחה היא תמיד מצה!
## דף טו:
 <strong>וכי תימא</strong> <small>[ואם תאמר]</small> ש<strong>מחמיץ להו</strong> <small>[אותם]</small> את ה<strong>שירים</strong> שאוכלים הכהנים <strong>ומקדש בהו</strong> <small>[בהם]</small> את העזרה, <strong>והכתיב</strong> <small>[והרי נאמר]:</small> <strong>"לא תאפה חמץ חלקם"</strong> (ויקרא ו, י), <strong>ואמר ריש לקיש</strong> בפירוש הכתוב: <strong>אפילו חלקם לא תאפה חמץ,</strong> שיש איסור אפילו באפיית חלק מן המנחה חמץ.
  ושואלים: ועדיין  <strong>אלמה</strong> <small>[מדוע]</small> <strong>לא</strong> ניתן לקדש את העזרה במנחה של חמץ? והרי <strong>אפשר</strong> ש<strong>מקדש בשתי הלחם בעצרת</strong> (בחג השבועות) שהם מנחות והם חמץ! ומשיבים: <strong>משום</strong> ש<strong>לא אפשר</strong> לעשות זאת, שכן
 <strong>היכי ניעביד</strong> <small>[כיצד נעשה]?</small> <strong>נבנייה</strong> <small>[נבנה אותו]</small> את חלק העזרה הנוסף <strong>מאתמול</strong> (מערב חג השבועות) <strong>וניקדשיה</strong> <small>[ונקדש אותו]</small> <strong>מאתמול</strong> לפני החג — זה אינו אפשרי, משום ש<strong>שתי הלחם בשחיטת כבשים</strong> שבאים עימם <strong>הוא דקדשי</strong> <small>[הן שמתקדשות],</small> בתוך החג עצמו ולא קודם לכן!
 <strong>נבנייה</strong> <small>[נבנה אותו]</small> <strong>מאתמול וניקדשיה האידנא</strong> <small>[ונקדש אותו היום</small> בעצרת<small>]</small> — <strong>בעינן</strong> <small>[צריכים אנו]</small> <strong>קידוש בשעת הבנין!</strong>
 ואם תאמר: <strong>נבנייה</strong> <small>[נבנה אותו]</small> <strong>ביום טוב ונקדשיה</strong> <small>[ונקדש אותו]</small> <strong>ביום טוב</strong> — <strong>אין בנין מקדש דוחה יום טוב!</strong>
 ואם תאמר: <strong>נשבקה לבתר הכי</strong> <small>[נשאיר</small> את שתי הלחם <small>לאחר מכן]</small> עד לאחר החג, <strong>ונבנייה</strong> <small>[ונבנה אותו]</small> את תוספת המקדש ביום שלאחר החג, <strong>וניקדשיה</strong> <small>[ונקדש אותו]</small> באכילתן למחר — הרי כבר <strong>איפסילא ליה</strong> <small>[נפסלה לו]</small> <strong>בלינה</strong> של מוצאי החג!
  ואם תאמר: <strong>נבנייה ממעלי יומא</strong> <small>[נבנה אותו בערב</small> החג<small>]</small> <strong>ונשייר ביה פורתא</strong> <small>[בו מעט],</small> שאינו בנוי עד שיצא החג, ש<strong>עד קדיש יומא</strong> <small>[שיתקדש היום]</small> כלומר, בזמן שהחג יוצא, <strong>לאלתר נגמריה וניקדשיה</strong> <small>[מיד נגמור אותו ונקדש אותו]</small> קודם שייפסלו שתי הלחם בלינה — דבר זה גם כן אי אפשר, לפי ש<strong>אין בנין בית המקדש</strong> נעשה <strong>בלילה.</strong> וכפי ש<strong>אמר אביי: מנין שאין בנין בית המקדש בלילה? שנאמר: "וביום הקים את המשכן"</strong> (במדבר ט, טו), <strong>ביום</strong> אתה <strong>מקימו, בלילה אין</strong> אתה <strong>מקימו. הלכך</strong> (על כן) <strong>לא אפשר</strong> בשתי הלחם, ולכן עושים זאת דווקא בשיירי מנחה של מצה.
 <big>א</big> שנינו במשנה שקידוש העיר והעזרה נעשה בתהלוכה <strong>ובשיר.</strong> ובענין זה <strong>תנו רבנן</strong> <small>[שנו חכמים]:</small> כך היה הסדר, אומרים <strong>שיר של תודה</strong> ("מזמור לתודה", תהלים ק) <strong>בכנורות ובנבלים ובצלצלים על כל פינה ופינה ועל כל אבן גדולה שבירושלים, ואומר</strong> גם את המזמור: <strong>"ארוממך ה' כי דליתני"</strong> ("מזמור לתודה", תהלים ל), <strong>ו</strong>אומר <strong>שיר של פגעים</strong> (תהלים צא, "יושב בסתר עליון"), <strong>ויש אומרין</strong> שכינויו של מזמור זה הוא <strong>שיר של נגעים.</strong>
 <strong>מאן דאמר</strong> <small>[מי שאומר]</small> שהוא נקרא שיר של <strong>נגעים,</strong> משום <strong>דכתיב</strong> <small>[שנאמר]</small> בו: <strong>"ונגע לא יקרב באהלך"</strong> (תהילים צא י), <strong>ומאן דאמר</strong> <small>[ומי שאומר]</small> שקוראים לו שיר של <strong>פגעים</strong> — <strong>דכתיב</strong> <small>[שנאמר</small> בו<small>]:</small> <strong>"יפל מצדך אלף</strong> ורבבה מימינך אליך לא יגש" (תהילים צא  ז).
 <strong>ואומר</strong> מן הפסוק <strong>"ישב בסתר עליון בצל שדי יתלונן"</strong> (תהילים צא  א) <strong>עד</strong> שמסיים בפסוק <strong>"כי אתה ה' מחסי עליון שמת מעונך"</strong> (תהילים צא  ט), <strong>וחוזר ואומר:  "מזמור לדוד בברחו מפני אבשלום בנו ה' מה רבו צרי"</strong> (תהילים פרק ג) <strong>עד "לה' הישועה על עמך ברכתך סלה"</strong> (תהילים ט) שהוא סוף המזמור.
 מסופר, <strong>ר' יהושע בן לוי אמר להו להני קראי, וגאני</strong> <small>[היה אומר את המקראות האלה, והיה ישן</small> מתוך קריאתם<small>].</small> ושואלים: <strong>היכי עביד הכי</strong> <small>[כיצד עשה כן]?</small> <strong>והאמר</strong> <small>[והרי אמר]</small> <strong>ר' יהושע בן לוי</strong> עצמו: <strong>אסור להתרפאות בדברי תורה!</strong> ומשיבים: <strong>להגן שאני</strong> <small>[שונה</small> הדבר<small>]</small> שהוא רק מגן על עצמו באמירת מקראות אלה מפני נגעים ופגעים, ואינו מתרפא בהם.
  ושואלים:  <strong>ואלא כי</strong> <small>[כאשר]</small> ר' יהושע בן לוי <strong>אמר</strong> שהדבר <strong>אסור</strong> — הרי זה במקרה <strong>דאיכא</strong> <small>[שיש]</small> <strong>מכה</strong> (פצע) והוא אומר פסוקים כדי להתרפא ממנה; אולם <strong>אי דאיכא</strong> <small>[אם</small> במקרה <small>שיש]</small> <strong>מכה</strong> והוא אומר עליה פסוקים, האם זה רק <strong>אסור ותו לא</strong> <small>[ולא עוד]?</small> <strong>והתנן</strong> <small>[והרי שנינו</small> במשנה<small>]:</small> <strong>הלוחש על המכה אין לו חלק לעולם הבא!</strong> ומשיבים: <strong>הא איתמר עלה</strong> <small>[הרי</small> כבר <small>נאמר עליה]</small> שלא מדובר במשנה זו בלוחש סתם, אלא <strong>אמר ר' יוחנן: ברוקק</strong> ואחר כך לוחש אותם פסוקים <strong>שנו,</strong> וטעם הדבר — <strong>לפי שאין מזכירין שם שמים על הרקיקה.</strong>
 <big>ב</big> שנינו במשנה שבסדר ההוספה על העיר והעזרה <strong>בית דין מהלכין ושתי תודות אחריהן</strong> וכל ישראל אחריהם. ושואלים: <strong>למימרא</strong> <small>[האם לומר]</small> ש<strong>בית דין קמי</strong> <small>[לפני]</small> ה<strong>תודה אזלי</strong> <small>[הולכים</small> הם<small>]?</small> <strong>והכתיב</strong> <small>[והרי נאמר]</small> בכתוב שממנו למדנו סדר הקידוש: "ואעמידה שתי תודות... <strong>וילך אחריהם הושעיה וחצי שרי יהודה"</strong> (נחמיה יב, לא— לב)! ומשיבים: <strong>הכי קאמר</strong> <small>[כך הוא אומר]</small> במשנה, כך יש להבין: <strong>בית דין מהלכין, ו</strong>כיצד נעשה הדבר? <strong>שתי תודות מהלכות ובית דין אחריהם.</strong>
 ומבררים: <strong>כיצד</strong> בדיוק, באיזה אופן <strong>מהלכות</strong> התודות? <strong>ר' חייא ור' שמעון ברבי</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: זו כנגד</strong> (ליד) <strong>זו, וחד</strong> <small>[ואחד</small> מהם<small>]</small> <strong>אמר: זו אחר זו. מאן דאמר</strong> <small>[מי שאומר]</small> <strong>זו כנגד זו,</strong> לשיטתו, התודה הנקראת במשנה <strong>הפנימית</strong> היא <strong>הך דמקרבא</strong> <small>[זו</small> מבין השתיים <small>שקרובה]</small> <strong>לחומה. מאן דאמר</strong> <small>[מי שאומר]</small> <strong>זו אחר זו, הפנימית</strong> היא <strong>הך דמקרבא</strong> <small>[זו שקרובה]</small> <strong>לבית דין</strong> כלומר, האחרונה מבין שתיהן, שהרי בית דין הולכים אחר התודות.
  ומנסים להביא ראיה בענין זה, <strong>תנן</strong> <small>[שנינו</small> במשנה<small>]:</small> <strong>הפנימית נאכלת והחיצונה נשרפת. בשלמא למאן דאמר</strong> <small>[נניח</small> לדעת <small>מי שאומר]</small> <strong>זו אחר זו,</strong> וה"פנימית" היא האחרונה מבין שתיהן, <strong>אמטו להכי</strong> <small>[משום כך]</small> <strong>פנימית נאכלת</strong> — <strong>משום דאתיא</strong> <small>[שבאה]</small> <strong>חיצונה קמה</strong> <small>[קודם לה]</small> <strong>וקדשה לה</strong> <small>[ומקדשת אותה]</small> את התוספת, ומעתה הוא מקום קדוש שהתודה ראויה להיאכל בו. <strong>אלא למאן דאמר</strong> <small>[ל</small>דעת <small>מי שאומר]</small> <strong>זו כנגד זו,</strong> הלוא <strong>תרוייהו בהדי הדדי קא מיקדשי</strong> <small>[שתיהן זו יחד עם זו</small> הן <small>מקדשות]!</small> ומדוע הפנימית נאכלת והחיצונה נשרפת?
  ושואלים:  <strong>וליטעמיך</strong> <small>[ולשיטתך],</small> <strong>למאן דאמר</strong> <small>[ל</small>דעת <small>מי שאומר]</small> <strong>זו אחר זו, חדא מי מיקדשא</strong> <small>[אחת מהן</small> בלבד האם היא <small>מקדשת]?</small> <strong>הא</strong> <small>[הרי]</small> <strong>"כל שלא נעשית בכל אלו" תנן</strong> <small>[שנינו]</small> שאינה מתקדשת! <strong>ואפילו למאן דאמר</strong> <small>[ל</small>דעת <small>מי שאומר]</small> כי הכוונה היא <strong>באחת מכל אלו,</strong> ולא בכל הדברים, הרי <strong>הני תרוייהו</strong> <small>[אלה</small> התודות <small>שתיהן]</small> <strong>חדא מצוה</strong> <small>[מצוה אחת]</small> <strong>היא!</strong>
 <strong>אלא אמר ר' יוחנן:</strong>
## דף טז.
 <strong>על פי נביא נאכלת ועל פי נביא נשרפת,</strong> שהנביאים שהיו בזמן הקמת הבית השני הם שאמרו כיצד לעשות, ואין טעם בדבר.
 <big>א</big> שנינו במשנה: <strong>כל</strong> תוספת <strong>שלא נעשית בכל אלו</strong> אין הנכנס לשם כשהוא טמא חייב עליה, שאין קדושתה קדושה גמורה. <strong>איתמר</strong> <small>[נאמר]</small> שחלקו אמוראים בדבר, <strong>רב הונא אמר: "בכל אלו" תנן</strong> <small>[שנינו],</small> שאם לא נעשה אחד מכל אלה אין זה מועיל לקדש, עד שייעשו כולם. <strong>רב נחמן אמר: "באחת מכל אלו" תנן</strong> <small>[שנינו],</small> שדי באחד מן הדברים כדי לקדש קידוש גמור. ומפרטים את השיטות.
 <strong>רב הונא אמר: "בכל אלו" תנן</strong> <small>[שנינו],</small> <strong>קסבר</strong> <small>[סבור הוא]</small> ש<strong>קדושה ראשונה</strong> של המקדש בימי דוד ושלמה <strong>קידשה לשעתה וקידשה לעתיד לבא,</strong> וממילא היה מקום המקדש מקודש גם בימי בית שני, <strong>ועזרא</strong> שקידש שוב את העיר — <strong>זכר</strong> לקידוש ראשון <strong>בעלמא</strong> <small>[בלבד]</small> <strong>הוא דעבד</strong> <small>[שעשה].</small> ולכן אף שלא היו שם אורים ותומים ומלך, מכל מקום השטח כולו קדוש בשלימות. אבל בזמן שרוצים להוסיף שטח חדש שלא היה קדוש מקדושה ראשונה מתחילה — יש צורך בכל אלו ואין להחסיר אחד מהם.
  ואילו <strong>רב נחמן אמר: "באחת מכל אלו" תנן</strong> <small>[שנינו],</small> <strong>קסבר</strong> <small>[סבור הוא]:</small> <strong>קדושה ראשונה קידשה לשעתה ולא קידשה לעתיד לבא, ועזרא קדושי קדיש</strong> <small>[קידש]</small> את המקדש והעזרות <strong>אף על גב</strong> <small>[אף על פי]</small> ש<strong>לא הוו</strong> <small>[היו]</small> <strong>אורים ותומים.</strong> ומכאן, שאן צורך בכל הדברים כדי לקדש.
 <strong>איתיביה</strong> <small>[הקשה לו]</small> <strong>רבא לרב נחמן,</strong> הרי שנינו במשנתנו במפורש: <strong>"כל שלא נעשית בכל אלו".</strong> אמר לו, <strong>תני</strong> <small>[שנה]</small> ותקן: <strong>"באחת מכל אלו".</strong>
 ומביאים ראיה, <strong>תא שמע</strong> <small>[בוא</small> ו<small>שמע],</small> <strong>אבא שאול אומר: שני ביצעין</strong> (ביצות) <strong>היו בהר המשחה</strong> (הר הזיתים), <strong>תחתונה ועליונה, תחתונה נתקדשה בכל אלו</strong> האמורים במשנתנו, בימי הבית הראשון, ויש בה קדושת ירושלים לכל דבר. <strong>עליונה לא נתקדשה בכל אלו, אלא בעולי גולה</strong> (בבל), <strong>שלא במלך ושלא באורים ותומים.</strong>
 <strong>תחתונה שהיתה קדושתה גמורה</strong> — <strong>עמי הארץ נכנסין לשם, ואוכלין שם קדשים קלים</strong> שנאכלים בכל ירושלים, <strong>אבל לא</strong> היו אוכלים שם <strong>מעשר שני,</strong> שהיו נוהגים חומרה בדבר זה. <strong>וחברים</strong> (תלמידי חכמים) <strong>אוכלים שם</strong> גם <strong>קדשים קלים ו</strong>גם <strong>מעשר שני.</strong>
 <strong>עליונה שלא היתה קדושתה גמורה</strong> — <strong>עמי הארץ היו נכנסין שם, ואוכלין שם קדשים קלים אבל לא מעשר שני, וחברים אין אוכלין שם לא קדשים קלים ולא מעשר שני. ומפני מה לא קידשוה,</strong> את הביצה העליונה? <strong>שאין מוסיפין על העיר ועל העזרות אלא במלך ונביא, ואורים ותומים, ובסנהדרין של שבעים ואחד, ובשתי תודות ובשיר.</strong>
 ושואלים: כיון שלא יכלו לעשות הכל כראוי <strong>ולמה קידשוה?</strong> ותוהים על השאלה: <strong>למה קידשוה?! הא</strong> <small>[הרי]</small> <strong>אמרת</strong> ש<strong>לא קידשוה! אלא</strong> כך יש לשאול: <strong>למה הכניסוה</strong> לתוך החומה של העיר? ומשיבים: <strong>מפני ש</strong>מקום <strong>תורפה</strong> (חולשה) <strong>של ירושלים היתה</strong> הפינה הזו, <strong>ונוחה היא ליכבש משם,</strong> ולכן היו צריכים להקיפה בחומה. והרי מכאן מוכח בפירוש שלא כדברי רב נחמן, שאמר שדי באחת מכל אלו כדי לקדש!
   ומשיבים: <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה האם קדושה ראשונה של ירושלים והמקדש קיימת לדורות, ואבא שאול סבור שבטלה הקדושה, וממילא היה צורך בכל אלו. ומה היא אותה מחלוקת? <strong>דתניא</strong> <small>[ששנויה</small> ברייתא<small>],</small> <strong>אמר ר' אליעזר: שמעתי</strong> במסורת, <strong>כשהיו בונין בהיכל</strong> בימי עזרא, <strong>עשו</strong> תחילה <strong>קלעים</strong> (יריעות) כמחיצות <strong>להיכל,</strong> קודם שבנו שם את הבנין מאבנים, <strong>ו</strong>גם עשו <strong>קלעים לעזרות, אלא שבהיכל</strong> היו <strong>בונין מבחוץ</strong> מחוץ לקלעים, <strong>ובעזרות</strong> היו <strong>בונין מבפנים</strong> לקלעים.
 <strong>אמר ר' יהושע: שמעתי, שמקריבין</strong> על המזבח <strong>אף על פי שאין בית</strong> בנוי, ו<strong>אוכלין קדשי קדשים אף על פי שאין קלעים</strong> לעזרה, וכן אוכלים <strong>קדשים קלים ומעשר שני</strong> בירושלים <strong>אף על פי שאין חומה,</strong> והטעם: <strong>מפני שקדושה ראשונה קידשה לשעתה וקידשה לעתיד לבא.</strong> ונדייק מכאן: <strong>לאו</strong> <small>[האם אין]</small> ללמוד אתה <strong>מכלל</strong> הדברים ש<strong>ר' אליעזר</strong> שאמר שהיו שם קלעים <strong>סבר</strong> <small>[סבור]:</small> <strong>לא קידשה לעתיד לבא?</strong> ואם כן מחלוקת תנאים היא.
 <strong>אמר ליה</strong> <small>[לו]</small> <strong>רבינא לרב אשי: ממאי</strong> <small>[ממה]</small> אתה מוכיח זאת? <strong>דלמא דכולי עלמא</strong> <small>[שמא לדעת הכל]</small> <strong>קדושה ראשונה קידשה לשעתה וקידשה לעתיד לבא,</strong> וגם ר' אליעזר סבור כך, <strong>ו</strong>אולם <strong>מר מאי דשמיע ליה קאמר</strong> <small>[חכם זה מה ששמע</small> במסורת <small>אמר],</small> <strong>ומר מאי דשמיע ליה קאמר</strong> <small>[וחכם זה מה ששמע אמר]!</small> <strong>וכי תימא</strong> <small>[ואם תאמר]:</small> <strong>קלעים לר' אליעזר למה לי,</strong> אם קדושה ראשונה נתקדשה גם לעתיד? <strong>לצניעותא בעלמא</strong> <small>[לצניעות בלבד]</small> שאין זה נאה שמקום ההיכל והעזרות יהיו בלא מחיצות!
 <strong>אלא</strong> יש לומר שנחלקו בענין זה של קדושה ראשונה <strong>הני תנאי</strong> <small>[תנאים אלה],</small> <strong>דתניא</strong> <small>[ששנויה</small> ברייתא<small>],</small> בענין הערים המוקפות חומה, שנימנו במשנה במסכת ערכין (לב,א), <strong>אמר ר' ישמעאל בר' יוסי: למה מנו חכמים</strong> דווקא <strong>את אלו</strong> במשנה? <strong>שכשעלו בני הגולה</strong> בימי עזרא <strong>מצאו</strong> את <strong>אלו וקידשום, אבל ראשונות בטלו</strong> מקדושתם <strong>משבטלה הארץ</strong> בחורבן הבית ובגלות; <strong>אלמא קסבר</strong> <small>[מכאן שהוא סבור]</small> ש<strong>קדושה ראשונה קידשה לשעתה ולא קידשה לעתיד לבא.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא, <strong>אמר ר' ישמעאל בר' יוסי: וכי אלו</strong> שנמנו במשנה <strong>בלבד היו? והלא כבר נאמר: "ששים עיר כל חבל ארגב ממלכת עוג בבשן כל אלה ערים בצרות חומה גבהה"</strong> (דברים ג, ד— ה), משמע שהיו הרבה ערים מוקפות חומה בימי יהושע! <strong>אלא למה מנו חכמים את אלו? שכשעלו בני הגולה, מצאו אלו וקידשום.</strong>
 ותוהים: <strong>קידשום השתא</strong> <small>[עכשיו]?</small> <strong>הא אמרינן לקמן דלא צריכא לקדושי</strong> <small>[הרי אומרים אנו בהמשך</small> הברייתא <small>שאין צריך לקדש]!</small> <strong>אלא,</strong> צריך לתקן: <strong>מצאו אלו ומנאום.</strong>
 וממשיכה הברייתא: <strong>ולא אלו בלבד, אלא כל</strong> עיר <strong>שתעלה בידך מסורת מאבותיך ש</strong>היתה <strong>מוקפת חומה מימות יהושע בן נון</strong> — <strong>כל מצו‍ת אלו</strong> של ערי חומה <strong>נוהגות בה, מפני שקדושה ראשונה קידשה לשעתה וקידשה לעתיד לבא.</strong> ואם כן, <strong>קשיא</strong> <small>[קשה]</small> מדברי <strong>ר' ישמעאל בר יוסי</strong> על דברי <strong>ר' ישמעאל בר יוסי,</strong> שדבריו בשתי הברייתות סותרים אלה את אלה!
 ומשיבים: <strong>איבעית אימא</strong> <small>[אם תרצה אמור]:</small> <strong>תרי תנאי אליבא</strong> <small>[שני תנאים</small> שנחלקו <small>לפי שיטתו]</small> של <strong>ר' ישמעאל בר יוסי. איבעית אימא</strong> <small>[אם תרצה אמור]</small> תירוץ אחר: <strong>חדא מינייהו</strong> <small>[</small>ברייתא <small>אחת מהן]</small> <strong>ר' אלעזר בר יוסי אמרה,</strong> ולא ר' ישמעאל אחיו. <strong>דתניא</strong> <small>[ששנויה</small> ברייתא<small>],</small> <strong>ר' אלעזר בר יוסי אומר:</strong> הכתוב בענין בתי ערי חומה <strong>"אשר לוא חמה"</strong> (ויקרא כה, ל), שכתוב בו "לא" בא', וקוראים "לו" בו', בא ללמד: <strong>אף על פי שאין לו עכשיו</strong> חומה <strong>והיה לו קודם לכן,</strong> שלדעתו אף על פי שאין חומה עכשיו קדושה ראשונה לא בטלה. ומסתבר שהברייתא האחרונה — כשיטתו היא.
## דף טז:
 <big>א</big> שנינו במשנה: <strong>נטמא בעזרה ונעלמה ממנו טומאה וכו'.</strong> ושואלים: <strong>טומאה בעזרה, מנלן</strong> <small>[מנין לנו]?</small> מנין שמתחייב גם על טומאה שכזו אם אינו יוצא מהעזרה, ולא רק כאשר נכנס לעזרה כשהוא כבר טמא? <strong>אמר ר' אלעזר, כתוב אחד אומר: "את משכן ה' טמא"</strong> (במדבר יט, יג), <strong>וכתוב אחד</strong> באותה פרשה עצמה <strong>אומר: "כי את מקדש ה' טמא"</strong> (במדבר יט כ), והפסוק השני, <strong>אם אינו ענין לטומאה</strong> (למי שנטמא) <strong>שבחוץ</strong> לפני שנכנס למקדש, שזו כבר נאמרה בפסוק הקודם, <strong>תנהו ענין לטומאה ש</strong>נטמא בהיותו <strong>בפנים.</strong>
 ושואלים: <strong>וקראי מיתרי</strong> <small>[ו</small>כי <small>הפסוקים</small> הללו <small>מיותרים]</small> ודי היה באחד מהם? <strong>הא מיצרך צריכי</strong> <small>[הרי נחוצים</small> הם<small>]!</small> <strong>דתניא</strong> <small>[ששנויה</small> ברייתא<small>],</small> <strong>ר' אלעזר אומר: אם נאמר "משכן" למה נאמר "מקדש"? ואם נאמר "מקדש" למה נאמר "משכן"?</strong> ומשיב: <strong>אילו נאמר "משכן" ולא נאמר "מקדש", הייתי אומר: על</strong> טומאת <strong>משכן יהא חייב,</strong> <strong>שהרי</strong> המשכן מקודש בעצמו שהוא <strong>משוח בשמן המשחה, ועל מקדש</strong> שלא נמשח בשמן המשחה <strong>לא יהא חייב. ואם נאמר "מקדש" ולא נאמר "משכן", הייתי אומר: על מקדש יהא</strong> אדם הנכנס בטומאה <strong>חייב, שהרי קדושתו קדושת עולם, ועל משכן לא יהא חייב</strong> על כך לפי שקדושתו לא היתה אלא לזמנו, <strong>לכך</strong> <strong>נאמר "משכן", לכך נאמר "מקדש"!</strong>
 ומשיבים: <strong>ר' אלעזר</strong> לא מייתור הפסוקים למד, אלא משינוי הלשון, <strong>הכי קא קשיא ליה</strong> <small>[</small>ו<small>כך היה קשה לו]:</small> <strong>מכדי</strong> <small>[הואיל]</small> ו<strong>משכן איקרי</strong> <small>[נקרא]</small> <strong>"מקדש", ו</strong>גם <strong>מקדש איקרי</strong> <small>[נקרא]</small> <strong>"משכן",</strong> אם כן <strong>נכתוב</strong> <small>[שיכתוב]</small> <strong>או אידי ואידי</strong> <small>[זה וזה]</small> בשני המקראות הללו <strong>"מקדש" או אידי ואידי</strong> <small>[זה וזה]</small> <strong>"משכן", "משכן" ו"מקדש"</strong> בשינוי הלשון <strong>למה לי? שמע מינה תרתי</strong> <small>[למד מכאן שני</small> דברים<small>]</small> הן שגם על טומאה שנטמא בפנים מתחייב, והן שהדבר מתייחס גם למשכן וגם למקדש.
  ומתקשים:  <strong>בשלמא</strong> <small>[נניח]</small> <strong>מקדש איקרי</strong> <small>[נקרא]</small> <strong>"משכן", דכתיב</strong> <small>[שנאמר]:</small> <strong>"ונתתי משכני בתוככם"</strong> (ויקרא כו, יא), <strong>אלא משכן דאיקרי</strong> <small>[שנקרא]</small> <strong>"מקדש" מנלן</strong> <small>[מנין לנו]?</small> <strong>אילימא מדכתיב</strong> <small>[אם תאמר ממה שנאמר]:</small> <strong>"ונסעו הקהתים נשאי המקדש"</strong> (במדבר י, כא), ושם הרי מדובר על המשכן — אולם הפסוק <strong>ההוא בארון כתיב</strong> <small>[נאמר],</small> ו"המקדש" שם אין כוונתו למשכן אלא לדבר המקודש, שהוא ארון הקודש! <strong>אלא מהכא</strong> <small>[מכאן</small> מפסוק זה<small>],</small> שנאמר: <strong>"ועשו לי מקדש ושכנתי בתוכם"</strong> (שמות כה, ח), <strong>וכתיב</strong> <small>[ונאמר]</small> מיד אחר כך: <strong>"ככל אשר אני מראה אותך את תבנית המשכן"</strong> (במדבר י ט).
 <big>ב</big> שנינו במשנה: <strong>והשתחוה או ששהה כדי השתחואה. אמר רבא: לא שנו אלא שהשתחוה</strong> בהיותו במקדש <strong>כלפי פנים</strong> המקדש, שזו אכן נקראת השתחואה, שהרי משתחוה בדרך הנכונה, <strong>אבל</strong> אם <strong>השתחוה כלפי חוץ,</strong> אין זו עצמה נקראת השתחואה, ואז אם <strong>שהה</strong> במקדש משך זמן השתחואה — <strong>אין</strong> <small>[כן],</small> חייב, <strong>לא שהה</strong> — <strong>לא.</strong>
 <strong>איכא דמתני לה אסיפא</strong> <small>[יש ששונים</small> את דברי רבא <small>על סופה</small> של המשנה<small>]:</small> <strong>או ששהה בכדי השתחואה,</strong> ויש לדייק: <strong>מכלל</strong> ש<strong>השתחואה גופה בעיא</strong> <small>[עצמה צריכה]</small> <strong>שהייה,</strong> ולא די בעצם המעשה. ועל כך <strong>אמר רבא: לא שנו אלא שהשתחוה כלפי חוץ,</strong> אז מתחייב אם שהה כשיעור השתחואה, <strong>אבל כלפי פנים</strong> — <strong>אף על גב</strong> <small>[אף על פי]</small> ש<strong>לא שהה</strong> — מתחייב, <strong>והכי קאמר</strong> <small>[וכך הוא אומר]:</small> <strong>השתחוה כלפי פנים, או ששהה כדי השתחואה בהך</strong> <small>[בזו]</small> ה<strong>השתחואה</strong> ש<strong>כלפי חוץ</strong> — <strong>חייב.</strong>
 ושואלים: <strong>היכי דמי</strong> <small>[כיצד היא</small> בדיוק<small>]</small> <strong>השתחואה דאית</strong> <small>[שיש]</small> <strong>בה שהייה, והיכי דמי</strong> <small>[וכיצד היא]</small> <strong>השתחואה דלית</strong> <small>[שאין]</small> <strong>בה שהייה?</strong> ומשיבים: <strong>דלית</strong> <small>[שאין]</small> <strong>בה שהייה —</strong> <strong>זו כריעה בעלמא</strong> <small>[בלבד]</small> <strong>היא,</strong> שמכופף את חלק גופו העליון. <strong>דאית</strong> <small>[שיש]</small> <strong>בה שהייה</strong> — היא השתחואה שיש עימה <strong>פישוט ידים ורגלים</strong> על הארץ.
  ושואלים:  <strong>וכמה</strong> הוא <strong>שיעור</strong> אותה <strong>שהייה? פליגי</strong> <small>[נחלקו]</small> <strong>בה ר' יצחק בר נחמני וחד דעימיה</strong> <small>[ו</small>חכם <small>אחד שעימו],</small> <strong>ומנו</strong> <small>[ומי הוא</small> זה<small>]?</small> <strong>ר' שמעון בן פזי; ואמרי לה</strong> <small>[ויש אומרים]</small> את המסורת באופן זה: <strong>ר' שמעון בן פזי וחד דעימיה</strong> <small>[ואחד שעימו]</small> שנחלק איתו, <strong>ומנו</strong> <small>[ומי הוא]?</small> <strong>ר' יצחק בר נחמני; ואמרי לה</strong> <small>[ויש אומרים]</small> שהיה האיש השני <strong>ר' שמעון בר נחמני; חד</strong> <small>[אחד</small> מהם<small>]</small> <strong>אמר: כמימריה דהאי פסוקא</strong> <small>[כ</small>משך זמן <small>אמירתו של פסוק זה],</small> <strong>וחד</strong> <small>[ואחד</small> מהם<small>]</small> <strong>אמר: כ</strong>זמן שאומרים <strong>מ"ויכרעו"</strong> שבאמצע אותו פסוק <strong>לסיפא</strong> <small>[לסופו].</small> ומהו הפסוק? <strong>"וכל בני ישראל ראים ברדת האש וכבוד ה' על הבית, ויכרעו אפים ארצה על הרצפה וישתחוו והודות לה' כי טוב כי לעולם חסדו"</strong> (דברי הימים ב ז, ג).
  ובענין זה מביאים מה ש<strong>תנו רבנן</strong> <small>[שנו חכמים]:</small> <strong>קידה</strong> האמורה בכל מקום היא <strong>על אפים</strong> כלומר, שמכופף את קומתו עד שנוגע בפניו בארץ, <strong>וכן הוא אומר: "ותקד בת שבע אפים ארץ"</strong> (מלכים א א, לא). <strong>כריעה</strong> היא <strong>על ברכים, וכן הוא אומר: "מכרע על ברכיו"</strong> (מלכים א ח, נד). <strong>השתחואה</strong> — <strong>זו פישוט ידים ורגלים</strong> על הארץ, <strong>וכן אומר: "הבוא נבוא אני ואמך ואחיך להשתחות לך ארצה"</strong> (בראשית לז, י) כלומר, שהשתחוואה היא כשנמצא כל כולו שטוח על הארץ.
 <big>ג</big> <strong>בעי</strong> <small>[שאל]</small> <strong>רבא:</strong> האם <strong>צריך שהייה למלקות</strong> שאם התרו בו שלא יישאר בעזרה, האם רק אם נשאר שם כדי השתחויה הריהו מתחייב במלקות, <strong>או אין צריך שהייה למלקות,</strong> והריהו מתחייב מיד במלקות? וצדדי השאלה: <strong>לקרבן גמירי</strong> <small>[למדנו]</small> שצריך <strong>שהייה, למלקות לא גמירי</strong> <small>[למדנו]</small> שצריך <strong>שהייה</strong>
## דף יז.
 <strong>או דלמא</strong> <small>[שמא]</small> <strong>ב</strong>כל טומאת <strong>פנים גמירי</strong> <small>[למודים</small> אנו במסורת<small>]</small> דין <strong>שהייה, לא שנא</strong> <small>[אינו שונה]</small> <strong>ל</strong>ענין <strong>קרבן ולא שנא</strong> <small>[ואינו שונה]</small> <strong>ל</strong>ענין <strong>מלקות?</strong> שאלה זו לא נפתרה, ונשארה ב<strong>תיקו</strong> <small>[תעמוד]</small> השאלה במקומה.
 <big>א</big> <strong>בעי</strong> <small>[שאל]</small> <strong>רבא:</strong> טמא ש<strong>תלה עצמו באויר עזרה</strong> כשיעור השתחוואה, <strong>מהו</strong> דינו? וצדדי השאלה: <strong>כי גמירי</strong> <small>[כאשר למדו,</small> קיבלו במסורת<small>]</small> דין <strong>שהייה</strong> הרי זה באשר ל<strong>שהייה</strong> שהיא <strong>בת השתחואה</strong> שאפשר לו להשתחוות, אבל זו <strong>דלאו</strong> <small>[שאינה]</small> <strong>בת השתחואה,</strong> שהרי אינו יכול להשתחוות בעודו תלוי באוויר — <strong>לא גמירי</strong> <small>[למדו]</small> חיוב על כך. <strong>או דלמא</strong> <small>[שמא]</small> לגבי טומאה <strong>בפנים שהייה גמירי</strong> <small>[למדו],</small> <strong>לא שנא</strong> <small>[אינו שונה]</small> שהייה <strong>בת השתחואה ולא שנא דלאו</strong> <small>[ואינו שונה</small> זו <small>שאינה]</small> <strong>בת השתחואה?</strong> אף שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 ועוד בעניינים אלו <strong>בעי</strong> <small>[שאל]</small> <strong>רב אשי: טימא עצמו במזיד, מהו</strong> הדין לענין שהייה במקדש? וצדדי השאלה: האם דווקא לגבי מי שנטמא <strong>באונס גמירי</strong> <small>[למדו,</small> קיבלו במסורת<small>]</small> דין <strong>שהייה,</strong> ואולם לענין מי שנטמא <strong>במזיד לא גמירי</strong> <small>[למדו]</small> דין <strong>שהייה. או דלמא</strong> <small>[שמא]</small> <strong>ב</strong>כל טומאת <strong>פנים גמירי</strong> <small>[למדו]</small> <strong>שהייה, לא שנא</strong> <small>[אינו שונה]</small> היה זה <strong>באונס ולא שנא</strong> <small>[ואינו שונה]</small> היה זה <strong>במזיד?</strong> אף שאלה זו לא נפתרה ונשארה ב<strong>תיקו</strong> <small>[תעמוד].</small>
 ועוד <strong>בעי</strong> <small>[שאל]</small> <strong>רב אשי: נזיר</strong> השוהה <strong>בקבר</strong> (בית הקברות), שאסור לנזיר להיטמא בטומאת המת, האם <strong>בעי</strong> <small>[צריך]</small> <strong>שהייה</strong> כדי <strong>ל</strong>התחייב <strong>מלקות</strong> על האיסור שעובר בו, <strong>או אינו צריך?</strong> וצדדי השאלה: האם נאמר כי <strong>בפנים</strong> בבית המקדש <strong>גמירי</strong> <small>[למודים</small> אנו<small>]</small> דין <strong>שהייה, בחוץ לא גמירי</strong> <small>[אין למודים]</small> דין <strong>שהייה,</strong> ומיד מתחייב. <strong>או דלמא</strong> <small>[שמא]</small> <strong>ב</strong>דבר טומאה שבא ב<strong>אונס גמירי</strong> <small>[למודים</small> אנו<small>]</small> דין <strong>שהייה, לא שנא</strong> <small>[אינו שונה]</small> <strong>בפנים ולא שנא</strong> <small>[ואינו שונה]</small> <strong>בחוץ?</strong> שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה. 
 <big>ב</big> שנינו במשנה: <strong>בא לו בארוכה</strong> — <strong>חייב, בקצרה</strong> — <strong>פטור וכו'. אמר רבא: קצרה שאמרו</strong> שפטור עליה, לאו דווקא שיוצא מיד, אלא <strong>אפילו</strong> הולך בה <strong>עקב בצד גודל</strong> (בפסיעות קטנות ביותר), <strong>ואפילו</strong> הולך שם <strong>כל היום כולו.</strong>
 <strong>בעי</strong> <small>[שאל]</small> <strong>רבא: שהיות</strong> שלא שהה כשיעור השתחוואה, אלא שהה פחות מזה, ושוב חזר ושהה מעט, <strong>מהו שיצטרפו?</strong> ושואלים: <strong>ותיפשוט ליה מדידיה</strong> <small>[ותפתור לו</small> את הבעיה הזו <small>משלו]</small> ממי שהלך לאט, שהרי אדם זה שוהה בתוך כדי הליכה כזו! ומשיבים: <strong>התם</strong> <small>[שם]</small> מדובר <strong>ב</strong>ש<strong>לא שהה</strong> כלל, אלא כל הזמן הוא הולך, ואילו רבא שואל במי שמפסיק בהליכתו ושוהה.
 <strong>בעא מיניה</strong> <small>[שאל אותו]</small> <strong>אביי מרבה</strong> שאלה הפוכה מזו של רבא: אם <strong>בא לו בארוכה,</strong> אבל שהה בדרכו רק <strong>שיעור</strong> יציאה <strong>קצרה,</strong> <strong>מהו?</strong> האם <strong>שיעור</strong> זמן מסויים <strong>גמירי</strong> <small>[למודים</small> אנו במסורת<small>],</small> <strong>וכי</strong> <small>[וכאשר]</small> <strong>בא לו בארוכה שיעור קצרה</strong> — <strong>פטור. או דלמא</strong> <small>[שמא]</small> <strong>דוקא גמירי</strong> <small>[למודים</small> אנו<small>]:</small> <strong>בארוכה</strong> — <strong>חייב, בקצרה</strong> — <strong>פטור? אמר ליה</strong> <small>[לו]:</small> במקרה זה <strong>לא נתנה ארוכה להדחות אצלו,</strong> ובכל אופן שילך בה, ואפילו עשה אותה בריצה, חייב.
 <strong>מתקיף לה</strong> <small>[מקשה על כך]</small> <strong>ר' זירא: אלא</strong> הלכה זו <strong>דקיימא לן</strong> <small>[שמוחזקת בידינו]</small> ש<strong>טמא ששימש</strong> שעבד במקדש, שדינו <strong>במיתה</strong> בידי שמים, <strong>היכי משכחת לה</strong> <small>[כיצד אתה מוצא אותה]?</small> <strong>אי דלא</strong> <small>[אם שלא]</small> <strong>שהה</strong> שם כדי השתחוויה — <strong>היכי עביד</strong> <small>[כיצד עשה]</small> <strong>עבודה</strong> בפרק זמן קצר כל כך? <strong>אי</strong> <small>[אם]</small> ש<strong>שהה</strong> שם — <strong>בר</strong> <small>[בן]</small> <strong>כרת הוא,</strong> ודינו חמור ממיתה בידי שמים!
 <strong>אי אמרת בשלמא שיעורא גמירי</strong> <small>[נניח</small> <small>אם אתה אומר</small> ש<small>שיעור</small> זמן <small>למדו</small> במסורת<small>],</small> ואם לא שהה כדי השתחוואה והליכה בדרך הקצרה — פטור, <strong>משכחת לה</strong> <small>[מוצא אתה אותו]</small> מקרה שמשמש בטומאה בלא לעבור על כרת — <strong>דאניס נפשיה</strong> <small>[</small>במקרה <small>שדוחק עצמו]</small> ועובר במרוצה <strong>ב</strong>דרך ה<strong>קצרה ועבד</strong> <small>[ועושה]</small> <strong>עבודה,</strong> ששיעור הזמן שהיה במקדש היה רק כשיעור הדרך הקצרה, שאינו חייב עליו כרת, ולכן נידון רק על מה שעבד עבודה בטומאה.
## דף יז:
 <strong>אלא אי אמרת</strong> <small>[אם אתה אומר]</small> ש<strong>דוקא גמירי</strong> <small>[בדקדוק למדו</small> במסורת<small>]</small> וכל ההולך בקצרה ושוהה כדי השתחוואה חייב, גם אם לא חרג מזמן ההליכה של הדרך הקצרה, <strong>היכי משכחת לה</strong> <small>[כיצד אתה מוצא אותה]</small> אפשרות זו?
 <strong>אמר אביי: מאי קושיא</strong> <small>[מה הקושיה</small> בדבר<small>]?</small> <strong>משכחת לה</strong> <small>[מוצא אתה אותה]</small> <strong>כגון שבא</strong> יצא מן המקדש <strong>בקצרה</strong> אבל תוך כדי יציאתו <strong>הפך בצינורא</strong> (כעין מזלג) את אחד מאברי הקרבן על המזבח. <strong>וכ</strong>דברי <strong>רב הונא,</strong> ש<strong>אמר רב הונא: זר</strong> (שאינו כהן) <strong>שהפך בצינורא</strong> את אברי הקרבנות שעל המזבח — <strong>חייב מיתה</strong> משום שהוא כמקטיר את הקרבנות, שהיא עבודת כהן.
  ומבררים: ל<strong>גופא</strong> <small>[גופה]</small> של הלכה זו ש<strong>אמר רב הונא</strong> ש<strong>זר שהפך בצינורא חייב מיתה, היכי דמי</strong> <small>[כיצד בדיוק מדובר]?</small> <strong>אי דלא הפך לה לא מיעכלי</strong> <small>[אם</small> במקרה <small>שלולא היה הופך אותה לא היו מתעכלים</small> האיברים<small>]</small> — <strong>פשיטא</strong> <small>[פשוט]</small> שחייב על כך, שהרי מה שעשה היא עבודה של הקטרה! <strong>ואי דלא הפך בהו נמי מיעכלי</strong> <small>[ואם</small> במקרה <small>ש</small>גם אם <small>לא היה הופך אותם גם כן היו מתעכלים</small> האיברים<small>]</small> — <strong>מאי קא עביד</strong> <small>[מה הוא פועל</small> במה שעשה<small>],</small> שהרי גם ללא מעשהו היו מתעכלים האיברים?
  ומשיבים:  <strong>לא צריכא</strong> <small>[נצרכה]</small> הלכה זו אלא במקרה <strong>דאי לא הפך בהו מיעכלי בתרתי שעי</strong> <small>[שאם לא היה הופך בהם היו מתעכלים בשתי שעות],</small> <strong>והשתא מיעכלי בחד שעתא</strong> <small>[ועכשיו</small> על ידי מעשהו הם <small>מתעכלים בשעה אחת</small> בלבד<small>],</small> <strong>והא קא משמע לן</strong> <small>[ו</small>דבר <small>זה משמיע לנו],</small> ש<strong>כל קרובי</strong> <small>[קירוב]</small> <strong>עבודה,</strong> שגורם לה שתיעשה מהר יותר, אף היא <strong>עבודה היא.</strong>
 <big>א</big> ושבים אל הענין הכללי של הטמא שנכנס למקדש, ומביאים מה ש<strong>אמר ר' אושעיא: בעינא דאימא מילתא, ומסתפינא מחבריא</strong> <small>[רוצה אני לומר דבר, וחושש אני מן החברים</small> שיקשו עלי<small>].</small> ומהו אותו שרצה להשמיעו? <strong>הנכנס לבית המנוגע</strong> בנגע צרעת, שנאמר בתורה שהוא טמא, אם נכנס <strong>דרך אחוריו,</strong> כאשר גבו נכנס תחילה לבית, <strong>ואפילו</strong> נכנס כל הגוף <strong>כולו</strong> בדרך זו <strong>חוץ מחוטמו</strong> שנשאר מחוץ לבית — הרי הוא <strong>טהור, דכתיב</strong> <small>[שנאמר]:</small> <strong>"והבא אל הבית...</strong> יטמא עד הערב" (ויקרא יד, מו), לומר <strong>דרך ביאה אסרה</strong> (כלומר, טימאה) <strong>תורה.</strong>
 <strong>ומסתפינא מחבריא</strong> <small>[וחושש אני מן החברים],</small> שיכולים להקשות עליה כך: <strong>אי הכי</strong> <small>[אם כך]</small> שהדבר תלוי בדרך הביאה, אם נכנס <strong>כולו נמי</strong> <small>[גם כן]</small> היה צריך להיות טהור! <strong>אמר רבא:</strong> יש להשיב על קושיה זו ולומר שאם היה נכנס לשם <strong>כולו</strong> באופן זה, הריהו נטמא משום שהוא <strong>לא גרע</strong> <small>[אינו פחות]</small> <strong>מכלים שבבית</strong> המנוגעים שהם טמאים, <strong>דכתיב</strong> <small>[שנאמר]:</small> "ופינו את הבית... <strong>ולא יטמא כל אשר בבית"</strong> (ויקרא יד לו).
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]</small> כשיטתו של ר' אושעיא, שבמקום בו נזכרת ביאה, מדובר דווקא בדרך ביאה: <strong>גגין הללו</strong> שהיו בעזרה על גבי הלשכות — <strong>אין אוכלין שם קדשי קדשים, ואין שוחטין שם קדשים קלים,</strong> לפי שאין בגגות הללו קדושת עזרה. <strong>וטמא שנכנס דרך גגין להיכל</strong> — <strong>פטור,</strong> <strong>שנאמר</strong> באשה שנטמאה: <strong>"ואל המקדש לא תבא"</strong> (ויקרא יב, ד), לומר: <strong>דרך ביאה</strong> בדרך הרגילה שבאים למקדש <strong>אסרה תורה,</strong> ולפיכך הנכנס למקדש בטומאה שלא כדרך שרגילים לבוא — אינו חייב. ומכאן יש ללמוד גם לענין בית המנוגע, שנאמרה בו ביאה — שרק הנכנס אל הבית דרך ביאה נטמא, וכדברי רב אושעיא.
 <big>ב</big> שנינו במשנה: <strong>זו היא מצות עשה שבמקדש שאין חייבין עליה וכו'.</strong> ושואלים: <strong>היכא קאי</strong> <small>[היכן הוא עומד]</small> כלומר, לאיזה ענין מתייחס התנא בדבריו <strong>דקאמר</strong> <small>[שהוא אומר]</small> <strong>"זו היא"</strong> ובשונה מהלכה אחרת שאינה כן? שהרי לא הזכיר כלל ענין חיוב נוסף בזה! ומשיבים: <strong>התם קאי</strong> <small>[שם</small> הוא <small>עומד],</small> במה ששנינו במסכת הוריות: <strong>אין חייבין</strong> בית דין הגדול להביא פר חטאת על שגגתם, אם הורו בית דין הגדול בטעות <strong>על עשה ועל לא תעשה שב</strong>טומאת <strong>מקדש, ו</strong>כן
 <strong>אין</strong> אנשים שיש להם ספק אם חטאו בשגגה <strong>מביאין אשם תלוי על עשה ועל לא תעשה שבמקדש,</strong> משום שאין דינים אלה שייכים אלא בעבירה שמביאים על שגגתה קרבן חטאת קבוע, ולא קרבן עולה ויורד כמו שהוא בעבירות אלו.
 <strong>אבל חייבין</strong> הציבור להביא פר חטאת אם שגגו בית הדין הגדול בהוראה <strong>על עשה ועל לא תעשה שבנדה, ומביאין</strong> אנשים שיש להם ספק <strong>אשם תלוי על עשה ועל לא תעשה שבנדה.</strong>
 <strong>וקאמר</strong> <small>[ו</small>על כך <small>הוא אומר]</small> במשנתנו: המצוה על הטמא לצאת מן המקדש <strong>זו היא מצות עשה שבמקדש שאין חייבין עליה,</strong> אם הורו בית הדין שאין צורך לצאת מיד. <strong>ואיזו היא מצות עשה שבנדה</strong> שדומה לזו שבמקדש, <strong>שחייבין עליה?</strong> הרי זה במקרה ש<strong>היה משמש עם הטהורה, ואמרה לו "נטמאתי" ופירש מיד</strong> — ש<strong>חייב, מפני שיציאתו</strong> היא <strong>הנאה לו כביאתו.</strong>
 <big>ג</big> ובבירור פרטי ענין זה של פרישה מאשה שנטמאה <strong>איתמר</strong> <small>[נאמר]</small> שדנו אמוראים, <strong>אביי אמר משמיה</strong> <small>[משמו]</small> של <strong>ר' חייא בר רב: חייב שתים</strong> (שתי חטאות) על שגגה זו. <strong>וכן אמר רבא אמר רב שמואל בר שבא אמר רב הונא: חייב שתים, חדא</strong> <small>[אחת]</small> חייב על ה<strong>כניסה</strong> (שבא עליה מתחילה) <strong>וחדא</strong> <small>[ואחת]</small> על ה<strong>פרישה</strong> שפרש מיד.
 <strong>הוי</strong> <small>[היה</small> עוסק, מתקשה<small>]</small> <strong>בה רבה: במאי</strong> <small>[במה]</small> מדובר? <strong>אילימא</strong> <small>[אם תאמר]</small> שהיה זה <strong>סמוך לוסתה</strong> לזמן שבו היא עתידה לראות דם נידה, ובכל זאת בא עליה, <strong>ובמאן</strong> <small>[ובמי]</small> מדובר? <strong>אילימא</strong> <small>[אם תאמר]</small> שמדובר <strong>בתלמיד חכם,</strong> הרי <strong>בשלמא</strong> <small>[נניח]</small> על ה<strong>כניסה ליחייב</strong> <small>[שיהיה חייב]</small> קרבן חטאת משום שהיה זה בשוגג, <strong>קסבר</strong> <small>[סבור היה]:</small> <strong>יכולני לבעול</strong> לפני שתתחיל הוסת, <strong>אלא</strong> על ה<strong>פרישה אמאי ליחייב</strong> <small>[מדוע</small> הוא <small>חייב]</small> בחטאת? הרי <strong>מזיד הוא</strong> כיון שהוא תלמיד חכם, ויודע שבמקרה שכזה אסור לו לפרוש מיד, ואין חטאת באה על המזיד!
## דף יח.
 <strong>ואי</strong> <small>[ואם]</small> <strong>בעם הארץ</strong> מדובר, שאינו יודע שאסור לבוא על אשתו סמוך לזמן וסתה, וגם אינו יודע שאסור לו לפרוש מיד במקרה שנטמאה בזמן תשמיש, אם כן <strong>אידי ואידי</strong> <small>[זה וזה]</small> כניסתו ויציאתו נחשבות שגגה אחת, כיון שלא נודע לו שעבר עבירה קודם שעבר את העבירה השניה, והרי זה כמי ש<strong>אכל שני זיתי חלב בהעלם</strong> (חוסר ידיעה) <strong>אחד הוא,</strong> שאינו חייב אלא קרבן חטאת אחד. שהרי אף כאן, הגם שהיו שני מעשים המחייבים חטאת (כניסה ויציאה), הלוא היה זה רק העלם אחד של איסור נדה!
 <strong>ואלא</strong> צריך לומר שמדובר <strong>בשאין סמוך לוסתה,</strong> ולא היה כלל לבועל לחשוש שמא תראה דם, <strong>ובמאן</strong> <small>[ובמי]</small> מדובר? <strong>אילימא</strong> <small>[אם תאמר]</small> <strong>בתלמיד חכם</strong> — <strong>ולא</strong> על <strong>חדא</strong> <small>[אחת]</small> מהן <strong>לא מיחייב</strong> <small>[מתחייב]</small> חטאת, שכן על ה<strong>כניסה</strong> (הביאה) עצמה — <strong>אנוס</strong> הוא, על ה<strong>פרישה</strong> לאחר שנודע לו — <strong>מזיד</strong> הוא! <strong>אי</strong> <small>[אם]</small> <strong>בעם הארץ, חדא</strong> <small>[אחת]</small> <strong>הוא דמיחייב</strong> <small>[שמתחייב]</small> בשגגה, על ה<strong>פרישה!</strong>
 <strong>הדר</strong> <small>[חזר]</small> ו<strong>אמר רבא: לעולם</strong> מדובר שהיתה הביאה <strong>בסמוך לוסתה, ובתלמיד חכם,</strong> אלא שהוא <strong>תלמיד חכם ל</strong>ענין הלכה <strong>זו</strong> שיודע שאסור לבוא אל אשה סמוך לוסתה, אלא ששגג במה שחשב שיספיק לבעול קודם לכן, ומשנודע לו שנטמאה — מתחייב קרבן על שגגתו בכניסה, <strong>ואין תלמיד חכם לזו,</strong> שאינו יודע שאסור לו לפרוש מיד מאשה שנטמאה בשעת תשמיש. והואיל ונודע לו קודם לפרישתו שעבר עבירה בכניסתו — אין זה העלם אחד, והרי הוא מתחייב בנפרד על שגגתו השניה.
 <strong>אמר רבא: ותרוייהו תנינהו</strong> <small>[ושני</small> הדברים <small>שנינו אותם]</small> שחייב עליהם חטאת, לענין <strong>כניסה תנינא</strong> <small>[שנינו],</small> ולענין <strong>פרישה תנינא</strong> <small>[שנינו].</small> והוא מפרט: <strong>פרישה תנינא</strong> <small>[שנינו],</small> <strong>דקתני</strong> <small>[ששנה]</small> במשנתנו: <strong>היה משמש עם הטהורה, ואמרה לו</strong> תוך כדי תשמיש <strong>"נטמאתי" ופירש מיד</strong> — <strong>חייב;</strong>
 <strong>כניסה תנינא</strong> <small>[שנינו]</small> במסכת נדה: <strong>נמצא</strong> כתם דם <strong>על שלו</strong> על מטלית שהוא מקנח בה לאחר תשמיש, הרי זה ברור שדם זה בא מן האשה בשעה ששימש עימה, ולכן שניהם <strong>טמאין וחייבין בקרבן. מאי לאו</strong> <small>[האם אין]</small> מדובר פה שבא עליה <strong>בסמוך לוסתה, ו</strong>חייב חטאת על ה<strong>כניסה</strong> על הביאה סמוך לוסתה?
 <strong>אמר ליה</strong> <small>[לו]</small> <strong>רב אדא בר מתנא לרבא: לעולם אימא</strong> <small>[אומר]</small> <strong>לך</strong> שמדובר <strong>בשלא סמוך לווסתה, ו</strong>חייב חטאת על ה<strong>פרישה,</strong> שאמרה לו בשעת תשמיש שנטמאה, ופרש ממנה מיד, ולא המתין. <strong>וכי תימא</strong> <small>[ואם תאמר]:</small> <strong>פרישה למה לי</strong> לחזור ולשנות? <strong>הא תנא ליה</strong> <small>[הרי</small> כבר <small>שנה אותה]</small> במשנתנו! יש להסביר: <strong>הא איצטריך לאשמועינן</strong> <small>[</small>דבר <small>זה הוצרך להשמיענו]</small> את המשכה של אותה משנה, שאם <strong>נמצא</strong> כתם הדם <strong>על</strong> המטלית <strong>שלה</strong> — <strong>טמאים</strong> הם רק <strong>בספק,</strong> שמא בא הדם רק לאחר הביאה, <strong>ופטורין מן הקרבן. ואיידי דבעי מיתנא</strong> <small>[ומתוך שהיה צריך לשנות]</small> את המקרה ש<strong>נמצא על שלה, תנא נמי</strong> <small>[שנה גם כן]</small> <strong>נמצא על שלו,</strong> למרות שאין בו חידוש.
 <strong>אמר ליה</strong> <small>[לו]</small> <strong>רבינא לרב אדא: מי מצית לאוקמה</strong> <small>[האם יכול אתה להעמיד אותה]</small> את המשנה <strong>ההיא בשלא סמוך לוסתה ו</strong>חייב על <strong>הפרישה?  והא</strong> <small>[והרי]</small> <strong>"נמצא" קתני</strong> <small>[הוא שונה],</small> <strong>ו"נמצא" לבתר הכי</strong> <small>[לאחר מכן]</small> <strong>משמע,</strong> שלאחר שפרש מן האשה נתברר לו שהיתה נדה, <strong>ואי</strong> <small>[ואם]</small> מדובר שחייב על ה<strong>פרישה,</strong> הלוא <strong>מעיקרא כי פריש ליה</strong> <small>[מתחילה כאשר פרש לו],</small> <strong>מעיקרא הויא</strong> <small>[</small>עוד <small>קודם לכן היתה</small> לו<small>]</small> <strong>ידיעה,</strong> שהרי בפירוש אמרה לו שנטמאה, ומה שייך כאן ענין מציאת הדם על המטלית?
 <strong>אמר ליה</strong> <small>[לו]</small> <strong>רבא</strong> לרב אדא: <strong>ציית מאי דקאמר</strong> <small>[הקשב</small> ל<small>מה שאומר]</small> <strong>רבך</strong> (רבינא) שיפה הוכיח לך. אמר לו: <strong>היכי מצית</strong> <small>[כיצד יכול אני להקשיב]</small> ולקבל את הסברו? <strong>דתניא עלה</strong> <small>[ששנויה</small> ברייתא <small>עליה]</small> על משנה זו בענין "נמצא על שלו": <strong>זו היא מצות עשה שבנדה שחייבין עליה; ואם איתא</strong> <small>[יש,</small> נכון כדבריך<small>]</small> שמדובר במשנה זו על כניסה, הרי <strong>מצות לא תעשה היא</strong> שלא לבוא אל אשה בנידתה!
 <strong>אמר ליה</strong> <small>[לו]:</small> <strong>אי תניתא</strong> <small>[אם שנית]</small> ברייתא זו אין לשונה מדוייקת, לפי ש<strong>חסר</strong> בה הדבר, <strong>ותני הכי</strong> <small>[ושנה כך]:</small> כאשר נמצא על שלו <strong>זו היא מצות לא תעשה שבנדה שחייבין עליה.</strong> ויש מקרה נוסף: <strong>היה משמש עם הטהורה ואמרה לו "נטמאתי", ופירש מיד —</strong> <strong>חייב, זו היא מצות עשה שבנדה כו'.</strong>
 <big>א</big> ושבים לדון בדברי המשנה. <strong>אמר מר</strong> <small>[החכם]:</small> <strong>פירש מיד</strong> מן האשה שנטמאה — <strong>חייב.</strong> ושואלים: אם כן <strong>היכי עביד</strong> <small>[כיצד יעשה</small> למעשה<small>]?</small> <strong>אמר רב הונא משמיה</strong> <small>[משמו]</small> של <strong>רבא: נועץ עשר צפרניו בקרקע</strong> כלומר, מתאפק ביותר ואינו עושה דבר <strong>עד שימות</strong> האבר, כלומר, עד שלא יהיה קשה יותר, ורק אז פורש ממנה, <strong>וטוביה</strong> <small>[וטוב לו]</small> שיעשה כך.
 <strong>אמר רבא: זאת אומרת</strong> מדברים אלו יש ללמוד ש<strong>המשמש</strong> באבר <strong>מת ב</strong>איסורי <strong>עריות —</strong> <strong>פטור, דאי סלקא דעתך</strong> <small>[שאם יעלה על דעתך</small> לומר<small>]</small> ש<strong>חייב, הכא מאי טעמא</strong> <small>[כאן,</small> במשנתנו, <small>מה טעם]</small> <strong>פטור</strong> אם ימתין ורק אז יפרוש — <strong>משום</strong> ש<strong>אנוס הוא,</strong> במה שהאשה נטמאה, ולא משום שהוא פורש באבר מת (שהרי המשמש מת מתחייב). ואולם <strong>אי</strong> <small>[אם]</small> <strong>אנוס הוא, כי</strong> <small>[כאשר]</small> <strong>פירש מיד</strong> ובאיבר קשה <strong>נמי ניפטר</strong> <small>[גם כן שייפטר]</small> מאותה סיבה, הלוא <strong>אנוס הוא!</strong>
 ודוחים, <strong>אמר ליה</strong> <small>[לו]</small> <strong>אביי: לעולם אימא</strong> <small>[אומר ]</small> <strong>לך</strong> כי <strong>המשמש מת בעריות חייב, והכא מאי טעמא</strong> <small>[וכאן מה הטעם]</small> <strong>פטור —</strong> <strong>משום</strong> ש<strong>אנוס הוא. והא</strong> <small>[וזה]</small> ש<strong>אמרת</strong> והקשית: <strong>כי פריש</strong> <small>[כאשר</small> הוא <small>פורש]</small> <strong>מיד אמאי</strong> <small>[מדוע]</small> <strong>חייב?</strong> משום <strong>שהיה לו לפרוש בהנאה מועטת</strong> באבר מת, <strong>ופירש בהנאה מרובה.</strong>
 <strong>אמר ליה</strong> <small>[לו]</small> <strong>רבה בר חנן לאביי: אם כן</strong> לשיטתך, <strong>מצינו</strong> (מצאנו) הפרש בהלכה בין דרך <strong>ארוכה וקצרה בנדה,</strong> שיציאתו באופן אחד (במהירות) עבירה היא, ויציאתו באופן אחר אינה עבירה,
## דף יח:
 <strong>ואנן</strong> <small>[ואנו]</small> דין זה דווקא <strong>במקדש תנן</strong> <small>[שנינו</small> אותו<small>],</small> ואם היה גם בנדה, מן הראוי היה לכתוב גם בעניינה דבר זה! <strong>אלא</strong> צריך לומר כך: <strong>משום דלא דמי</strong> <small>[שאינו דומה]</small> בפרטיו, שכן <strong>ארוכה דהכא</strong> <small>[של כאן</small> בנדה<small>],</small> שצריך לשהות, דינה כמו <strong>קצרה דהתם</strong> <small>[של שם,</small> במקדש<small>],</small> שההולך בדרך המהירה ביותר הוא העושה כראוי, <strong>ו</strong>דרך <strong>ארוכה דהתם</strong> <small>[של שם</small> במקדש<small>],</small> דינה כמו <strong>קצרה דהכא</strong> <small>[של כאן</small> בנדה<small>],</small> שחייב.
  ועוד <strong>מתקיף לה</strong> <small>[מקשה על כך]</small> על דברי אביי בענין זה <strong>רב הונא בריה</strong> <small>[בנו]</small> של <strong>רב נתן: מי</strong> <small>[האם]</small> <strong>אמר אביי</strong> בדין משנתנו <strong>אנוס הוא? אלמא</strong> <small>[מכאן]</small> שלדעתו במי שבא על אשתו <strong>בשלא סמוך לוסתה קאמרינן</strong> <small>[אומרים אנו]</small> מדובר, ולכן אנוס הוא. <strong>והא</strong> <small>[והרי]</small> <strong>אביי</strong> הוא ש<strong>אמר</strong> לעיל: <strong>חייב שתים,</strong> על הכניסה ועל הפרישה, <strong>אלמא</strong> <small>[מכאן]</small> ש<strong>בסמוך לוסתה עסקינן</strong> <small>[עוסקים אנו],</small> ולכן אדם זה שוגג ומביא קרבן, ולא אנוס. ונמצאים דבריו סותרים זה את זה!
  ומשיבים:  <strong>כי איתמר</strong> <small>[כאשר נאמרו]</small> דברי <strong>אביי</strong> לענין מי שחייב שתים, <strong>בעלמא איתמר</strong> <small>[בכלל נאמרו]</small> לגבי הבא על אשה סמוך לווסתה, ולאו במקרה של משנתנו, עליו אמר שאנוס הוא.
 <big>א</big> <strong>בעא מיניה</strong> <small>[שאל אותו]</small> <strong>ר' יונתן בן יוסי בן לקוניא מר' שמעון בן יוסי בן לקוניא: אזהרה לבועל נדה מנין מן התורה? שקל קלא פתק ביה</strong> <small>[לקח רגב</small> אדמה, <small>השליך עליו]</small> כבדרך גערה ואמר לו: וכי צריך לחפש מקור בתורה ל<strong>אזהרה לבועל נדה?</strong> והרי בפירוש נאמר: <strong>"ואל אשה בנדת טמאתה לא תקרב"</strong> (ויקרא יח, יט)!
  ומסבירים את כוונת השאלה: <strong>אלא, אזהרה</strong> למקרה המובא במשנתנו, <strong>למשמש עם הטהורה ואמרה לו "נטמאתי"</strong> ש<strong>לא ניפריש</strong> <small>[יפרוש]</small> <strong>מיד, מנלן</strong> <small>[מנין לנו]?</small> <strong>אמר חזקיה</strong> בתשובה לשאלה זו, <strong>אמר קרא</strong> <small>[הכתוב]:</small> "ואם שכב ישכב איש אותה <strong>ותהי נדתה עליו"</strong> (ויקרא טו, כד), לומר: <strong>אפילו בשעת נדתה</strong> כשהיא נהיית נדה <strong>תהא עליו</strong> באיסור נדה, שלא יפרוש ממנה מיד.
  ושואלים:  <strong>אשכחן</strong> <small>[מצאנו]</small> איפוא שיש מצות <strong>עשה</strong> בדרך הפרישה מנדה בשעת תשמיש, <strong>לא תעשה מנלן</strong> <small>[מנין לנו]</small> שיש בכך? <strong>אמר רב פפא, אמר קרא</strong> <small>[הכתוב]:</small> "ואל אשה בנדת טומאתה <strong>לא תקרב"</strong> (ויקרא יח, יט), ומסביר: <strong>"לא תקרב" נמי</strong> <small>[גם כן]</small> <strong>לא תפרוש הוא,</strong> שפעמים פירוש המלה "קרב" הוא הפוך, ענין של פרישה, <strong>דכתיב</strong> <small>[שנאמר]:</small> <strong>"האמרים קרב אליך אל תגש בי כי קדשתיך"</strong> (ישעיהו סה, ה), הרי ש"קרב אליך" משמעו — התרחק ממנו.
 <big>ב</big> כיון שהוזכר כאן שיש איסור לבוא על אשה סמוך לווסתה, מביאים מה ש<strong>תנו רבנן</strong> <small>[שנו חכמים],</small> נאמר בפרשת הנדה: <strong>"והזרתם את בני ישראל מטמאתם"</strong> (ויקרא טו, לא), <strong>אמר ר' יאשיה: מיכן</strong> (מכאן) <strong>אזהרה לבני ישראל שיפרשו מנשותיהן סמוך לוסתן. וכמה</strong> הוא "סמוך"? <strong>אמר רבה: עונה</strong> כלומר, שיעור של יום או לילה.
 <strong>אמר ר' יוחנן משום</strong> (בשם) <strong>ר' שמעון בן יוחאי:</strong> <strong>כל שאינו פורש מאשתו סמוך לוסתה, אפילו הויין</strong> <small>[היו]</small> <strong>לו בנים</strong> הראויים להיות גדולים וקדושים <strong>כבני אהרן</strong> — <strong>מתים</strong> בעוון זה, <strong>דכתיב</strong> <small>[שנאמר]:</small> <strong>"והזרתם את בני ישראל מטמאתם... והדוה בנדתה"</strong> (ויקרא יח, לא— לג), <strong>וסמיך ליה</strong> <small>[וסמוך לו]</small> הכתוב: <strong>"אחרי מות</strong> שני בני אהרן" (ויקרא טז, א).
  וכן <strong>אמר ר' חייא בר אבא אמר ר' יוחנן</strong> בענין זה: <strong>כל הפורש מאשתו סמוך לוסתה</strong> — <strong>הויין</strong> <small>[יהיו]</small> <strong>לו בנים זכרים, דכתיב</strong> <small>[שנאמר]:</small> <strong>"להבדיל בין הטמא ובין הטהר"</strong> (ויקרא יא, מז), <strong>ו</strong>נאמר <strong>סמיך ליה</strong> <small>[סמוך לו]:</small> <strong>"אשה כי תזריע וילדה זכר"</strong> (ויקרא יב, ב). הרי שמי שנבדל מן הטומאה, כגון זה הפורש מאשתו סמוך לזמן טומאתה — זוכה לבנים זכרים. <strong>ר' יהושע בן לוי אמר: הויין</strong> <small>[יהיו]</small> <strong>לו בנים ראויין ל</strong>הורות <strong>הוראה</strong> (הלכה), <strong>דכתיב</strong> <small>[שנאמר]:</small> <strong>"להבדיל...</strong> בין הטמא ובין הטהור <strong>ולהורות</strong> את בני ישראל את כל החוקים" (ויקרא י, י— יא). ואגב פרשה זו מביאים דרשה דומה של אותם כתובים.
 <strong>אמר ר' חייא בר אבא אמר ר' יוחנן: כל המבדיל על היין</strong> (ולא על משקה אחר) <strong>במוצאי שבתות</strong> — <strong>הויין</strong> <small>[יהיו]</small> <strong>לו בנים זכרים, דכתיב</strong> <small>[שנאמר]:</small> <strong>"להבדיל בין הקדש ובין החול</strong> ובין הטמא ובין הטהור" (ויקרא י, י), <strong>וכתיב התם</strong> <small>[ונאמר שם]</small> שוב: <strong>"להבדיל בין הטמא ובין הטהור"</strong> (ויקרא יא, מז), <strong>וסמיך ליה</strong> <small>[וסמוך לו]:</small> <strong>"אשה כי תזריע"</strong> (ויקרא יב, ב). <strong>ר' יהושע בן לוי אמר:</strong> כל המבדיל על היין במוצאי שבתות — יהיו לו <strong>בנים</strong> ה<strong>ראוין להוראה, דכתיב</strong> <small>[שנאמר]:</small> <strong>"להבדיל</strong> בין הקדש ובין החול... <strong>ולהורות"</strong> (ויקרא י, י— יא).
  ועוד בענין זכייה בבנים זכרים, <strong>אמר ר' בנימין בר יפת אמר ר' אלעזר: כל המקדש את עצמו</strong> ונוהג בצניעות <strong>בשעת תשמיש</strong> המטה — <strong>הויין</strong> <small>[יהיו]</small> <strong>לו בנים זכרים, שנאמר: "והתקדשתם והייתם קדשים"</strong> (ויקרא יא, מד), <strong>וסמיך ליה</strong> <small>[וסמוך לו]:</small> <strong>"אשה כי תזריע"</strong> (ויקרא יב, ב).
 <big>ג</big> נאמר במשנה, <strong>ר' אליעזר אומר: השרץ ונעלם ממנו כו',</strong> שסמיכות המלה "ונעלם" ל"שרץ" (ויקרא ה, ב), באה לומר שחייב רק על העלם שרץ ולא על העלם מקדש. ור' עקיבא אמר שלמדים ממה שנאמר "ונעלם ממנו והוא טמא" (ויקרא ה, ב) שחייב על העלם טומאה ולא על העלם מקדש. ושואלים: <strong>מאי בינייהו</strong> <small>[מה</small> ההבדל <small>ביניהם]?</small> שהרי שניהם מסכימים להלכה אחת!
 <strong>אמר חזקיה: שרץ ונבלה איכא בינייהו</strong> <small>[יש ביניהם],</small> שיודע מתחילה שנטמא ואינו יודע אם בשרץ או נבלה. <strong>ר' אליעזר</strong> שלמד מ"השרץ ונעלם", <strong>סבר</strong> <small>[סבור]:</small> <strong>בעינן</strong> <small>[צריכים אנו]</small> <strong>עד</strong> ש<strong>ידע</strong> תחילה <strong>אי</strong> <small>[אם]</small> <strong>בשרץ איטמי</strong> <small>[נטמא]</small> <strong>אי</strong> <small>[אם]</small> <strong>בנבלה איטמי</strong> <small>[נטמא],</small> ואם אינו יודע — אינו מביא קרבן זה. <strong>ור' עקיבא סבר: לא בעינן</strong> <small>[צריכים אנו]</small> <strong>עד</strong> ש<strong>ידע</strong> פרט זה, ש<strong>כיון</strong> ש<strong>ידע דאיטמא בעולם</strong> <small>[שנטמא בכלל],</small> <strong>לא צריך</strong> לדעת <strong>אי</strong> <small>[אם]</small> <strong>בשרץ איטמי</strong> <small>[נטמא]</small> <strong>אי</strong> <small>[אם]</small> <strong>בנבלה איטמי</strong> <small>[נטמא].</small>
 <strong>וכן אמר עולא: שרץ ונבלה איכא בינייהו</strong> <small>[יש ביניהם].</small> ודברים אלה לא אמר עולא במפורש, אלא ש<strong>עולא רמי</strong> <small>[השליך,</small> הראה סתירה<small>]</small> בין דברי <strong>ר' אליעזר</strong> כאן לדברי <strong>ר' אליעזר</strong> במקום אחר, <strong>ומשני</strong> <small>[ומתרץ].</small> וכך הקשה: <strong>מי</strong> <small>[האם]</small> <strong>אמר ר' אליעזר: בעינן</strong> <small>[צריכים אנו]</small> <strong>עד</strong> ש<strong>ידע אי</strong> <small>[אם]</small> <strong>בשרץ איטמי</strong> <small>[נטמא]</small> <strong>אי</strong> <small>[אם]</small> <strong>בנבלה איטמי</strong> <small>[נטמא]?</small>
 <strong>ורמינהי</strong> <small>[והשליך</small> על כך<small>]</small> ממה ששנינו בברייתא בענין מי שאכל חתיכה של איסור אבל אינו יודע אם היה זה חלב או נותר, וכן שעשה מלאכה ביום אסור במלאכה ואינו יודע אם היה זה בשבת או ביום הכיפורים. וכיוצא בזה הבא על אשה באיסור ואינו יודע אם היתה זו אשתו הנדה או אחותו, שר' אליעזר מחייב חטאת ור' יהושע פוטר. <strong>אמר ר' אליעזר: מה נפשך</strong> (רצונך)? הרי אם <strong>חלב אכל</strong> — <strong>חייב</strong> חטאת, אם <strong>נותר אכל</strong> — <strong>חייב</strong> חטאת! וכן אם <strong>שבת חילל</strong> — <strong>חייב,</strong> אם <strong>יום הכפורים חילל</strong> — <strong>חייב!</strong> וכיוצא בזה, אם <strong>אשתו נדה בעל</strong> — <strong>חייב, אחותו בעל</strong> — <strong>חייב.</strong> ואף שאינו יודע איזה איסור בדיוק עשה, הרי יודע שעבר עבירה שיש בה איסור כרת, וחייב קרבן חטאת!
 <strong>אמר לו ר' יהושע, הרי הוא אומר</strong> בקרבן חטאת: <strong>"או הודע אליו חטאתו אשר חטא בה"</strong> (ויקרא ד, כג), <strong>עד שיודע לך במה חטא.</strong> הרי ר' אליעזר עצמו סבור שאין חשוב לדעת מה בדיוק הוא האיסור!
 <strong>ומשני</strong> <small>[ומתרץ]</small> עולא: <strong>התם</strong> <small>[שם</small> בחיוב חטאת<small>]</small> <strong>"אשר חטא והביא"</strong> (ויקרא ד, כג) <strong>אמר רחמנא</strong> <small>[אמרה התורה],</small> ודי שנודע לו שחטא ב<strong>חטא כל שהוא. הכא</strong> <small>[כאן]</small> במטמא מקדש, <strong>מכדי כתיב</strong> <small>[הואיל ונאמר]</small> בתחילה "אשר תגע <strong>בכל דבר טמא"</strong> (ויקרא ה, ד), אם כן מה שנאמר מיד אחר כך <strong>"או בנבלת שרץ טמא"</strong> (יקרא  ה, ד) <strong>למה לי? שמע מינה</strong> <small>[למד מכאן]</small> ש<strong>בעינן</strong> <small>[צריכים אנו]</small> <strong>עד</strong> ש<strong>ידע אי</strong> <small>[אם]</small> <strong>בשרץ איטמי</strong> <small>[נטמא],</small> <strong>אי</strong> <small>[אם]</small> <strong>בנבלה איטמי</strong> <small>[נטמא].</small>
 ושואלים: <strong>ור' עקיבא,</strong> שאינו דורש כן, מה משיב הוא על כך? מדוע אינו דורש כן יתור זה? ומשיבים: הוא סבור כי <strong>איידי</strong> <small>[מתוך]</small>
## דף יט.
 <strong>דבעי למיכתב</strong> <small>[שצריך לכתוב]</small> ולפרט טומאת ה<strong>בהמה וחיה,</strong> ודבר זה נחוץ לנו ללמוד ממנו <strong>ל</strong>מה שאמר <strong>רבי</strong> (לעיל שבועות ז,א), <strong>כתיב נמי</strong> <small>[נאמר גם כן]</small> <strong>שרץ,</strong> אף שאין בכך חידוש ולימוד. ודבר זה הוא <strong>כדתנא דבי</strong> <small>[כ</small>שיטת <small>התנא בבית</small> מדרשו<small>]</small> של <strong>ר' ישמעאל,</strong> שאומר: <strong>כל פרשה שנאמרה</strong> בתורה וחזרה <strong>ונשנית</strong> פעם נוספת, <strong>לא נשנית אלא בשביל דבר</strong> אחד <strong>שנתחדש בה,</strong> אף על פי שאין כולה חידוש.
  ושואלים:  <strong>ור' אליעזר</strong> הסבור כי בשאר חטאות אינו צריך לדעת במה בדיוק חטא, <strong>האי</strong> <small>[</small>המילה <small>הזו]</small> <strong>"בה"</strong> שנזכרה בכתוב, שממנה למד ר' יהושע, <strong>מאי עביד ליה</strong> <small>[מה עושה</small> הוא <small>בה]?</small> מה הוא למד ממנה? ומשיבים: לדעתו הרי זה להדגיש שחייב רק על מעשה שנתכוון לעשותו, <strong>פרט למתעסק,</strong> שלא היה מודע לכך שהוא עושה מעשה זה. כמי שהיה מתעסק בדבר אחר, ותוך כדי כך עשה עבירה, שאין זה נחשב כשוגג החייב בקרבן. עד כאן דנו בהסברו של חזקיה למחלוקת ר' אליעזר ור' עקיבא במשנתנו.
 <strong>ור' יוחנן אמר:</strong> אין בין ר' אליעזר ור' עקיבא הבדל בהלכה כלל, אלא <strong>משמעות דורשין</strong> בלבד <strong>איכא בינייהו</strong> <small>[יש ביניהם],</small> שהם חולקים רק בדבר המקור בתורה להלכה זו. <strong>וכן אמר רב ששת: משמעות דורשין איכא בינייהו</strong> <small>[יש ביניהם],</small> שכן <strong>רב ששת</strong> היה <strong>מחליף</strong> את שיטת <strong>ר' אליעזר לר' עקיבא ו</strong>של <strong>ר' עקיבא לר' אליעזר</strong> ולא הקפיד בדיוק הדברים, משום שסבר שאין ביניהם הבדל להלכה.
 <strong>בעא מיניה</strong> <small>[שאל אותו]</small> <strong>רבא מרב נחמן:</strong> לדעת ר' אליעזר ור' עקיבא, אם היה <strong>העלם זה וזה בידו,</strong> שנעלמו ממנו גם הטומאה וגם המקדש, <strong>מהו? אמר ליה</strong> <small>[לו]:</small> <strong>הרי העלם טומאה בידו, ו</strong>לכן <strong>חייב</strong> על כך. ודוחים: <strong>אדרבה</strong> <small>[גדולה מזו,</small> להיפך<small>],</small> <strong>הרי העלם מקדש בידו, ו</strong>לכן <strong>פטור!</strong>
 <strong>אמר רב אשי: חזינן</strong> <small>[רואים אנו],</small> <strong>אי</strong> <small>[אם]</small> <strong>מ</strong>שום ה<strong>טומאה קא פריש</strong> <small>[הוא פורש]</small> כשנודע לו — <strong>הרי</strong> נמצא ש<strong>העלם טומאה</strong> היה <strong>בידו וחייב, אי</strong> <small>[אם]</small> <strong>מ</strong>שום ה<strong>מקדש קא פריש</strong> <small>[הוא פורש]</small> כשנודע לו — <strong>הרי העלם מקדש בידו ופטור. אמר ליה</strong> <small>[לו]</small> <strong>רבינא לרב אשי:</strong> זו אינה ראיה, <strong>כלום פריש</strong> <small>[פורש]</small> הוא <strong>ממקדש אלא משום</strong> שנודע לו גם על ה<strong>טומאה,</strong> שאם לא כן מדוע יפרוש מן המקדש? ולהיפך, <strong>כלום פריש</strong> <small>[פורש]</small> הוא <strong>מ</strong>פני ה<strong>טומאה אלא משום</strong> שנכנס ל<strong>מקדש! אלא לא שנא</strong> <small>[אין</small> זה <small>שונה],</small> ובאופן כזה אין להוכיח.
 <big>א</big> ועוד נושא אחד הקשור לידיעות הטומאה. <strong>תנו רבנן</strong> <small>[שנו חכמים]:</small> היו <strong>שני שבילין</strong> במקום מסויים, <strong>אחד</strong> מהם היה <strong>טמא,</strong> כגון שהיה מת קבור בו, <strong>ואחד</strong> היה <strong>טהור,</strong> ולא היה ברור איזה מהשבילים הטמא, <strong>והלך</strong> אדם בשביל ה<strong>ראשון ולא נכנס</strong> למקדש, ואחר כך הלך <strong>ב</strong>שביל ה<strong>שני,</strong> ושכח שהוא טמא <strong>ונכנס</strong> למקדש <strong>—</strong> הרי זה <strong>חייב</strong> קרבן, שוודאי נטמא באחד השבילים, ונכנס למקדש בטומאה.
  ומקרה אחר: <strong>הלך ב</strong>שביל <strong>ראשון ונכנס</strong> למקדש, ואחר כך <strong>הזה</strong> מי חטאת להיטהר מספק טומאת המת, <strong>ו</strong>לאחר שבעה ימים <strong>שנה</strong> והיזה, כדין המיטהר, <strong>וטבל. ואחר כך הלך בשני ונכנס</strong> למקדש — הרי זה <strong>חייב</strong> קרבן משום כניסה למקדש בטומאה, שהרי אחד השבילים טמא בודאי, והלוא נכנס למקדש לאחר שהיה באחד מהם. <strong>ר' שמעון פוטר</strong> בזה, משום שבשתי הפעמים שנכנס לא היתה ודאות שהוא טמא, שהרי לאחר הפעם הראשונה נטהר. <strong>ור' שמעון בן יהודה פוטר בכולן משום ר'</strong> <strong>שמעון.</strong>
 ושואלים: <strong>בכולן</strong> פטור,
## דף יט:
 <strong>ואפילו בקמייתא</strong> <small>[ב</small>מקרה <small>הראשון],</small> שעבר בשני השבילים ולא נטהר בינתיים? הרי <strong>ממה נפשך</strong> <small>[רצונך],</small> מכל צד שתרצה <strong>טמא הוא,</strong> שהרי באחד משני השבילים בוודאי נטמא! <strong>אמר רבא: הכא במאי עסקינן</strong> <small>[כאן במה אנו עוסקים]?</small> <strong>כגון שהלך ב</strong>שביל ה<strong>ראשון, ו</strong>אחר כך <strong>בשעה שהלך בשני שכח שהלך בראשון, דהויא ליה</strong> <small>[שהריהי לו]</small> הידיעה שנעלמה ממנו בזמן שנכנס למקדש רק <strong>מקצת ידיעה,</strong> שכאשר נכנס למקדש, נעלמה ממנו רק הידיעה שהלך בשביל השני. והעלם ידיעה זו לעצמה לא היה מחייב אותו קרבן (שהרי ספק הוא אם נטמא שם).
 <strong>ובהא קא מיפלגי</strong> <small>[ובזה הם חלוקים],</small> <strong>תנא קמא</strong> <small>[התנא הראשון]</small> בשם ר' שמעון <strong>סבר</strong> <small>[סבור]:</small> <strong>אמרינן</strong> <small>[אומרים אנו]</small> ש<strong>מקצת ידיעה</strong> של טומאה דינה <strong>ככל ידיעה, ור' שמעון</strong> בן יהודה בשם ר' שמעון <strong>סבר</strong> <small>[סבור]:</small> <strong>לא אמרינן</strong> <small>[אין אנו אומרים]</small> ש<strong>מקצת ידיעה ככל ידיעה.</strong>
 <big>א</big> שנינו בברייתא: <strong>הלך בראשון ונכנס, הזה ושנה וטבל, חזר והלך בשני ונכנס</strong> — <strong>חייב, ור' שמעון פוטר.</strong> ושואלים: <strong>ואמאי</strong> <small>[ומדוע]</small> <strong>חייב</strong> לשיטת התנא הראשון? הלוא <strong>ספק ידיעה</strong> של טומאה <strong>הוא</strong> שנעלם ממנו כל פעם שנכנס למקדש!
 <strong>אמר ר' יוחנן: כאן</strong> בענין זה של טומאת מקדש וקדשיו <strong>עשו ספק ידיעה כידיעה</strong> גמורה. <strong>וריש לקיש אמר: הא מני</strong> <small>[זו</small> כשיטת <small>מי היא]?</small> שיטת <strong>ר' ישמעאל היא,</strong> ש<strong>אמר: לא בעינן</strong> <small>[אין אנו צריכים]</small> כלל <strong>ידיעה</strong> של טומאה <strong>בתחלה</strong> קודם שנכנס למקדש, ודי אם נודע לו בסוף שהיה טמא.
  ומעירים:  <strong>ורמי</strong> <small>[ומשליכים,</small> מראים סתירה<small>]</small> בין דברי <strong>ר' יוחנן</strong> על דברי <strong>ר' יוחנן, ורמי</strong> <small>[ו</small>כן <small>משליכים,</small> מראים סתירה<small>]</small> בין דברי <strong>ריש לקיש</strong> על דברי <strong>ריש לקיש. דתניא</strong> <small>[ששנויה</small> ברייתא<small>]:</small> <strong>אכל ספק חלב ונודע</strong> לו שהיה זה ספק חלב, ושוב אכל <strong>ספק חלב</strong> אחר <strong>ונודע</strong> לו — <strong>רבי אומר: כשם ש</strong>אם נודע לו שאכל חלב ודאי <strong>מביא חטאת על כל אחד ואחד</strong> מן החלבים, אם אכל ונודע לו, וחזר ואכל ושוב נודע לו — <strong>כך מביא אשם תלוי על כל אחד ואחד,</strong> אם לאחר כל אכילה נודע לו שאכל ספק חלב.
 <strong>ר' שמעון בן יהודה ור' אלעזר בר' שמעון אמרו משום ר' שמעון:</strong> למרות שנודע לו שאכל ספק חלב בין כל אכילה ואכילה <strong>אינו מביא אלא אשם תלוי אחד, שנאמר</strong> באשם התלוי: "והביא איל תמים... <strong>על שגגתו אשר שגג"</strong> (ויקרא ה, יח), לומר: <strong>התורה ריבתה</strong> בלשון זו <strong>שגגות הרבה ואשם תלוי אחד,</strong> לומר שעל שגגות הרבה מביא אשם אחד. ונחלקו ריש לקיש ור' יוחנן בהבנת דברי רבי, באיזה מקרה בדיוק אמר שמביא חטאת על כל אחד ואחד.
 <strong>ואמר ריש לקיש, כאן שנה רבי</strong> ש<strong>ידיעות ספיקות</strong> הן <strong>מתחלקות לחטאות</strong> שאם ייוודע לו לאחר מכן שמה שאכל היה חלב ודאי, יצטרך להביא שתי חטאות על החלבים שאכל קודם, למרות שהידיעה שחילקה בין שני החלבים היתה ידיעת ספק.
 <strong>ור' יוחנן אמר:</strong> אין רבי אומר שידיעות ספק מחלקות גם לענין חטאות, אלא רק קבע כלל: <strong>כשם שידיעות ודאי בעלמא</strong> <small>[בכלל]</small> <strong>מתחלקות לחטאות,</strong> במקרה שאכל חלב ונודע לו שאכל חלב ודאי, ונעלם ממנו ושוב אכל, <strong>כך ידיעות ספק מתחלקות לאשמות</strong> תלויים. הרי שבמחלוקת זו סבור ר' יוחנן שידיעת ספק אינה נחשבת כידיעה, וריש לקיש סבור שהיא נחשבת כידיעה. ובניגוד למה שאמרו לעיל!
  ומוסיפים:  <strong>בשלמא</strong> <small>[נניח]</small> מדברי <strong>ר' יוחנן</strong> על דברי <strong>ר' יוחנן לא קשיא</strong> <small>[אינו קשה],</small> אפשר להסביר שר' יוחנן דייק בדבריו ואמר כי <strong>כאן</strong> בהלכה זו של טומאת מקדש וקדשיו דווקא <strong>עשו</strong> ספק ידיעה כידיעה, <strong>ולא בכל התורה כולה עשו,</strong> ויש טעם להבדלה זו, כי <strong>הכא</strong> <small>[כאן]</small> בטומאת המקדש <strong>הוא</strong> ש<strong>לא כתיבא</strong> <small>[כתובה]</small> <strong>ידיעה בהדיא</strong> <small>[במפורש],</small> אלא <strong>מ</strong>מה שנאמר <strong>"ונעלם" הוא דקא אתי</strong> <small>[שבא]</small> שצריך שתהיה לו ידיעה שנעלמה, ואם כן די גם בידיעה שאינה גמורה. <strong>ו</strong>אולם, <strong>לא בכל התורה כולה עשו</strong> ספק ידיעה כידיעה — משום <strong>דכתיב</strong> <small>[שנאמר]:</small> <strong>"או הודע אליו</strong> חטאתו" (ויקרא ד כח), לומר ש<strong>ידיעה מעלייתא בעינן</strong> <small>[מעולה אנו צריכים].</small>
 <strong>אלא ל</strong>דעת <strong>ריש לקיש, אדמוקים ליה</strong> <small>[עד ש</small>הוא <small>מעמיד את</small> ההלכה <small>הזו]</small> של שני שבילים, <strong>כר' ישמעאל</strong> שאינו מצריך ידיעה בתחילה, <strong>נוקמה</strong> <small>[יעמיד אותה]</small> <strong>כרבי</strong> שהוא סבור שידיעות ספק נחשבות כידיעות! ומשיבים: ריש לקיש <strong>הא קא משמע לן</strong> <small>[דבר זה</small> עצמו <small>משמיע לנו],</small> ש<strong>ר' ישמעאל לא בעי</strong> <small>[אינו צריך]</small> <strong>ידיעה בתחלה</strong> לענין טומאת מקדש וקדשיו.
  ותוהים:  <strong>פשיטא דלא בעי</strong> <small>[פשוט שאינו צריך],</small> <strong>מדלא מייתרי ליה קראי</strong> <small>[מכיון שאין הכתובים מיותרים לו</small> לשיטתו<small>],</small> שר' עקיבא למד מייתור זה שצריך ידיעה גם בתחילה, ואילו לדעתו <strong>"ונעלם"</strong> (ויקרא ה, ד) בא לומר ענין אחר — <strong>דמיחייב</strong> <small>[שחייב]</small> <strong>על העלם מקדש!</strong> ודוחים: <strong>מהו דתימא</strong> <small>[שתאמר]:</small> <strong>כי לית ליה מקראי</strong> <small>[כאשר אין לו</small> הלכה זו הרי זה <small>מן המקרא]</small> שאינו דורש כן את הכתובים, <strong>אבל מגמרא אית ליה</strong> <small>[מן המסורת יש לו]</small> הלכה זו, על כן <strong>קא משמע לן</strong> <small>[משמיע לנו]</small> ריש לקיש שלדעת ר' ישמעאל אין צורך בידיעה בתחילה.
 
 <big>א משנה</big> <strong>שבועות</strong> ביטוי שמביא עליהן קרבן עולה ויורד, ששנינו שהן <strong>שתים שהן ארבע,</strong> מה הן? אמר <strong>"שבועה שאוכל" ו</strong>"שבועה <strong>שלא אוכל",</strong> "שבועה <strong>שאכלתי", ו</strong>"שבועה <strong>שלא אכלתי".</strong>
 אם נשבע <strong>"שבועה שלא אוכל" ואכל כל שהוא</strong> (אפילו פחות כזית, שהוא שיעור אכילה בכל מקום) — <strong>חייב, דברי ר' עקיבא. אמרו לו לר' עקיבא: היכן מצינו</strong> (מצאנו) דוגמא לכך <strong>באוכל כל שהוא שהוא חייב,</strong> שאתה אומר <strong>שזה חייב? אמר להם ר' עקיבא: וכי היכן מצינו ב</strong>מי ש<strong>מדבר ומביא קרבן</strong> על כך, <strong>שזה מדבר</strong> כלומר, מוציא שבועה מפיו <strong>ומביא קרבן?</strong> ואם כן על הפרת שבועתו הוא מתחייב, ולא על האכילה.
 <big>ב גמרא</big> תחילה באים לברר את לשון המשנה: <strong>למימרא</strong> <small>[האם לומר]</small> שלשון <strong>"שאוכל", דאכילנא משמע</strong> <small>[שאוכל משמעו]?</small> <strong>ורמינהי</strong> <small>[ומקשים</small> ומשליכים, מראים סתירה על כך<small>]</small> ממה ששנינו במשנה במסכת נדרים, שאם אמר אדם: <strong>"שבועה לא אוכל לך"</strong> (אצלך, או משלך), או: <strong>"שבועה שאוכל לך",</strong> או: <strong>"לא שבועה שלא אוכל לך"</strong> — בכל שבועות אלה <strong>אסור</strong> באכילה. הרי שהשבועה "שאוכל" משמעה — שלא אוכל!
 <strong>אמר אביי: לעולם</strong> "שאוכל" <strong>דאכילנא משמע</strong> <small>[שאוכל משמעו],</small> אלא <strong>לא קשיא</strong> <small>[אינו קשה],</small> כי יש הבדל בין שני אופנים של שבועה כזו: <strong>כאן</strong> במסכת נדרים, מדובר <strong>ב</strong>מי שהיו <strong>מסרבין</strong> (מפצירים) <strong>בו לאכול,</strong> וכשהוא אומר "שבועה שאוכל לך" כוונתו שהוא מסרב, שאינו רוצה. <strong>כאן</strong> במשנתנו, מדובר <strong>בשאין</strong>
## דף כ.
 <strong>מסרבין בו לאכול. מתניתין</strong> <small>[משנתנו]</small> מדברת
 <strong>בשאין מסרבין בו לאכול,</strong> ואם כן יש לפרש ביטוי זה כפשוטו, שנשבע שיאכל. ואילו <strong>ברייתא</strong> כלומר, המשנה האחרת מדברת <strong>במסרבין בו לאכול וקאמר</strong> <small>[והוא אומר]</small> <strong>"לא אכילנא</strong> <small>[אוכל]"</small><strong>ו"לא אכילנא</strong> <small>[אוכל]",</small> <strong>דכי קא משתבע</strong> <small>[שכאשר הוא נשבע]</small> על כך ואומר "שאוכל לך", <strong>הכי קאמר</strong> <small>[כך הוא אומר]</small> כך כוונתו לומר: <strong>שבועה שלא אוכל.</strong>
 <strong>רב אשי אמר, תני</strong> <small>[שנה</small> באותה משנה<small>]</small> במסכת נדרים: <strong>"שבועה שאי אוכל לך".</strong> ושואלים: <strong>אי הכי</strong> <small>[אם כך],</small> <strong>מאי למימרא</strong> <small>[מה</small> בא <small>לומר]</small> במשנה במקרה זה? הרי בפירוש אמר שאינו אוכל! ומשיבים: <strong>מהו דתימא</strong> <small>[שתאמר]</small> <strong>לישניה דאיתקילא ליה</strong> <small>[לשונו</small> היא <small>שנכשלה לו],</small> שרצה לומר "שאוכל" ואמר "שאי אוכל", <strong>קא משמע לן</strong> <small>[משמיע לנו]</small> שאין חוששים לכך.
 <big>א</big> <strong>תנו רבנן</strong> <small>[שנו חכמים]:</small> <strong>"מבטא"</strong> האמור בתורה הוא <strong>שבועה, "אסר"</strong> הוא <strong>שבועה,</strong> הגדרתו של ה<strong>איסור</strong> שיש ב<strong>אסר, אם אתה אומר: אסר</strong> הוא <strong>שבועה</strong> — הרי הוא <strong>חייב, ואם לאו</strong> <small>[לא]</small> — <strong>פטור.</strong> ותוהים על לשון הברייתא, <strong>"אם אתה אומר: אסר</strong> הוא <strong>שבועה"? והא</strong> <small>[והרי]</small> כבר <strong>אמרת</strong> ש<strong>איסר שבועה הוא!</strong>
 <strong>אמר אביי, הכי קאמר</strong> <small>[כך הוא אומר]:</small> <strong>"מבטא"</strong> הרי זה <strong>שבועה</strong> ממש, ואילו <strong>איסור</strong> הוא <strong>מיתפיס</strong> <small>[התפסה]</small> <strong>בשבועה,</strong> שאומר על דבר או מעשה מסויים שיהא אסור עליו כמו זה שכבר נאסר בו בשבועה. ובאשר ל<strong>איסור</strong> של ה<strong>איסר</strong> מה דינו? <strong>אם אתה אומר: מיתפיס</strong> <small>[התפסה]</small> <strong>בשבועה כמוציא שבועה מפיו דמי</strong> <small>[נחשב]</small> — הרי הוא <strong>חייב</strong> קרבן (בשגגה), ומלקות (במזיד) אם עובר על מה שאסר על עצמו באיסר, <strong>ואם לאו</strong> <small>[לא]</small> — <strong>פטור.</strong>
 ומדקדקים בהסברו של אביי: <strong>ממאי</strong> <small>[ממה,</small> מנין<small>]</small> אתה לומד ש<strong>"מבטא" שבועה</strong> הוא? <strong>דכתיב</strong> <small>[שנאמר]:</small> <strong>"או נפש כי תשבע לבטא בשפתים"</strong> (ויקרא ה, ד). לומר ש"לבטא בשפתים" הריהו אחד ממיני השבועה. אולם אם כן <strong>איסר נמי</strong> <small>[גם כן]</small> הריהו שבועה, <strong>דכתיב</strong> <small>[שנאמר]:</small> <strong>"כל נדר וכל שבעת אסר"</strong> (במדבר ל, יד)!
 <strong>אלא ממאי</strong> <small>[ממה,</small> מנין<small>]</small> אתה למד ש<strong>איסר</strong> רק <strong>מיתפס</strong> <small>[התפסה]</small> <strong>בשבועה הוא? דכתיב</strong> <small>[שנאמר]:</small> <strong>"או אסרה אסר על נפשה בשבעה"</strong> (במדבר ל יא), ומשמע שאסרה עצמה בדבר שיש עליו כבר איסור שבועה, אם כן,
 <strong>מבטא נמי</strong> <small>[גם כן]</small> ייחשב התפסה בשבועה, שכן <strong>הכתיב</strong> <small>[הרי נאמר]:</small> <strong>"לכל אשר יבטא האדם בשבעה"</strong> (ויקרא ה, ד)!
 <strong>אלא אמר אביי: "מבטא"</strong> שהוא <strong>שבועה</strong> למדים <strong>מהכא</strong> <small>[מכאן]:</small> <strong>"ואם היו תהיה לאיש ונדריה עליה או מבטא שפתיה אשר אסרה על נפשה"</strong> (במדבר ל, ז), <strong>ואילו שבועה לא קאמר</strong> <small>[אמר</small> פסוק זה<small>],</small> ואם כן <strong>במאי</strong> <small>[במה]</small> <strong>אסרה עצמה? ב</strong>לשון <strong>"מבטא",</strong> הרי שמבטא הוא שבועה.
 <strong>רבא אמר: לעולם אימא</strong> <small>[יכול אני לומר]</small> <strong>לך</strong> ש<strong>מיתפיס</strong> <small>[התפסה]</small> <strong>בשבועה לאו</strong> <small>[אינה]</small> <strong>כמוציא שבועה מפיו דמי</strong> <small>[נחשבת],</small> <strong>והכי קאמר</strong> <small>[וכך הוא אומר]</small> בברייתא: <strong>"מבטא"</strong> הוא <strong>שבועה, "איסר" נמי</strong> <small>[גם כן]</small> הוא עצמו לשון <strong>שבועה,</strong> אלא שלשון "איסר" יש לה כמה מובנים, כי <strong>אסריה דאיסר</strong> <small>[איסורו של איסר]</small> <strong>הטילו הכתוב בין נדר לשבועה,</strong> לומר שאם <strong>הוציאו</strong> מפיו (השתמש בו) <strong>בלשון נדר</strong> — הרי זה <strong>נדר,</strong> אם <strong>בלשון שבועה</strong> — הרי זה <strong>שבועה.</strong>
 ושואלים: <strong>היכן הטילו</strong> הכתוב לאיסר בין נדר לבין שבועה? שנאמר <strong>"ואם בית אישה נדרה או אסרה אסר על נפשה בשבעה" וגו'</strong> (במדבר ל יא), שנמצא לשון איסר בפסוק בין שני לשונות אלה.
 <big>ב</big> <strong>ו</strong>מעירים: מה שנחלקו לעיל אביי ורבא, <strong>אזדו לטעמייהו</strong> <small>[הולכים לשיטתם],</small> <strong>דאיתמר</strong> <small>[שנאמר]</small> שנחלקו בדינו של <strong>מתפיס בשבועה</strong> — <strong>אביי אמר: כמוציא שבועה מפיו דמי</strong> <small>[נחשב</small> הוא<small>],</small> <strong>ורבא אמר: לאו</strong> <small>[לא]</small> <strong>כמוציא שבועה מפיו דמי</strong> <small>[נחשב</small> הוא<small>].</small>
 <strong>מיתיבי</strong> <small>[מקשים]</small> ממה ששנינו בברייתא: <strong>איזה איסר האמור בתורה? האומר: "הרי עלי שלא אוכל בשר ושלא אשתה יין כיום שמת בו אביו",</strong> או <strong>"כיום שמת בו פלוני",</strong> או <strong>"כיום שנהרג בו גדליה בן אחיקם",</strong> או <strong>"כיום שראה</strong> את <strong>ירושלים בחורבנה"</strong> — הרי זה <strong>אסור. ואמר שמואל: והוא</strong> (ובלבד) <strong>שנדור ובא מאותו היום</strong> שהתפיס בו, כלומר שביום שמת אביו אסר על עצמו בנדר שלא לאכול בשר ולשתות יין.
  ואומרים:  <strong>בשלמא</strong> <small>[נניח]</small> <strong>ל</strong>שיטת <strong>אביי, מדמתפיס</strong> <small>[כיון שהמתפיס]</small> <strong>בנדר</strong> נחשב ל<strong>נדר,</strong> אף ה<strong>מתפיס</strong> <strong>בשבועה</strong> נחשב כ<strong>שבועה</strong> עצמה.
## דף כ:
 <strong>אלא לרבא קשיא</strong> <small>[קשה],</small> שהרי מכאן עולה שיש התפסה בנדר!
  ומשיבים:  <strong>אמר</strong> <small>[יכול היה לומר]</small> <strong>לך רבא</strong> בתשובה לשאלה זו, <strong>תריץ ואימא הכי</strong> <small>[תרץ ואמור כך]:</small> <strong>איזהו איסר</strong> (איסור) <strong>נדר האמור בתורה? האומר: "הרי עלי שלא אוכל בשר ושלא אשתה יין כיום שמת בו אביו",</strong> או: <strong>"כיום שנהרג בו פלוני", ואמר שמואל: והוא שנדור ובא מאותו היום.</strong>
 <strong>מאי טעמא</strong> <small>[מה טעם</small> הדבר<small>]?</small> <strong>אמר קרא</strong> <small>[הכתוב]:</small> <strong>"איש כי ידר נדר לה' "</strong>(במדבר ל, ג), בלשון כפולה, לומר — <strong>עד שידור</strong> כלומר, יתפיס את נדרו <strong>בדבר הנדור,</strong> דבר שנאסר בנדר.
  שנינו בברייתא: <strong>"כיום שמת בו אביו".</strong> ושואלים: הואיל ולדברי שמואל מדובר כשהיה נדור מאותו יום, <strong>פשיטא</strong> <small>[פשוט]</small> הדבר, הרי כן הוא הדין בכל יום שהיה נדור בו, ומדוע הוזכר יום שמת בו אביו? ומשיבים: <strong>"כיום שנהרג בו גדליה בן אחיקם" איצטריך ליה</strong> <small>[הוצרך לו</small> לומר<small>],</small> כי <strong>סלקא דעתך אמינא</strong> <small>[יעלה על דעתך לומר]:</small> <strong>כיון דכי</strong> <small>[שאם]</small> <strong>לא נדר</strong> שלא יאכל בשר וישתה יין באותו יום <strong>נמי</strong> <small>[גם כן]</small> היה <strong>פסור,</strong> שהרי הוא יום של תענית (צום גדליה), <strong>כי</strong> <small>[כאשר]</small> <strong>נדר</strong> מאכילה ושתיה באותו יום <strong>נמי לא הויא עליה</strong> <small>גם כן לא חל עליו]</small> <strong>איסור</strong> נדר, <strong>והאי</strong> <small>[וזה]</small> שהוא נודר עכשיו "כיום שנהרג בו גדליה בן אחיקם" <strong>לאו מיתפיס</strong> <small>[לא התפסה]</small> <strong>בנדר הוא</strong> אלא באיסור, על כן <strong>קא משמע לן</strong> <small>[משמיע לנו]</small> שאם הוסיף ונדר באותו יום —  הרי זה נחשב כיום שנדר בו, ויכול להתפיס בנדר זה נדר אחר.
  ומעירים:  <strong>ואף ר' יוחנן סבר לה להא</strong> <small>[סבור כזו שאמר]</small> <strong>רבא,</strong> ש"איסר" אינו התפסה בשבועה. <strong>דכי אתא</strong> <small>[שכאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: "מבטא לא אוכל לך",</strong> או <strong>"איסר לא אוכל לך"</strong> — הרי זו <strong>שבועה,</strong> כשם שאמר רבא.
 <big>א</big> <strong>כי אתא</strong> <small>[כאשר בא]</small> <strong>רב דימי אמר</strong> בשם <strong>ר' יוחנן:</strong> אם נשבע להבא <strong>"אוכל" ו</strong>כן <strong>"לא אוכל"</strong> ולא קיים את דבריו — הרי זו שבועת <strong>שקר, ואזהרתיה מהכא</strong> <small>[ואזהרתו,</small> איסור הלאו שיש בזה הוא <small>מכאן]:</small> שנאמר <strong>"לא תשבעו בשמי לשקר"</strong> (ויקרא יט, יב). אבל אם נשבע <strong>"אכלתי" ו"לא אכלתי"</strong> והוא לא עשה כן, ושיקר בשבועתו — הרי זו שבועת <strong>שוא, ואזהרתיה מהכא</strong> <small>[ואזהרתו מכאן]:</small> <strong>"לא תשא את שם ה' אלהיך לשוא"</strong> (שמות כ, ז).
 <strong>קונמות</strong> כלומר, נדרים (שאמר "קונם עלי דבר פלוני", שהוא לשון של נדר) שעבר עליהם — <strong>עובר ב</strong>מה שנאמר <strong>"לא יחל דברו"</strong> (במדבר ל, ג).
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>"שוא" ו"שקר"</strong> שנאסרו בתורה <strong>אחד הן. מאי לאו</strong> <small>[האם לא]</small> <strong>מ</strong>מה ש<strong>"שוא"</strong> כוונתו שבועה המתייחסת <strong>לשעבר, אף "שקר" נמי</strong> <small>[גם כן]</small> שבועה <strong>לשעבר? אלמא</strong> <small>[מכאן]</small> יוצא ש<strong>"אכלתי" ו"לא אכלתי"</strong> שבועת <strong>שקר הוא,</strong> שלא כדברי יוחנן, שאמר ששקר הוא דווקא שבועה לעתיד!
  ומשיבים:  <strong>מידי איריא</strong> <small>[כלום יש קשר]</small> בין הדברים? אפשר לומר כי <strong>הא כדאיתא והא כדאיתא</strong> <small>[זה כמו שהוא וזה כמו שהוא]</small> כלומר, שבועת שוא ושבועת שקר הם דברים שונים, זה לעבר וזה לעתיד, <strong>ומאי</strong> <small>[ומהו]</small> <strong>"דבר אחד הן"?</strong> הכוונה ש<strong>בדיבור אחד נאמרו</strong> במתן תורה, <strong>כדתניא</strong> <small>[כמו ששנויה</small> ברייתא<small>]:</small> <strong>"זכור</strong> את יום השבת לקדשו" (שמות כ, ז) <strong>ו"שמור</strong> את יום השבת לקדשו" (דברים ה, יב) <strong>בדיבור אחד נאמרו,</strong> והרי זה <strong>מה שאין יכול הפה לדבר</strong> שני דברים כאחד, <strong>ומה שאין האוזן יכול לשמוע</strong> בבת אחת.
  ומקשים:  <strong>בשלמא התם</strong> <small>[נניח שם]</small> "זכור" ו"שמור" <strong>בדיבור אחד נאמרו,</strong> כדי ללמדנו דבר הלכה, כמו שאמר <strong>רב אדא בר אהבה,</strong> ש<strong>אמר רב אדא בר אהבה: נשים חייבות בקידוש היום</strong> של שבת מ<strong>דבר תורה,</strong> למרות שהוא מצות עשה שהזמן גרמה, ש<strong>אמר קרא</strong> <small>[הכתוב]:</small> <strong>"זכור" ו"שמור",</strong> ושני הדברים הריהם כדיבור אחד, ולכן <strong>כל</strong> מי <strong>שישנו</strong> (שנכלל) <strong>בשמירה</strong> כלומר, שמוזהר על שמירת השבת ואסור לחללה, <strong>ישנו</strong> גם <strong>ב</strong>מצוה של <strong>זכירה</strong> של השבת, מצות עשה שבה. <strong>והני נשי</strong> <small>[ונשים אלו]</small> <strong>הואיל ואיתנהו</strong> <small>[וישנן]</small> <strong>בשמירה</strong> שהן חייבות לשמור את השבת במצוות לא תעשה שיש בה, <strong>איתנהו נמי</strong> <small>[ישנן גם כן]</small> <strong>ב</strong>מצות <strong>זכירה,</strong> בקידוש. <strong>אלא הכא למאי הלכתא מיבעי ליה</strong> <small>[כאן לאיזו הלכה נצרך לו]</small> שייאמרו בדיבור אחד?
 <strong>אלא</strong> יש להסביר ש"שווא ושקר אחד הן", כוונתו: <strong>כשם שלוקה על שוא, כך לוקה נמי</strong> <small>[גם כן]</small> <strong>על שקר.</strong>
 ותוהים: <strong>כלפי לייא</strong> <small>[לאן]</small> אתה הולך? להיפך צריך לומר, שהרי פשוט יותר לומר שילקה על שבועת שקר, שיש בה מעשה (כגון שנשבע "שלא אוכל" ואכל) מאשר על שבועת שווא שאין בה אלא דיבור! <strong>אלא אימא</strong> <small>[אמור]</small> כך: <strong>כשם שלוקה על שקר, כך לוקה נמי</strong> <small>[גם כן]</small> <strong>על שוא.</strong>
 ואומרים: <strong>פשיטא</strong> <small>[פשוט</small> הוא<small>],</small> ומה חידוש יש בדבר? <strong>האי</strong> <small>[זה]</small> <strong>לאו והאי</strong> <small>[וזה]</small> <strong>לאו</strong> ומדוע יש מקום להניח כי על זה ילקה ועל זה לא ילקה? ומשיבים: <strong>מהו דתימא</strong> <small>[שתאמר]</small> בענין זה <strong>כדאמר ליה</strong> <small>[כמו שאמר לו]</small> <strong>רב פפא לאביי:</strong> שמה שנאמר "לא ינקה ה' את אשר ישא את שמו לשוא" (שמות כ, ז) אולי כוונתו — <strong>לא ינקה כלל,</strong> שאין לו תקנה, ואין עונש שיכול לכפר את חטאו,
## דף כא.
 <strong>קא משמע לן כדשני ליה</strong> <small>[משמיע לנו כמו שתירץ לו]</small> אביי (להלן בעמוד זה).
 <strong>ואיבעית אימא</strong> <small>[ואם תרצה אמור]</small> כי "שוא ושקר אחד הן" כוונתו: <strong>כשם שמביא קרבן על</strong> שבועת <strong>שקר</strong> ("אוכל" ו"לא אוכל") <strong>כך מביא קרבן על</strong> שבועת <strong>שוא</strong> ("אכלתי" ו"לא אכלתי"), <strong>ו</strong>שיטת <strong>ר' עקיבא היא,</strong> ש<strong>מחייב</strong> קרבן לעל שבועה <strong>לשעבר כ</strong>על שבועה <strong>להבא.</strong>
 <strong>מיתיבי</strong> <small>[מקשים]</small> עוד על דברי רב דימי בשם ר' יוחנן, ששבועה לעתיד היא שבועת שקר, מברייתא: <strong>אי זו היא שבועת שוא?</strong> אם <strong>נשבע לשנות את הידוע לאדם,</strong> שנשבע על דבר שאנשים יודעים שאינו נכון, <strong>שבועת שקר</strong> — ש<strong>נשבע להחליף</strong> כלומר, שנשבע לשנות מן האמת. ודבר זה הוא רק בשבועה על העבר! ומתקנים: <strong>אימא</strong> <small>[אמור]</small> ותקן: <strong>נשבע ומחליף,</strong> שנשבע (לעשות או לא לעשות) ומחליף (משנה) במעשהו ממה שנשבע.
 <big>א</big> <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' ירמיה אמר ר' אבהו אמר ר' יוחנן:</strong> הנשבע <strong>"אכלתי" ו"לא אכלתי",</strong> ולא היה הדבר נכון — הרי זה שבועת <strong>שקר, ואזהרתיה</strong> <small>[ואזהרתו]</small> היא <strong>מ"לא תשבעו בשמי לשקר"</strong> (ויקרא יט, יב). אם נשבע לעתיד: <strong>"אוכל" ו"לא אוכל",</strong> ועבר על שבועתו — <strong>עובר ב"לא יחל דברו"</strong> (במדבר ל, ג). <strong>ואי זו היא שבועת שוא?</strong> ש<strong>נשבע לשנות את הידוע לאדם,</strong> שהכל יודעים שהיא שוא.
 <strong>אמר רב פפא: הא</strong> <small>[</small>אימרה <small>זו]</small> של <strong>ר' אבהו</strong> בשם ר' יוחנן — <strong>לאו</strong> <small>[לא]</small> <strong>בפירוש איתמר</strong> <small>[נאמרה],</small> <strong>אלא מכללא איתמר</strong> <small>[מכלל</small> הדברים <small>נאמרה],</small> שהסיקו אותה מדברים אחרים שאמר. ש<strong>אמר רב אידי בר אבין אמר רב עמרם אמר רב יצחק אמר ר' יוחנן,</strong> כך <strong>ר' יהודה אומר משום</strong> (בשם) <strong>ר' יוסי הגלילי: כל לא תעשה שבתורה,</strong> אם הוא <strong>לאו שיש בו מעשה</strong> ועבר עליו ועשהו — <strong>לוקין עליו, ושאין בו מעשה</strong> — <strong>אין לוקין עליו, חוץ מנשבע, ו</strong>כן <strong>מימר</strong> בהמת קודש בבהמת חולין, שאומר שתהא קדושה במקומה, שנאסר הדבר בתורה (ויקרא כז, י), <strong>ומקלל את חבירו בשם</strong> (ויקרא יט, יד), שעל כל אלה נענשים במלקות אף על פי שאין בהם מעשה אלא דיבור בלבד.
  ושואלים:  <strong>נשבע מנלן</strong> <small>[מנין לנו]</small> שלוקים עליו? <strong>אמר ר' יוחנן משום</strong> (בשם) <strong>ר' שמעון בר יוחאי, אמר קרא</strong> <small>[הכתוב]:</small> <strong>"לא תשא את שם ה' אלהיך לשוא כי לא ינקה</strong> ה' את אשר ישא את שמו לשוא" (שמות כ, ז), לומר: <strong>בית דין של מעלה אין מנקין אותו,</strong> שאין לו כפרה בתשובה בלבד, <strong>אבל בית דין של מטה מלקין אותו ומנקין אותו.</strong>
 <strong>אמר ליה</strong> <small>[לו]</small> <strong>רב פפא לאביי, דלמא הכי קאמר רחמנא</strong> <small>[שמא כך אמרה התורה]:</small> <strong>לא ינקה כלל,</strong> שאין לו תקנה כלל לעוונו! והשיב לו: <strong>אי כתיב</strong> <small>[אם היה כתוב]</small> רק <strong>"כי לא ינקה"</strong> — הייתי מפרש <strong>כדקאמרת</strong> <small>[כמו שאתה אומר],</small> <strong>השתא דכתיב</strong> <small>[עכשיו שנאמר]</small> <strong>"כי לא ינקה ה' ",</strong> יש לדייק: <strong>ה' הוא</strong> ש<strong>אינו מנקה, אבל בית דין של מטה מלקין אותו ו</strong>בכך <strong>מנקין אותו.</strong>
 ושאלו: <strong>אשכחן</strong> <small>[מצאנו]</small> דין זה לגבי <strong>שבועת שוא,</strong> שלוקה למרות שאין בו מעשה, על <strong>שבועת שקר מנלן</strong> <small>[מנין לנו]</small> שמלקים אותו? <strong>ר' יוחנן דידיה</strong> <small>[משלו]</small> ולא בשם התנאים <strong>אמר:</strong> נאמר <strong>"לשוא" "לשוא" שתי פעמים</strong> באותו פסוק "לא תשא את שם ה' אלקיך לשוא", ובהמשך הדברים "כי לא ינקה ה' את אשר ישא את שמו לשוא", ומייתור לשון זה נלמד: <strong>אם אינו ענין לשבועת שוא</strong> שכבר נאמרה פעם אחת, <strong>תנהו ענין לשבועת שקר.</strong>
 <strong>והוי</strong> <small>[והיה עוסק,</small> מתקשה<small>]</small> <strong>בה ר' אבהו: האי</strong> <small>[זו]</small> <strong>שבועת שקר</strong> שלמד ר' יוחנן שמלקים עליה מ"לשוא" "לשוא", <strong>היכי דמי</strong> <small>[כיצד היא]?</small> <strong>אילימא</strong> <small>[אם תאמר]</small> <strong>"שבועה שלא אוכל" ואכל</strong> — <strong>לאו שיש בו מעשה הוא,</strong> שהרי כאשר אכל עשה מעשה, וממילא הוא לוקה! <strong>ואלא</strong> ש<strong>אמר "שבועה שאוכל" ולא אכל,</strong> אולם <strong>האי מי</strong> <small>[זה האם]</small> הוא <strong>לוקה? והא איתמר</strong> <small>[והרי נאמר]</small> לגבי מי שאמר: <strong>"שבועה שאוכל ככר זו היום", ועבר היום ולא אכלה</strong> — <strong>ר' יוחנן וריש לקיש דאמרי תרוייהו</strong> <small>[שאומרים שניהם]:</small> <strong>אינו לוקה</strong> על כך,
 <strong>ר' יוחנן אמר: אינו לוקה משום דהוה</strong> <small>[שהריהו]</small> <strong>לאו שאין בו מעשה,</strong> שהרי במה שעבר על שבועתו לא עשה מעשה, <strong>וכל לאו שאין בו מעשה אין לוקים עליו. וריש לקיש אמר: אינו לוקה משום דהוה</strong> <small>[שהריהו]</small> <strong>התראת ספק,</strong> שהרי צריך להתרות בו סמוך לזמן העבירה, והרי אין יודעים האם כוונתו שלא לאכול או לא, ובכל רגע ספק הוא, <strong>והתראת ספק לא שמה התראה!</strong>
 <strong>ואמר ר' אבהו: תהא</strong> (יש להעמיד) הלכה זו שלוקה על שבועת שקר למרות שאין בה מעשה <strong>ב"אכלתי" ו"לא אכלתי",</strong> ומכאן למד רבין שלשיטת ר' אבהו בשם ר' יוחנן, הנשבע "אכלתי" ו"לא אכלתי" עובר ולוקה משום שבועת שקר. ושואלים: <strong>ומאי שנא</strong> <small>[ומה,</small> מדוע <small>שונה]</small> שבועה לשעבר משבועה לעתיד לענין זה, שהנשבע "אכלתי" ולא אכל לוקה אף שלא עשה מעשה, ואילו הנשבע שיאכל ולא אכל אינו לוקה משום שלא עשה מעשה? <strong>אמר רבא: בפירוש ריבתה תורה שבועת שקר דומה ל</strong>שבועת <strong>שוא, מה שוא</strong> הריהו שבועה <strong>לשעבר, אף שקר נמי</strong> <small>[גם כן]</small> מתחייב מלקות דוקא על שבועה <strong>לשעבר.</strong>
 <strong>איתיביה</strong> <small>[הקשה לו]</small> <strong>ר' ירמיה לר' אבהו</strong> ממה ששנינו: מי שאמר <strong>"שבועה שלא אוכל ככר זו",</strong> וחזר ואמר <strong>"שבועה שלא אוכלנה",</strong> ועוד <strong>"שבועה שלא אוכלנה"</strong> — <strong>ואכלה,</strong> למרות שנשבע כמה פעמים — <strong>אינו חייב אלא אחת.</strong> שבועה כגון <strong>זו היא שבועת בטוי, שחייבין על זדונה</strong> אם עבר עליה בזדון — <strong>מכות, ועל שגגתה</strong> אם עבר בשגגה על שבועתו — מביא <strong>קרבן עולה ויורד.</strong>
 ונדייק: <strong>"זו היא" למעוטי מאי</strong> <small>[למעט</small> את <small>מה]?</small> <strong>לאו למעוטי</strong> <small>[האם לא למעט]</small> את המקרה של הנשבע <strong>"אכלתי" ו"לא אכלתי", דלא לקי</strong> <small>[שאינו לוקה]</small> על כך?
  ודוחים:  <strong>לא, למעוטי</strong> <small>[למעט]</small> את <strong>"אכלתי" ו"לא אכלתי" מקרבן.</strong> וכך נדייק: <strong>זו היא</strong> ש<strong>על שגגתה</strong> מביא <strong>קרבן עולה ויורד, אבל "אכלתי" ו"לא אכלתי" לא</strong> מביא קרבן. <strong>ו</strong>שיטת <strong>ר' ישמעאל</strong> <strong>היא,</strong> ש<strong>אמר: אינו חייב</strong> קרבן <strong>אלא על העתיד לבא, אבל מילקא לקי</strong> <small>[ללקות</small> הוא <small>לוקה]</small> על שבועה לשעבר, משום שנשבע לשקר.
## דף כא:
 ומקשים: <strong>אימא סיפא</strong> <small>[אמור</small> את <small>סופה]</small> של משנה זו, המשנה הבאה אחריה: הנשבע שבועת שוא, כגון שנשבע שאבן היא זהב, ועוד, <strong>זו היא שבועת שוא שחייבין על זדונה מכות ועל שגגתה פטור.</strong> ונדייק: הלשון <strong>"זו היא" למעוטי מאי</strong> <small>[למעט</small> את <small>מה]?</small> <strong>לאו למעוטי</strong> <small>[</small>האם <small>לא</small> בא הדבר <small>למעט]</small> את <strong>"אכלתי" ו"לא אכלתי",</strong> שאף היא מעין שבועת שוא, <strong>דלא לקי</strong> <small>[שאינו לוקה]</small> כלל!
  ודוחים:  <strong>לא,</strong> אין מדובר לענין מלקות. אלא: <strong>זו היא</strong> ש<strong>על שגגתה פטור מקרבן, אבל "אכלתי" ו"לא אכלתי"</strong> — <strong>על שגגתה חייב קרבן; ו</strong>שיטת <strong>ר' עקיבא היא,</strong> ש<strong>מחייב</strong> על שבועה <strong>לשעבר כלהבא.</strong>
 וחוזרים ומקשים: <strong>הא</strong> <small>[הרי]</small> <strong>אמרת</strong> ופירשת קודם כי <strong>רישא</strong> <small>[תחילתה]</small> של משנה זו כשיטת <strong>ר' ישמעאל היא;</strong> וכי <strong>רישא</strong> <small>[תחילתה]</small> כשיטת <strong>ר' ישמעאל וסיפא</strong> <small>[וסופה]</small> כ<strong>ר' עקיבא?</strong> אלא יש לפרש כי <strong>כולה</strong> שיטת <strong>ר' עקיבא</strong> היא, <strong>ורישא לאו למעוטי</strong> <small>[ותחילתה לא</small> באה <small>למעט]</small> (כמו שפירשנו קודם) <strong>"אכלתי" ו"לא אכלתי" מקרבן, אלא למעוטי</strong> <small>[למעט]</small> מי שנשבע <strong>"אוכל" ולא אכל ממלקות, אבל</strong> ב<strong>קרבן מיחייב</strong> <small>[מתחייב]</small> גם על כך.
  ושואלים:  <strong>ומאי שנא</strong> <small>[ובמה שונה]?</small> מדוע אתה מפרש את המשנה דווקא באופן זה? ומשיבים: <strong>מסתברא</strong> <small>[מסתבר]</small> הדבר, שכאשר הוא <strong>קאי</strong> <small>[עומד,</small> עוסק<small>]</small> <strong>ב</strong>שבועה <strong>להבא ממעט</strong> שבועה אחרת <strong>להבא,</strong> אבל אם <strong>קאי</strong> <small>[עומד]</small> <strong>ב</strong>שבועה <strong>להבא ממעט</strong> שבועה <strong>לשעבר?</strong> ואם כן מסתבר לומר שהכל כשיטת ר' עקיבא וכמו שהסברנו, ש"זו היא" שברישא ממעט "לא אוכל" ממלקות, ובסיפא שנשבע על העבר ממעט "אכלתי" ו"לא אכלתי", לחייב על כך קרבן.
 <big>א</big> שנינו במשנה: <strong>"שבועה שלא אוכל", ואכל כל שהוא</strong> — <strong>חייב,</strong> כדברי ר' עקיבא. <strong>איבעיא להו</strong> <small>[נשאלה להם</small> ללומדים<small>]:</small> <strong>ר' עקיבא בכל התורה כולה כ</strong>דעת <strong>ר' שמעון סבירא ליה</strong> <small>[סבור הוא]</small> ש<strong>מחייב</strong> על אכילת כל האיסורים גם <strong>ב</strong>שיעור <strong>משהו, דתניא</strong> <small>[ששנויה</small> ברייתא<small>],</small> <strong>ר' שמעון אומר:</strong> על אכילת <strong>כל</strong> שיעור <strong>שהוא</strong> מאיסורי אכילה הרי הוא נידון <strong>למכות, ולא אמרו</strong> שיעור <strong>כזית אלא לענין</strong> חיוב <strong>קרבן,</strong> שאם הוא איסור אכילה שחייבים עליו קרבן אינו מביא קרבן אלא כשאכל כזית.
 <strong>ו</strong>באמת <strong>בדין הוא</strong> (ראוי היה) <strong>דבעי איפלוגי בעלמא</strong> <small>[ש</small>היו <small>צריכים</small> חכמים ור' עקיבא <small>לחלוק בכלל],</small> בכל איסורי תורה. <strong>והאי דקא מיפלגי הכא</strong> <small>[וזה שהם חלוקים כאן]</small> דווקא בענין שבועה, הרי זה <strong>להודיעך כוחן דרבנן</strong> <small>[של חכמים],</small> <strong>דאף על גב דאיכא למימר</strong> <small>[שאף על פי שיש</small> מקום <small>לומר]:</small> <strong>הואיל ו</strong>אם היה <strong>מפרש</strong> בשבועתו שהוא אוסר על עצמו במשהו היה <strong>חייב</strong> על כך, לכן הנשבע <strong>סתם נמי</strong> <small>[גם כן]</small> יהיה <strong>חייב</strong> אם אכל משהו, <strong>קא משמע לן דפטרי</strong> <small>[משמיע לנו ש</small>בכל זאת הם <small>פוטרים].</small>
 זו היא אפשרות אחת, ויש צד אחר: <strong>או דלמא בעלמא כרבנן סבירא ליה</strong> <small>[או שמא בכלל כ</small>דעת <small>חכמים סבור הוא</small> ר' עקיבא<small>],</small> שבכל איסורי תורה השיעור הוא כזית, <strong>והכא היינו טעמא</strong> <small>[וכאן זהו הטעם],</small> <strong>הואיל ו</strong>אם היה <strong>מפרש</strong> שאוסר על עצמו כלשהו, היה <strong>חייב</strong> — אם נשבע <strong>סתם נמי</strong> <small>[גם כן]</small> <strong>חייב?</strong>
 ומציעים: <strong>תא שמע</strong> <small>[בוא</small> ו<small>שמע]</small> ממה ש<strong>אמרו לו לר' עקיבא: היכן מצינו</strong> (מצאנו) <strong>באוכל כל שהוא חייב, שזה חייב? ואם איתא</strong> <small>[אכן]</small> ר' עקיבא סבור שכל האיסורים במשהו, <strong>לימא להו</strong> <small>[שיאמר להם]:</small> <strong>אנא</strong> <small>[אני]</small> <strong>בכל התורה כולה כ</strong>דעת <strong>ר' שמעון סבירא לי</strong> <small>[סבור אני],</small> שחייב בכלל על כל שהוא!
  ומשיבים: מכאן אין הוכחה, שאפשר לומר כי  <strong>לדבריהם</strong> ולשיטתם <strong>דרבנן קאמר להו</strong> <small>[של חכמים אמר להם].</small> וכך יש להבין את דבריו: <strong>לדידי</strong> <small>[לשיטתי]</small> <strong>בכל התורה כולה כר' שמעון סבירא לי</strong> <small>[סבור אני],</small> ואין דין זה יוצא מן הכלל. אבל גם <strong>לדידכו</strong> <small>[לשיטתכם]</small> שאתם אומרים שחייבים בכל מקום רק בכזית — <strong>אודו</strong> <small>[הודו]</small> <strong>לי מיהא</strong> <small>[על כל פנים]</small> בענין שבועה, <strong>הואיל ומפרש חייב, סתם נמי</strong> <small>[גם כן]</small> <strong>חייב. ואמרו ליה רבנן</strong> <small>[לו חכמים]:</small> <strong>לא.</strong> ואם כן, אין להוכיח מכאן.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו במשנה במסכת נזיר, <strong>ר' עקיבא אומר: נזיר ששרה פתו ביין ויש בה כדי לצרף</strong> מן היין והלחם יחד ל<strong>כזית</strong> — <strong>חייב. ואי סלקא דעתך בעלמא</strong> <small>[ואם עולה על דעתך שבכלל]</small> <strong>כר' שמעון סבירא ליה</strong> <small>[סבור הוא],</small> אם כן <strong>למה לי לצרף?</strong> על שתיית יין כל שהוא יתחייב!
 <strong>ועוד תנן</strong> <small>[שנינו</small> במשנה להלן<small>],</small> אמר: <strong>"שבועה שלא אוכל", ואכל נבילות וטריפות, שקצים ורמשים</strong> — הרי זה <strong>חייב, ור' שמעון פוטר. והוינן</strong> <small>[והיינו מתעסקים,</small> מתקשים<small>]</small> <strong>בה: אמאי</strong> <small>[מדוע]</small> <strong>חייב</strong> על השבועה? הלוא <strong>מושבע</strong> ועומד <strong>מהר סיני הוא,</strong> שלא יאכל איסורים, ואין שבועה חלה על שבועה! ובתשובה לכך, <strong>רב ושמואל ור' יוחנן דאמרי תרוייהו</strong> <small>[שאמרו שניהם]:</small> כאן הרי מדובר <strong>בכולל דברים המותרין עם דברים האסורין</strong> כלומר, כאשר אמר "שבועה שלא אוכל", יש בכלל זה גם דברים מותרים שחלה עליהם שבועה, ומתוך כך גם הדברים האסורים באכילה חל עליהם איסור שבועה.
 <strong>ו</strong>אילו <strong>ריש לקיש אמר: אי</strong> (אין) <strong>אתה מוצא</strong> דבר זה, שיתחייב על אכילת איסור משום השבועה, <strong>אלא אי</strong> <small>[או]</small> <strong>במפרש</strong> שהוא אוסר על עצמו בשבועה <strong>חצי שיעור</strong> (פחות מכזית) שעליו אינו מושבע מהר סיני, <strong>ואליבא דרבנן</strong> <small>[ולפי שיטת חכמים],</small> שבנשבע בסתם נאסר רק בשיעור כזית, <strong>אי</strong> <small>[או]</small> אף בנשבע <strong>בסתם ואליבא</strong> <small>[ועל פי שיטת]</small> <strong>ר' עקיבא,</strong> ש<strong>אמר: אדם אוסר עצמו</strong> בשבועה <strong>בכל שהוא.</strong>
 ומעתה, לענייננו: <strong>ואי סלקא דעתך בעלמא</strong> <small>[ואם עולה על דעתך</small> ש<small>בכלל]</small> ר' עקיבא <strong>כר' שמעון סבירא ליה</strong> <small>[סבור הוא],</small> אם כן כיצד אמר כך ריש לקיש? הרי לשיטת ר' שמעון <strong>כל שהוא נמי</strong> <small>[גם כן]</small> <strong>מושבע ועומד מהר סיני הוא,</strong> ומדוע תחול השבועה? <strong>אלא לאו שמע מינה</strong> <small>[האם לא תלמד מכאן]</small> על שיטת ר' עקיבא ש<strong>בעלמא כרבנן סבירא ליה</strong> <small>[בכלל,</small> בכל התורה כולה, <small>כ</small>דברי <small>חכמים סבור הוא]</small> שכל האיסורים בכזית, ומסכמים: אכן, <strong>שמע מינה</strong> <small>[למד מכאן]</small> שכן הוא. 
 <big>ב</big> שנינו במשנה, <strong>אמרו לו לר' עקיבא: היכן מצינו</strong> באוכל כל שהוא שהוא חייב? ותוהים: <strong>ולא</strong> מצאנו דבר כזה? <strong>והרי נמלה,</strong> האוכל אותה חייב, למרות שאין בה כזית! ומשיבים: <strong>בריה שאני</strong> <small>[שונה],</small> שכיון שהיא בריה שלימה — חשובה היא לעצמה.
  ומקשים:  <strong>והרי</strong> אוכל <strong>הקדש</strong> חייב על אכילתו אפילו אין בו שיעור כזית! ומשיבים: <strong>הא בעינן</strong> <small>[הרי צריכים אנו]</small> שיהיה ההקדש שנהנה ממנו <strong>שוה פרוטה</strong> ולא פחות, ואם כן אף הוא יש לו שיעור ואינו נאסר בכל שהוא.
  ומקשים:  <strong>והרי מפרש</strong> בשבועתו, כגון הנשבע שלא יאכל כל שהוא, אף לדעת חכמים הוא חייב! ומשיבים: <strong>מפרש נמי</strong> <small>[גם כן]</small> <strong>כבריה דמי</strong> <small>[נחשב],</small> שלגבי אדם זה, השיעור הקטן הוא בעיניו דבר חשוב לעצמו.
  ומקשים:  <strong>והרי עפר</strong> שאם נשבע שלא יאכל עפר ואכל, בוודאי אין צריך לזה שיעור כזית שהרי אינו בר־אכילה, ומתחייב הוא על כך! <strong>אלא</strong>
## דף כב.
 <strong>תיפשוט</strong> <small>[תפתור</small> מכאן<small>]</small> אותה שאלה <strong>דבעי</strong> <small>[ששאל]</small> <strong>רבא:</strong> מי שאמר <strong>"שבועה שלא אוכל" ואכל עפר, בכמה</strong> שיעור איסורו? <strong>תפשוט</strong> <small>[תפתור</small> מכאן<small>]:</small> <strong>עד דאיכא</strong> <small>[שיש</small> בו<small>]</small> <strong>כזית!</strong> ודוחים: <strong>כי קאמרינן</strong> <small>[כאשר אמרנו]</small> במשנה שצריך שיעור כזית, דווקא <strong>במידי</strong> <small>[בדבר]</small> שהוא <strong>בר</strong> <small>[בן]</small> <strong>אכילה קאמרינן</strong> <small>[אומרים אנו],</small> ולא בדבר שאינו מאכל.
  וחוזרים ומקשים: <strong>והרי קונמות</strong> אדם אוסר על עצמו דבר כקרבן, והריהו אסור בכל שהוא! ומשיבים: <strong>קונמות נמי</strong> <small>[גם כן]</small> <strong>כמפרש דמי</strong> <small>[נחשב],</small> כאילו אמר בפירוש שאוסר עצמו בכלשהו. 
 <big>א</big> שנינו במשנה ש<strong>אמר להן</strong> ר' עקיבא לחכמים: יכול אני להקשות אף עליכם: <strong>היכן מצינו במדבר ומביא קרבן, שזה</strong> הנשבע <strong>מדבר ומביא קרבן</strong> בגלל דיבורו? ותוהים: <strong>ולא</strong> מצאנו הבאת קרבן בגלל דיבור? <strong>והרי</strong> לשיטת ר' עקיבא עצמו <strong>מגדף</strong> (מקלל את ה') מביא קרבן! ומשיבים: <strong>מדבר ואוסר קאמרינן</strong> <small>[אומרים אנו],</small> שאינו מביא קרבן, <strong>והאי</strong> <small>[ו</small>אילו <small>זה]</small> המגדף, <strong>מדבר וחוטא הוא,</strong> אבל אינו אוסר דבר בגידופו.
  ומקשים:  <strong>והרי נזיר,</strong> על ידי דיבורו שנדר להיות נזיר אוסר את עצמו ביין, וחייב להביא קרבן בסוף נזירותו! ומשיבים: היכן מצינו <strong>מביא קרבנו על דבורו קאמרינן</strong> <small>[אומרים אנו],</small> <strong>והאי</strong> <small>[ו</small>אילו <small>זה]</small> הנזיר כשהוא <strong>מביא קרבן, לאשתרויי ליה חמרא הוא דקא מייתי</strong> <small>[להתיר לו את היין הוא שהוא מביא].</small>
 ומקשים: <strong>והרי הקדש</strong> אוסר דברים על ידי דיבור בלבד, ומביא קרבן על המעילה! ומשיבים: <strong>אוסר לעצמו קאמרינן</strong> <small>[אומרים אנו],</small> שאינו מביא קרבן, <strong>והאי</strong> <small>[ו</small>אילו <small>זה]</small> המקדיש <strong>אוסר על כל העולם כולו הוא.</strong>
 ומקשים: <strong>הרי קונמות</strong> שאדם אוסר על עצמו דבר כקרבן, ומביא קרבן אם נהנה ממנו! ומשיבים: <strong>קסבר</strong> <small>[סבור הוא]</small> ר' עקיבא ש<strong>אין מעילה בקונמות.</strong>
 <big>ב</big> <strong>אמר רבא: מחלוקת</strong> זו במשנתנו בין ר' עקיבא וחכמים — היא <strong>בסתם,</strong> שנשבע סתם שלא יאכל, <strong>אבל במפרש</strong> ואומר שאוסר עצמו בכל שהוא — <strong>דברי הכל בכל שהוא. מאי טעמא</strong> <small>[מה טעם</small> הדבר<small>]?</small> <strong>מפרש נמי</strong> <small>[גם כן]</small> <strong>כבריה דמי</strong> <small>[נחשב],</small> שכיון שקבע איסור על משהו, הרי זה נחשב כדבר מסויים, שחל עליו איסור.
 <strong>ו</strong>עוד <strong>אמר רבא</strong> בענין זה: <strong>מחלוקת</strong> ר' עקיבא וחכמים — <strong>בש</strong> אמר <strong>"לא אוכל", אבל</strong> אם אמר <strong>"שלא אטעום"</strong> — <strong>דברי הכל</strong> נאסר <strong>בכל שהוא.</strong> ותוהים: <strong>פשיטא</strong> <small>[פשוט]</small> שכן הוא, שהרי "לא אטעום" אין לו שיעור! ומשיבים: <strong>מהו דתימא</strong> <small>[שתאמר]:</small> <strong>ליטעום נמי כדאמרי אינשי</strong> <small>[גם כן כמו שאומרים בני אדם],</small> שאומרים גם על אכילה "לטעום", <strong>קא משמע לן</strong> <small>[משמיע לנו]</small> שאין הדבר כן, ואף בכל שהוא חייב.
 <big>ג</big> <strong>אמר רב פפא: מחלוקת</strong> זו במשנתנו היא — <strong>בשבועות, אבל בקונמות</strong> — <strong>דברי הכל</strong> נאסר <strong>בכל שהוא. מאי טעמא</strong> <small>[מה טעם</small> הדבר<small>]?</small> <strong>קונמות נמי</strong> <small>[גם כן],</small> <strong>כיון דלא קא מדכר שמא דאכילה</strong> <small>[כיון שאינו מזכיר שם אכילה]</small> שיש לה שיעור מסויים, אלא אומר שדבר זה קונם עליו — הרי הוא <strong>כ</strong>מי ש<strong>מפרש</strong> שאיסורו בכל שהוא <strong>דמי</strong> <small>[נחשב].</small>
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>שני קונמות</strong> <strong>מצטרפין</strong> לאיסור אכילה בכזית, <strong>שתי שבועות אין מצטרפות, ר' מאיר אומר: קונמות</strong> דינם <strong>כשבועות. ואי סלקא דעתך</strong> <small>[ואם עולה על דעתך]</small> ש<strong>חייב</strong> על קונם <strong>בכל שהוא,</strong> אם כן, <strong>למה לי לצרף?</strong> הרי כבר נתחייב על כלשהו!
 ומשיבים: כגון ש<strong>אמר "אכילה מזו עלי קונם", "אכילה מזו עלי קונם".</strong> שכיון שהזכיר לשון אכילה — אין אכילה אלא בכזית. ומקשים: <strong>אי הכי</strong> <small>[אם כך],</small> שבאופן זה נדר, <strong>אמאי</strong> <small>[מדוע]</small> <strong>מצטרפות? סוף סוף,</strong> לפי דבריו שנדר שני נדרים שונים, <strong>זיל להכא ליכא שיעורא</strong> <small>[לך לכאן</small> לאכילה מזו <small>אין פה שיעור</small> אכילה<small>],</small> <strong>וזיל להכא ליכא שיעורא</strong> <small>[ולך לכאן אין פה שיעור]!</small> ומשיבים: מדובר פה בנדר אחד, ש<strong>אמר "אכילה משתיהן עלי קונם".</strong>
 ושואלים: <strong>דכוותה גבי</strong> <small>[שכיוצא בה אצל]</small> <strong>שבועות,</strong> אם <strong>אמר "שבועה שלא אוכל משתיהן", אמאי</strong> <small>[מדוע]</small> <strong>אין מצטרפין? אומר רב פנחס: שאני</strong> <small>[שונות]</small> <strong>שבועות, מתוך שחלוקות לחטאות</strong> שאם אסר על עצמו שני דברים בשבועה אחת, ואכל את שניהם — חייב חטאת על כל אחד, לכן גם <strong>אין מצטרפות,</strong> שהרי כל דבר שאסר בשבועה נחשב כיחידה לעצמה.
  ושואלים:  <strong>אי הכי</strong> <small>[אם כך],</small> ממה ש<strong>ר' מאיר אומר: קונמות כשבועות,</strong> יש להקשות: <strong>בשלמא</strong> <small>[נניח]</small> <strong>שבועות</strong> אין מצטרפות — <strong>הואיל וחלוקות לחטאות, אלא קונמות אמאי</strong> <small>[מדוע]</small> <strong>לא</strong> יצטרפו יחד? ומשיבים: <strong>איפוך</strong> <small>[הפוך]</small> את השיטות, ש<strong>ר' מאיר אמר: שבועות כקונמות</strong> שמצטרפים, <strong>ולית ליה</strong> <small>[ואין לו,</small> ואינו סובר<small>]</small> כדברי <strong>רב פנחס</strong> שהדבר תלוי בחלוקה לענין חטאות.
 <strong>רבינא אמר: כי קאמר</strong> <small>[כאשר אמר]</small> <strong>רב פפא</strong> שבקונמות נאסר בכל שהוא — הרי זה <strong>לענין מלקות,</strong> שאם עבר ואכל מן הדבר שאסר קונם לוקה בכלשהו. <strong>כי תניא ההיא</strong> <small>[כאשר שנויה אותה</small> ברייתא<small>]</small> שקונמות מצטרפים — הרי זה <strong>לענין קרבן</strong> מעילה, <strong>דבעינן</strong> <small>[שצריכים אנו]</small> שיהיה במה שנהנה מן הקונם <strong>שוה פרוטה.</strong>
 ומתקשים: <strong>למימרא</strong> <small>[האם לומר]</small> מכאן, <strong>דסברי רבנן</strong> <small>[שסבורים חכמים]</small> ש<strong>יש מעילה בקונמות? והתניא</strong> <small>[והרי שנויה</small> ברייתא<small>]:</small> אם אמר <strong>"ככר זו הקדש" ואכלה</strong> — <strong>בין הוא</strong> עצמו, <strong>בין</strong> שאכלה <strong>חבירו</strong> הרי האוכל <strong>מעל, לפיכך יש לה פדיון</strong> שיכול לפדות את הכיכר הזו כמו כל הקדש. אבל אם אמר <strong>"ככר זו עלי הקדש"</strong> שהיא עניינו של קונם — <strong>הוא מעל</strong> אם נהנה ממנה, <strong>חבירו לא מעל, לפיכך</strong> כיון שאין זה הקדש גמור <strong>אין לה פדיון,</strong> אלו <strong>דברי ר' מאיר.</strong>
## דף כב:
 <strong>וחכמים אומרים: בין הוא ובין חבירו</strong> — <strong>לא מעל, לפי שאין מעילה בקונמות!</strong>
 ומשיבים: <strong>איפוך</strong> <small>[הפוך]</small> את השיטות ואמור כך: <strong>אחד זה ואחד זה</strong> — <strong>לא מעל, לפי שאין מעילה בקונמות,</strong> אלו <strong>דברי ר' מאיר. וחכמים אומרים: הוא</strong> — <strong>מעל, וחבירו</strong> — <strong>לא מעל.</strong>
 ומקשים: <strong>אי הכי</strong> <small>[אם כך],</small> מה ש<strong>ר' מאיר אומר</strong> בברייתא הקודמת: <strong>קונמות כשבועות</strong> שאינם מצטרפים לשיעור של מעילה, <strong>אלא</strong> מכלל הדברים אתה למד: <strong>קונמות אצטרופי הוא דלא מצטרפי</strong> <small>[להצטרף הם שאינם מצטרפים]</small> לשיעור מעילה, <strong>הא</strong> <small>[אבל]</small> <strong>מעילה</strong> כשלעצמה <strong>אית בהו</strong> <small>[יש בהם]?</small> <strong>והאמר</strong> <small>[והרי אומר]</small> כאן <strong>ר' מאיר</strong> לפי היפוך השיטות: <strong>אין מעילה בקונמות כלל!</strong>
 ומשיבים: מה שאמר ר' מאיר לענין צירוף, <strong>לדבריהן דרבנן קאמר להו</strong> <small>[של חכמים אמר להם]</small> ולשיטתם, ולא לדעת עצמו. וכך יש להבין את דבריו: <strong>לדידי</strong> <small>[לשיטתי]</small> — <strong>אין מעילה בקונמות כלל, לדידכו</strong> <small>[לשיטתכם]</small> שיש בהם מעילה — <strong>אודו</strong> <small>[הודו]</small> <strong>לי מיהת</strong> <small>[על כל פנים]</small> ש<strong>קונמות כשבועות</strong> ואינם מצטרפים.
 <strong>ורבנן</strong> <small>[וחכמים]</small> אומרים בתשובה לכך: <strong>שבועות איכא</strong> <small>[יש]</small> הנימוק של <strong>רב פנחס</strong> (שיש חילוק לחטאות), ואילו ב<strong>קונמות ליכא</strong> <small>[אין]</small> הנימוק של <strong>רב פנחס.</strong>
 <big>א</big> <strong>אמר רבא:</strong> אם אמר <strong>"שבועה שלא אוכל", ואכל עפר</strong> — <strong>פטור,</strong> שאין אכילת עפר נחשבת אכילה. ואולם <strong>בעי</strong> <small>[שאל]</small> <strong>רבא:</strong> אם אמר במפורש: <strong>"שבועה שלא אוכל עפר", בכמה</strong> הוא חייב אם אכל עפר? וצדדי השאלה: האם <strong>כיון</strong> ש<strong>אמר "שלא אוכל"</strong> יש לומר ש<strong>דעתיה</strong> <small>[דעתו]</small> על <strong>כזית</strong> שהוא שיעור אכילה הרגיל בכל מקום, <strong>או דלמא</strong> <small>[שמא]</small> <strong>כיון דלאו מידי דאכלי אינשי הוא</strong> <small>[ש</small>עפר <small>אינו דבר שאוכלים בני אדם],</small> <strong>בכל שהוא</strong> גם כן יהיה חייב? לשאלה זו לא נמצאה תשובה ונשארה ב<strong>תיקו</strong> <small>[תעמוד]</small> השאלה במקומה.
  ועוד <strong>בעי</strong> <small>[שאל]</small> <strong>רבא:</strong> אם אמר <strong>"שבועה שלא אוכל חרצן", בכמה</strong> הוא חייב? וצדדי השאלה: <strong>כיון דמתאכיל</strong> <small>[ש</small>הוא <small>נאכל]</small> <strong>על ידי תערובת,</strong> שהרי פעמים אוכל החרצן עם הענבים — <strong>דעתיה</strong> <small>[דעתו]</small> על <strong>כזית</strong> שלם, <strong>או דלמא</strong> <small>[שמא]</small> <strong>כיון דלא בעיניה אכלי ליה אינשי</strong> <small>[שלא בעינו,</small> בעצמו, <small>אוכלים אותו בני אדם]</small> אלא תמיד בתערובת, והוא פירש דווקא חרצן — <strong>דעתיה</strong> <small>[דעתו]</small> על <strong>משהו?</strong> גם שאלה זו לא נפתרה ונשארה ב<strong>תיקו</strong> <small>[תעמוד].</small>
 <big>ב</big> <strong>בעי</strong> <small>[שאל]</small> <strong>רב אשי</strong> בהמשך לשאלות אלה של רבא: <strong>נזיר שאמר "שבועה שלא אוכל חרצן", בכמה</strong> הוא מתחייב? וצדדי השאלה: <strong>כיון</strong> ש<strong>כזית איסורא דאורייתא</strong> <small>[איסור תורה]</small> <strong>הוא</strong> עליו, שהרי כנזיר אסור לו מן התורה לאכול חרצן של ענבים (במדבר ו, ד), ואיסור אכילה הוא כזית, <strong>כי קא משתבע</strong> <small>[כאשר הוא נשבע]</small> לאסור על עצמו — <strong>אהתירא קא משתבע</strong> <small>[על ההיתר הוא נשבע]</small> על מה שאינו אסור מן התורה, <strong>ודעתיה</strong> <small>[ודעתו]</small> בזמן השבועה היא איפוא על <strong>משהו, או דלמא</strong> <small>[שמא]</small> <strong>כיון</strong> ש<strong>אמר "שלא אוכל"</strong> — <strong>דעתיה</strong> <small>[דעתו]</small> על <strong>כזית</strong> שהוא שיעור אכילה?
  ומציעים:  <strong>תא שמע</strong> <small>[בוא</small> ו<small>שמע]</small> ממה ששנינו: האומר <strong>"שבועה שלא אוכל", ואכל נבילות וטריפות, שקצים ורמשים</strong> — <strong>חייב, ור' שמעון פוטר. והוינן</strong> <small>[והיינו עוסקים,</small> מתקשים<small>]</small> <strong>בה: אמאי</strong> <small>[מדוע]</small> <strong>חייב?</strong> הלוא <strong>מושבע ועומד מהר סיני הוא</strong> שלא יאכל את אלה, ואין שבועה חלה על שבועה! בהסבר דבר זה שווים <strong>רב ושמואל ור' יוחנן דאמרי</strong> <small>[שאומרים]:</small> מדובר <strong>בכולל דברים המותרין עם דברים האסורין,</strong> שהרי נשבע באופן כללי "שלא אוכל", וכיון שחלה שבועה על דברים המותרים חלה גם על האסורים.
 <strong>וריש לקיש אמר: אי</strong> (אין) <strong>אתה מוצא</strong> שתחול שבועה זו <strong>אלא אי</strong> <small>[או]</small> <strong>במפרש</strong> בזמן השבועה שהוא אוסר על עצמו <strong>חצי שיעור, ואליבא דרבנן</strong> <small>[ו</small>הוא <small>על פי שיטת חכמים]</small> במשנה, שאין סתם שבועה על אכילה מחייבת אלא על כזית ויותר, <strong>אי</strong> <small>[או]</small> אף שנשבע <strong>בסתם ואליבא</strong> <small>[ועל פי שיטת]</small> <strong>ר' עקיבא,</strong> ש<strong>אמר: אדם אוסר עצמו</strong> בשבועה <strong>בכל שהוא. ,</strong> ומדברי ריש לקיש יש להוכיח לענייננו:
 <strong>והא</strong> <small>[והרי]</small> <strong>נבילה</strong> ש<strong>מושבע ועומד מהר סיני הוא, דכי</strong> <small>[שכמו]</small> <strong>חרצן לגבי נזיר דמיא</strong> <small>[דומה],</small> <strong>וטעמא</strong> <small>[והטעם</small> שחייב, דווקא<small>]</small> משום <strong>דפריש</strong> <small>[שפירש]</small> ואמר שהוא אוסר עצמו בפחות מכשיעור, <strong>הא לא פריש</strong> <small>[אבל</small> אם <small>לא פירש]</small> — <strong>דעתיה</strong> <small>[דעתו]</small> על <strong>כזית</strong> שלם, <strong>שמע מינה</strong> <small>[תלמד מכאן]</small> שאף לגבי חרצן כן הדין.
  ושואלים:  <strong>אלא</strong> לפי זה <strong>תפשוט</strong> <small>[תפתור]</small> את הבעיה <strong>דבעי</strong> <small>[ששאל]</small> <strong>רבא: "שבועה שלא אוכל עפר", בכמה</strong> מתחייב על שבועתו? אם כן, <strong>תפשוט</strong> <small>[תפתור]</small> שאינו מתחייב <strong>עד דאיכא</strong> <small>[שיש]</small> <strong>כזית,</strong> ולא בפחות, <strong>דהא</strong> <small>[שהרי]</small> <strong>נבילה כעפר דמיא</strong> <small>[נחשבת],</small> <strong>וטעמא</strong> <small>[והטעם,</small> דווקא<small>]</small> משום <strong>דפריש</strong> <small>[שפירש]</small> שהוא אסור בכל שהוא הריהו מתחייב, <strong>הא לא פריש</strong> <small>[אבל</small> אם <small>לא פירש]</small> בכמה הוא אוסר עצמו — <strong>דעתיה</strong> <small>[דעתו]</small> על <strong>כזית,</strong> וכשם שהוא בנבילה כן הוא בעפר!
  ומשיבים:  <strong>לא,</strong> יש הבדל בין הדברים, <strong>עפר לאו</strong> <small>[אינו]</small> <strong>בר אכילה הוא כלל,</strong> ואין מקום לדבר בו כלל על שיעור אכילה. ואילו <strong>נבילה</strong> כשלעצמה <strong>בת אכילה</strong> היא, ויש עליה שם אוכל, אלא <strong>אריא</strong> <small>[אריה]</small> <strong>הוא דרביע עילווה</strong> <small>[שרובץ עליה]</small> כלומר, איסור הוא שמונח עליה ואינו מניח לאכול ממנה, ולכן יש בה שיעור אכילה.
 <big>ג משנה</big> <strong>"שבועה שלא אוכל", ואכל ו</strong>גם <strong>שתה</strong> — <strong>אינו חייב אלא אחת,</strong> שהשתיה נכללת בשבועה על אכילה. אבל אם פירט ואמר: <strong>"שבועה שלא אוכל ושלא אשתה", ואכל ושתה</strong> — <strong>חייב שתים,</strong> שעל כל אחד מהפרטים נשבע לחוד. אם אמר: <strong>"שבועה שלא אוכל", ואכל פת חטין ופת שעורין ופת כוסמין</strong> — <strong>אינו חייב אלא אחת,</strong> שכולם בכלל שבועתו. אבל אם פירש: <strong>"שבועה שלא אוכל פת חטין ופת שעורין ופת כוסמין", ואכל</strong> את כולן — <strong>חייב על כל אחת ואחת.</strong> וכן אם נשבע: <strong>"שבועה שלא אשתה", ושתה</strong> סוגי <strong>משקין הרבה</strong> — <strong>אינו חייב אלא אחת.</strong> אבל אם פירט ואמר: <strong>"שבועה שלא אשתה יין ושמן ודבש", ושתה</strong> את כולם — <strong>חייב על כל אחת ואחת.</strong>
 אם אמר <strong>"שבועה שלא אוכל", ואכל אוכלין שאינן ראוין לאכילה,</strong> או <strong>שתה משקין שאינן ראוין לשתיה</strong> — <strong>פטור,</strong> שאין אלה בכלל אכילה. אבל אם אמר: <strong>"שבועה שלא אוכל", ואכל נבילות וטריפות, שקצים ורמשים,</strong> שאסורים באכילה מן התורה — הרי זה <strong>חייב,</strong> שהרי הם ראויים לאכילה מצד עצמם. <strong>ור' שמעון פוטר</strong> אותו משבועה זו, לפי שהוא כבר מושבע מהר סיני שלא לאוכלם, ואין שבועה חלה על שבועה. אבל אם <strong>אמר: "קונם אשתי נהנית לי אם אכלתי היום", והוא אכל נבילות וטריפות שקצים ורמשים</strong> — <strong>הרי אשתו אסורה,</strong> שהרי מכל מקום אכל דבר מה.
 <big>ד גמרא</big> <strong>אמר ר' חייא בר אבין אמר שמואל:</strong> אמר <strong>"שבועה שלא אוכל", ושתה</strong> — <strong>חייב,</strong> וטעמו של דבר זה: <strong>איבעית אימא</strong> <small>[אם תרצה אמור]</small> <strong>סברא</strong> <small>[</small>מן ה<small>סברה],</small> <strong>ואיבעית אימא</strong> <small>[ואם תרצה אמור]</small> מן <strong>קרא</strong> <small>[הכתוב].</small>
 ומפרטים: <strong>איבעית אימא סברא</strong> <small>[אם תרצה אמור סברה],</small> <strong>דאמר ליה אינש לחבריה</strong> <small>[שאומר לו אדם לחבירו]:</small> <strong>"נטעום מידי</strong> <small>[דבר מה]",</small> <strong>ועיילי ואכלי ושתו</strong> <small>[ו</small>הם <small>נכנסים ואוכלים ושותים],</small> משמע ששתיה היא בכלל אותה טעימה. <strong>ואיבעית אימא קרא</strong> <small>[ואם תרצה אמור</small> מן <small>הכתוב]:</small> <strong>שתיה בכלל אכילה</strong> היא, ש<strong>אמר ריש לקיש: מנין לשתיה שהיא בכלל אכילה? שנאמר: "ואכלת לפני</strong> <strong>ה' אלהיך במקום אשר יבחר לשכן שמו שם מעשר דגנך ותירשך"</strong> (דברים יד, כג),
## דף כג.
 <strong>ותירוש חמרא</strong> <small>[יין]</small> <strong>הוא, וכתיב</strong> <small>[ונאמר]</small> <strong>"ואכלת",</strong> משמע ששתיה היא בכלל אכילה.
  ומקשים:  <strong>ודלמא</strong> <small>[ושמא]</small> מדובר באכילה ולא בשתיה של יין, והוא <strong>על ידי אניגרון</strong> (תבשיל ירקות ויין), ש<strong>אמר רבה בר שמואל:</strong> <strong>אניגרון</strong> הנזכר בברייתא הוא <strong>מיא דסילקי</strong> <small>[מים של סלק]</small> כלומר, סלק מבושל, ואילו <strong>אכסיגרון</strong> — <strong>מיא דכולהו סילקי</strong> <small>[מים של כל</small> מיני דברים <small>שלוקים],</small> ואם כן, אין זו שתיה אלא אכילה!
 <strong>אלא אמר רב אחא בר יעקב: מהכא</strong> <small>[מכאן]</small> יש ראיה, שנאמר: <strong>"ונתתה הכסף בכל אשר תאוה נפשך בבקר ובצאן וביין ובשכר...</strong> ואכלת שם" (דברים יד, כו), והרי <strong>"יין"</strong> האמור בכתוב הרי <strong>חמרא</strong> <small>[יין]</small> <strong>הוא, וכתיב</strong> <small>[ונאמר]</small> על כך <strong>"ואכלת"</strong> (דברים יד, כו).
  ומקשים:  <strong>ודלמא הכא נמי</strong> <small>[ושמא כאן גם כן]</small> מדובר באכילת יין <strong>על ידי אניגרון!</strong>
 ודוחים: <strong>"שכר" כתיב</strong> <small>[נאמר]</small> בפסוק זה, ללמדנו: <strong>מידי</strong> <small>[דבר]</small> ש<strong>משכר,</strong> ויין בתערובת של אניגרון אינו משכר.
  ומקשים:  <strong>ודלמא</strong> <small>[ושמא]</small> "שכר" האמור כאן אין כוונתו ליין, אלא ל<strong>דבילה קעילית</strong> שמרוב המתיקות שבה היא משכרת, <strong>דתניא</strong> <small>[ששנויה</small> ברייתא<small>]:</small> כהן ש<strong>אכל דבילה קעילית</strong> או <strong>שתה דבש וחלב, ונכנס למקדש ועבד</strong> עבודה — הרי זה <strong>חייב</strong> משום שתוי יין!
 <strong>אלא</strong> יש לומר כך: <strong>גמר</strong> <small>[למד]</small> <strong>"שכר" "שכר"</strong> בגזירה שווה <strong>מנזיר,</strong> שנאמר בו "מיין ושכר יזיר" (במדבר ו, ג), <strong>מה להלן</strong> בנזיר "שכר" הכתוב בו כוונתו <strong>יין, אף כאן יין.</strong>
 <big>א</big> <strong>אמר רבא: אף אנן נמי תנינא</strong> <small>[אנו גם כן שנינו]</small> במשנתנו, כדברי שמואל, ששתיה היא בכלל אכילה, ששנינו שהאומר <strong>"שבועה שלא אוכל", ואכל ושתה</strong> — <strong>אינו חייב אלא אחת. אי אמרת בשלמא</strong> <small>[נניח אם אתה אומר]</small> ש<strong>שתיה בכלל אכילה,</strong> משום כך <strong>איצטריך ליה</strong> <small>[הוצרך לו]</small> <strong>לתנא לאשמועינן</strong> <small>[להשמיע לנו]</small> ש<strong>אינו חייב</strong> על אכילה ושתיה <strong>אלא אחת,</strong> שאף ששתיה היא אכילה, אין אלו שתי אכילות נפרדות. <strong>אלא אי אמרת</strong> <small>[אם אומר אתה]</small> ש<strong>שתיה לאו</strong> <small>[אינה]</small> <strong>בכלל אכילה,</strong> מדוע צריך לומר שאם נשבע שלא יאכל שאינו עובר על שתיה? הרי כיוצא בזה, מי שאמר <strong>"שבועה שלא אוכל" ואכל ועשה מלאכה, מי איצטריך לאשמועינן</strong> <small>[האם</small> הוא <small>צריך להשמיע לנו]</small> ש<strong>אינו חייב אלא אחת?</strong> מובן שהוא כן, שהרי עשיית מלאכה אינה בכלל שבועתו!
 <strong>אמר ליה</strong> <small>[לו]</small> <strong>אביי: אלא מאי</strong> <small>[מה]</small> אתה רוצה לומר, שהתנא סבור ש<strong>שתיה בכלל אכילה? אימא סיפא</strong> <small>[אמור</small> את <small>סופה</small> המשכה<small>]</small> של המשנה: <strong>"שבועה שלא אוכל ושלא אשתה", ואכל ושתה</strong> — <strong>חייב שתים.</strong> ואילו לשיטתך, <strong>כיון</strong> ש<strong>אמר "שלא אוכל"</strong> הרי כבר <strong>איתסר ליה</strong> <small>[נאסר לו]</small> גם <strong>בשתיה,</strong> ואם כן, <strong>כי</strong> <small>[כאשר]</small> חזר ו<strong>אמר "שלא אשתה" אמאי</strong> <small>[מדוע]</small> <strong>חייב? אילו אמר "שלא אשתה" תרי זימני</strong> <small>[שתי פעמים],</small> <strong>מי מיחייב תרתי</strong> <small>[האם</small> הוא <small>מתחייב שתים]?</small>
 <strong>אמר ליה</strong> <small>[לו]</small> תחילה: <strong>התם</strong> <small>[שם]</small> מדובר במי ש<strong>אמר</strong> רבא <strong>"שלא אשתה" והדר</strong> <small>[וחזר]</small> ו<strong>אמר "שלא אוכל",</strong> ש<strong>שתיה</strong> אמנם <strong>בכלל אכילה איתא</strong> <small>[ישנה],</small> אבל <strong>אכילה בכלל שתיה ליתא</strong> <small>[איננה],</small> ומאחר שהשבועה השניה מוסיפה על הראשונה, חלה גם השבועה השניה.
  ומקשים: לשיטה זו יש לדייק:  <strong>אבל אמר שבועה "שלא אוכל ושלא אשתה" ואכל ושתה מאי</strong> <small>[מה]</small> יהא דינו — <strong>אינו חייב אלא אחת</strong> (לפי שהשבועה השניה אינה חלה, שהרי שתיה כבר נכללה באכילה). <strong>אי הכי, אדתני רישא</strong> <small>[אם כך, עד ש</small>הוא <small>שונה בראשה</small> של המשנה<small>]:</small> <strong>"שבועה שלא אוכל", ואכל ושתה</strong> — <strong>אינו חייב אלא אחת, ליתני</strong> <small>[שישנה]</small> הלכה זו שיש בה חידוש גדול יותר: <strong>"שבועה שלא אוכל ושלא אשתה"</strong> — <strong>אינו חייב אלא אחת, ו</strong>יש ללמוד כי <strong>כל שכן</strong> אם נשבע <strong>"שלא אוכל" לחודיה</strong> <small>[לחוד]</small> שחייב רק אחת!
 <strong>אלא</strong> יש לחזור מדרך פירוש זו ולהסביר בדרך אחרת. <strong>לעולם</strong> יש להשאיר את המשנה <strong>כדקתני</strong> <small>[כמו ששנה],</small> "שלא אוכל ושלא אשתה", שחייב שתים. <strong>ו</strong>אף על פי ששתיה בכלל אכילה <strong>שאני הכא</strong> <small>[שונה כאן]</small> הדין, כי <strong>כיון</strong> ש<strong>אמר "שלא אוכל" והדר</strong> <small>[וחזר]</small> ו<strong>אמר</strong> שבועה אחרת <strong>"שלא אשתה", גלי אדעתיה</strong> <small>[גילה דעתו]</small> <strong>דהך</strong> <small>[שאותה]</small> <strong>אכילה</strong> ש<strong>אמר</strong> קודם בשבועתו — <strong>אכילה גרידתא</strong> <small>[בלבד]</small> <strong>היא,</strong> ואין שתיה בכללה.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת]</small> כדברי שמואל, ששתיה בכלל אכילה, שכך שנינו בה: האומר <strong>"שבועה שלא אוכל", ואכל אוכלין שאין ראוין לאכילה, ושתה משקין שאין ראוין לשתיה</strong> — <strong>פטור.</strong> ואפשר לדייק מכאן: <strong>הא</strong> <small>[הרי]</small> אם היו המשקים <strong>ראוין</strong> לשתיה — <strong>חייב, ואמאי</strong> <small>[ומדוע]?</small> <strong>הא</strong> <small>[הרי]</small> רק <strong>"שבועה שלא אוכל" קאמר</strong> <small>[אמר]!</small> אלא ודאי ששתיה בכלל אכילה.
  ודוחים: מכאן אין ראיה גמורה,  <strong>דלמא</strong> <small>[שמא]</small> מדובר ש<strong>אמר תרתי</strong> <small>[שתים]:</small> <strong>"שבועה שלא אוכל", "שבועה שלא אשתה",</strong> ולא פירט את הדבר במשנה, משום שעיקר חידושה הוא שדבר שאינו ראוי אינו בכלל אכילה ושתיה.
 <big>ב</big> שנינו במשנה: האומר <strong>"שבועה שלא אוכל", ואכל פת חטין</strong> ומינים אחרים חייב רק אחת, אבל אם פירש ואמר: "שבועה שלא אוכל פת חיטין ופת שעורין" וכו' — חייב על כל מין ומין שאוכל, שנחשב כאילו נשבע על כל מין לעצמו. על הלכה זו תוהים: <strong>ודלמא למיפטר נפשיה מאחרנייתא קאתי</strong> <small>[ושמא לפטור עצמו</small> מדברים אחרים <small>בא]</small> כלומר, שמה שפירט את כל הדברים שלא יאכל, לא התכוון להחיל שבועה מיוחדת על כל מין ומין, אלא רק להגדיר אלו מינים אסר על עצמו!
  ומשיבים: אם לכך נתכוון,  <strong>הוה ליה למימר</strong> <small>[היה לו לומר]</small> <strong>"חטין ושעורין וכוסמין"</strong> ולא להזכיר פת חיטין ופת שעורין וכו'. ודוחים: מכאן אין ראיה, <strong>ודלמא</strong> <small>[ושמא]</small> הוצרך לומר "פת" כדי להדגיש שהוא אוסר על עצמו רק פת מכל אותם מינים, ולא אסר על עצמו <strong>לכוס</strong> (לכסוס) אותם כשהם חיים!
  ומשיבים: אם רק לשם כך, לא היה צריך לפרט "פת" על כל אחד מן המינים,  <strong>דהוה ליה למימר</strong> <small>[שהיה לו לומר]</small> רק <strong>"פת חטין ושעורין וכוסמין",</strong> והיינו יודעים שכוונתו לפת ולא לכסיסת גרעינים. ומקשים: <strong>ודלמא</strong> <small>[ושמא]</small> אם היה אומר כך, היינו מסבירים כי כוונתו לאסור על עצמו <strong>פת חטין לאכול, שעורין וכוסמין לכוס,</strong> ולכן הוצרך לפרט!
  ומשיבים:  <strong>דהוה ליה למימר</strong> <small>[שהיה לו לומר]</small> <strong>"פת חטין ושל שעורין ושל כוסמין",</strong> שאז מובן שאוסר עצמו דווקא בפת של מינים אלה. ואם כן מה שפירט "פת" בכל אחד מהם מחייבו על כל אחד ואחד.
## דף כג:
 ומקשים: <strong>ודלמא</strong> <small>[ושמא]</small> בלשון זו היה אוסר <strong>על ידי תערובת,</strong> שאסר על עצמו רק פת שיש בה כל המינים האלה יחד ולכן השתמש בלשון "פת" לכל אחד ואחד!
  ודוחים: אם רק משום כך,  <strong>אימא</strong> <small>[</small>היה לו <small>לומר]</small> <strong>"וכן של שעורים וכן של כוסמין",</strong> ואז היה ברור שכוונתו לכל אחד מהמינים לעצמו. ואילו מה שמחלק בדבריו ואומר <strong>"פת" "פת"</strong> לפני כל מין <strong>למה לי? שמע מיניה</strong> <small>[למד מכאן]</small> שהתכוון בדבריו <strong>לחלק</strong> ביניהם, שתחול שבועה נפרדת על כל אחד מן המינים הללו.
 <big>א</big> שנינו במשנה שהאומר <strong>"שבועה שלא אשתה", ושתה משקין הרבה</strong> — <strong>אינו חייב אלא אחת</strong> אבל אם פירש: "שלא אשתה יין ושמן ודבש" — חייב על כל מין ומין לעצמו. ומקשים: <strong>בשלמא התם</strong> <small>[נניח שם]</small> בענין הנשבע שלא יאכל פת חיטים ופת שעורים וכו', ש<strong>אמרת</strong> והסברת ש<strong>מייתרא ליה</strong> <small>[מיותרת לו]</small> החזרה על המלים <strong>"פת" "פת",</strong> וכוונתו היתה <strong>לחיובא</strong> <small>[לחיוב]</small> על כל אחת ואחת, <strong>אלא הכא</strong> <small>[כאן]</small> אין זה ייתור לשון, שכן <strong>מאי הוה למימר</strong> <small>[מה היה לו לומר]?</small> <strong>דלמא למיפטר נפשיה ממשקין אחריני קאתי</strong> <small>[שמא לפטור עצמו ממשקים אחרים בא],</small> לומר שרק מאלו הדברים אסר עצמו בשתיה, ולא התכוון לשבועה לגבי כל פרט!
 <strong>אמר רב פפא: הכא</strong> <small>[כאן]</small> <strong>ב</strong>מקרה שהיו כל המינים הללו <strong>מונחין לפניו עסקינן</strong> <small>[עוסקים אנו],</small> <strong>שהיה לו לומר</strong> בפשטות <strong>"שבועה שלא אשתה אלו",</strong> וכיון שחזר ופירש "יין ושמן ודבש", משמע שעל כל אחד ואחד נשבע בנפרד. ושואלים: <strong>ודלמא</strong> <small>[ושמא]</small> אם היה אומר רק "אלו" היינו מפרשים כך את שבועתו: רק <strong>אלו</strong> המונחים לפני עתה <strong>הוא דלא שתינא</strong> <small>[שאין אני שותה],</small> אבל יין ושמן ודבש <strong>אחריני</strong> <small>[אחרים]</small> <strong>שתינא</strong> <small>[שותה אני]!</small>
 ומשיבים: <strong>אלא,</strong> ש<strong>אמר "שבועה דלא שתינא</strong> <small>[שאין אני שותה]</small> <strong>כגון אלו".</strong> ומקשים: <strong>דלמא</strong> <small>[שמא]</small> היינו מפרשים את דבריו לענין הכמות: <strong>כגון</strong> <strong>אלו</strong> הוא <strong>דלא שתינא</strong> <small>[שאין אני שותה],</small> אבל <strong>בציר מהכי, וטפי מהכי שתינא</strong> <small>[פחות מזה, ויותר מזה אני שותה]!</small>
 ומשיבים: <strong>אלא, כגון</strong> ש<strong>אמר "שבועה שלא אשתה ממין אלו".</strong> ושוב מקשים: <strong>ודלמא</strong> <small>[ושמא]</small> אם היה אומר "ממין אלו", היינו אומרים שכך נשבע: <strong>מין אלו הוא דלא שתינא</strong> <small>[שאיני שותה],</small> <strong>הא אינהו גופייהו שתינא</strong> <small>[הרי אותם עצמם אני שותה]!</small>
 ומשיבים: <strong>אימא</strong> <small>[אמור]</small> שהיה יכול לומר <strong>"שלא אשתה אלו ומינייהו"</strong> <small>[ומיניהם],</small> והיה אוסר על עצמו מינים אלה. וכיון שפירש כל מין לעצמו, משמע שהתכוון להחיל שבועה על כל אחד ואחד.
 <strong>רב אחא בריה</strong> <small>[בנו]</small> של <strong>רב איקא אמר: במסרהב</strong> (מפציר) <strong>בו חבירו</strong> לשתות אתו <strong>עסקינן</strong> <small>[עוסקים אנו],</small> והוא נשבע שלא ישתה על מנת לדחות מעליו הפצרה זו. וכגון ש<strong>אמר לו</strong> החבר: <strong>"בוא ושתה עמי יין ושמן ודבש",</strong> ש<strong>היה לו לומר</strong> רק: <strong>"שבועה שלא אשתה עמך",</strong> ומה שהזכיר <strong>"יין ושמן ודבש" למה לי?</strong> הרי זה בא לומר שכוונתו <strong>לחייב על כל אחת ואחת.</strong>
 <big>ב</big> <strong>תנן התם</strong> <small>[שנינו</small> במשנה <small>שם]</small> בענין שבועת הפקדון שאם בא אדם לחבירו ואמר לו: <strong>"תן לי חטין ושעורין וכוסמין שיש לי בידך",</strong> ואמר הנתבע: <strong>"שבועה שאין לך בידי כלום",</strong> ונמצא שהוא משקר וכל אלה הופקדו אצלו — על כולם <strong>אינו חייב</strong> קרבן אשם <strong>אלא</strong> משום שבועה <strong>אחת,</strong> אבל אם אמר הנתבע: <strong>"שבועה שאין לך בידי חטין ושעורין וכוסמין"</strong> — <strong>חייב על כל אחת ואחת,</strong> אם היה משקר בה.
 <strong>ואמר ר' יוחנן: אפילו פרוטה מכולם מצטרפת.</strong> שאם היה חייב לו אפילו שווה פרוטה המצטרף מכל המינים הללו יחד, שאין בכל אחד מהם שווה פרוטה — הרי זה חייב.
  ובהלכה זו <strong>פליגי</strong> <small>[נחלקו]</small> <strong>בה רב אחא ורבינא,</strong> במי שאמר "שבועה שאין לך בידי חטין ושעורין וכוסמין", <strong>חד</strong> <small>[אחד</small> מהם<small>]</small> <strong>אמר: אפרטי</strong> <small>[על הפרטים]</small> שהזכיר <small>—</small> <strong>מיחייב</strong> <small>[חייב</small> אשם<small>],</small> <strong>אכללי</strong> <small>[על הכלל]</small> שאמר "שבועה שאין לך בידי" — <strong>לא מיחייב</strong> <small>[חייב].</small> ודברי ר' יוחנן ש"אפילו פרוטה מכולם מצטרפת" מתייחסים רק לחלק הראשון של המשנה, שאמר "שאין לך בידי כלום". <strong>וחד</strong> <small>[ואחד</small> מהם<small>]</small> <strong>אמר: אכללי נמי מיחייב</strong> <small>[על הכלל גם כן חייב],</small> שמה שאמר "אין לך בידי" היא כשבועה כללית, שאינו חייב דבר. ולפיכך דברי ר' יוחנן מתייחסים גם לחלק זה של המשנה, שאם חייב שווה פרוטה ממין אחד — חייב על שבועה זו, ואם מצטרפת פרוטה מכל המינים — חייב על כך גם משום השבועה הכללית. וכאמור, דברים אלו נאמרו לענין שבועת הפקדון.
  ויש לשאול: <strong>הכא</strong> <small>[כאן]</small> בשבועת ביטוי, אם נשבע לאסור עצמו דברים שונים בשבועה אחת כבמשנתנו, <strong>מאי</strong> <small>[מה]</small> הדין? האם יש חיוב גם על השבועה הכללית (ש"אינו אוכל" ו"שאינו שותה") או רק על כל פרט ופרט לעצמו?
 <strong>אמר רבא: הכי השתא</strong> <small>[כך אתה משווה]?!</small> האם ניתן להשוות את הדינים? <strong>התם מיחייב אכללא ומיחייב אפרטא</strong> <small>[שם,</small> בשבועת הפקדון, <small>חייב על הכלל וחייב על הפרט],</small> וטעמו של דבר, <strong>דהא אי משתבע והדר משתבע</strong> — <strong>מיחייב תרתי</strong> <small>[שהרי אם היה נשבע</small> על דבר אחד שאינו ברשותו, <small>וחוזר ונשבע</small> — <small>היה חייב שתים],</small> שהרי הוא שוב חוזר וכופר ממון בשבועה. <strong>הכא</strong> <small>[כאן],</small> כשאוסר דבר על עצמו בשבועה, <strong>אי סלקא דעתך איתא בכללא</strong> <small>[אם עולה על דעתך שיש בכלל</small> עצמו<small>]</small> חיוב שבועה, שבכגון זה כשאמר "איני אוכל" כבר אסר עצמו באיסור כללי על הפרטים, אם כן <strong>אפרטי אמאי מיחייב</strong> <small>[על הפרטים מדוע</small> הוא <small>חייב]?</small> הלוא <strong>מושבע ועומד הוא</strong> כבר עליהם, ואין שבועה חלה על שבועה! אם כן, ברור שחיובו הוא רק על הפרטים, והשבועה הראשונה אינה נחשבת כשבועה לעצמה.
 <big>ג</big> שנינו במשנה שמי שאמר <strong>"שבועה שלא אוכל"ת</strong> ואכל אוכלים ומשקים שאינם ראויים לאכילה או לשתיה — פטור, ואולם אם אכל נבילות ואיסורי אכילה אחרים — הרי זה חייב. ושואלים: <strong>הא גופא קשיא</strong> <small>[</small>זו המשנה <small>עצמה קשה]</small> מתוכה, שכן <strong>אמרת</strong> בתחילה: <strong>"שבועה שלא אוכל", ואכל אוכלין שאין ראוין לאכילה, ושתה משקין שאין ראוין לשתיה</strong> — <strong>פטור,</strong> שאין אלו בכלל אכילה. <strong>והדר תני</strong> <small>[וחזר ושנה]:</small> <strong>"שבועה שלא אוכל", ואכל נבילות וטריפות, שקצים ורמשים</strong> — <strong>חייב.</strong> ויש לשאול: <strong>מאי שנא רישא</strong> <small>[במה שונה ההתחלה]</small> שאתה אומר ש<strong>פטור, ומאי שנא סיפא</strong> <small>[ובמה שונה הסוף]</small> ש<strong>חייב?</strong> הלא גם נבילות ושקצים אינם ראויים לאכילה!
  ומשיבים:  <strong>הא לא קשיא</strong> <small>[זה אינו קשה]:</small> <strong>רישא</strong> <small>[בהתחלה]</small> מדובר שאמר <strong>סתם</strong> שלא יאכל, ומסתבר שלא כלל בדבריו דברים שאין אנשים אוכלים. <strong>וסיפא</strong> <small>[וסופה]</small> <strong>במפרש,</strong> שנשבע במפורש שלא יאכל נבילות וכו', ובכל זאת אכלם.
  ושואלים:  <strong>מפרש נמי גופיה תיקשי</strong> <small>[גם כן</small> הוא <small>עצמו יקשה],</small> <strong>אמאי</strong> <small>[מדוע]</small> יהיה חייב על כך? הלוא <strong>מושבע מהר סיני הוא</strong> שלא יאכלם, ואין שבועה חלה על שבועה!
  בתירוץ קושי זה שווים הם <strong>רב ושמואל ור' יוחנן דאמרי</strong> <small>[שאומרים]</small> שמדובר כאן <strong>בכולל</strong> בשבועתו <strong>דברים המותרין עם דברים האסורין,</strong> שהרי נשבע באופן כללי שלא יאכל, וכיון שחלה השבועה על דברים המותרים באכילה, אגב כך היא חלה גם על האסורים באכילה.
 <strong>וריש לקיש אמר: אי</strong> (אין) <strong>אתה מוצא</strong> הסבר לנאמר במשנה שחייב על שבועה שלא יאכל איסור, <strong>אלא אי</strong> <small>[או]</small> <strong>במפרש</strong> שנשבע שלא יאכל <strong>חצי שיעור</strong> מן הדברים האסורים, <strong>ואליבא דרבנן</strong> <small>[ועל פי</small> שיטת <small>חכמים]</small> שבסתם שבועה פטור על חצי שיעור, <strong>אי</strong> <small>[או]</small> כשנשבע <strong>סתם</strong> שלא יאכלם <strong>אליבא</strong> <small>[על פי</small> שיטת<small>]</small> <strong>ר' עקיבא,</strong> ש<strong>אמר: אדם אוסר עצמו בכל שהוא,</strong> ובאופן זה חלה השבועה, שהרי על חצי שיעור אינו מושבע מהר סיני.
  ושואלים:  <strong>בשלמא</strong> <small>[נניח]</small> מובן מדוע <strong>ר' יוחנן לא אמר כריש לקיש,</strong> משום <strong>דמוקים לה למתניתין</strong> <small>[ש</small>הוא <small>מעמיד אותה את משנתנו]</small> <strong>כדברי הכל,</strong> לפי הסברו, <strong>אלא ריש לקיש מאי טעמא</strong> <small>[מה טעם]</small> <strong>לא אמר כ</strong>דברי <strong>ר' יוחנן?</strong>
 ומשיבים: <strong>אמר לך</strong> <small>[יכול היה לומר לך]:</small> <strong>כי אמרינן</strong> <small>[כאשר אומרים אנו]</small> שיש <strong>איסור כולל</strong>
## דף כד.
 הרי זה <strong>באיסור הבא</strong> (החל) <strong>מאליו</strong> על האדם, כגון יום הכיפורים, שעל ידו נאסר האדם בכל אכילה שהיא, אבל <strong>באיסור הבא על ידי עצמו</strong> כלומר, איסור הבא על ידי נדר ושבועה, שהאדם עצמו יוצר את האיסור — <strong>לא אמרינן</strong> <small>[אומרים אנו]</small> שייחשב כאיסור כולל, לאסור את האדם במה שכבר נאסר עליו מן התורה.
  ושואלים עוד: <strong>בשלמא</strong> <small>[נניח]</small> <strong>ל</strong>שיטת <strong>ריש לקיש,</strong> שמעמיד את משנתנו במי שנשבע על חצי שיעור, <strong>משום הכי קא פטר</strong> <small>[כך פוטר]</small> <strong>ר' שמעון, דתניא</strong> <small>[ששנויה</small> ברייתא<small>],</small> <strong>ר' שמעון אומר: כל שהוא למכות, ולא אמרו</strong> שיעור <strong>כזית אלא ל</strong>התחייב <strong>קרבן.</strong> ולכן אין שבועה חלה אפילו על איסור כלשהו. <strong>אלא ל</strong>דעת <strong>ר' יוחנן, מאי טעמא</strong> <small>[מה הטעם]</small> של <strong>ר' שמעון</strong> ש<strong>פטר?</strong>
 ומשיבים: <strong>מידי</strong> <small>[כלום]</small> <strong>הוא טעמא</strong> <small>[הטעם]</small> שחייבה משנתנו <strong>אלא משום איסור כולל,</strong> ובענין זה <strong>ר' שמעון</strong> הולך <strong>לטעמיה דלית ליה</strong> <small>[לטעמו,</small> לשיטתו <small>שאין לו]</small> ענין זה של <strong>איסור כולל,</strong> וסבור שבמקרה כזה אין איסור חל על איסור. <strong>דתניא</strong> <small>[ששנויה</small> ברייתא<small>],</small> <strong>ר' שמעון אומר: האוכל נבילה ביום הכפורים</strong> — <strong>פטור,</strong> משום יום הכיפורים. ואף שאיסור יום הכיפורים הוא איסור כולל, שהרי אסור לאכול בו כל דבר, ולא רק נבילה.
  ושואלים עוד: <strong>בשלמא</strong> <small>[נניח]</small> <strong>ל</strong>שיטת <strong>ריש לקיש, משכחת לה</strong> <small>[מוצא אתה]</small> את השבועה הזו לדעת חכמים <strong>בלאו והן,</strong> שאחד התנאים לחייב על שבועת ביטוי הוא ששבועה זו יכולה לחול בין שנשבע שלא יעשה דבר ובין שנשבע שיעשה כן. וגם כאן, בין אם נשבע שלא יאכל כלשהו מן האיסור, ובין אם נשבע שיאכל כלשהו — חלה השבועה, לפי שאינו אסור בכך מן התורה. <strong>אלא לר' יוחנן, בשלמא</strong> <small>[נניח]</small> ב<strong>לאו משכחת לה</strong> <small>[מוצא אתה אותה],</small> שהרי כפי שהסביר ר' יוחנן חל איסור על הנבילה על ידי איסור כולל שאסר על עצמו גם דברים מותרים, <strong>אלא</strong> בצד של <strong>הן</strong> שנשבע שיאכל נבילה ושאר דברים מותרים, <strong>היכי משכחת לה</strong> <small>[איך מוצא אתה אותה]?</small> שהרי אין שבועה יכולה להתיר דבר האסור מן התורה!
 <strong>אלא</strong> לדעת ר' יוחנן עלינו לחזור מדרך ההבנה הקודמת של המשנה, שהאוכל דברים שאינם ראויים לאכילה פטור מן השבועה משום שנשבע בסתם, והאוכל נבילות וכו' חייב, למרות שאינם ראויים לאכילה, משום שפירש אותם בשבועתו. ונאמר כי בכל מקרה מדובר כשנשבע בסתם, ובאוכלים שאינם ראויים פטור, <strong>כדרבא,</strong> ש<strong>אמר רבא:</strong> אם אמר <strong>"שבועה שלא אוכל", ואכל עפר</strong> — <strong>פטור,</strong> שאין זו אכילה כלל. אבל בנבילות וכיוצא בהן — ראויים הם לאכילה מצד עצמם, אלא שחל עליהם איסור. ולכן כשנשבע בסתם שלא יאכל — הרי כלל דברים האסורים עם דברים המותרים וחלה עליהם השבועה.
 <strong>אמר רב מרי, אף אנן נמי תנינא</strong> <small>[אנו גם כן שנינו]:</small> אם אמר <strong>"קונם אשתי נהנית לי אם אכלתי היום", ואכל נבילות וטריפות שקצים ורמשים</strong> — <strong>הרי אשתו אסורה לו,</strong> ומכאן שאכילה של דברים אסורים נחשבת לאכילה.
  על דברי רב מרי תוהים: <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> <strong>כיון דמעיקרא</strong> <small>[שמתחילה]</small> <strong>אכל</strong> דבר אסור, <strong>והדר אשתבע ליה</strong> <small>[ואחר נשבע</small> שלא אכל<small>],</small> הרי מתחילה כשאכל
## דף כד:
 <strong>חשובי אחשביה</strong> <small>[החשיב אותם]</small> את אכילת הנבילות והטריפות, הנאה שלגביו הרי זה בגדר דבר הנאכל. <strong>אלא הכא</strong> <small>[כאן]</small> כשנשבע מתחילה באופן כללי שלא יאכל <strong>מי אחשביה</strong> <small>[האם החשיב אותם]?</small> ומשום כך אין משם ראיה.
 <big>א</big> כפי שהובא לעיל, העמידו חכמים את משנתנו ששבועה חלה על איסורים בכולל דברים המותרים עם האסורים. ובענין זה <strong>אמר רבא: מאי טעמא דמאן דאית ליה</strong> <small>[מה הטעם של מי שיש לו,</small> שסובר<small>]</small> <strong>איסור כולל</strong> שהוא חל על דבר שכבר היה אסור?
 <strong>מידי דהוה</strong> <small>[כמו שהוא</small> הדין<small>]</small> ביחס ל<strong>איסור מוסיף,</strong> שאיסור חל על איסור אם יש בו תוספת של איסור. שהרי אף כאן יש תוספת איסור.
 <strong>ומאן דפטר</strong> <small>[ומי שפוטר],</small> <strong>דלית ליה</strong> <small>[שאין לו,</small> שאינו סבור<small>]</small> שיש איסור כולל, טעמו הוא: <strong>כי</strong> <small>[כאשר]</small> <strong>אמר</strong> שאיסור חל על איסור הרי זה ב<strong>איסור מוסיף,</strong> שיש בו תוספת איסור <strong>בחדא</strong> <small>[באחת</small> באותה<small>]</small> <strong>חתיכה</strong> עצמה, באותו הדבר האסור, אבל <strong>בשתי חתיכות</strong> שונות <strong>לא אמרינן</strong> <small>[אומרים אנו]</small> שמפני שחל איסור על חתיכה אחת יחול גם על האחרת.
 <big>ב</big> <strong>ואמר רבא: למאן דאית ליה</strong> <small>[ל</small>דעת <small>מי שיש לו,</small> שסבור<small>]</small> ש<strong>איסור כולל</strong> חל על איסור, אם <strong>אמר "שבועה שלא אוכל תאנים", וחזר ואמר "שבועה שלא אוכל תאנים וענבים"</strong> — <strong>מיגו דחייל</strong> <small>[מתוך שחלה]</small> השבועה האחרונה על ה<strong>ענבים, חייל נמי</strong> <small>[חלה גם כן]</small> על ה<strong>תאנים</strong> אף שכבר נאסרו על ידו.
  ואומרים:  <strong>פשיטא</strong> <small>[פשוט]</small> שכך הוא!
  ומשיבים:  <strong>מהו דתימא</strong> <small>[שתאמר]:</small> <strong>איסור הבא מאליו אמרינן</strong> <small>[אומרים אנו]</small> שיש בו כח לחול על איסור אחר באופן זה, אבל <strong>איסור הבא מעצמו</strong> על ידי דיבורו בלבד <strong>לא אמרינן</strong> <small>[אומרים אנו],</small> על כן <strong>קא משמע לן</strong> <small>[משמיע לנו]</small> שאין הבדל.
 <strong>מתיב</strong> <small>[מקשה]</small> <strong>רבא בריה</strong> <small>[בנו]</small> של <strong>רבה,</strong> ממה ששנינו <strong>יש אוכל אכילה אחת וחייב עליה</strong> אם היה שוגג <strong>ארבע חטאות ואשם אחד, ואלו הן: טמא שאכל חלב, והוא נותר, מן המוקדשין, ביום  הכפורים,</strong> שנמצא שחייב חטאת משום טמא שאכל מן המוקדשים, ומשום אכילת חלב, ומשום אכילת נותר, ומשום אכילה ביום הכיפורים. וחייב אשם מעילות — משום שנהנה מן ההקדש.
 <strong>ר' מאיר אומר: אף אם היתה שבת והוציאו</strong> בפיו מרשות לרשות — הרי זה <strong>חייב,</strong> ונמצא שיכול להיות בזה עוד חיוב חטאת. <strong>אמרו לו: אינו מן השם</strong> אין זה מאותו סוג של שאר החיובים, שהרי אינו מתחייב משום אכילה, ואין אלא ארבע חטאות באכילה אחת.
 <strong>ואם איתא</strong> <small>[יש]</small> מקום לומר שיכול להחיל שבועה (על ידי כולל) גם על איסור, הרי <strong>משכחת לה</strong> <small>[מוצא אתה]</small> שיכולות להיות <strong>חמש</strong> חטאות באכילה אחת, <strong>כגון שאמר "שבועה שלא אוכל תמרים וחלב", מיגו דחייל</strong> <small>[מתוך שחלה]</small> השבועה על <strong>תמרים חיילא נמי</strong> <small>[חלה גם כן]</small> על <strong>חלב!</strong>
 ומשיבים: ניתן להסביר כי אף שהתנא סבור שיש אפשרות להחיל איסור שבועה בכולל, מכל מקום <strong>כי קתני</strong> <small>[כאשר שנה</small> שם במשנה<small>]</small> מספר חטאות — הרי זה ב<strong>איסור הבא מאליו,</strong> <strong>איסור הבא מעצמו</strong> (מחמת דברי עצמו) <strong>לא קתני</strong> <small>[שנה].</small>
 ומקשים: <strong>והרי הקדש,</strong> שאיסורו בא מעצמו על ידי הקדשתו, הריהו נכלל באותה רשימה!
  ומשיבים: מדובר פה  <strong>בבכור,</strong> ש<strong>קדושתו מרחם</strong> מעצם היוולדו ראשון, ואינו תלוי בהקדשת אדם.
 <strong>איבעית אימא</strong> <small>[אם תרצה אמור]</small> הסבר אחר מדוע אין כאן קרבן על שבועה: <strong>כי קתני</strong> <small>[כאשר שנה]</small> הרי זה <strong>מידי דלית ליה</strong> <small>[</small>ב<small>דבר שאין לו]</small> <strong>שאלה,</strong> שאי אפשר להישאל עליו לחכם ולהתירו למפרע, אבל <strong>שבועה דאית ליה</strong> <small>[שיש לה]</small> <strong>שאלה,</strong> שיש בה מקום להישאל עליה, ולא יתחייב עליה קרבן, <strong>לא קתני</strong> <small>[שנה].</small>
 ומקשים: <strong>הרי הקדש,</strong> שגם על הקדש, כמו שאר נדרים, יכול המקדיש להישאל עליו ולהתירו, ובכל זאת שנה אותו!
  ומשיבים:  <strong>הא אוקמינן</strong> <small>[הרי</small> כבר <small>העמדנו]</small> שמדובר כאן <strong>בבכור,</strong> ובכור קדושתו היא מרחם, ולא בהקדשת אדם, ואי אפשר לבטל קדושתו על ידי שאלה.
 <strong>איבעית אימא</strong> <small>[אם תרצה אמור]</small> הסבר נוסף, מדוע אין מוזכר כאן קרבן שבועה, משום ש<strong>כי קתני</strong> <small>[כאשר שנה]</small> — שנה חטאות שהן <strong>קרבן קבוע</strong> שאינו משתנה מאדם לאדם, אבל <strong>קרבן עולה ויורד</strong> (שמשתנה לפי מצבו הכלכלי של האדם, אם עני הוא או עשיר), כמו חטאת של שבועת ביטוי, <strong>לא קתני</strong> <small>[שנה].</small>
 ומקשים: <strong>הרי טמא שאכל את הקדש</strong> בשגגה, <strong>קרבן עולה ויורד הוא!</strong>
 ומשיבים: מדובר כאן <strong>בנשיא</strong> טמא שאכל קודש, שמביא חטאת קבועה, <strong>ו</strong>שיטת <strong>ר' אליעזר היא,</strong> ש<strong>אמר: נשיא</strong> טמא שאכל קודש <strong>מביא שעיר</strong> (שהוא קרבן חטאתו הקבועה).
 <strong>רב אשי אמר</strong> תירוץ אחר: <strong>כי קתני</strong> <small>[כאשר שנה</small> שם<small>]</small> הרי זה <strong>מידי דחיילא</strong> <small>[דבר שחל]</small> על <strong>כשיעור,</strong> אבל <strong>שבועה דחיילא</strong> <small>[שחלה]</small> גם על <strong>פחות מכשיעור לא קתני</strong> <small>[שנה],</small> שהרי אדם שנשבע במפורש שלא יאכל כלשהו —  לכל הדעות מביא קרבן.
  ומשיבים:  <strong>הרי הקדש</strong> שחל גם על פחות מכשיעור כזית!
  ומשיבים:  <strong>הא בעינן</strong> <small>[הרי צריכים אנו]</small> על כל פנים שיהיה בו שיעור <strong>שוה פרוטה.</strong>
 <strong>ורב אשי מאויריא אמר</strong> בשם <strong>ר' זירא</strong> תירוץ אחר: <strong>כי קתני</strong> <small>[כאשר שנה]</small> — הרי זה דבר ש<strong>זדונו</strong> (אם עשה אותו בזדון) חייב <strong>כרת,</strong> אבל שבועת ביטוי <strong>זדונו לאו</strong> (באיסור מלקות) <strong>לא קתני</strong> <small>[שנה].</small>
 ומקשים: <strong>והרי אשם</strong> שמנה שם, ש<strong>זדונו לאו</strong> אין בו חיוב כרת אלא מלקות, על מעילה בקדש, <strong>וקתני</strong> <small>[ושנה</small> אותו<small>]!</small>
## דף כה.
 ומשיבים: <strong>בחטאת קאמרינן</strong> <small>[אומרים אנו],</small> שמדובר במשנה רק על חטאות שיש חיוב כרת על זדונן.
 <strong>רבינא אמר</strong> תירוץ אחר: <strong>כי קתני</strong> <small>[כאשר שנה]</small> הרי זה <strong>מידי דחייל אמידי דבר</strong> <small>[דבר שחל על דבר שבן]</small> <strong>אכילה הוא,</strong> אבל <strong>שבועה דחיילא אמידי דלאו בר</strong> <small>[שחלה</small> גם <small>על דבר שלא בן]</small> <strong>אכילה הוא</strong> — <strong>לא קתני</strong> <small>[שנה].</small>
 ומקשים: <strong>והרי</strong> שנה <strong>הקדש, דחייל נמי</strong> <small>[שחל גם כן]</small> על <strong>עצים ואבנים</strong> שאינם בני אכילה!
 <strong>אלא</strong> כך צריך לומר: <strong>כי קתני</strong> <small>[כאשר שנה]</small> — הרי זה <strong>מידי דחייל אמידי דאית בה מששא</strong> <small>[דבר שחל על דבר שיש בו ממש],</small> <strong>שבועה דחיילא אמידי דלית ביה מששא</strong> <small>[שחלה</small> גם <small>על דבר שאין בו ממש],</small> <strong>כגון</strong> הנשבע <strong>"שאישן" ו"שלא אישן",</strong> שאין ממש במעשה זה של השינה, כיון שהיא איסור מסוג אחר <strong>לא קתני</strong> <small>[שנה]</small> אותה כאן.
 <big>א משנה</big> בכלל שבועת ביטוי שחייב עליה קרבן עולה ויורד, אם עבר עליה בשוגג, <strong>אחד</strong> שבועה על <strong>דברים של עצמו</strong> הנוגעים לו, <strong>ואחד</strong> הנשבע על <strong>דברים של אחרים, ואחד דברים שיש בהן ממש, ואחד</strong> הנשבע על <strong>דברים שאין בהן ממש.</strong>
 ומפרשים את הכללים: <strong>כיצד</strong> הם "דברים של אחרים"? <strong>אמר "שבועה שאתן לאיש פלוני"</strong> או "שבועה <strong>שלא אתן",</strong> וכן שבועה לשעבר — <strong>"שנתתי</strong> לאיש פלוני" או <strong>"שלא נתתי</strong> לאיש פלוני", שבכל אלה שבועתו מתייחסת לאנשים אחרים.
  ו"דברים שאין בהם ממש" — כגון שנשבע <strong>"שאישן" ו</strong>כן שנשבע <strong>"שלא אישן",</strong> וכיוצא בזה לשעבר: <strong>"שישנתי" ו"שלא ישנתי",</strong> שהשינה הריהו דבר שאין בו ממש. וכן אם נשבע <strong>"שאזרוק צרור לים" ו"שלא אזרוק", "שזרקתי" ו"שלא זרקתי".</strong> זו שיטת סתם משנה.
 <strong>ר' ישמעאל אומר: אינו חייב אלא על העתיד לבא</strong> כלומר, אינו חייב אלא כשנשבע על דבר שיהיה לעתיד לבוא ולא על מה שהיה בעבר, <strong>שנאמר</strong> בשבועת ביטוי: "או נפש כי תשבע לבטא בשפתים <strong>להרע או להיטיב"</strong> (ויקרא ה, ד), ומשמעות הדברים היא להבא.
 <strong>אמר לו ר' עקיבא</strong> לר' ישמעאל: <strong>אם כן,</strong> אם אתה לומד מכאן שאין חייבים אלא על שבועה כלשון הכתוב, <strong>אין לי אלא דברים שיש בהן הרעה והטבה, דברים</strong> אחרים <strong>שאין בהן הרעה והטבה, מנין</strong> שיש בהם חיוב על השבועה?
 <strong>אמר לו</strong> ר' ישמעאל בתשובה: לומדים אנו דברים אלה <strong>מריבוי הכתוב. אמר לו</strong> ר' עקיבא: <strong>אם ריבה הכתוב לכך,</strong> גם דברים שאינם הרעה והטבה, <strong>ריבה הכתוב</strong> גם <strong>לכך,</strong> לנשבע על העבר כנשבע על העתיד.
 <big>ב גמרא</big> ובענין הנזכר במשנה ששבועה חלה על דבר שאין בו ממש <strong>תנו רבנן</strong> <small>[שנו חכמים]:</small> יש <strong>חומר</strong> (צד חומרה) <strong>בנדרים</strong> יותר <strong>מבשבועות,</strong> ו<strong>חומר בשבועות מבנדרים.</strong> ומפרטים: <strong>חומר בנדרים</strong> — <strong>שהנדרים חלים על דבר מצוה,</strong> שאם אסר עליו בנדר דבר שמקיים בו מצוה — חל הנדר <strong>כדבר הרשות, מה שאין כן בשבועות,</strong> שאינו יכול להישבע על מצוה לבטלה, ואם נשבע לעשות מצוה — אין שבועתו חלה.
  מצד שני <strong>חומר בשבועות</strong> — <strong>שהשבועות חלות</strong> גם <strong>על דבר שאין בו ממש כדבר שיש בו ממש, מה שאין כן בנדרים</strong> שאינם חלים אלא על דבר ממשי.
 <big>ג</big> שנינו במשנה: <strong>כיצד? אמר "שבועה שאתן לפלוני" ו"שלא אתן".</strong> ומבררים: <strong>מאי</strong> <small>[מה</small> פירוש<small>]</small> <strong>"אתן"? אילימא</strong> <small>[אם תאמר]</small> שאמר "אתן <strong>צדקה ל</strong>פלוני <strong>עני",</strong> הלוא <strong>מושבע ועומד</strong> על כך <strong>מהר סיני הוא, שנאמר: "נתון תתן לו"</strong> (דברים טו, י), ואין שבועה חלה על שבועה!
 <strong>אלא</strong> הכוונה היא שאמר "אתן <strong>מתנה ל</strong>פלוני <strong>עשיר",</strong> שאין בה צד של מצוה.
 <big>ד</big> שנינו במשנה: <strong>"שאישן" ו"שלא אישן",</strong> שהשבועה חלה עליו, וחייב קרבן אם עובר על שבועתו. ושואלים: <strong>איני</strong> <small>[</small>וכי <small>כן הוא]?</small> <strong>והאמר</strong> <small>[והרי אמר]</small> <strong>ר' יוחנן: האומר "שבועה שלא אישן שלשה ימים"</strong> — <strong>מלקין אותו וישן לאלתר,</strong> ואין מחכים עד שיעבור על שבועתו, לפי שיודעים מראש שהשבועה היא שבועת שוא. ואילו מכאן יוצא שרק כשעובר על השבועה הוא מתחייב!
  ומשיבים:  <strong>התם</strong> <small>[שם]</small> בדברי ר' יוחנן מדובר ש<strong>אמר</strong> "שלא אישן <strong>שלשה</strong> ימים", <strong>הכא</strong> <small>[כאן]</small> במשנה מדובר ש<strong>לא אמר "שלשה</strong> ימים".
 <big>ה</big> שנינו במשנה שאם נשבע: <strong>"שאזרוק צרור לים" ו"שלא אזרוק",</strong> הרי זה בכלל שבועת ביטוי שמביאים עליה קרבן אם עבר עליה בשוגג. ובענין זה <strong>איתמר</strong> <small>[נאמרה]</small> מחלוקת אמוראים, אם אמר: <strong>"שבועה שזרק פלוני צרור לים"</strong> או: "שבועה <strong>שלא זרק",</strong> <strong>רב אמר:</strong> אם התברר לאחר מכן שהוא שקר — הרי זה <strong>חייב, ושמואל אמר: פטור.</strong>
 ומסבירים את שיטותיהם: <strong>רב אמר חייב,</strong> מדוע? <strong>איתיה</strong> <small>[ישנו]</small> <strong>בלאו והן,</strong> שכיון שהוא יכול להישבע גם על שפלוני זרק וגם על שלא זרק, הרי זה בכלל הדברים שחלה עליהם שבועה. <strong>ושמואל אמר פטור,</strong> מדוע? <strong>ליתיה</strong> <small>[אינו</small> שייך<small>]</small> <strong>בלהבא,</strong> שהרי אינו יכול להישבע שפלוני יזרוק או שלא יזרוק.
  ושואלים:  <strong>לימא בפלוגתא</strong> <small>[</small>האם <small>נאמר</small> כי <small>במחלוקת]</small> של <strong>ר' ישמעאל ור' עקיבא קא מיפלגי</strong> <small>[הם חלוקים],</small> <strong>דתנן</strong> <small>[ששנינו</small> במשנתנו<small>],</small> <strong>ר' ישמעאל אומר: אינו חייב אלא על העתיד לבא, שנאמר: "להרע או להיטיב"</strong> (ויקרא ה, ד). <strong>אמר לו ר' עקיבא: אם כן, אין לי אלא דברים שיש בהן הרעה והטבה, דברים שאין בהן הרעה והטבה מנין</strong> שאסורים?
 <strong>אמר לו: מריבוי הכתוב. אמר לו: אם ריבה הכתוב לכך</strong> לדברים שאין בהם הרעה והטבה, <strong>ריבה הכתוב לכך</strong> לשבועה על העבר.
  ומעתה, האם נאמר כי <strong>רב דאמר</strong> <small>[שאומר]</small> שחייב על "שבועה שזרק פלוני" סבור <strong>כ</strong>דעת <strong>ר' עקיבא</strong> שיש חיוב שבועה גם על דברים שהיו בעבר, <strong>ו</strong>אילו <strong>שמואל דאמר</strong> <small>[שאומר]</small> שפטור סבור <strong>כר' ישמעאל,</strong> שאינו מחייב אלא על דברים לעתיד לבוא?
  ודוחים:  <strong>אליבא</strong> <small>[על פי שיטתו]</small> של <strong>ר' ישמעאל כולי עלמא לא פליגי</strong> <small>[כולם</small> רב ושמואל <small>אינם חולקים]</small> שאין שבועה "שזרק פלוני" חלה, שהרי <strong>השתא</strong> <small>[עכשיו]</small> <strong>מילתא דאיתא</strong> <small>[דבר שישנו]</small> שאפשר להישבע עליו <strong>בלהבא לא מחייב עלה</strong> <small>[עליו]</small> <strong>ר' ישמעאל</strong> אם נשבע עליו <strong>לשעבר, מילתא דליתא</strong> <small>[דבר שאינו]</small> יכול להישבע עליו <strong>בלהבא,</strong> כגון "שיזרוק פלוני", שהרי אין זה תלוי בו, <strong>מיבעיא</strong> <small>[צריך</small> לומר<small>]</small> שאינו יכול להישבע עליו על העבר?
 <strong>כי פליגי</strong> <small>[כאשר נחלקו]</small> הרי זה <strong>אליבא</strong> <small>[על פי שיטתו]</small> של <strong>ר' עקיבא,</strong> כי <strong>רב</strong> סבור <strong>כר' עקיבא</strong> שאדם מתחייב על שבועה לשעבר, ואף "שזרק פלוני" בכלל זה. <strong>ושמואל אמר</strong> <small>[אומר]:</small> <strong>עד כאן לא</strong> שמענו ש<strong>מחייב ר' עקיבא התם</strong> <small>[שם]</small> על שבועה <strong>לשעבר, אלא מלתא דאיתא</strong> <small>[דבר שאפשר]</small> להישבע עליו <strong>בלהבא מחייב ר' עקיבא</strong> אם נשבע עליו <strong>לשעבר, אבל מידי דליתיה</strong> <small>[דבר שאינו]</small> <strong>בלהבא</strong> — <strong>לא,</strong> אינו מחייב עליו. ואם כן אין מחלוקת רב ושמואל זהה למחלוקת ר' עקיבא ור' ישמעאל.
  ומציעים עוד: <strong>לימא בפלוגתא</strong> <small>[</small>האם <small>לומר שבמחלוקת]</small>
## דף כה:
 של <strong>ר' יהודה בן בתירא ורבנן</strong> <small>[וחכמים]</small> <strong>קמיפלגי</strong> <small>[חלוקים הם</small> רב ושמואל<small>]?</small> <strong>דתנן</strong> <small>[ששנינו</small> במשנה<small>]:</small> <strong>נשבע לבטל את המצוה ולא ביטל</strong> — <strong>פטור</strong> מקרבן שבועת ביטוי, נשבע <strong>לקיים את המצוה ולא קיים</strong> — <strong>פטור</strong> על השבועה. <strong>שהיה בדין</strong> כלומר, מן הסברה היה <strong>שיהא חייב, כדברי ר' יהודה בן בתירא,</strong> ש<strong>אמר ר' יהודה בן בתירא: ומה אם</strong> <strong>הרשות</strong> (דבר שאין בו מצוה) <strong>שאינו מושבע עליה מהר סיני</strong> לעשות — <strong>הרי הוא חייב עליה</strong> אם נשבע לעשות ולא עשה, <strong>מצוה שמושבע עליה מהר סיני</strong> לעשות — <strong>אינו דין שיהא חייב עליה</strong> אם נשבע לעשותה ולא עשאה?
 <strong>אמרו לו</strong> חכמים: <strong>לא,</strong> אי אפשר לומר כך, <strong>אם אמרת בשבועת הרשות שכן עשה בה לאו כהן</strong> כלומר, שיכול להישבע לעשות מעשה או שלא לעשותו, <strong>תאמר בשבועת מצוה שכן לא עשה בה לאו כהן,</strong> שאף שיכול להישבע לקיים מצוה וודאי אינו יכול להישבע לבטלה?
  אם כן, <strong>נימא</strong> <small>[האם נאמר]</small> ש<strong>רב דאמר</strong> <small>[שאומר]</small> שחייב על שבועה לשעבר אף שאינה בלהבא, סבור <strong>כר' יהודה בן בתירא,</strong> שלדבריו מתחייב אדם גם אם נשבע לעשות דבר שאינו יכול להישבע שלא לעשותו, <strong>ושמואל דאמר</strong> <small>[שאומר]</small> שאינו חייב על שבועה שאינה בלהבא סבור <strong>כרבנן</strong> <small>[כ</small>דעת <small>חכמים]</small> שלדבריהם אינו חייב על שבועה שאינה בלאו?
  ודוחים:  <strong>אליבא</strong> <small>[על פי שיטתו]</small> של <strong>ר' יהודה בן בתירא כולי עלמא לא פליגי</strong> <small>[הכל,</small> רב ושמואל <small>אינם חלוקים]</small> שבוודאי חייב על שבועה "שזרק פלוני", שכן <strong>השתא</strong> <small>[עכשיו,</small> הרי<small>]</small> אם שתהא שבועה ב<strong>לאו והן לא בעי</strong> <small>[אינו צריך],</small> וכי <strong>להבא ולשעבר בעי</strong> <small>[צריך]?</small>
 <strong>כי פליגי</strong> <small>[כאשר נחלקו]</small> רב ושמואל — הרי זה <strong>אליבא דרבנן</strong> <small>[לפי שיטת חכמים]</small> שפוטרים בשבועה שאינה בלאו והן, <strong>שמואל</strong> סבור <strong>כרבנן</strong> <small>[כחכמים]</small> בפשטות, <strong>ורב</strong> סבור: <strong>כי לא מחייבי רבנן</strong> <small>[כאשר אין מחייבים חכמים]</small> — הרי זה דווקא על שבועה שאינה בכלל <strong>לאו והן, דכתיב</strong> <small>[שנאמר]</small> <strong>"להרע או להיטיב"</strong> (ויקרא ה, ד) <strong>בהדיא</strong> <small>[במפורש],</small> <strong>אבל</strong> דבר זה של <strong>להבא ולשעבר, דמריבויא דקראי אתו</strong> <small>[שמריבוי המקראות באים]</small> ולא ממקראות מפורשים — <strong>מחייבי</strong> <small>[מחייבים]</small> חכמים גם בדבר שאינו להבא.
 <strong>מתיב</strong> <small>[מקשה]</small> <strong>רב המנונא</strong> על שיטת שמואל ממה ששנינו, מי שאמר: <strong>"לא אכלתי היום" ו"לא הנחתי תפילין היום",</strong> ואמר לו חבירו: <strong>"משביעך אני", ואמר: "אמן",</strong> וכיון שענה "אמן" הרי זה כנשבע בעצמו, והתברר אחר כך שהיה זה שקר — הרי הוא <strong>חייב</strong> על שבועתו. ומעתה, <strong>בשלמא</strong> <small>[נניח]</small> <strong>"לא אכלתי" איתיה</strong> <small>[ישנו]</small> גם <strong>ב"לא אוכל",</strong> ואם כן, יש בזה לאו והן, עתיד ועבר. <strong>אלא "לא הנחתי" מי איתיה</strong> <small>[האם ישנו]</small> <strong>ב</strong>שבועה לעתיד <strong>"לא אניח"?</strong> ולמרות זאת הריהו חייב!
 <strong>הוא,</strong> רב המנונא, <strong>מותיב לה</strong> <small>[מקשה אותה]</small> את הקושיה הזו, <strong>והוא</strong> עצמו גם <strong>מפרק לה</strong> <small>[מתרץ אותה]:</small> מה ששנה התנא במשנה זו שחייב, <strong>לצדדין קתני</strong> <small>[שנה]</small> כלומר, כל אחד משני המקרים הללו לעניינו, מה ששנינו <strong>"לא אכלתי"</strong> שהוא חייב — הרי זה <strong>לקרבן,</strong> שהרי ישנו בלהבא, ומה ששנינו <strong>"לא הנחתי"</strong> שחייב — הרי זה <strong>ל</strong>חייבו <strong>מלקות</strong> משום שבועת שקר, ולא לקרבן, שהרי אינו יכול להישבע כן לעתיד.
 <strong>מתיב</strong> <small>[מקשה]</small> <strong>רבא</strong> גם הוא על שיטת שמואל, ממה ששנינו: <strong>איזו היא שבועת שוא?</strong> כגון ש<strong>נשבע לשנות את הידוע לאדם, ואמר על עמוד של אבן שהוא במקום פלוני, שהוא של זהב, ואמר עולא</strong> על משנה זו: מהו הנחשב כידוע לאדם? <strong>והוא שניכר לשלשה בני אדם</strong> שהוא של אבן, ושזו היא שבועת שוא. ויש לדייק: <strong>טעמא</strong> <small>[הטעם,</small> דווקא<small>]</small> במקרה ש<strong>ניכר</strong> הדין כן, <strong>הא</strong> <small>[הרי]</small> אם <strong>לא ניכר</strong> — <strong>עובר משום שבועת ביטוי</strong> וחייב קרבן, <strong>ו</strong>לשיטת שמואל <strong>אמאי</strong> <small>[מדוע]?</small> <strong>הא</strong> <small>[הרי]</small> <strong>אינו ב</strong>שבועה להבא, שאינו יכול להישבע <strong>"יהא</strong> עמוד זה <strong>של זהב"!</strong>
 <strong>הוא,</strong> רבא, <strong>מותיב לה</strong> <small>[מקשה אותה]</small> את הקושיה הזו, <strong>והוא מפרק לה</strong> <small>[מתרץ אותה]:</small> יש לדייק אחרת מן הדברים: אם הוא <strong>ניכר</strong> לשלושה בני אדם — <strong>עובר משום שבועת שוא, לא ניכר</strong> — אינו עובר משום שבועת שוא אלא <strong>עובר משום שבועת שקר</strong> ולוקה על כך במזיד. אבל אינו חייב קרבן משום שבועת ביטוי, שהרי אינו בלהבא.
 <big>ב</big> ובענין מחלוקת רב ושמואל <strong>אמר אביי: ומודה רב</strong> המחייב על שבועת ביטוי גם אם אינה בלהבא, <strong>באומר לחבירו:  "שבועה שאני יודע לך עדות" ואשתכח דלא ידע ליה</strong> <small>[ונמצא</small> אחר כך <small>שאינו יודע לו]</small> — ש<strong>פטור</strong> משום שבועת ביטוי, שהרי אין זה אלא בהן ולא בלאו, <strong>הואיל וליתיה</strong> <small>[ואיננו]</small> <strong>בכלל "שאיני יודע לך עדות",</strong> כי כאשר נשבע כך שוב אינו מתחייב משום שבועת ביטוי אלא משום שבועת העדות, שיש בה דינים אחרים.
  אבל אם נשבע <strong>"ידעתי" ו"לא ידעתי</strong> עדות" — הרי זה בכלל <strong>מחלוקת</strong> רב ושמואל, וכן <strong>"העדתי" ו"לא העדתי"</strong> — אף זה בכלל <strong>מחלוקת</strong> רב ושמואל. שלדעת שמואל כיון שאינו יכול להישבע באלה על העתיד אינו מתחייב גם לשעבר, ולדעת רב מתחייב עליה.
  ואומרים:  <strong>בשלמא</strong> <small>[נניח]</small> <strong>ל</strong>שיטת <strong>שמואל</strong> ש<strong>אמר: מילתא דליתיה</strong> <small>[דבר שאינו]</small> <strong>בלהבא לא מחייב עליה</strong> <small>[מתחייב עליו]</small> בשבועה <strong>לשעבר, להכי אפקה רחמנא</strong> <small>[משום כך הוציאה אותה התורה]</small> <strong>לשבועת עדות מכלל שבועת ביטוי,</strong> שיש לגביה כתוב מיוחד באותה פרשה: "...והוא עד או ראה או ידע אם לא יגיד ונשא עוונו" (ויקרא ה, א), משום שלשיטת שמואל לא היה מתחייב עליה משום שבועת ביטוי, שהרי יכול להישבע עליה רק לעבר ולא לעתיד, ולכן נתייחד לה דין לעצמה. <strong>אלא ל</strong>שיטת <strong>רב</strong> שמחייב גם במקרה כזה משום שבועת ביטוי, <strong>למאי הלכתא אפקה רחמנא</strong> <small>[למה,</small> לאיזו <small>הלכה הוציאה אותה התורה]</small> מכלל שבועת הביטוי?
 <strong>אמרוה רבנן קמיה</strong> <small>[אמרו חכמים לפני]</small> <strong>אביי:</strong> שמא <strong>לאיחיובי עליה תרתי</strong> <small>[לחייב עליה שתים],</small> שני קרבנות "עולה ויורד", הן משום שבועת ביטוי והן משום שבועת העדות!
 <strong>אמר להו</strong> <small>[להם]:</small> <strong>תרתי לא מציתו אמריתו</strong> <small>[שתים אין אתם יכולים לומר]</small> שיתחייב, <strong>דתניא</strong> <small>[ששנויה</small> ברייתא<small>]:</small> פרשה זו נאמר בה: "והיה כי יאשם <strong>לאחת מאלה"</strong> (ויקרא ה, ה), ולשון המיעוט הכתובה שם מלמדת: <strong>לאחת אתה מחייבו,</strong> על כל אחת מאותן עבירות, <strong>ואי</strong> (ואין) <strong>אתה מחייבו שתים.</strong>
 ושואלים: <strong>ו</strong>אם כן, <strong>ל</strong>דעת <strong>אביי</strong> <strong>למאי הלכתא אפקיה רחמנא</strong> <small>[לאיזו הלכה,</small> לאיזה ענין <small>הוציאה התורה]</small> את שבועת העדות מכלל שבועת הביטוי, לשיטת רב?
  ומשיבים:  <strong>לכדתניא</strong> <small>[לכמו ששנויה</small> בברייתא<small>]:</small> <strong>בכולן</strong> בכל העבירות שמביא עליהן קרבן עולה ויורד <strong>נאמר "ונעלם", וכאן</strong> בשבועת העדות <strong>לא נאמר "ונעלם",</strong> ומכאן למדים שבא הכתוב <strong>לחייב על המזיד</strong> בעבירה זו <strong>כשוגג,</strong> שבשבועת העדות חייב קרבן עולה ויורד גם אם משקר במזיד. ומשום כך הוצרך הכתוב להוציאה.
 <strong>אמרו ליה רבנן</strong> <small>[לו חכמים]</small> <strong>לאביי, אימא</strong> <small>[אמור]</small> כך: משום כך הוציאה התורה את שבועת העדות מכלל שבועת ביטוי — לומר כי <strong>במזיד מיחייב חדא</strong> <small>[מתחייב</small> קרבן <small>אחד]</small> אם נשבע שאינו יודע עדות, <strong>בשוגג מיחייב תרתי</strong> <small>[מתחייב שתים],</small> גם משום שבועת העדות וגם משום שבועת ביטוי!
 <strong>אמר להו</strong> <small>[להם],</small> <strong>לאו היינו דאמרי</strong> <small>[האם לא זהו שכבר אמרתי</small> לכם<small>]</small> ששנינו בברייתא: <strong>"לאחת"</strong> — ללמוד מכאן: חטאת <strong>אחת אתה מחייבו, ואי</strong> <small>[ואין]</small> <strong>אתה מחייבו שתים,</strong> הרי שיש מצב בו היה מקום לחייבו שתי חטאות אלמלא מיעוט זה, <strong>ואי</strong> <small>[ואם]</small> מדובר <strong>במזיד, מי איכא תרתי</strong> <small>[האם יש שתים]</small> שהיה מקום לחייבו? הרי בשבועת הביטוי אינו מביא חטאת אלא על השגגה!
 <strong>רבא אמר</strong> בתשובה לשאלת חכמים: אין מקום לחייב על שבועת העדות גם משום שבועת ביטוי מטעם אחר, <strong>משום דהוה</strong> <small>[שהיה זה]</small> דין שבועת העדות, <strong>דבר ש</strong>היה <strong>בכלל</strong> של כל שבועות ביטוי <strong>ויצא לידון בדבר החדש,</strong> ולפי המדות שהתורה נדרשת בהן <strong>אין לך בו אלא חידושו בלבד,</strong> ואינו נכלל עוד בתוך אותו כלל, ולכן הופקעה שבועת העדות מכלל שבועת ביטוי בכל מקרה.
  ושואלים:  <strong>מכלל</strong> הדברים אתה למד ש<strong>אביי</strong> שלא הסביר כך, <strong>סבר</strong> <small>[סבור]:</small> <strong>איתה</strong> <small>[יש]</small> <strong>לשבועה בעולם</strong> כלומר, יש צד של שבועת ביטוי גם בשבועת העדות, גם אם בפועל, בגלל מיעוט הכתובים, אינו מתחייב בשתי חטאות?
 <strong>והאמר</strong> <small>[והרי אמר]</small> <strong>אביי: מודה רב, באומר לחבירו "שבועה שאני יודע לך עדות" ואשתכח דלא ידע ליה</strong> <small>[ונמצא שאינו יודע לו</small> עדות<small>]</small> — ש<strong>פטור</strong> מקרבן על שבועת ביטוי, ומדוע? <strong>הואיל וליתיה</strong> <small>[ואיננו]</small> בכגון זה <strong>ב"איני יודע לך עדות",</strong> משום שהיא שבועת עדות. הרי שאין בה שבועת ביטוי כלל!
  ומשיבים:  <strong>הדר ביה</strong> <small>[חזר בו]</small> <strong>אביי מההיא. ואיבעית אימא</strong> <small>[ואם תרצה אמור]:</small>
## דף כו.
 <strong>חדא מינייהו</strong> <small>[אחת מן</small> האמרות <small>הללו]</small> לא אביי, אלא תלמידו <strong>רב פפא</strong> הוא ש<strong>אמרה.</strong>
 <big>א</big> שנינו במשנה ש<strong>ר' ישמעאל אומר: אינו חייב אלא על העתיד לבא.</strong> ובענין זה מביאים, <strong>תנו רבנן</strong> <small>[שנו חכמים]:</small> נאמר בשבועת ביטוי "נפש כי תשבע לבטא בשפתים <strong>להרע או להיטיב"</strong> (ויקרא ה, ד), <strong>אין לי</strong> שחייב <strong>אלא</strong> על <strong>דברים שיש בהן הרעה והטבה,</strong> על דברים <strong>שאין בהן הרעה והטבה, מנין</strong> שגם עליהם מתחייב? <strong>תלמוד לומר</strong> מתחילה: <strong>"או נפש כי תשבע לבטא בשפתים"</strong> (ויקרא ה, ד), לרבות גם דברים אחרים.
 <strong>אין לי אלא</strong> שנשבע <strong>להבא</strong> (לעתיד לבוא), שנשבע <strong>לשעבר מנין? תלמוד לומר: "לכל אשר יבטא האדם בשבעה"</strong> (ויקרא ה, ד), אלו <strong>דברי ר' עקיבא. ר' ישמעאל אומר:</strong> נאמר <strong>"להרע או להיטיב"</strong> — הרי זה דווקא <strong>להבא,</strong> כמשמעותו.
 <strong>אמר לו ר' עקיבא: אם כן,</strong> אם אתה מדייק כלשון הכתוב הזה, <strong>אין לי אלא דברים שיש בהן הטבה והרעה, דברים שאין בהן הרעה והטבה מנין? אמר לו: מרבוי הכתוב</strong> כמו שראינו. <strong>אמר לו: אם ריבה הכתוב לכך</strong> לדברים שאינם הרעה והטבה, <strong>ריבה הכתוב לכך</strong> גם לדברים שהם לשעבר.
  ושואלים:  <strong>שפיר קא אמר ליה</strong> <small>[יפה אמר לו]</small> <strong>ר' עקיבא לר' ישמעאל,</strong> וכיצד יתרץ ר' ישמעאל קושי זה?
 <strong>אמר ר' יוחנן: ר' ישמעאל ששימש</strong> כתלמיד <strong>את ר' נחוניא בן הקנה, שהיה דורש את כל התורה כולה ב</strong>שיטת הלימוד של <strong>כלל ופרט, איהו נמי</strong> <small>[הוא גם כן]</small> <strong>דורש ב</strong>שיטת <strong>כלל ופרט,</strong> ואילו <strong>ר' עקיבא ששימש את נחום איש גם זו, שהיה דורש את כל התורה כולה ב</strong>שיטת <strong>ריבה ומיעט, איהו נמי</strong> <small>[הוא גם כן]</small> <strong>דורש ריבה ומיעט.</strong>
 <strong>מאי</strong> <small>[מהו]</small> כיצד מצאנו את <strong>ר' עקיבא דדריש ריבויי ומיעוטי</strong> <small>[ש</small>הוא <small>דורש ריבויים ומיעוטים]</small> במקרא זה? <strong>דתניא</strong> <small>[ששנויה</small> ברייתא<small>]:</small> <strong>"או נפש כי תשבע"</strong> (ויקרא ה, ד) — הרי זה <strong>ריבה</strong> כל מיני שבועות, <strong>"להרע או להיטיב"</strong> (ויקרא ה, ד) — <strong>מיעט, "לכל אשר יבטא האדם"</strong> (ויקרא ה, ד) — <strong>חזר וריבה,</strong> הרי <strong>ריבה ומיעט וריבה,</strong> ולפי שיטה זו <strong>ריבה הכל,</strong>
 <strong>מאי</strong> <small>[מה]</small> <strong>ריבה? ריבה</strong> את <strong>כל מילי</strong> <small>[הדברים]</small> שנשבעים עליהם, <strong>ומאי</strong> <small>[ומה]</small> <strong>מיעט</strong> בכל זאת, כיון שמיעט הכתוב "להרע או להיטיב"? <strong>מיעט דבר מצוה,</strong> שאין שבועה חלה עליו לקיימו או לבטלו.
 <strong>ו</strong>אילו <strong>ר' ישמעאל דריש</strong> <small>[דורש]</small> אותו מקרא ב<strong>כלל ופרט,</strong> ובאופן זה: <strong>"או נפש כי תשבע לבטא בשפתים"</strong> — הרי זה <strong>כלל, "להרע או להיטיב"</strong> — הרי זה <strong>פרט, "לכל אשר יבטא האדם"</strong> — <strong>חזר וכלל,</strong> הרי זה <strong>כלל ופרט וכלל,</strong> ולפי דרך זו <strong>אי</strong> (אין) <strong>אתה דן אלא כעין הפרט: מה הפרט מפורש</strong> הוא <strong>להבא. אף כל להבא.</strong>
 <strong>אהני כללא לאתויי</strong> <small>[הועיל הכלל להביא,</small> להוסיף<small>]</small> <strong>אפילו דברים שאין בהן הרעה והטבה</strong> שנשבע עליהם <strong>להבא, אהני פרטא למעוטי</strong> <small>[הואיל הפרט למעט]</small> <strong>אפילו דברים שיש בהן הרעה והטבה</strong> אם נשבע עליהם <strong>לשעבר.</strong>
 ושואלים: <strong>איפוך אנא</strong> <small>[אהפוך אני]</small> ואומר שהכלל בא לרבות לשעבר, והפרט בא למעט דברים שאין בהם הרעה והטבה, כמו ששאל ר' עקיבא!
 <strong>אמר ר' יצחק:</strong> יש להכניס בכלל את מה שהוא <strong>דומיא</strong> <small>[בדומה]</small> <strong>להרע או להיטיב,</strong> והוא <strong>מי שאיסורו</strong> (שהאיסור שיש בכך) הוא <strong>משום "בל יחל דברו"</strong> (במדבר ל, ג), שמחלל ומפר את השבועה שנשבע, <strong>יצאתה</strong> (יצאה) <strong>זו</strong> שבועה על מה שהיה בעבר <strong>שאין איסורו משום "בל יחל דברו",</strong> שהרי אינו מחלל שבועה, <strong>אלא</strong> שהוא עובר <strong>משום "בל תשקרו"</strong> (ראה ויקרא יט, יא).
 <strong>רב יצחק בר אבין אמר</strong> הסבר אחר לדבר, <strong>אמר קרא</strong> <small>[המקרא]:</small> <strong>"או נפש כי תשבע לבטא בשפתים"</strong> (ויקרא ה, ד), <strong>מי שהשבועה קודמת ל</strong>מעשה ה<strong>ביטוי, ולא שהביטוי קודמת לשבועה, יצא זה</strong> שנשבע <strong>"אכלתי" ו"לא אכלתי"</strong> — <strong>שהמעשה קודם לשבועה.</strong>
 <big>ב</big> <strong>תנו רבנן</strong> <small>[שנו חכמים]:</small> נאמר שם "לכל אשר יבטא האדם בשבועה ונעלם ממנו" (ויקרא ה, ד), ומן המלים "<strong>האדם בשבועה</strong>" יש ללמוד שהאדם הנשבע מתחייב בקרבן דווקא אם היה בשלימות דעתו ורצונו — <strong>פרט לאנוס,</strong> שאינו עובר על השבועה מרצונו אלא מחמת אונס כלשהו. ומה שנאמר <strong>"ונעלם"</strong> — <strong>פרט ל</strong>מי שעושה זאת ב<strong>מזיד</strong> שאינו מתכפר בקרבן.
 <strong>"ממנו"</strong> — הכוונה היא <strong>שנתעלמה</strong> (נשכחה) <strong>ממנו שבועה,</strong> שעבר על שבועתו לפי ששכח שנשבע. <strong>יכול</strong> שמדובר גם במי <strong>שנתעלמה ממנו חפץ,</strong> שעבר על שבועתו משום שטעה וחשב שהוא דבר אחר שלא נשבע עליו? <strong>תלמוד לומר: "בשבועה ונעלם", על העלם שבועה הוא חייב, ואינו חייב על העלם חפץ.</strong>
 את הברייתא הזו מבארים לפרטיה: <strong>אמר מר</strong> <small>[החכם]:</small> <strong>"האדם בשבועה"</strong> — <strong>פרט לאנוס.</strong> ושואלים: <strong>היכי דמי</strong> <small>[כיצד</small> בדיוק <small>הוא]</small> אנוס? כלומר, מה הוא הנחשב אונס לענין שבועה?
  ואומרים:  <strong>כ</strong>דרך ש<strong>רב כהנא ורב אסי כי הוו קיימי מקמי</strong> <small>[כאשר היו קמים</small> לאחר לימודם <small>מלפני]</small> <strong>רב,</strong> והיו מדברים ביניהם על מה שלמדו, והתווכחו מה בדיוק אמר רב, <strong>מר אמר</strong> <small>[חכם זה היה אומר]:</small> <strong>שבועתא דהכי</strong> <small>[שבועה שכך]</small> <strong>אמר רב, ומר אמר</strong> <small>[וחכם זה היה אומר]:</small> <strong>שבועתא דהכי</strong> <small>[שבועה שכך]</small> <strong>אמר רב. כי אתו לקמיה</strong> <small>[כאשר היו באים לפני]</small> <strong>רב, אמר כחד מינייהו</strong> <small>[היה אומר כ</small>דברי <small>אחד מהם].</small> <strong>אמר ליה אידך</strong> <small>[לו האחר]</small> לרב: <strong>ואנא בשיקרא אישתבעי</strong> <small>[ואני בשקר נשבעתי]?</small>
 <strong>אמר ליה</strong> <small>[לו]</small> רב: אין זה נקרא שקר, כי <strong>לבך אנסך,</strong> כי בשעת שבועה היית בטוח שאתה אומר אמת, ואין זה בכלל שבועת שקר.
 <big>ג</big> ועוד שנינו בברייתא: <strong>"ונעלם ממנו"</strong> — <strong>שנתעלם ממנו שבועה, יכול שנתעלם ממנו חפץ? תלמוד לומר: "בשבועה ונעלם ממנו", על העלם שבועה הוא חייב, ואינו חייב על העלם חפץ.</strong>
 <strong>מחכו עליה במערבא</strong> <small>[היו צוחקים על כך בארץ ישראל]:</small> <strong>בשלמא</strong> <small>[נניח]</small> העלם <strong>שבועה משכחת לה</strong> <small>[מוצא אתה אותה]</small> <strong>בלא</strong> העלם <strong>חפץ,</strong> כיצד? <strong>כגון</strong> ש<strong>אמר: "שבועה שלא אוכל פת חטין",</strong> <strong>וכסבור "שאוכל</strong> פת חטין" <strong>קאמר</strong> <small>[אמר]</small> בשבועתו, <strong>דשבועתיה אינשי</strong> <small>[ששבועתו נשכחה]</small> כלומר, שכח מה בדיוק נשבע, אבל <strong>חפצא דכיר</strong> <small>[</small>את ה<small>חפץ זכור]</small> שנשבע על פת חיטין. <strong>אלא</strong> העלם <strong>חפץ בלא</strong> העלם <strong>שבועה היכי דמי</strong> <small>[כיצד יכול להיות]?</small>
 אם נאמר <strong>כגון</strong> ש<strong>אמר "שבועה שלא אוכל פת חטין" וכסבור "של שעורים" קאמר</strong> <small>[אמר],</small> <strong>דשבועתיה דכיר ליה</strong> <small>[ששבועתו זכורה לו],</small> <strong>חפצא אינשי</strong> <small>[והחפץ נשכח],</small> והרי <strong>כיון דחפצא אינשי ליה</strong> <small>[שהחפץ שכוח לו]</small> <strong>היינו</strong> <small>[הרי זו]</small> <strong>העלם שבועה,</strong> שהרי מה ששכח היה מפרטי השבועה!
 <strong>אלא אמר ר' אלעזר: דא ודא</strong> <small>[זו וזו]</small> <strong>אחת היא.</strong>
 <strong>מתקיף לה</strong> <small>[מקשה על כך]</small> <strong>רב יוסף: אלמא</strong> <small>[מכאן</small> אתה מסיק<small>]</small> ש<strong>חפץ בלא שבועה לא משכחת לה</strong> <small>[אין אתה מוצא]?</small> <strong>והא משכחת לה</strong> <small>[והרי אתה</small> יכול <small>למצוא אותה],</small> <strong>כגון</strong> ש<strong>אמר "שבועה שלא אוכל פת חטין", והושיט ידו לסל ליטול פת שעורין, ועלתה בידו</strong> פת <strong>של חטין, וכסבור</strong> שפת <strong>שעורים היא ואכלה, דשבועתיה דכיר ליה</strong> <small>[ששבועתו זכורה לו],</small> <strong>חפצא הוא דלא ידע ליה</strong> <small>[והחפץ הוא שאינו ידוע לו]!</small>
 <strong>אמר ליה</strong> <small>[לו]</small> <strong>אביי: כלום מחייבת ליה</strong> <small>[</small>אין <small>אתה מחייב אותו]</small> <strong>קרבן</strong> שעבר על שבועתו <strong>אלא אמאי דתפיס בידיה</strong> <small>[על מה ש</small>הוא <small>תופס בידו</small> ואוכל<small>],</small> והרי <strong>העלם שבועה הוא,</strong> שהוא סבור שלא נשבע על כך!
 <strong>לישנא אחרינא</strong> <small>[לשון אחרת],</small> <strong>אמר ליה</strong> <small>[לו]</small> <strong>אביי לרב יוסף: סוף סוף קרבן דקא מייתי עלה דהאי פת מיהת</strong> <small>[שהוא מביא על הפת הזו מכל מקום]</small> על <strong>העלם שבועה הוא</strong> ששכח שנשבע על פת זו, ואין הדבר תלוי בהעלם החפץ!
 <strong>ורב יוסף אמר לך</strong> <small>[היה אומר לך]</small> בתשובה לכך: <strong>כיון דכי ידע ליה</strong> <small>[שאם היה יודע]</small> שפת של <strong>חטין הוא פריש מיניה</strong> <small>[היה פורש ממנה],</small> הרי שאת השבועה עדיין הוא זוכר, ולא נעלמה ממנו, אלא ש<strong>העלם חפץ הוא.</strong>
 <strong>בעא מיניה</strong> <small>[שאל אותו]</small> <strong>רבא מרב נחמן: העלם זה וזה בידו</strong> (ששכח גם את השבועה וגם את החפץ), <strong>מהו? אמר ליה</strong> <small>[לו]:</small> <strong>הרי העלם שבועה בידו, וחייב.</strong> אמר לו: <strong>אדרבה</strong> <small>[גדולה מזו,</small> להיפך<small>],</small> אני יכול לומר <strong>הרי העלם חפץ בידו, ופטור!</strong>
 <strong>אמר רב אשי: חזינן</strong> <small>[רואים אנו],</small> <strong>אי</strong> <small>[אם]</small> <strong>מחמת שבועה קא פריש</strong> <small>[הוא פורש]</small> מן הדבר, כאשר אומרים לו: הרי נשבעת — <strong>הרי</strong> נמצא ש<strong>העלם שבועה בידו, וחייב. אי</strong> <small>[אם]</small> <strong>מחמת חפץ קא פריש</strong> <small>[הוא פורש]</small> כשמזכירים לו שמה שנמצא בידו הוא חפץ מסויים — <strong>הרי העלם חפץ בידו, ופטור.</strong>
 <strong>אמר ליה</strong> <small>[לו]</small> <strong>רבינא לרב אשי:</strong> באופן זה אין להוכיח כלל איזה העלם בידו, כי בהכרח הוא חייב להיזכר הכל, <strong>כלום פריש</strong> <small>[</small>אין הוא <small>פורש]</small> <strong>משבועה אלא משום חפץ</strong> שנזכר שנשבע עליו, וכן <strong>כלום</strong> לא <strong>פריש</strong> <small>[פורש]</small> הוא <strong>מחפץ אלא משום שבועה!</strong> כשאומרים לו שהוא חפץ מסוים ופורש ממנו, הלוא עושה זאת רק משום שנזכר שנשבע שלא לאכול ממנו! <strong>אלא לא שנא</strong> <small>[אין שונה]</small> אין הבדל בין זה לזה.
 <big>ד</big> <strong>בעא מיניה</strong> <small>[שאל אותו]</small> <strong>רבא מרב נחמן:</strong>
## דף כו:
 <strong>איזו היא</strong> כלומר, באיזה אופן מתקיימת <strong>שגגת שבועת ביטוי לשעבר</strong> ששנינו שחייב עליה קרבן? שכן <strong>אי</strong> <small>[אם]</small> מדובר <strong>דידע</strong> <small>[ש</small>הוא <small>יודע]</small> כשהוא נשבע שלא כך הדבר — אם כן <strong>מזיד הוא</strong> ולא שוגג, <strong>אי</strong> <small>[אם]</small> מדובר <strong>דלא ידע</strong> <small>[שאינו יודע]</small> והוא סבור שבאמת הרי זה כמו שנשבע, הרי כפי שאמרנו לעיל <strong>אנוס הוא!</strong>
 <strong>אמר ליה</strong> <small>[לו]:</small> <strong>באומר: יודע אני ששבועה זו אסורה, אבל איני יודע אם חייבין עליה קרבן או לאו</strong> <small>[לא]</small> וחוסר ידיעתו בענין חיוב הקרבן הוא העושה אותו שוגג.
  שאל אותו: <strong>כמאן</strong> <small>[כ</small>שיטת <small>מי]?</small> <strong>כ</strong>שיטת <strong>מונבז,</strong> ש<strong>אמר: שגגת קרבן שמה שגגה?</strong> שהוא סבור שאם עבר אדם עבירה (כגון חילול שבת) ואינו יודע שיש בדבר זה חיוב קרבן הרי זה נחשב כשגגה. אבל חכמים חולקים על כך והם סבורים שאי ידיעה כזאת אינה פוטרת מקרבן.
  ודחה רב נחמן: <strong>אפילו תימא</strong> <small>[תאמר]</small> כשיטת <strong>רבנן</strong> <small>[חכמים]</small> החולקים על מונבז, <strong>עד כאן לא פליגי רבנן עליה</strong> <small>[חלוקים חכמים עליו]</small> על <strong>מונבז,</strong> וסבורים ששגגה כזאת אינה נחשבת שגגה לחייבו קרבן, <strong>אלא בכל התורה כולה,</strong> במקרים <strong>דלאו</strong> <small>[שלא]</small> <strong>חידוש הוא,</strong> שכל עבירה שחייב על זדונה כרת חייב על שגגתה קרבן חטאת. <strong>אבל הכא</strong> <small>[כאן],</small> לענין שבועה, ש<strong>חידוש הוא,</strong> שהרי <strong>בכל התורה כולה לא אשכחן</strong> <small>[מצאנו]</small> עוד איסור <strong>לאו</strong> בלבד (שיש בו חיוב מלקות במזיד) <strong>דמייתי</strong> <small>[שמביא</small> עליו<small>]</small> <strong>קרבן,</strong> משום
 <strong>דילפינן</strong> <small>[שאנו לומדים]</small> <strong>מעבודה זרה</strong> שרק על דבר שיש חיוב כרת על זדונו מביאים חטאת, <strong>והכא מייתי</strong> <small>[ו</small>אילו <small>כאן,</small> בשבועה הוא <small>מביא]</small> קרבן, בזה <strong>אפילו רבנן מודו</strong> <small>[חכמים מודים]</small> שגם על שגגת הקרבן מביא קרבן.
 <strong>בעא מיניה</strong> <small>[שאל אותו]</small> <strong>רבינא מרבא: נשבע על ככר</strong> שלא יאכלנה <strong>ומסתכן</strong> היה בנפשו <strong>עליה</strong> אם לא היה אוכלנה, <strong>מהו</strong> דינו לענין הבאת קרבן על אכילתה?
  תהה רבא על שאלתו: אם <strong>מסתכן</strong> הוא, <strong>לישרי ליה מר</strong> <small>[שיתיר לו אדוני]</small> מלכתחילה, שהרי פיקוח נפש דוחה גם איסור שבועה, ואין כאן עבירה באכילת הככר אלא אונס גמור! <strong>אלא</strong> יש לשאול: לא במסתכן, אלא ב<strong>מצטער</strong> שסובל מרעב, שהיה אוכל כיכר זו בכל מקרה <strong>ואכלה בשגגת שבועה,</strong> במקרה כזה <strong>מאי</strong> <small>[מה]</small> דינו?
 <strong>אמר ליה</strong> <small>[לו],</small> <strong>תנינא</strong> <small>[שנינו]</small> תשובה לשאלה זו: דווקא אם <strong>שב מידיעתו</strong> כלומר, דווקא מי שחוסר ידיעתו גרם לו לחטוא, ומפני שנודע לו החטא חוזר בתשובה — <strong>מביא קרבן על שגגתו,</strong> אבל אם <strong>לא שב מידיעתו</strong> אלא גם אם היה יודע היה חוטא — <strong>אין מביא קרבן על שגגתו.</strong>
 <big>א</big> <strong>אמר שמואל:</strong> אף ש<strong>גמר</strong> אדם <strong>בלבו</strong> להישבע על דבר, <strong>צריך</strong> בכל זאת <strong>שיוציא</strong> את השבועה <strong>בשפתיו</strong> כדי שיתחייב על כך, <strong>שנאמר: "לבטא בשפתים"</strong> (ויקרא ה, ד).
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: נאמר <strong>"בשפתים"</strong> ומשמעו — <strong>ולא בלב.</strong> אם <strong>גמר בלבו</strong> ולא ביטא בשפתיים, <strong>מנין</strong> שחייב? <strong>תלמוד לומר: "לכל אשר יבטא האדם בשבועה"</strong> (ויקרא ה, ד).
  ולפני שבאים לביאור הקושיה מבררים את לשון הברייתא, ותמהים: <strong>הא גופה קשיא</strong> <small>[היא עצמה קשה],</small> <strong>אמרת</strong> בתחילה: <strong>"בשפתים"</strong> — <strong>ולא בלב,</strong> שהריהו פטור על מחשבת הלב, <strong>והדר</strong> <small>[וחזרת]</small> ו<strong>אמרת</strong> הוכחה להלכה הפוכה: <strong>גמר בלבו, מנין</strong> שחייב על מחשבת הלב!
 <strong>אמר רב ששת: הא לא קשיא</strong> <small>[זה אינו קשה],</small> <strong>הכי קאמר</strong> <small>[כך אמר],</small> כך יש לישב את לשון הברייתא: <strong>"בשפתים"</strong> ולא בלב, כוונתו: <strong>ולא שגמר בלבו להוציא</strong> שבועה זו <strong>בשפתיו ולא הוציא</strong> בפועל, שכיון שנתכוון לבטא את השבועה בפיו ולא ביטאה — פטור. אבל אם <strong>גמר בלבו סתם</strong> ומתחילה לא התכוון להוציא בשפתיו, <strong>מנין</strong> שהוא חייב על פי כוונתו? <strong>תלמוד לומר: "לכל אשר יבטא".</strong>
 ושואלים: <strong>אלא לשמואל קשיא</strong> <small>[קשה]</small> ברייתא זו, שהרי עולה ממנה שגם בלי לבטא בשפתיים הוא חייב!
 <strong>אמר רב ששת, תריץ ואימא הכי</strong> <small>[ישב</small> את הברייתא בדרך אחרת <small>ואמור כך]:</small> <strong>"בשפתים"</strong> — <strong>ולא שגמר בלבו להוציא</strong> מפיו את המלים <strong>"פת חטין", והוציא</strong> מפיו בטעות את המלים <strong>"פת שעורין".</strong> אבל אם <strong>גמר בלבו להוציא</strong> ולומר שהוא אוסר על עצמו <strong>"פת חטין", והוציא</strong> מפיו <strong>"פת" סתם</strong> (ולא פירש "פת חיטין"), <strong>מנין</strong> שהוא חייב על פת חיטין? <strong>תלמוד לומר: "לכל אשר יבטא האדם".</strong>
 <strong>מיתיבי</strong> <small>[מקשים]</small> על שמואל ממה ששנינו בברייתא: נאמר <strong>"מוצא שפתיך תשמר ועשית"</strong> (דברים כג, כד), <strong>אין לי אלא שהוציא בשפתיו,</strong> שרק אז חייב לקיים את נדרו, <strong>גמר בלבו</strong> בלבד <strong>מנין</strong> שהוא גם כן חייב על כך? <strong>תלמוד לומר: "כל נדיב לב"</strong> (שמות לה, כב), משמע שמתחייב על ידי החלטת הלב בלבד!
  ומשיבים:  <strong>שאני התם</strong> <small>[שונה שם],</small> בנדבת קודש, <strong>דכתיב</strong> <small>[שנאמר]</small> במפורש <strong>"כל נדיב לב".</strong>
 ושואלים: <strong>וניגמר מינה</strong> <small>[ונלמד מכאן]</small> שבכל דבר די בהחלטה שבלב!
  ומשיבים:  <strong>משום דהוו</strong> <small>[שהריהם]</small> <strong>תרומה וקדשים,</strong> שבשניהם יש תוקף הלכתי להחלטה בלב, <strong>שני כתובין הבאין כאחד,</strong> שמלמדים במפורש דין מסויים, <strong>וכל שני כתובין הבאין כאחד אין מלמדין</strong> על השאר.
  ומקשים:  <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ששני כתובים הבאים כאחד <strong>אין מלמדין, אלא למאן דאמר</strong> <small>[ל</small>דעת <small>מי שאומר]</small> שהם <strong>מלמדין, מאי איכא למימר</strong> <small>[מה יש לומר]?</small> מדוע אין למדים מהם?
  ומשיבים: כי  <strong>הוו</strong> <small>[הרי זה]</small> <strong>חולין וקדשים, וחולין מקדשים לא גמרינן</strong> <small>[אין אנו לומדים],</small> שיש בדיני קדשים צדדים חמורים הרבה.
## דף כז.
 <big>א משנה</big> <strong>נשבע לבטל את המצוה, ולא ביטל</strong> — <strong>פטור</strong> מקרבן על שבועת ביטוי. וכן הנשבע <strong>לקיים</strong> מצווה, <strong>ולא קיים</strong> — <strong>פטור. שהיה בדין שיהא חייב, כדברי ר' יהודה בן בתירא.</strong>
 שכך <strong>אמר ר' יהודה בן בתירא: מה אם</strong> דבר של <strong>הרשות</strong> (שאינו מצוה) <strong>שאינו מושבע עליו</strong> לעשותו <strong>מהר סיני</strong> — <strong>הרי הוא חייב עליו</strong> אם עבר על שבועתו, דבר של <strong>מצוה שהוא</strong> כבר <strong>מושבע עליה מהר סיני</strong> — <strong>אינו דין שיהא חייב עליה?</strong>
 <strong>אמרו לו: לא, אם אמרת בשבועת הרשות</strong> — <strong>שכן עשה בה לאו כהן,</strong> שיכול להישבע על אותו הדבר גם שלא יעשנו, ומשום כך הוא חייב, <strong>תאמר בשבועת מצוה</strong> — <strong>שלא עשה בה לאו כהן, שאם נשבע לבטל</strong> מצוה <strong>ולא ביטל</strong> — הרי בוודאי <strong>פטור,</strong> שאינו יכול לבטל מצוה שמן התורה.
 <big>ב גמרא</big> ובדין זה ששנינו במשנה בנשבע לבטל את המצוה <strong>תנו רבנן</strong> <small>[שנו חכמים]:</small> <strong>יכול</strong> ה<strong>נשבע לבטל את המצוה ולא ביטל יהא חייב</strong> על שבועתו? <strong>תלמוד לומר: "להרע או להיטיב"</strong> (ויקרא ה, ד), <strong>מה הטבה</strong> שמדובר בה היא בדבר <strong>רשות,</strong> שנשבע לעשות דבר שאינו אסור בו או מצווה עליו, <strong>אף הרעה</strong> שנשבע שלא לעשות, הריהי בדבר ה<strong>רשות,</strong> ולכן <strong>אוציא</strong> מכלל זה מי ש<strong>נשבע לבטל את המצוה ולא ביטל שהוא פטור,</strong> שהרי אינו רשאי לבטל את המצוה.
 <strong>יכול נשבע לקיים את המצוה ולא קיים שיהא חייב? תלמוד לומר: "להרע או להיטיב"</strong> (ויקרא ה, ד), <strong>מה הרעה רשות, אף הטבה רשות,</strong> ולכן <strong>אוציא נשבע לקיים את המצוה ולא קיים שהוא פטור,</strong> שהרי אינו רשאי שלא לקיים מצוה.
 <strong>יכול נשבע להרע לעצמו ולא הרע, יכול יהא פטור? תלמוד לומר: "להרע או להיטיב", מה הטבה רשות, אף הרעה רשות,</strong> ולכן <strong>אביא</strong> בכלל שבועת ביטוי <strong>נשבע להרע לעצמו ולא הרע,</strong> לפי <strong>שהרשות בידו</strong> להרע לעצמו.
 <strong>יכול נשבע להרע לאחרים ולא הרע שיהא חייב? תלמוד לומר: "להרע או להיטיב", מה הטבה רשות, אף הרעה רשות,</strong> ולכן <strong>אוציא נשבע להרע לאחרים ולא הרע</strong> שפטור משום <strong>שאין הרשות בידו. מנין לרבות הטבת אחרים?</strong> שאם נשבע להיטיב להם חייב על שבועתו, למרות שאם נשבע להרע לאחרים אין ממש בשבועתו? <strong>תלמוד לומר</strong> לשון ריבוי: <strong>"או להיטיב". ואיזו היא הרעת אחרים?</strong> כגון שנשבע <strong>"אכה את פלוני ואפצע את מוחו".</strong>
 על דרך ההוכחה בברייתא זו ("מה הטבה רשות" וכו'), שואלים: <strong>וממאי</strong> <small>[וממה]</small> יודע אתה <strong>דקראי</strong> <small>[שהמקראות</small> הללו<small>]</small> <strong>בדבר הרשות כתיבי</strong> <small>[כתובים]?</small> <strong>דלמא</strong> <small>[שמא]</small> <strong>בדבר מצוה כתיבי</strong> <small>[כתובים</small> הם<small>]!</small>
 ודוחים: <strong>לא סלקא דעתך</strong> <small>[לא יכול להעלות על דעתך</small> לומר כן<small>],</small> משום <strong>דבעינן</strong> <small>[שצריכים אנו]</small> שתהא <strong>הטבה דומיא</strong> <small>[בדומה]</small> ל<strong>הרעה, והרעה דומיא</strong> <small>[בדומה]</small> ל<strong>הטבה, דאקיש</strong> <small>[שהקיש,</small> השווה<small>]</small> הכתוב <strong>הרעה להטבה</strong> ("להרע או להיטיב"), ולפי זה היינו צריכים לומר כך: <strong>מה הטבה</strong> כגון שנשבע לאכול <strong>אינה בביטול מצוה,</strong> שהרי המבטל מצוה, גם אם הוא מיטיב לגופו באכילה זו הריהו עושה מעשה רע ואין זה בכלל הטבה, <strong>אף הרעה</strong> שנשבע שלא לאכול <strong>אינה בביטול מצוה,</strong> אלא כגון שנשבע שלא יאכל חמץ בפסח. ואולם במקרה זה נמצא ש<strong>הרעה גופה הטבה היא,</strong> שאמנם נשבע להרע לגופו, אבל יש בכך הטבה לנפשו, ואין זו איפוא הרעה ממש.
 <strong>ו</strong>כיוצא בזה <strong>אקיש</strong> <small>[הקש,</small> השווה<small>]</small> <strong>הטבה להרעה, מה הרעה</strong> כגון שנשבע שלא לאכול <strong>אינה בקיום מצוה</strong> אלא בביטולה, כגון שנשבע שלא לאכול מצה בליל פסח, <strong>אף הטבה</strong> שנשבע לאכול <strong>אינה בקיום מצוה</strong> אלא בביטולה, כגון שנשבע לאכול ביום הכיפורים. ואם כן נמצא שאותה <strong>הטבה גופה הרעה היא,</strong> שמרע לנפשו בעבירה. ולפיכך אי אפשר לפרש את המקרא בשבועה על דבר מצוה.
  ומקשים:  <strong>אי הכי</strong> <small>[אם כך],</small> שמשווים הטבה להרעה לכל ענין, <strong>בדבר הרשות נמי לא משכחת לה</strong> <small>[גם כן אין אתה מוצא אותה]!</small> שאם צריך שתהא ההרעה בדומה להטבה, הרי כשם שהטבה היא בדבר שמועיל לו, כך הרעה צריך לפרשה בדבר המועיל לו, כגון שנשבע שלא לאכול דבר המזיק לו, ואולם נמצא שההרעה בעצם הטבה היא, וכן להיפך.
 <strong>אלא</strong> יש לחזור בנו מדרך הוכחה זו ולהוכיח בדרך אחרת: <strong>מדאיצטריך</strong> <small>[מ</small>כך <small>שהוצרך]</small> המקרא לכתוב <strong>"או</strong> להיטיב" <strong>לרבות הטבת אחרים, שמע מינה</strong> <small>[למד מכאן]</small> כי <strong>בדבר הרשות כתיבי</strong> <small>[כתובים]</small> מקראות אלה, <strong>דאי סלקא דעתך</strong> <small>[שאם עולה על דעתך</small> לומר<small>]</small> ש<strong>בדבר מצוה כתיבי</strong> <small>[כתובים],</small> <strong>השתא</strong> <small>[עכשיו]</small> <strong>הרעת אחרים איתרבי</strong> <small>[התרבתה]</small> מן הכתוב, שהרי שיכול להישבע לבטל את המצוה ולהרע, <strong>הטבת אחרים מיבעיא</strong> <small>[צריכה]</small> כתוב מיוחד, שהשבועה חלה?
  ועל עצם ההנחה ש"או" נצרך להטבת אחרים, מקשים: <strong>ו</strong>הרי <strong>האי "או"</strong> <small>["או" זה]</small> <strong>מיבעי ליה</strong> <small>[נצרך לו]</small> <strong>לחלק,</strong> שאם היה כתוב "להרע ולהיטיב" היית סבור שאינו חייב עד שישבע על שני הדברים! ודוחים: <strong>לחלק לא צריך קרא</strong> <small>[מקרא],</small> כי גם ללא המלה "או" הייתי מפרש שחייב על כל אחד מהם לחוד.
  ומקשים:  <strong>הניחא</strong> <small>[זה נוח]</small> <strong>ל</strong>שיטת <strong>ר' יונתן</strong> בפירוש המקראות, <strong>אלא ל</strong>דעת <strong>ר' יאשיה מאי איכא למימר</strong> <small>[מה יש לומר]?</small>
 <strong>דתניא</strong> <small>[ששנויה</small> ברייתא<small>]</small> שבה מתבררות שיטות אלו של ר' יונתן ור' יאשיה, נאמר: "כי <strong>איש אשר יקלל את אביו ואת אמו</strong> מות יומת" (ויקרא כ, ט), <strong>אין לי</strong> לחייב <strong>אלא</strong> המקלל את <strong>אביו ואמו</strong> יחד; אבל אם קילל <strong>אביו ולא אמו, אמו ולא אביו, מנין</strong> שגם כן חייב? <strong>תלמוד לומר</strong> בהמשך הפסוק: <strong>"אביו ואמו קלל</strong> דמיו בו" (ויקרא כ, ט), ומסמיכות לשון קללה הן לאביו והן לאמו אנו למדים שחייב הן משום ש<strong>אביו קלל,</strong> והן משום ש<strong>אמו קלל,</strong> אלו <strong>דברי ר' יאשיה.</strong>
 <strong>ר' יונתן אומר:</strong> בכל מקום שמנויים שני דברים כגון זה בכתוב אחד, <strong>משמע שניהם כאחד, ומשמע</strong> גם כל <strong>אחד</strong> מהם <strong>בפני עצמו,</strong>
## דף כז:
 <strong>עד שיפרוט לך הכתוב</strong> ויאמר במפורש <strong>"יחדיו"</strong> (כגון "לא תחרוש בשור ובחמור יחדיו" דברים כב, י), שרק אז חייב על שניהם יחד דווקא!
  ודוחים:  <strong>אפילו תימא</strong> <small>[תאמר]</small> שהוא כדעת <strong>ר' יאשיה,</strong> שצריך את ה"או" כדי לחלק, ולא להטבת אחרים, עדיין יש להוכיח שהכתוב עוסק בדברי הרשות, <strong>ו</strong>כיצד? <strong>סבר לה</strong> <small>[סבור]</small> הוא <strong>כ</strong>דברי <strong>ר' עקיבא דדריש רבויי ומיעוטי</strong> <small>[שדורש</small> את המקרא בדרך של <small>ריבויים ומיעוטים],</small> (ראה לעיל שבועות כו,א) <strong>ואייתר ליה</strong> <small>[ו</small>משום כך <small>נותרה לו]</small> המלה <strong>"או"</strong> כדי <strong>לחלק.</strong>
 ומעתה, <strong>אי אמרת בשלמא</strong> <small>[נניח אם אתה אומר]</small> ש<strong>בדבר הרשות כתיב</strong> <small>[נאמר</small> עוסק<small>]</small> הכתוב, אם כן <strong>ממעט</strong> הכתוב <strong>דבר מצוה, אלא אי אמרת</strong> <small>[אם אומר אתה]</small> <strong>בדבר מצוה כתיב</strong> <small>[נאמר],</small> <strong>ממאי קא</strong> <small>[ממה]</small> <strong>ממעט?</strong>
 <big>א</big> שנינו במשנה בענין הנשבע לקיים את המצוה מה ש<strong>אמר ר' יהודה בן בתירא</strong> בהסבר שיטתו: <strong>מה אם הרשות</strong> אדם חייב אם נשבע עליה, מצוה לא כל שכן? וכן שנינו את תשובתם של חכמים על הסברו זה, שברשות יכול להישבע "להרע" או "להיטיב", אבל במצוה אין אדם יכול להישבע לבטל מצוה, ואין כאן "להרע" או "להיטיב". ושואלים: <strong>ורבנן, שפיר קאמרי ליה</strong> <small>[וחכמים, יפה הם אומרים לו]</small> <strong>לר' יהודה בן בתירא!</strong>
 ומשיבים: <strong>ור' יהודה בן בתירא אמר לך</strong> <small>[יכול היה לומר לך]:</small> <strong>אטו</strong> <small>[וכי]</small> <strong>הטבת אחרים, לאו אף על גב דליתא</strong> <small>[האם לא אף על פי שאינה]</small> <strong>בכלל הרעת אחרים ו</strong>בכל זאת <strong>רבי רחמנא</strong> <small>[ריבה</small> אותו <small>הכתוב]?</small> משמע שאין הכרח שכל שבועה תהיה בה אפשרות להרעה והטבה, ולפיכך <strong>הכא נמי</strong> <small>[כאן גם כן]</small> <strong>ב</strong>שבועה ל<strong>קיום מצוה, אף על גב דליתיה</strong> <small>[אף על פי שאינו]</small> <strong>בביטול מצוה, רבייה רחמנא</strong> <small>[ריבה אותו הכתוב].</small>
 <strong>ורבנן</strong> <small>[וחכמים],</small> מה הם אומרים על כך? <strong>התם איתיה</strong> <small>[שם יש]</small> אפשרות לשבועה זו בלאו, שנשבע <strong>ב"לא איטיב</strong> לאחרים", <strong>הכא מי איתיה</strong> <small>[כאן האם יש]</small> דבר כזה שיישבע <strong>ב"לא אקיים</strong> מצוה"?
 <big>ב משנה</big> אמר: <strong>"שבועה שלא אוכל ככר זו",</strong> וחזר ואמר <strong>"שבועה שלא אוכלנה", "שבועה שלא אוכלנה", ואכלה</strong> — <strong>אינו חייב אלא אחת,</strong> שהרי כבר חלה עליו שבועה ראשונה, ואין שבועה שניה חלה עוד על איסור זה.
 <strong>זו היא</strong> ("שבועה שלא אוכל") <strong>שבועת בטוי, שחייבין על זדונה</strong> (אם עבר עליה בזדון) <strong>מכות, ועל שגגתה</strong> (אם עבר עליה בשגגה) <strong>קרבן עולה ויורד.</strong>
 ואילו <strong>שבועת שוא</strong> — <strong>חייבין על זדונה מכות, ועל שגגתה פטור.</strong>
 <big>ג גמרא</big> על לשון המשנה שואלים: <strong>למה לי למיתני</strong> <small>[לשנות]</small> בשינוי לשון <strong>"שבועה שלא אוכל", "שבועה שלא אוכלנה"?</strong>
 ומשיבים: <strong>הא קא משמע לן</strong> <small>[</small>דבר <small>זה משמיע לנו],</small> <strong>טעמא</strong> <small>[הטעם,</small> מדובר דווקא<small>]</small> ש<strong>אמר</strong> בתחילה <strong>"שלא אוכל" והדר</strong> <small>[וחזר]</small> ו<strong>אמר "שלא אוכלנה"</strong> — <strong>דלא מיחייב</strong> <small>[ש</small>אז <small>אינו חייב]</small> <strong>אלא חדא</strong> <small>[אחת],</small> <strong>אבל</strong> אם <strong>אמר</strong> תחילה <strong>"שלא אוכלנה", והדר</strong> <small>[וחזר]</small> ו<strong>אמר "שלא אוכל"</strong> — הרי הוא <strong>מיחייב תרתי</strong> <small>[מתחייב שתים],</small> לפי שהוסיף בשבועה השניה איסור שלא היה בראשונה.
  והוא <strong>כ</strong>דברי <strong>רבא,</strong> ש<strong>אמר רבא:</strong> אם אמר <strong>"שבועה שלא אוכל ככר זו", כיון שאכל ממנה כזית</strong> — <strong>חייב,</strong> שכל כזית מככר זו אסור עליו. אבל אם אמר <strong>"שלא אוכלנה"</strong> (אוכל אותה) — <strong>אינו חייב עד שיאכל את כולה.</strong> ולכן בכלל "שבועה שלא אוכל" נכללת "שבועה שלא אוכלנה", אבל לא להיפך.
 <big>ד</big> שנינו במשנה: "שבועה שלא אוכל ככר זו" "שבועה שלא אוכלנה" <strong>"שבועה שלא אוכלנה" ואכלה</strong> — <strong>אינו חייב אלא אחת.</strong> ושואלים: <strong>הא תו</strong> <small>[זו עוד]</small> <strong>למה לי</strong> להוסיף עוד פעם "שבועה שלא אוכלנה"?
 ומשיבים: <strong>הא קא משמע לן</strong> <small>[</small>דבר <small>זה משמיע לנו]:</small> <strong>חיובא</strong> <small>[חיוב]</small> <strong>הוא דליכא</strong> <small>[שאין</small> בכך<small>],</small> <strong>הא</strong> <small>[אבל]</small> <strong>שבועה איכא</strong> <small>[יש],</small> שהשבועה השניה לא בטלה לגמרי. לאיזה ענין? <strong>דאי משכחת רווחא, חיילא</strong> <small>[שאם תמצא רווח,</small> מקום, <small>תחול].</small>
 <strong>למאי הלכתא</strong> <small>[לאיזו הלכה]?</small> <strong>לכ</strong> דברי <strong>רבא,</strong> ש<strong>אמר רבא</strong> לגבי מי שנשבע שתי שבועות על דבר אחר, <strong>שאם נשאל על הראשונה</strong> והתיר לו החכם את השבועה הראשונה — <strong>עלתה לו שניה תחתיה</strong> אם לא התירו אותה.
  ומציעים:  <strong>לימא מסייעא ליה</strong> <small>[האם אפשר לומר לסייע לו]</small> מברייתא זו: <strong>מי שנדר שתי נזירות, ומנה</strong> שלושים ימי נזירות <strong>ראשונה</strong> כדין, <strong>והפריש עליה קרבן, ואחר כך נשאל על הראשונה</strong> והתירו לו אותה — <strong>עלתה לו</strong> חובת הנזירות ה<strong>שניה ב</strong>ימי ה<strong>ראשונה,</strong> ואינו צריך לחזור ולנהוג נזירות. ומכאן משמע שהנזירות השניה חלה על ידי התרת הנזירות הראשונה, וכן הדין בשבועות!
  ודוחים:  <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> <strong>נזירות</strong> שניה <strong>מיהא איתא</strong> <small>[על כל פנים ישנה]</small> מתחילה, <strong>דכי מני</strong> <small>[שכאשר</small> הוא <small>מונה</small> ומסיים<small>]</small> את ה<strong>ראשונה בעי מיהדר מימנא</strong> <small>[צריך היה לחזור ולמנות]</small> את ה<strong>שניה</strong> גם <strong>ב</strong>מקרה ש<strong>לא</strong> היתה <strong>שאלה, הכא</strong> <small>[כאן]</small> במקרה שלא נשאל על הראשונה <strong>שבועה שניה מי איתא</strong> <small>[האם ישנה]</small> <strong>כלל?</strong> ואם כן אין הדברים דומים.
 <big>ה</big> <strong>אמר רבא: נשבע על ככר ואכלה, אם שייר ממנה כזית</strong> — <strong>נשאל עליה</strong> על שבועתו ומתיר אותה, אם <strong>אכלה כולה</strong> — שוב <strong>אין נשאל עליה.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: היכי דמי</strong> <small>[כיצד בדיוק מדובר]?</small> <strong>אי</strong> <small>[אם]</small> ש<strong>אמר</strong> בלשון <strong>"שלא אוכל</strong> ככר זו", הרי <strong>מכזית קמא</strong> <small>[הראשון]</small> שאכל <strong>עבדיה לאיסוריה</strong> <small>[עשה את איסורו]</small> ועבר על שבועתו, <strong>אי</strong> <small>[אם]</small> ש<strong>אמר "שלא אוכלנה",</strong> שמשמעות הדבר היא שלא אוכל את כולה, <strong>מאי איריא</strong> <small>[מה שייך]</small> שהשאיר ממנה דווקא <strong>כזית?</strong>
## דף כח.
 <strong>אפילו</strong> שייר מהככר <strong>כל שהוא נמי</strong> <small>[גם כן]</small> יכול הוא להישאל על שבועתו, שהרי עדיין לא עבר עליה, כיון שנשבע על כל הככר!
  ומתרצים:  <strong>אי בעית אימא</strong> <small>[אם תרצה אמור]</small> שמדובר שנשבע <strong>"שלא אוכל", אי בעית אימא</strong> <small>[אם תרצה אמור]</small> שמדובר שנשבע <strong>"שלא אוכלנה".</strong> ומפרטים: <strong>איבעית אימא</strong> <small>[אם תרצה אמור]</small> שנשבע <strong>"שלא אוכל",</strong> ולמרות שכבר עבר על האיסור כשאכל מן הככר כזית, <strong>מיגו דמהניא ליה</strong> <small>[מתוך שמועילה לו,</small> חלה<small>]</small> ה<strong>שאלה</strong> על ה<strong>כזית בתרא</strong> <small>[האחרון]</small> שהוא אסור בו בשבועה זו, <strong>מהניא ליה</strong> <small>[מועילה לו,</small> חלה<small>]</small> ה<strong>שאלה נמי</strong> <small>[גם כן]</small> על ה<strong>כזית קמא</strong> <small>[הראשון],</small> ומתבטל למפרע האיסור שהיה בדבר.
 <strong>ואיבעית אימא</strong> <small>[ואם תרצה אמור]</small> שנשבע <strong>"שלא אוכלנה",</strong> שאינו עובר על השבועה עד שיאכל את כולה, ולמרות זאת, <strong>אי</strong> <small>[אם]</small> <strong>שייר</strong> מהפת <strong>כזית</strong> שלם שעדיין לא אכלו — <strong>חשיב לאיתשולי עליה</strong> <small>[חשוב</small> ראוי הוא <small>להישאל עליו],</small> <strong>ואי</strong> <small>[ואם]</small> <strong>לא</strong> השאיר כזית — <strong>לא חשיב לאיתשולי עליה</strong> <small>[חשוב</small> כדי <small>להישאל עליו].</small> הנחת היסוד בדברי רבא היתה שמי שנשבע שלא לאכול ואכל הכל שוב אינו יכול להישאל על השבועה.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>מי שנדר שתי נזירות, ומנה</strong> ימי נזירות <strong>ראשונה,</strong> שהשלים כראוי את כל ימי נזירותו הראשונה, <strong>והפריש עליה קרבן, ואחר כך נשאל על הראשונה</strong> — <strong>עלתה</strong> (נחשבת) <strong>לו שניה בראשונה.</strong> הרי אף שהראשונה נגמרה כולה הריהו נשאל עליה!
  ומשיבים:  <strong>הכא במאי עסקינן</strong> <small>[כאן במה אנו עוסקים]?</small> <strong>בשלא כיפר</strong> כלומר, שלא הביא עדיין את קרבנותיו, ולכן נשאר שיור בראשונה, ויכול להישאל עליה.
  ומקשים:  <strong>והתניא</strong> <small>[והרי שנויה</small> ברייתא<small>]</small> שיכול להישאל על נזירותו אפילו כאשר <strong>כיפר</strong> והקריב את קרבנותיו! ומשיבים: מדובר <strong>בשלא גלח</strong> עדיין את שערו, <strong>ו</strong>שיטת <strong>ר' אליעזר היא,</strong> ש<strong>אמר: תגלחת מעכבא</strong> <small>[מעכבת],</small> שכל זמן שלא גילח עדיין חל עליו דין הנזירות.
 ומקשים: <strong>והתניא</strong> <small>[והרי שנויה</small> ברייתא נוספת<small>],</small> ולפיה גם אם נזיר זה כבר <strong>גלח</strong> יכול להישאל! <strong>אמר רב אשי:</strong> מענין <strong>נזירות קא רמית</strong> <small>[אתה משליך,</small> מקשה<small>]</small> לענין שבועה? אין הדברים דומים, כי <strong>מי גרם ל</strong>נזירות ה<strong>שניה שלא תחול</strong> עד עכשיו? נזירות <strong>ראשונה, ו</strong>אם כן רק עכשיו, לאחר שנשאל <strong>אינה</strong> קיימת עוד, הרי שעד עכשיו היא קיימת ומשום כך יכול להישאל. מה שאין כן בשבועה, משעה שאכל את הככר שוב אין השבועה קיימת כלל.
 <strong>אמימר אמר,</strong> בניגוד לדברי רבא: הנשבע שלא לאכול ככר, <strong>אפילו אכלה כולה נשאל עליה,</strong> כי <strong>אי</strong> <small>[אם]</small> אכלה <strong>בשוגג</strong> — הרי עדיין הוא <strong>מחוסר קרבן</strong> שצריך להביא קרבן על שגגתו ולא הביא, <strong>אי</strong> <small>[אם]</small> <strong>במזיד</strong> אכלה — <strong>מחוסר מלקות. אבל</strong> אם <strong>כפתוהו</strong> כבר <strong>על העמוד</strong> להלקותו, אף שעדיין לא הלקוהו — <strong>לא</strong> יכול עוד להישאל, <strong>כ</strong>דברי <strong>שמואל,</strong> ש<strong>אמר שמואל:</strong> אדם שנידון למלקות, אם <strong>כפתוהו על העמוד</strong> להלקותו, <strong>ורץ</strong> וברח <strong>מבית דין</strong> — <strong>פטור</strong> מן המלקות, משום שאנו אומרים שהכפיתה היא כתחילת נתינת המלקות.
  ודוחים:  <strong>ולא היא,</strong> אין הדבר דומה, <strong>התם</strong> <small>[שם]</small> מדובר במי ש<strong>רץ</strong> וברח, ושוב אינו עומד ללקות, <strong>הכא</strong> <small>[כאן]</small> <strong>לא רץ,</strong> ולפיכך עונש המלקות עדיין מוטל עליו.
 <big>א</big> <strong>אמר רבא:</strong> אם נשבע באופן כזה <strong>"שבועה שלא אוכל ככר זו אם  אוכל זו"</strong> שהתנה שרק אם יאכל את ככר התנאי, יחול איסור שבועה על האחרת, <strong>ואכל את הראשונה</strong> את הככר של התנאי <strong>בשוגג, ו</strong>את <strong>השניה</strong> שנאסרה עליו בגלל אכילת הראשונה אכל <strong>במזיד</strong> — <strong>פטור,</strong> שבזמן שצריכה השבועה לחול (בשעת אכילת התנאי) לא היה מודע לדבר, ואמרנו (לעיל שבועות כז,א) שאם אין ליבו שלם בשבועה לא חלה השבועה. אבל אם אכל את ה<strong>ראשונה במזיד</strong> שידע שאם יאכל אותה ייאסר באחרת, <strong>ו</strong>את ה<strong>שניה</strong> אכל <strong>בשוגג</strong> — הרי הוא <strong>חייב</strong> קרבן, ככל אדם שעבר על שבועתו בשגגה. אם אכל את <strong>שתיהן בשוגג</strong> — <strong>פטור,</strong> שהרי את התנאי אכל בשוגג, ואם כן לא חלה השבועה. 
## דף כח:
 אכל את <strong>שתיהן במזיד,</strong> אם <strong>אכליה לתנאיה</strong> <small>[אכל את תנאו,</small> את הככר שהתנה עליה<small>],</small> <strong>והדר אכליה לאיסוריה</strong> <small>[ואחר כך אכל את איסורו]</small> את הככר שנאסרה עליו מחמת התנאי — <strong>מיחייב</strong> <small>[חייב]</small> מלקות על אכילת האיסור, שהרי אכל במזיד דבר שנאסר עליו בשבועה. אבל אם <strong>אכליה לאיסוריה</strong> <small>[אכל את</small> הככר <small>של האיסור]</small> <strong>והדר אכליה לתנאיה</strong> <small>[ואחר כך אכל את</small> הככר <small>של התנאי]</small> — הרי זו <strong>פלוגתא</strong> <small>[מחלוקת]</small> של <strong>ר' יוחנן וריש לקיש, למאן דאמר</strong> <small>[ל</small>דעת <small>מי שאומר]</small> <strong>התראת ספק שמה התראה</strong> — הרי הוא <strong>חייב</strong> מלקות, שכן התראה כזו, שאם יאכל ככר זו הוא עתיד ללקות על אכילת הככר האחרת אף שבשעת ההתראה ספק הוא אם יעשה כן — הריהי התראה, וחייב מלקות. <strong>למאן דאמר</strong> <small>[ל</small>דעת <small>מי שאומר]</small> התראת ספק <strong>לאו</strong> <small>[אין]</small> <strong>שמה התראה,</strong> שאין התראה נחשבת אלא כשהאדם עומד בוודאי לעבור על איסור — <strong>פטור</strong> מן המלקות, כיון שנחשב הדבר כמי שלא התרו בו.
  ובמקרה אחר, אם נשבע על שתי ככרות ו<strong>תלאן זו בזו,</strong> שאומר כך: <strong>"לא אוכל זו אם אוכל זו,</strong> וכן <strong>לא אוכל זו אם אוכל זו", ואכל זו</strong> אחת מהן <strong>בזדון עצמה ובשגגת חבירתה,</strong> שבשעת אכילה ידע שנשבע שלא יאכלנה אם יאכל את השניה, אבל שכח שאסר את השניה בשבועה אם יאכל את זו. <strong>ו</strong>אחר כך אכל גם את <strong>זו</strong> האחרת <strong>בזדון עצמה ובשגגת חבירתה</strong> שנזכר שנשבע שלא יאכל את זו אם אכל את הראשונה, ושכח שנשבע שלא יאכל את הראשונה אם יאכל את זו — <strong>פטור</strong> על שתיהן, לפי, שלא חלה השבועה, שהרי שבשעת אכילת התנאי לא זכר שהוא אוסר על ידי כן את הככר האחרת.
  אבל אם אכל <strong>זו בשגגת עצמה ובזדון חבירתה</strong> שלא זכר שיש בה איסור אם יאכל את חברתה, אבל זכר שכאשר אוכל את זו ייאסר באחרת, <strong>ו</strong>כן אכל את <strong>זו בשגגת עצמה ובזדון חבירתה</strong> ששכח שנאסר בשניה בגלל הראשונה, אבל נזכר שאם יאכל את זו נאסרה הראשונה — <strong>חייב,</strong> שהרי בשעת אכילת התנאי זכר שהאחרת נאסרת בכך.
  אם אכל את <strong>שתיהן בשוגג</strong> — <strong>פטור,</strong> שהרי שגג בתנאי.
  אם אכל את <strong>שתיהן במזיד</strong> — על ה<strong>שניה מיחייב</strong> <small>[חייב]</small> מלקות. על ה<strong>ראשונה</strong> — <strong>פלוגתא</strong> <small>[מחלוקת]</small> <strong>ר' יוחנן וריש לקיש</strong> כמו שנזכר קודם לגבי התראת ספק, האם התראה כזו שאם יאכל את הככר השניה יעבור על השבועה באכילת ככר זו ילקה — התראה היא.
 <strong>אמר רב מרי, אף אנן נמי תנינא</strong> <small>[אנו גם כן שנינו]</small> ראיה לדברי רבא, שאם נשבע על תנאי ואינו זוכר את השבועה בשעה שהתנאי חל — אין השבועה חלה עליו. ששנינו, <strong>ארבעה נדרים התירו חכמים</strong> שאינם נחשבים לנדרים: <strong>נדרי זרוזין</strong> כגון שבשעת משא ומתן נודר שלא ימכור אלא בסכום מסויים, משום שבאמת אינו מתכוון לכך, <strong>נדרי הבאי</strong> שנודר על דבר שידוע לכל שהוא שקר, <strong>נדרי שגגות, נדרי אונסין</strong> שנאנס על ידי אחרים לנדור.
 ומסבירים במשנה שם: <strong>נדרי שגגות, כיצד?</strong> אמר <strong>"קונם</strong> עלי דבר מסויים <strong>אם אכלתי ואם שתיתי", ונזכר</strong> לאחר שאמר זאת <strong>שאכל ושתה,</strong> או אמר "קונם עלי דבר מסויים <strong>שאיני אוכל, שאיני שותה",</strong> כלומר, אם אוכל או אם אשתה, ו<strong>שכח</strong> את נדרו <strong>ואכל ושתה</strong> — <strong>מותר</strong> באותו דבר, משום שבשעת התנאי, שאז הנדר (הקונם) היה שוגג. <strong>ותני עלה</strong> <small>[ושנויה</small> ברייתא <small>עליה,</small> על משנה זו<small>]:</small> <strong>כשם שנדרי שגגות מותרין, כך שבועות שגגות מותרות.</strong>
 ונברר: <strong>שבועות שגגות, היכי דמי</strong> <small>[כיצד הן]?</small> <strong>לאו כי האי גוונא</strong> <small>[האם לא כגון זה],</small> שמתנה תנאי בשבועה, ובשעת חלות התנאי שוכח את הדבר? <strong>שמע מינה</strong> <small>[למד ממנה]</small> ראיה לדברי רבא.
 <big>א</big> מסופר, החכם <strong>עיפא תני</strong> <small>[למד]</small> מסכת <strong>שבועות בי</strong> <small>[בבית</small> מדרשו<small>]</small> של <strong>רבה, פגע ביה</strong> <small>[פגש אותו]</small> <strong>אבימי אחוה</strong> <small>[אחיו],</small> ובחנו בדיני שבועות. <strong>אמר ליה</strong> <small>[לו]</small> אבימי: אם נשבע <strong>"שבועה שלא אכלתי",</strong> ושוב: <strong>"שבועה שלא אכלתי", מהו</strong> דינו אם עבר על דבריו? <strong>אמר ליה</strong> <small>[לו]:</small> <strong>אינו חייב אלא אחת,</strong> שסבר שאין שבועה חלה על שבועה. <strong>אמר ליה</strong> <small>[לו]:</small> <strong>אישתבשת</strong> <small>[השתבשת</small> בדבריך טעית<small>],</small> כי <strong>הרי</strong> כבר <strong>יצאה שבועה לשקר</strong> בשעה שאמרה, וכבר עבר את העבירה, והשבועה השניה אף היא שבועת שקר גמורה.
  ועוד שאל אותו: אם אמר <strong>"שבועה שלא אוכל תשע, ועשר",</strong> כלומר, נשבע תחילה שלא יאכל תשע (כגון תאנים), וחזר ונשבע שלא יאכל עשר <strong>מהו?</strong> אמר לו: <strong>חייב על כל אחת ואחת</strong> מן השבועות, שהרי שבועה אחרונה כוללת יותר מן הראשונה ומוסיפה עליה. <strong>אמר ליה</strong> <small>[לו]:</small> <strong>אישתבשת</strong> <small>[השתבשת</small> טעית<small>],</small> שכשנשבע על עשר חזר על שבועתו הראשונה, שהרי <strong>אי</strong> <small>[אם]</small> <strong>תשע לא אכיל</strong> <small>[אוכל],</small> <strong>עשר לא אכיל</strong> <small>[אוכל],</small> שאינו יכול לאכול עשר אלא אם כן אכל קודם תשע, ואין שבועה חלה על שבועה, וממילא על שבועה אחת הוא עובר.
  ועוד שאלו אבימי: אם אמר <strong>"שבועה שלא אוכל עשר ותשע",</strong> שקודם נשבע שלא יאכל עשר, ואחר כך נשבע שלא יאכל תשע <strong>מהו?</strong> אמר לו: <strong>אינו חייב אלא אחת,</strong> שהיה סבור שהשבועה השניה בכלל הראשונה היא. <strong>אמר ליה</strong> <small>[לו]</small> עיפא: <strong>אישתבשת</strong> <small>[טעית],</small> שכן לפי השבועה הראשונה <strong>עשר הוא</strong> ש<strong>לא אכיל</strong> <small>[אוכל],</small> <strong>הא</strong> <small>[הרי]</small> <strong>תשע מיהא אכיל</strong> <small>[בכל זאת אוכל]</small> שהרי לא נשבע על כך, ולפיכך חלה שבועה על התשע. ואם יאכל עשר — יתחייב משום שתי שבועות.
 <strong>אמר אביי: זימנין דמשכחת לה להא</strong> <small>[פעמים שאתה מוצא אותה]</small> אפשרות שיהיה כדברי <strong>עיפא,</strong> שנשבע שלא יאכל עשר ואחר כך שלא יאכל תשע, ובכל זאת יתחייב רק על שבועה אחת, כמו שאמר <strong>מר</strong> <small>[אדוני]</small> רבה, ש<strong>אמר רבה:</strong> נשבע <strong>"שבועה שלא אוכל תאנים וענבים</strong> יחד", <strong>וחזר ואמר "שבועה שלא אוכל תאנים",</strong>
## דף כט.
 <strong>ואכל תאנים</strong> בשגגה <strong>והפריש קרבן</strong> על שבועתו השניה, <strong>ואחר כך אכל ענבים לחודייהו</strong> <small>[לבדם]</small> בשגגה, <strong>הויא להו</strong> <small>[הריהם]</small> ה<strong>ענבים חצי שיעור</strong> של שבועתו הראשונה, שהרי נשבע שלא יאכל תאנים וענבים גם יחד, <strong>ו</strong>על <strong>חצי שיעור לא מיחייב</strong> <small>[מתחייב]</small> <strong>קרבן.</strong> אם כן <strong>הכא נמי</strong> <small>[כאן גם כן],</small> <strong>כגון</strong> ש<strong>אמר "שבועה שלא אוכל עשר"</strong> (שעדיין אינו אסור בתשע) <strong>וחזר ואמר "שבועה שלא אוכל תשע", ואכל תשע והפריש קרבן</strong> על שבועתו השניה, <strong>ואחר כך אכל</strong> את ה<strong>עשירית, הויא לה</strong> <small>[הריהי]</small> <strong>עשירית</strong> זו רק <strong>חצי שיעור,</strong> משום שהיא רק חלק מן השבועה של העשר, <strong>ו</strong>על <strong>חצי שיעור לא מיחייב</strong> <small>[מתחייב]</small> קרבן.
 <big>א משנה</big> <strong>איזו היא שבועת שוא</strong> שהוזכרה קודם לכן (ראה לעיל שבועות כז,ב)? כמה אופנים הם: אופן אחד מי ש<strong>נשבע לשנות את הידוע לאדם</strong> כלומר, שנשבע על דבר שידוע שאינו כדברי שבועתו, כגון: <strong>אמר על העמוד של אבן שהוא של זהב, ועל האיש שהוא אשה, ועל האשה שהיא איש.</strong>
 אופן אחר הריהו במי ש<strong>נשבע על דבר שאי אפשר לו</strong> להיות, כגון הנשבע: <strong>"אם לא ראיתי גמל שפורח באויר", ו"אם לא ראיתי נחש</strong> גדול <strong>כקורת בית הבד".</strong>
 אופן אחר של שבועת שוא הוא שבועה לבטל מצוה, אם <strong>אמר לעדים: "בואו והעידוני",</strong> והם אומרים: <strong>"שבועה שלא נעידך".</strong> וכן כל מי ש<strong>נשבע לבטל את המצוה,</strong> כגון: <strong>שלא לעשות סוכה, ושלא ליטול לולב, ושלא להניח תפילין</strong> — <strong>זו היא שבועת שוא,</strong> ששנינו ש<strong>חייבין על זדונה</strong> אם נשבע בזדון <strong>מכות, ועל שגגתה פטור.</strong>
 אם אמר: <strong>"שבועה שאוכל ככר זו",</strong> ואחר כך אמר: <strong>"שבועה שלא אוכלנה"</strong> — <strong>הראשונה שבועת ביטוי, והשניה</strong> היא <strong>שבועת שוא,</strong> שהרי נשבע לעבור על איסור שבועה.
  אם <strong>אכלה</strong> — <strong>עבר על שבועת שוא, לא אכלה</strong> — <strong>עבר על שבועת ביטוי.</strong>
 <big>ב גמרא</big> על מה ששנינו שהנשבע לשנות את הידוע לאדם היא שבועת שוא, כגון הנשבע על עמוד של אבן שהוא של זהב, <strong>אמר עולא: והוא שניכר</strong> אותו עמוד לפחות <strong>לשלשה בני אדם</strong> ויודעים שהוא של אבן. שדווקא דבר שהוא מפורסם לרבים והוא נשבע לשנותו הרי זו שבועת שוא.
 <strong>נשבע על דבר שאי אפשר לו "אם לא ראיתי גמל פורח באויר".</strong> ומדקדקים בלשון: הרי <strong>"שבועה שראיתי" לא קאמר</strong> <small>[אמר],</small> <strong>מאי</strong> <small>[מה]</small> פירוש בלשון התורה <strong>"אם לא ראיתי"?</strong> <strong>אביי אמר,</strong> תקן בלשון <strong>תני</strong> <small>[שנה]</small> <strong>"שבועה שראיתי". רבא אמר</strong> שהוא חלק ממשפט גדול יותר, <strong>באומר: "יאסרו כל פירות שבעולם עלי אם לא ראיתי גמל פורח באויר".</strong>
 <big>ג</big> על שבועה זו "אם לא ראיתי גמל פורח באויר", <strong>אמר ליה</strong> <small>[לו]</small> <strong>רבינא לרב אשי: ודלמא האי גברא</strong> <small>[ושמא אדם זה]</small> שנשבע שבועה זו, <strong>ציפורא רבא חזי</strong> <small>[ציפור גדולה ראה]</small> שעפה באויר, <strong>ואסיק ליה שמא</strong> <small>[וקרא לה בשם]</small> <strong>גמלא</strong> <small>[גמל],</small> <strong>וכי קא משתבע</strong> — <strong>אדעתיה דידיה אישתבע</strong> <small>[וכאשר הוא נשבע</small> — <small>על דעתו שלו נשבע],</small> והרי לפי האופן שהוא מגדיר את הדברים באמת נשבע!
 <strong>וכי תימא</strong> <small>[ואם תאמר]:</small> <strong>בתר פומיה אזלינן, ולא אזלינן בתר דעתיה</strong> <small>[אחרי פיו אנו הולכים, ואין אנו הולכים אחר דעתו]</small> שאינו כמשמעות הלשון, <strong>והא תניא</strong> <small>[והרי שנויה</small> ברייתא<small>]:</small> <strong>כשמשביעין אותו</strong> את החייב שבועה בבית דין, <strong>אומרים לו</strong> הדיינים: <strong>הוי יודע, שלא על דעתך אנו משביעין אותך אלא על דעתנו ועל דעת בית דין; מאי טעמא</strong> <small>[מה טעם הדבר]?</small> <strong>לאו</strong> <small>[האם לא]</small> <strong>משום</strong> מעשים כגון זה, <strong>דאמרינן</strong> <small>[שאנו אומרים]:</small> <strong>דלמא איסקונדרי יהיב ליה</strong> <small>[שמא פיסות עץ נתן לו]</small> לבעל חובו <strong>ואסיק להו זוזי</strong> <small>[והוא קורא להם</small> בליבו <small>מטבעות],</small> <strong>דכי קא משתבע</strong> — <strong>אדעתיה דידיה קא משתבע</strong> <small>[שכאשר הוא נשבע</small> — <small>על דעתו שלו הוא נשבע],</small> ומשום כך צריך להזהיר אותו ששבועה זו אינה על דעתו אלא על דעת בית דין?
  ודחה רב אשי: <strong>לא,</strong> פירוש כזה שהוא עושה לדבריו לא היה מועיל, שכיון שנשבע על מטבעות הרי זו שבועה על מטבעות ממש. אלא <strong>התם</strong> <small>[שם]</small> משביעים אותו כך <strong>משום</strong> מעשים כגון המעשה שהיה ב<strong>קניא</strong> <small>[קנה]</small> של <strong>רבא,</strong> שנתן אדם לתובע קנה מלא מטבעות ונשבע שכבר נתן לו הכל, שאף שהיתה בזה מרמה, מכל מקום נשבע על עובדה אמיתית.
  ומקשים עוד באותו ענין: <strong>תא שמע</strong> <small>[בוא</small> ו<small>שמע]</small> ממה שאמרו חכמים באותה ברייתא: <strong>וכן מצינו כשהשביע משה את ישראל</strong> על קיום התורה, ואמר להם: "ולא אתכם לבדכם אני כורת את הברית הזאת" וכו' (דברים כט, יג), <strong>אמר להן</strong> משה: <strong>דעו, שלא על דעתכם אני משביע אתכם, אלא על דעת המקום ועל דעתי; ואמאי</strong> <small>[ומדוע]</small> היה צריך לומר כך? <strong>לימא להו</strong> <small>[שיאמר להם]</small> רק: <strong>קיימו מאי דאמר</strong> <small>[מה שאמר]</small> <strong>אלוה,</strong> ועל כך הם נשבעים; <strong>לאו</strong> <small>[האם לא]</small> הוסיף ואמר להם שעל דעתו הם נשבעים <strong>משום דמסקי אדעתייהו</strong> <small>[ש</small>הוא חושש שמא <small>יעלו על דעתם]</small> שהם נשבעים ל<strong>עבודה זרה</strong> למרות שבפיהם הם נשבעים לקיים את דברי ה'?
  ודוחים:  <strong>לא,</strong> הטעם אינו משום שהם יחשבו בלבם על דבר אחר ממה שנשבעו עליו, אלא <strong>משום</strong> ש<strong>עבודה זרה</strong> עצמה <strong>נמי איקרי</strong> <small>[גם כן נקראת]</small> <strong>"אלוה", דכתיב</strong> <small>[שנאמר]:</small> <strong>"אלהי כסף ואלהי זהב"</strong> (שמות כ, ה), ולכך היתה דעתם מועילה, אלמלא התנאי שהתנה עמם.
  וחוזרים ומקשים: אם כן, שמחשבה אינה מועילה נגד דיבור מפורש, <strong>ולימא להו</strong> <small>[ושיאמר להם]</small> ר ק כך: <strong>קיימו תורה!</strong> ומשיבים: אם כך היה אומר, הרי משמעות הדברים היא רק <strong>חדא תורה</strong> <small>[תורה אחת],</small> והיו נשבעים על מנת לקיים או תורה שבכתב או שבעל פה. ומקשים: <strong>ולימא</strong> <small>[ושיאמר להם]:</small> <strong>קיימו שתי תורות!</strong> ומשיבים: יש במשמעות הדברים עניינים מצומצמים יותר, כגון <strong>תורת חטאת, תורת אשם.</strong> ומקשים, יכול היה לומר להם: <strong>קיימו כל התורה כולה!</strong> ומשיבים: שיש במשמעות הדברים איסור <strong>עבודה זרה</strong> בלבד, ש<strong>אמר מר</strong> <small>[החכם]:</small> <strong>חמורה עבודה זרה, שכל הכופר בה</strong> — <strong>כמודה בכל התורה כולה,</strong> ולכן אפשר לקרוא לה "כל התורה"!
 ומקשים: <strong>ולימא להו</strong> <small>[ושיאמר להם]:</small> <strong>קיימו מצוה!</strong> ומשיבים: אפשר להבין שהכוונה היא ל<strong>חדא מצוה</strong> <small>[מצוה אחת</small> בלבד<small>].</small> ועוד מקשים: הרי היה יכול לומר: <strong>קיימו מצו‍ת!</strong> ומשיבים, אף זו אינה לשון ברורה, שיכולים גם להבינה במשמעות של <strong>תרתי</strong> <small>[שתי]</small> מצוות בלבד. ומקשים: שיאמר להם: קיימו <strong>כל המצו‍ת כולן!</strong> ומשיבים: אפשר לפרש זאת כקיום <strong>מצות ציצית,</strong> ש<strong>אמר מר</strong> <small>[החכם]:</small> <strong>שקולה מצות ציצית כנגד כל המצו‍ת כולן.</strong>
 ומקשים: <strong>ולימא להו</strong> <small>[ושיאמר להם]:</small> <strong>קיימו שש מאות ושלש עשרה מצו‍ת</strong> ואז יהיה הדבר ברור! ואומרים: <strong>ולטעמיך</strong> <small>[ולשיטתך],</small> שהיה יכול להבטיח את הבנת הדברים כראוי בלשון אחרת, ומשנזקק להשביע אותם על דעתו משמע שמחשבה שבלב היתה מועילה לענין השבועה, <strong>לימא להו</strong> <small>[שיאמר להם]</small> רק: אתם נשבעים <strong>על דעתי, על דעת המקום למה לי</strong> לומר? שהרי לכאורה מספיק שיאמר שהיא על דעתו שלו!
## דף כט:
 <strong>אלא</strong> שעשה זאת <strong>כי היכי דלא תהוי</strong> <small>[שלא תהיה]</small> <strong>הפרה לשבועתייהו</strong> <small>[לשבועתם],</small> כי על ידי כך נעשית זאת כשבועה על דעת רבים (דעת המקום ודעתו), ושבועה על דעת רבים אין יכולים להתיר. ואין מכאן ראיה לענייננו, שמחשבה שבליבם אכן היתה מועילה.
 <big>א</big> שנינו במשנה בענין נשבע על דבר שאי אפשר לו: <strong>"ואם לא ראיתי נחש כקורת בית הבד".</strong> ושואלים: <strong>ולא?</strong> וכי אין נחש גדול כזה? <strong>והא ההוא דהוה</strong> <small>[והרי</small> היה <small>אותו</small> נחש <small>שהיה]</small> <strong>בשני</strong> <small>[בשנותיו]</small> של <strong>שבור מלכא, הוה חד דאחזיק תליסר אורוותא תיבנא</strong> <small>[היה אחד שהחזיק,</small> שבלע, <small>שלוש עשרה אורוות של תבן]!</small>
 <strong>אמר שמואל:</strong> לא מדובר במשנתנו בנשבע על גודלו של הנחש שהוא כקורת בית הבד, אלא <strong>ב</strong>צורתו, שהוא <strong>טרוף,</strong> שהוא ישר ושטוח כמו קורת בית הבד. ואומרים: <strong>כולהו נמי מיטרף טריפין</strong> <small>[</small>כל הנחשים <small>כולם גם כן שטוחים]!</small> ומשיבים: <strong>ב</strong>נשבע <strong>שגבו טרוף,</strong> שהנחשים שטוחים בגחונם, אבל לא בגבם.
 <big>ב</big> שנינו במשנה: <strong>"שבועה שאוכל ככר זו", "שבועה שלא אוכלנה"</strong> — הראשונה שבועת ביטוי, והשניה שבועת שוא (שנשבע לבטל שבועה). אכלה — עובר משום שבועת שוא, ואם לא אכלה — עובר משום שבועת ביטוי. ושואלים: <strong>השתא</strong> <small>[עכשיו,</small> הרי<small>]</small> <strong>משום שבועת ביטוי מיחייב</strong> <small>[מתחייב],</small> כשלא אכלה, <strong>משום שבועת שוא לא מיחייב</strong> <small>[מתחייב]?</small> <strong>הרי</strong> מיד שנשבע להתיר דבר האסור לו <strong>יצתה שבועה לשוא,</strong> בלא קשר למה שהוא עושה!
 <strong>אמר ר' ירמיה, תני</strong> <small>[שנה]:</small> לא אכלה — עבר על שבועת שוא, ו<strong>אף על שבועת ביטוי.</strong>
 <big>ג משנה</big> <strong>שבועת ביטוי נוהגת</strong> (שלא כשבועת העדות שבפרק הבא) בין <strong>באנשים ו</strong>בין <strong>בנשים,</strong> בין <strong>בקרובים ו</strong>בין <strong>ברחוקים,</strong> בין <strong>בכשרין ו</strong>בין <strong>בפסולין,</strong> בין שנשבע <strong>בפני בית דין ושלא בפני בית דין,</strong> ובשנשבע <strong>מפי עצמו. וחייבין על זדונה מכות ועל שגגתה קרבן עולה ויורד.</strong>
 וכן <strong>שבועת שוא נוהגת באנשים ובנשים, ברחוקים ובקרובים, בכשרין ובפסולין, בפני בית דין ושלא בפני בית דין, ומפי עצמו, וחייבין על זדונה מכות ועל שגגתה פטור.</strong>
 <strong>אחת זו ואחת זו,</strong> בין שבועת ביטוי ובין שבועת שוא — גם <strong>המושבע מפי אחרים חייב,</strong> כגון <strong>אם</strong> אומר: <strong>"לא אכלתי היום" ו</strong>כיוצא בזה <strong>"לא הנחתי תפלין היום",</strong> ואמר לו חבירו: <strong>"משביעך אני" ואמר: "אמן",</strong> אם היה הדבר שקר — הרי זה <strong>חייב.</strong> 
 <big>ד גמרא</big>  <strong>אמר שמואל: כל העונה "אמן" אחר שבועה</strong> — <strong>כמוציא שבועה בפיו דמי</strong> <small>[נחשב],</small> <strong>דכתיב</strong> <small>[שנאמר]</small> כאשר הכהן משביע את האשה החשודה כסוטה: <strong>"ואמרה האשה אמן אמן"</strong> (במדבר ה, כב), שאף שאינה נשבעת, נחשב לה הדבר כשבועה.
 <strong>אמר רב פפא משמיה</strong> <small>[משמו]</small> של <strong>רבא: מתניתין וברייתא נמי דיקא</strong> <small>[המשנה והברייתא גם כן מדוייקות]</small> כשיטה זו, כאשר אנו משווים את שתיהן. <strong>דקתני</strong> <small>[ש</small>הוא <small>שונה</small> במשנה<small>]:</small> <strong>שבועת העדות נוהגת</strong> רק באלה היכולים לשמש כעדים, ולכן נוהגת <strong>באנשים ולא בנשים, ברחוקים ולא בקרובים</strong> קרבת משפחה לבעלי הדין, שהם פסולים להעיד מחמת קרבתם, <strong>בכשרין ולא בפסולין</strong> לעדות, <strong>ואינה נוהגת אלא ב</strong>אלה שהם <strong>ראוין להעיד, ובפני בית דין ושלא בפני בית דין מפי עצמו, ו</strong>אולם <strong>מפי אחרים</strong> — <strong>אינן חייבין עד שיכפרו בהן בבית דין,</strong> אלו <strong>דברי ר' מאיר.</strong>
 <strong>ותניא</strong> <small>[ו</small>מצד אחר <small>שנויה]</small> <strong>בברייתא</strong>: <strong>שבועת העדות כיצד? אמר לעדים: "בואו והעידוני"</strong> והם אמרו: <strong>"שבועה שאין אנו יודעין לך עדות". או שאמרו</strong> לו אחרי שביקש מהם: <strong>"אין אנו יודעין לך עדות",</strong> ואמר להם: <strong>"משביע אני עליכם", ואמרו: "אמן", בין</strong> שאמרו זאת <strong>בפני בית דין בין שלא בפני בית דין, בין</strong> שהשביעם <strong>מפי עצמו בין מפי אחרים, כיון שכפרו בהם</strong> — <strong>חייבין,</strong> אלו <strong>דברי ר' מאיר.</strong>
 ולכאורה <strong>קשיין אהדדי</strong> <small>[קשים הם זה על זה]</small> שהרי הוא אומר במשנה כי מפי אחרים, אין הוא חייב שלא בפני דין! <strong>אלא לאו שמע מינה</strong> <small>[האם לא תלמד מכאן]</small> שיש להבדיל: <strong>הא</strong> <small>[זה]</small> ש<strong>ענה "אמן"</strong> הרי הוא מתחייב על השבועה גם שלא בפני בית דין, <strong>הא</strong> <small>[זה]</small> ש<strong>לא ענה "אמן"?</strong> ומסכמים: אכן <strong>שמע מינה</strong> <small>[למד מכאן]</small> שכן הוא.
 <strong>אמר רבינא משמיה</strong> <small>[משמו]</small> של <strong>רבא: מתניתין דהכא נמי דיקא</strong> <small>[המשנה של כאן גם כן מדוייקת]</small> כשיטה זו, <strong>דקא תני</strong> <small>[שהוא שונה]:</small> <strong>שבועת ביטוי נוהגת באנשים ובנשים, ברחוקים ובקרובים, בכשרין ובפסולין, בפני בית דין ושלא בפני בית דין, מפי עצמו</strong> — ואם נדייק: מפי עצמו <strong>אין</strong> <small>[כן],</small> <strong>מפי אחרים</strong> — <strong>לא; וקתני סיפא</strong> <small>[ו</small>הוא <small>שונה בסופה]:</small> <strong>זה וזה מושבע מפי אחרים</strong> — <strong>חייב,</strong> ולכאורה
 <strong>קשיין אהדדי</strong> <small>[</small>הרי הם <small>קשים זה על זה]!</small> <strong>אלא לאו שמע מינה</strong> <small>[האם לא תלמד מכאן]</small> שיש לחלק: <strong>הא</strong> <small>[זה]</small> ש<strong>ענה "אמן"</strong> חייב גם מפי אחרים, <strong>הא</strong> <small>[זה]</small> ש<strong>לא ענה "אמן"</strong> אינו חייב.
 <strong>ו</strong>שואלים: לפי שהוכחנו את הדבר הזה מכמה מקורות, <strong>אלא שמואל מאי קא משמע לן</strong> <small>[מה הוא משמיע לנו]?</small> הרי הדבר עולה יפה מתוך המקורות הללו! ומשיבים: <strong>דוקיא דמתניתין קא משמע לן</strong>
## דף ל.
 <big>א משנה</big> <strong>שבועת העדות נוהגת באנשים ולא בנשים, ברחוקין</strong> בבעלי דין שאין קרבת משפחה ביניהם, <strong>ולא בקרובין, בכשרין</strong> לעדות <strong>ולא בפסולין</strong> לעדות מחמת עבירה, <strong>ואינה נוהגת אלא בראוין להעיד.</strong>
 ונוהגת שבועה זו <strong>בפני בית דין ושלא בפני בית דין,</strong> כאשר העד נשבע <strong>מפי עצמו</strong> שאינו יודע בעדות. <strong>ו</strong>אולם <strong>מפי אחרים,</strong> אם אחרים משביעים אותם — <strong>אין חייבין</strong> העדים משום שבועת העדות, אלא <strong>עד שיכפרו בהן</strong> בשבועה <strong>בבית דין, דברי ר' מאיר. וחכמים אומרים: בין</strong> שנשבע העד <strong>מפי עצמו ובין מפי אחרים</strong> — <strong>אינן חייבין עד שיכפרו בהן</strong> בעלי הדין <strong>בבית דין.</strong>
 <strong>וחייבין על זדון השבועה</strong> הזו, <strong>ועל שגגתה עם זדון העדות</strong> שאינם יודעים את פרטי ההלכה בענין שבועה זו, אבל יודעים הם שהם מעידים שקר. אבל <strong>אינן חייבין על שגגתה</strong> הגמורה, כשסבורים שבאמת אינם יודעים את העדות. <strong>ומה הן חייבין על זדון השבועה? קרבן עולה ויורד.</strong>
 <big>ב גמרא</big> אמרנו במשנה שאין שבועת העדות נוהגת בנשים משום שאינן ראויות להעיד. ושואלים <strong>מנהני מילי</strong> <small>[מנין הדברים הללו]</small> שנשים אינן מעידות? <strong>דתנו רבנן</strong> <small>[ששנו חכמים]:</small> "כי יקום עד חמס באיש... <strong>ועמדו שני האנשים"</strong> (דברים יט, יב) — <strong>בעדים הכתוב מדבר,</strong> ולמדים מכאן: אנשים דוקא מעידים ולא נשים.
  ודנים בדבר: <strong>אתה אומר: בעדים</strong> מדובר, <strong>או אינו אלא בבעלי דינין? כשהוא אומר</strong> בהמשך הכתוב: <strong>"אשר להם הריב"</strong> (דברים יט, יב) — <strong>הרי</strong> <strong>בעלי דינין אמור</strong> בכתוב, <strong>הא</strong> <strong>מה אני מקיים</strong> במה יש להעמיד את הכתוב <strong>"ועמדו שני האנשים"? בעדים הכתוב מדבר. ואם נפשך לומר</strong> ולטעון כנגד זה, אביא לך ראיה אחרת: <strong>נאמר כאן "שני</strong> האנשים" <strong>ונאמר להלן "שני"</strong> — "על פי שני עדים" (דברים יט, טו), <strong>מה להלן</strong> מדובר <strong>בעדים, אף כאן</strong> מדובר <strong>בעדים.</strong>
 ושואלים: <strong>מאי</strong> <small>[מה]</small> פירוש <strong>"אם נפשך לומר"?</strong> מה היתה הטענה שאפשר היה לטעון? ומסבירים: כך היתה הטענה, <strong>וכי תימא</strong> <small>[ואם תאמר]:</small> <strong>מ</strong>מה ש<strong>לא כתב</strong> המקרא "ועמדו שני האנשים <strong>ואשר להם הריב",</strong> לומר שמכאן מתחיל הכתוב לדבר בבעלי הדין, אם כן אפשר לפרש <strong>כוליה קרא</strong> <small>[כל המקרא]</small> <strong>בבעלי דינין משתעי</strong> <small>[מדבר],</small> על כן מביאים ראיה אחרת: <strong>נאמר כאן "שני" ונאמר להלן "שני", מה להלן</strong> מדובר <strong>בעדים, אף כאן בעדים.</strong>
 <strong>תניא אידך</strong> <small>[שנויה</small> ברייתא <small>אחרת]</small> בענין זה: <strong>"ועמדו שני האנשים"</strong> — <strong>בעדים הכתוב מדבר.</strong> ויש לדון: <strong>אתה אומר: בעדים, או אינו אלא בבעלי דינין?</strong> על כך יש לתמוה: <strong>אמרת</strong> <small>[אומר אתה</small> כך<small>]?</small> אם כן מדוע מדובר בשנים? <strong>וכי שנים באים לדין, שלשה אין באין לדין?! ואם נפשך לומר</strong> כנגד טענה זו, אפשר להביא ראיה אחרת: <strong>נאמר כאן "שני" ונאמר להלן "שני", מה להלן בעדים, אף כאן בעדים.</strong>
 ושואלים: <strong>מאי</strong> <small>[מה]</small> עניינו של <strong>"אם נפשך לומר"?</strong> מה היתה הטענה שאפשר היה לטעון? ומסבירים, <strong>וכי תימא</strong> <small>[ואם תאמר]:</small> <strong>בתובע ונתבע קא משתעי קרא</strong> <small>[מדבר המקרא],</small> שהכוונה היא פה לשני הצדדים המתדיינים בדין, אף שיכול להיות שיהיו אנשים מרובים בכל צד, על כן מביאים ראיה אחרת: <strong>נאמר כאן "שני" ונאמר  להלן "שני", מה להלן</strong> מדובר <strong>בעדים, אף כאן בעדים.</strong>
 <strong>תניא אידך</strong> <small>[שנויה</small> ברייתא <small>אחרת]</small> בענין זה: <strong>"ועמדו שני האנשים"</strong> — <strong>בעדים הכתוב מדבר. אתה אומר: בעדים, או אינו אלא בבעלי דינין? אמרת? וכי אנשים באין לדין, נשים אין באות לדין? ואם נפשך לומר, נאמר כאן "שני" ונאמר להלן "שני", מה להלן בעדים, אף כאן בעדים.</strong>
 ושואלים: <strong>מאי</strong> <small>[מהי]</small> הטענה שאפשר היה לטען שרמז לה ב<strong>"אם נפשך לומר"?</strong> ומסבירים, <strong>וכי תימא</strong> <small>[ואם תאמר]:</small> <strong>אשה לאו אורחה</strong> <small>[אין דרכה]</small> ללכת לבית דין, <strong>משום "כל כבודה בת מלך פנימה"</strong> (תהלים מה, יד), שאין דרכן של נשים ללכת למקום ציבורי להתבזות בבית הדין, ואפשר היה לומר שהכתוב מדבר בהווה, שסתם מתדיינים הם גברים, ואין הכוונה כאן למעט נשים מעדות. על כן מביאים ראיה אחרת: <strong>נאמר כאן "שני" ונאמר להלן "שני", מה להלן בעדים, אף כאן בעדים.</strong>
 <big>ג</big> ומביאים דרשה נוספת בפסוק שדנו בו. <strong>תנו רבנן</strong> <small>[שנו חכמים]:</small> <strong>"ועמדו שני האנשים"</strong> — <strong>מצוה לבעלי דינין שיעמדו</strong> בזמן הדיונים בעניינם. <strong>אמר ר' יהודה: שמעתי, שאם רצו</strong> בית הדין <strong>להושיב את שניהם</strong> — <strong>מושיבין, איזהו</strong> דבר ש<strong>אסור</strong> לעשות? <strong>שלא יהא אחד</strong> מבעלי הדין <strong>עומד ואחד יושב, אחד מדבר כל צרכו ואחד אומר לו</strong> הדיין: <strong>"קצר דבריך".</strong>
 וכיוצא בזה <strong>תנו רבנן</strong> <small>[שנו חכמים]:</small> נאמר <strong>"בצדק תשפט עמיתך"</strong> (ויקרא יט, טו) — <strong>שלא יהא אחד</strong> מבעלי הדין <strong>יושב ואחד עומד, אחד מדבר כל צרכו ואחד אומר לו: "קצר דבריך". דבר אחר: "בצדק תשפט עמיתך"</strong> — <strong>הוי דן את חבירך לכף זכות,</strong> שתנסה למצוא לו ככל האפשר הצדקה כאשר אתה שופט אותו בליבך.
 <strong>תני</strong> <small>[שנה]</small> <strong>רב יוסף</strong> על פסוק זה: <strong>"בצדק תשפט עמיתך"</strong> — "עמיתך" פירושו: <strong>עם</strong> זה <strong>ש</strong>הוא <strong>אתך ב</strong>קיום <strong>תורה ובמצו‍ת, השתדל לדונו יפה,</strong> כמבואר להלן.
 מסופר, <strong>רב עולא בריה</strong> <small>[בנו]</small> של <strong>רב עילאי הוה ליה דינא קמיה</strong> <small>[היה לו דין לפני]</small> <strong>רב נחמן, שלח ליה</strong> <small>[לו]</small> <strong>רב יוסף</strong> מכתב לרב נחמן: <strong>עולא חברנו, עמית בתורה ובמצות</strong> כלומר, שהוא אחד מאלה שאפשר לקרוא לו "עמיתך". <strong>אמר</strong> רב נחמן: <strong>למאי</strong> <small>[למה]</small> <strong>שלח לי?</strong> האם כדי <strong>לחנופי ליה</strong> <small>[להחניף לו]?</small> הרי דין צריך להיות דין אמת וצדק! <strong>הדר</strong> <small>[חזר]</small> ו<strong>אמר:</strong> לא לשם כך התכוון, אלא <strong>למישרא בתיגריה</strong> <small>[לפתוח בדינו]</small> שאם יבואו לפני דינים נוספים צריך להקדים את דינו מפני כבוד התורה.
## דף ל:
 <strong>אי נמי</strong> <small>[או גם כן]</small> יש טעם להודיע שהוא תלמיד חכם, <strong>ל</strong>ענין <strong>שודא דדייני</strong> <small>[השלכת הדיינים]</small> שפעמים אין בידם לפסוק על פי ראיות אלא לפי ראות עיניהם, והודיע לו רב יוסף שאדם זה ראוי שיחליטו לטובתו.
 <big>א</big> <strong>אמר עולא: מחלוקת</strong> חכמים ור' יהודה אם חייבים לעמוד או לא, היא דווקא <strong>בבעלי דינין, אבל בעדים</strong> — <strong>דברי הכל</strong> עדותם צריכה להיות <strong>בעמידה, דכתיב</strong> <small>[שנאמר]:</small> <strong>"ועמדו שני האנשים"</strong> (דברים יט, יז). <strong>אמר רב הונא: מחלוקת</strong> זו אם צריכים בעלי הדין לעמוד, היא דווקא <strong>בשעת משא ומתן, אבל בשעת גמר דין</strong> — <strong>דברי הכל דיינין בישיבה ובעלי דינין בעמידה, דכתיב</strong> <small>[שנאמר]:</small> <strong>"וישב משה לשפט את העם ויעמד העם"</strong> (שמות יח, יג).
 <strong>לישנא אחרינא</strong> <small>[לשון אחרת]</small> בדברי רב הונא: <strong>מחלוקת</strong> — <strong>בשעת משא ומתן, אבל בשעת גמר דין</strong> — <strong>דברי הכל</strong> יהיו <strong>דיינין בישיבה ובעלי דינין בעמידה, דהא</strong> <small>[שהרי]</small> <strong>עדים כגמר דין דמו</strong> <small>[נחשבים],</small> שעדותם היא סיום הענין והכרעתו מבחינתם, <strong>וכתיב בהו</strong> <small>[ונאמר בהם]:</small> <strong>"ועמדו שני האנשים".</strong>
 מסופר, <strong>דביתהו</strong> <small>[אשתו]</small> של <strong>רב הונא הוה</strong> <small>[היה]</small> <strong>לה דינא קמיה</strong> <small>[דין לפני]</small> <strong>רב נחמן, אמר: היכי נעביד</strong> <small>[כיצד נעשה]</small> בענין זה? <strong>אי איקום מקמה</strong> <small>[אם אעמוד לפניה]</small> משום כבודה כאשת תלמיד חכם, על ידי כך <strong>מסתתמן טענתיה דבעל דינא</strong> <small>[יסתתמו טענותיו של בעל הדין]</small> שאין הכל יודעים שצריך לחלוק לה כבוד משום שהיא אשת חכם, ויחשוב הצד השני שרב נחמן מעדיף אותה משום מה. ומן הצד האחר, אם <strong>לא איקום מקמה</strong> <small>[אעמוד לפניה],</small> הרי אמרו ש<strong>אשת חבר הרי היא כחבר,</strong> וכבוד התורה הוא! <strong>אמר ליה</strong> <small>[לו]</small> רב נחמן <strong>לשמעיה</strong> <small>[לשמשו]:</small> <strong>צא ואפרח</strong> <small>[והפרח]</small> <strong>עלי בר אווזא</strong> <small>[ברווז]</small> <strong>ושדי עלוואי, ואיקום</strong> <small>[וזרוק אותו לעברי, ואעמוד],</small> כביכול בגלל הברווז, שאז אקיים את מצות העמידה, אבל לא ייראה הדבר כך.
  ושואלים: ומה מועילה עצה זו?  <strong>והאמר מר</strong> <small>[והרי אמר החכם,</small> רב הונא<small>]:</small> <strong>מחלוקת</strong> ר' יהודה וחכמים היא <strong>בשעת משא ומתן, אבל בשעת גמר דין</strong> — <strong>דברי הכל דיינים בישיבה ובעלי דינין בעמידה!</strong> ומשיבים: ניתן לקיים דבר זה באופן <strong>דיתיב כמאן דשרי מסאניה</strong> <small>[</small>שהדיין <small>יושב כמי שמתיר</small> את <small>מנעלו]</small> שאין זו ישיבה גמורה אלא מעין חצי עמידה, <strong>ואמר</strong> <small>[ואומר]</small> את דינו: <strong>איש פלוני אתה זכאי, איש פלוני אתה חייב.</strong>
 <big>ב</big> <strong>אמר רבה בר רב הונא: האי צורבא מרבנן</strong> <small>[תלמיד חכם]</small> <strong>ועם הארץ דאית להו דינא בהדי הדדי</strong> <small>[שיש להם דין זה עם זה],</small> <strong>מותבינן ליה לצורבא מרבנן</strong> <small>[מושיבים אנו אותו את התלמיד חכם],</small> <strong>ולעם הארץ נמי אמרינן ליה: "תיב"</strong> <small>[גם כן אומרים אנו לו: "שב"],</small> <strong>ואי קאי</strong> <small>[ואם</small> הוא <small>עומד],</small> מחמת כבוד או בושה, <strong>לית לן</strong> <small>[אין לנו]</small> <strong>בה</strong> ואין אנו צריכים להקפיד על כך.
 מסופר, <strong>רב בר שרביא הוה ליה דינא קמיה</strong> <small>[היה לו דין לפני]</small> <strong>רב פפא, אותביה ואותיב נמי לבעל דיניה</strong> <small>[הושיבו והושיב גם כן את בעל דינו],</small> <strong>אתא שליחא דבי דינא בטש ביה ואוקמיה</strong> <small>[בא שליח בית הדין בעט בו והקימו]</small> את <strong>עם הארץ,</strong> שהוא יושב במקום גדולים, <strong>ולא אמר ליה</strong> <small>[לו]</small> <strong>רב פפא: "תיב"</strong> <small>[שב].</small> ושואלים: <strong>היכי עביד הכי</strong> <small>[כיצד עשה כך]</small> רב פפא? <strong>והא</strong> <small>[והרי]</small> בכך <strong>מסתתמן טענתיה</strong> <small>[מסתתמות טענותיו]</small> של אותו האיש כשרואה שמעדיפים את בעל דינו! ומשיבים: במקרה זה <strong>אמר רב פפא</strong> לעצמו, <strong>מימר אמר</strong> <small>[אומר הוא</small> אותו בעל דין <small>בליבו]:</small> <strong>איהו הא אותבן</strong> <small>[הוא</small> הדיין <small>הרי הושיב אותי],</small> <strong>שליחא</strong> <small>[השליח]</small> <strong>הוא</strong> זה <strong>דלא מפייס מינאי</strong> <small>[שאינו מרוצה ממני]</small> ומציק לי, ואין הוא סבור שהדבר נוגע לדיין.
 <strong>ואמר רבה בר רב הונא: האי צורבא מרבנן</strong> <small>[תלמיד חכם]</small> <strong>ועם הארץ דאית להו דינא בהדי הדדי</strong> <small>[שיש להם דין זה עם זה],</small> <strong>לא ליקדום צורבא מרבנן וליתיב</strong> <small>[שלא יקדים התלמיד חכם וישב</small> לפני הדיין ללמוד<small>],</small> <strong>משום דמיחזי כמאן דסדר ליה לדיניה</strong> <small>[שנראה</small> הדבר <small>כמי שמסדר את דינו,</small> טענותיו, לפניו] ואסור הדבר. <strong>ולא אמרן</strong> <small>[אמרנו]</small> דבר זה <strong>אלא</strong> בתלמיד <strong>דלא קביע ליה עידניה</strong> <small>[שלא קבוע לו זמנו]</small> לבוא ללמוד לפני חכם זה באותה שעה, <strong>אבל</strong> כאשר <strong>קביע ליה עידניה לית לן בה</strong> <small>[קבוע לו זמנו אין לנו בה],</small> לפי שאז <strong>מימר אמר</strong> <small>[אומר</small> הצד השני<small>]:</small> <strong>בעידניה טריד</strong> <small>[בזמנו,</small> בלימודו הוא <small>עסוק]</small> ולכן הוא יושב לפניו.
 <big>ג</big> <strong>ואמר רבה בר רב הונא: האי צורבא מרבנן דידע בסהדותא</strong> <small>[תלמיד חכם היודע בעדות</small> לאדם מסויים<small>],</small> <strong>וזילא ביה מילתא למיזל לבי דיינא דזוטר מיניה לאסהודי קמיה</strong> <small>[ומזולזל בו הדבר ללכת לבית דין של דיין קטן ממנו להעיד לפניו],</small> <strong>לא ליזיל</strong> <small>[שלא ילך].</small> <strong>אמר רב שישא בריה</strong> <small>[בנו]</small> של <strong>רב אידי: אף אנן נמי תנינא</strong> <small>[אנו גם כן שנינו]</small> ראיה לדבר שמפני כבודו של חכם יכול הוא להימנע ממצוה, ששנינו: <strong>מצא</strong> אדם <strong>שק או קופה</strong> בדרך, <strong>ואין דרכו ליטול</strong> לטלטל דברים כאלה — <strong>הרי זה לא יטול</strong> כדי להשיבו לבעליו. משמע שמפני כבוד תלמיד חכם מבטלים מצות השבת אבידה שמן התורה.
  ומעירים:  <strong>הני מילי בממונא</strong> <small>[דברים אלה</small> אמורים <small>ב</small>עדות ובשאר עניינים של <small>ממון],</small> <strong>אבל באיסורא</strong> <small>[ב</small>דבר <small>איסור]</small> אין חוששים לכבוד החכם, שהכלל הוא: <strong>"אין חכמה ואין תבונה ואין עצה לנגד ה' "</strong>(משלי כא, ל), לומר: <strong>כל מקום שיש בו חלול ה'</strong> — <strong>אין חולקין כבוד לרב,</strong> וצריך החכם למחול על כבודו כדי שלא ייגרם על ידי כך איסור, שהוא חילול השם.
  מסופר, <strong>רב יימר הוה ידע ליה סהדותא</strong> <small>[היה יודע לו עדות]</small> <strong>למר זוטרא, אתא לקמיה</strong> <small>[בא לפני]</small> <strong>אמימר, אותבינהו לכולהו</strong> <small>[הושיב את כולם]</small> את כל העדים, מפני כבודו של רב יימר. <strong>אמר ליה</strong> <small>[לו]</small> <strong>רב אשי לאמימר, והאמר</strong> <small>[והרי אמר]</small> <strong>עולא: מחלוקת</strong> — <strong>בבעלי דינין, אבל בעדים</strong> — <strong>דברי הכל</strong> שמעידים <strong>בעמידה! אמר ליה</strong> <small>[לו]:</small> <strong>האי</strong> <small>[זו]</small> מצות <strong>עשה</strong> שיעמדו העדים, <strong>והאי</strong> <small>[וזו]</small> מצות <strong>עשה</strong> על כבוד התורה להושיב את רב יימר, <strong>עשה</strong> של <strong>כבוד תורה עדיף,</strong> ולכן אני מושיב אותו, וכדי שלא לעוות את הדין, אני צריך להושיב את כולם.
 
 <big>ד</big> <strong>תנו רבנן</strong> <small>[שנו חכמים]:</small> <strong>מנין לדיין שלא יעשה סניגרון</strong> (סניגור) <strong>לדבריו?</strong> כלומר, שלא יצדיק את הדברים המוטעים שאמר בכל מיני תואנות? <strong>תלמוד לומר: "מדבר שקר תרחק"</strong> (שמות כג, ז). <strong>ומנין לדיין שלא ישב תלמיד בור לפניו? תלמוד לומר: "מדבר שקר תרחק",</strong> וכשיושב תלמיד כזה לפניו יכול לגרום לדיין לטעות.
  ועוד, <strong>מנין לדיין שיודע לחבירו</strong> הדיין שיושב עמו בדין <strong>שהוא גזלן</strong> ופסול לדין, <strong>וכן עד שיודע בחבירו שהוא גזלן</strong> ופסול לעדות, <strong>מנין שלא יצטרף עמו? תלמוד לומר: "מדבר שקר תרחק".</strong>
 <strong>מנין לדיין שיודע בדין שהוא מרומה,</strong> שהוא מרגיש שדברי העדים הם שקר, אף שאינו יכול להוכיח זאת בחקירה ודרישה, <strong>שלא יאמר: הואיל והעדים מעידין</strong> את הדין, ואין אני יכול להוכיח את שקרם, <strong>אחתכנו</strong> כפי העדות, <strong>ויהא</strong>
## דף לא.
 <strong>קולר</strong> (שלשלת של צוואר הנידונים, כלומר העבירה) <strong>תלוי בצואר עדים</strong> שהם שיקרו? <strong>תלמוד לומר: "מדבר שקר תרחק".</strong> (שמות כג, ז).
 <big>א</big> <strong>(סימן</strong> לדברים הנלמדים להלן מן הפסוק "מדבר שקר תרחק": <strong>תלת"א</strong> <small>[שלושה]</small> בענין <strong>תלמי"ד, ותל"ת</strong> <small>[ושלושה]</small> בענין <strong>בעל"י חו"ב,</strong> ועוד שלושה לדיין: <strong>סמרטו"ט שומ"ע ומטעי"ם).</strong>
 <strong>מנין לתלמיד שיושב לפני רבו ורואה זכות לעני וחוב לעשיר, מנין שלא ישתוק? תלמוד לומר: "מדבר שקר תרחק".</strong>
 ועוד, <strong>מנין לתלמיד שרואה את רבו שטועה בדין, שלא יאמר: אמתין לו</strong> לרבי <strong>עד שיגמרנו</strong> את הדין, <strong>ו</strong>אז <strong>אסתרנו ואבננו משלי</strong> כראוי, <strong>כדי שיקרא הדין על שמי? תלמוד לומר: "מדבר שקר תרחק".</strong>
 ועוד, <strong>מנין לתלמיד שאמר לו רבו: יודע</strong> <strong>אתה בי</strong> (מכיר אתה אותי) <strong>שאם נותנין לי</strong> אפילו <strong>מאה מנה איני מבדה</strong> (משקר), אולם חוב של <strong>מנה</strong> (מאה דינרים) <strong>יש לי אצל פלוני</strong> שנתתים לו בהלוואה <strong>ואין לי עליו אלא עד אחד</strong> שיעיד על כך, ונדרשת עדות שני עדים כדי להוציא את החוב מידו, <strong>מנין שלא יצטרף</strong> התלמיד להעיד <strong>עמו</strong> עם אותו עד? <strong>תלמוד לומר: "מדבר שקר תרחק".</strong>
 ושואלים: <strong>האי</strong> <small>[</small>דבר <small>זה]</small> מהאיסור <strong>"מדבר שקר תרחק" נפקא</strong> <small>[</small>הוא <small>יוצא]?</small> שיש בזה רק משום התרחקות מן השקר? <strong>הא</strong> <small>[הרי</small> כאן<small>]</small> <strong>ודאי שקורי קא משקר</strong> <small>[משקר הוא],</small> <strong>ורחמנא אמר</strong> <small>[והתורה אומרת]</small> במפורש: <strong>"לא תענה ברעך עד שקר"</strong> (שמות כ, ג), ויש בזה איסור חמור מן התורה! <strong>אלא כגון דאמר ליה</strong> <small>[שאומר לו]</small> רבו: <strong>ודאי חד סהדא אית</strong> <small>[עד אחד יש]</small> <strong>לי, ותא</strong> <small>[ובוא]</small> <strong>אתה קום התם</strong> <small>[עמוד שם]</small> ליד העד <strong>ולא תימא ולא מידי</strong> <small>[תאמר דבר],</small> <strong>דהא לא מפקת מפומך שקרא</strong> <small>[שהרי אינך מוציא מפיך שקר],</small> ואילו הצד השני יחשוב שיש שני עדים בדבר ויודה — <strong>אפילו הכי</strong> <small>[כך]</small> <strong>אסור, משום שנאמר: "מדבר שקר תרחק".</strong> ועוד דברים הנוגעים בענין זה לבעל חוב.
 <strong>מנין לנושה בחבירו מנה</strong> ואין לו עדים, <strong>שלא יאמר: אטעננו</strong> מתחילה <strong>במאתים</strong> דינרים <strong>כדי שיודה לי במנה ויתחייב לי שבועה</strong> של מודה במקצת, <strong>ו</strong>אגב אותה שבועה <strong>אגלגל עליו שבועה</strong> על חוב אחר שהוא חייב לי <strong>ממקום אחר? תלמוד לומר: "מדבר שקר תרחק".</strong>
 ועוד, <strong>מנין לנושה בחבירו מנה וטענו מאתים, שלא יאמר</strong> החייב: <strong>אכפרנו בבית דין</strong> ואומר שאינני חייב בכלל, <strong>ואודה לו חוץ לבית דין, כדי שלא אתחייב לו שבועה ולא יגלגל עלי שבועה ממקום אחר? תלמוד לומר: "מדבר שקר תרחק".</strong>
 ועוד, <strong>מנין לשלשה שנושין</strong> (תובעים) יחד <strong>מנה באחד, שלא יהא אחד</strong> מהם נעשה <strong>בעל דין</strong> כתובע, <strong>ושנים</strong> יהיו <strong>עדים, כדי ש</strong>לבסוף <strong>יוציאו</strong> אותו <strong>מנה</strong> מן החייב <strong>ויחלוקו? תלמוד לומר: "מדבר שקר תרחק".</strong> ומביאים דברים נוספים הנלמדים מפסוק זה לדיין.
 <strong>מנין לשנים שבאו לדין, אחד לבוש סמרטוטין ואחד לבוש איצטלית</strong> (כסות, מעיל) <strong>בת</strong> (ששווה) <strong>מאה מנה, שאומרין לו</strong> לעשיר: <strong>לבוש כמותו או הלבישהו כמותך? תלמוד לומר: "מדבר שקר תרחק".</strong> ומסופר, <strong>כי הוו אתו לקמיה</strong> <small>[כאשר היו באים</small> לדין אנשים שונים <small>לפני]</small> <strong>רבא בר רב הונא, אמר להו</strong> <small>[היה אומר להם]:</small> <strong>שלופו פוזמוקייכו וחותו לדינא</strong> <small>[הורידו</small> את <small>הנעלים היפות שלכם ובואו לדין],</small> שלא תיראו מכובדים יותר.
  ועוד, <strong>מנין לדיין שלא ישמע דברי בעל דין קודם שיבא  בעל דין חבירו? תלמוד לומר: "מדבר שקר תרחק".</strong>
 ועוד, <strong>מנין לבעל דין שלא יטעים</strong> (יסביר ויתן הוכחה) את <strong>דבריו לדיין קודם שיבא בעל דין חבירו? תלמוד לומר: "מדבר שקר תרחק". רב כהנא מתני</strong> <small>[היה שונה]</small> ולומד זאת <strong>מ</strong>מה שנאמר <strong>"לא תשיא</strong> שמע שוא" (שמות כג, א), והוא מפרש אותו כאילו היה נאמר <strong>"לא תשיא"</strong> כלומר, אל תגרום לאדם לקבל דבר שקר.
  נאמר <strong>"ואשר לא טוב עשה בתוך עמיו"</strong> (יחזקאל יח, יח) — <strong>רב אמר: זה הבא בהרשאה,</strong> שנעשה שליח לחבירו בבית הדין לטעון עבורו. <strong>ושמואל אמר: זה הלוקח שדה שיש עליה עסיקין</strong> (עוררין), שהוא נכנס לסכסוכים אף על פי שהוא לא גרם אותם.
 <big>ב</big> שנינו ששבועת העדות <strong>אינה נוהגת אלא בראוין להעיד.</strong> ושואלים: <strong>לאפוקי מאי</strong> <small>[להוציא</small> את <small>מה]</small> בנוסף לכל האמורים לעיל? שהרי כבר מנה את הפסולים לעדות מכל הסוגים! <strong>אמר רב פפא: לאפוקי</strong> <small>[להוציא]</small> <strong>מלך,</strong> שאף שאינו לא קרוב ולא פסול, מכל מקום אינו מעיד בבית דין. <strong>ורב אחא בר יעקב אמר: לאפוקי</strong> <small>[להוציא]</small> <strong>משחק בקוביא,</strong> שהוא פסול לעדות מדברי סופרים.
  ומעירים:  <strong>מאן דאמר</strong> <small>[מי שאומר]</small> כי אינה נוהגת ב<strong>משחק בקוביא, כל שכן</strong> ב<strong>מלך,</strong> שמן התורה איננו מעיד. <strong>ומאן דאמר</strong> <small>[ומי שאומר]</small> שאינה נוהגת ב<strong>מלך, אבל משחק בקוביא</strong> אפשר לומר שנוהגת בו, לפי ש<strong>מדאורייתא מחזא חזי</strong> <small>[מן התורה ראוי</small> הוא<small>],</small> <strong>ורבנן הוא</strong> <small>[וחכמים הם]</small> ש<strong>פסלוהו,</strong> ולכן שבועת העדות שמן התורה חלה עליו.
 <big>ג</big> שנינו במשנתנו ששבועת העדות נוהגת <strong>בפני בית דין ושלא בפני בית דין</strong> אם נשבע העד מעצמו. ומפי אחרים — דווקא בבית דין, דברי ר' מאיר. וחכמים אומרים שבכל מקרה חייבים רק כאשר כופרים בפני בית דין. ושואלים: <strong>במאי קמיפלגי</strong> <small>[במה הם חלוקים]?</small> מהו יסוד המחלוקת?
 <strong>אמרוה רבנן קמיה</strong> <small>[חכמים לפני]</small> <strong>רב פפא</strong> שנחלקו בשאלה של דרכי הלימוד בגזירה שווה: האם הולכים בשאלה <strong>ב</strong>דרך של <strong>דון מינה ומינה</strong> <small>[למד ממנה וממנה]</small> כלומר, כשלומדים דבר מדבר האם חוזרים ולמדים דברים נוספים מאותו מקור באמצעות גזירה שווה זו, או האם הולכים <strong>ב</strong>דרך של <strong>דון מינה ואוקי באתרה</strong> <small>[למד ממנה והעמידה במקומה]</small> שלומדים בגזירה שווה רק דבר אחד, ובשאר הפרטים ממשיכים לדון בדבר לפי עניינו, בזה <strong>קא מיפלגי</strong> <small>[הם חלוקים],</small>
 <strong>ר' מאיר סבר: דון</strong> <strong>מינה ומינה</strong> <small>[למד ממנה וממנה],</small> שהוא לומד בגזירה שווה דין שבועת עדות <strong>מ</strong>דין שבועת <strong>פקדון, מה</strong> בשבועת <strong>פקדון מושבע מפי עצמו</strong> — <strong>חייב, אף</strong> שבועת <strong>עדות מושבע מפי עצמו</strong> — <strong>חייב, ומינה</strong> <small>[וממנה]</small> הוא ממשיך ללמוד עוד, <strong>מה</strong> שבועת <strong>פקדון</strong> חייב עליה <strong>בין</strong> כשנשבע על כך <strong>בבית דין ובין שלא בבית דין, אף</strong> שבועת <strong>עדות</strong> חייב <strong>בין בבית דין ובין שלא בבית דין. ו</strong>אילו
 <strong>רבנן סברי</strong> <small>[חכמים סבורים]:</small> <strong>דון מינה ואוקי באתרה</strong> <small>[למד ממנה והעמידנה במקומה],</small> שאכן הם למדים: <strong>מה פקדון מושבע מפי עצמו</strong> — <strong>חייב, אף עדות מושבע מפי עצמו</strong> — <strong>חייב, ו</strong>אולם <strong>אוקי באתרה</strong> <small>[העמידנה במקומה],</small> ולמד משבועת העדות עצמה על שבועת העדות, <strong>מה מושבע מפי אחרים,</strong> אם כפר <strong>בבית דין</strong> — <strong>אין</strong> <small>[כן]</small> חייב, <strong>שלא בבית דין</strong> — <strong>לא,</strong> כמבואר להלן, <strong>אף מושבע מפי עצמו</strong> בהשבעה זו, <strong>בבית דין</strong> — <strong>אין</strong> <small>[כן],</small> <strong>שלא בבית דין</strong> — <strong>לא.</strong>
## דף לא:
 <strong>אמר להו</strong> <small>[להם]</small> <strong>רב פפא</strong> לחכמים: <strong>אי</strong> <small>[אם]</small> <strong>מפקדון גמרי לה רבנן</strong> <small>[לומדים אותה חכמים]</small> בגזירה שווה, <strong>דכולי עלמא לא פליגי</strong> <small>[הכל אינם חולקים]</small> שהולכים בשיטה של <strong>דון מינה ומינה</strong> <small>[למד ממנה וממנה]</small> והיינו צריכים ללמוד מכל דיני הפקדון, ובכלל זה שנשבע מעצמו חוץ לבית דין — חייב.
 <strong>אלא היינו טעמא דרבנן</strong> <small>[זהו הטעם של חכמים]</small> שאינם סבורים כן, <strong>דמייתו לה</strong> <small>[שמביאים אותה],</small> את הסברה שחייב אם נשבע מעצמו, <strong>בקל וחומר</strong> מדין שבועת עדות עצמה. והסברה היא: <strong>ומה</strong> מושבע <strong>מפי אחרים —</strong> <strong>חייב, מפי עצמו לא כל שכן?</strong>
 <strong>ומדמייתו לה</strong> <small>[וכיון שמביאים אותה]</small> רק בדרך <strong>קל וחומר,</strong> הרי כלל הוא בדיני קל וחומר: <strong>דיו לבא מן הדין להיות כנדון,</strong> שאין הנלמד בקל וחומר יכול להיות יותר מן המלמד. ולכן, <strong>מה מושבע מפי אחרים, בבית דין</strong> — <strong>אין</strong> <small>[כן]</small> חייב, <strong>שלא בבית דין</strong> — <strong>לא, אף מושבע מפי עצמו, בפני בית דין</strong> — <strong>אין</strong> <small>[כן],</small> <strong>שלא בפני בית דין</strong> — <strong>לא.</strong>
 <strong>אמרו ליה רבנן</strong> <small>[לו חכמים]</small> <strong>לרב פפא: מי מצית אמרת</strong> <small>[האם יכול אתה לומר]</small> <strong>דלאו</strong> <small>[שלא]</small> <strong>ב</strong>ענין של <strong>דון מינה ומינה</strong> <small>[למד ממנה וממנה]</small> הם <strong>פליגי</strong> <small>[חולקים]?</small> <strong>והתנן גבי</strong> <small>[והרי שנינו</small> במשנה <small>אצל]</small> שבועת ה<strong>פקדון</strong> כך: <strong>שבועת הפקדון נוהגת באנשים ובנשים, ברחוקין ובקרובין, בכשרין ובפסולין, בפני בית דין ושלא בפני בית דין</strong> — <strong>מפי עצמו, ומפי אחרים אינו חייב עד שיכפור בו בבית דין, דברי ר' מאיר. וחכמים אומרים: בין מפי עצמו ובין מפי אחרים</strong> — <strong>כיון שכפר בו חייב.</strong>
 ויש לשאול: <strong>מושבע מפי אחרים בפקדון מנא להו לרבנן</strong> <small>[מנין להם לחכמים]</small> שהוא <strong>חייב?</strong> שהרי לא נאמר דבר זה בתורה בשבועת הפקדון, <strong>לאו דגמרי לה</strong> <small>[האם לא</small> מפני <small>שלומדים זאת]</small> <strong>מ</strong>שבועת <strong>עדות? ושמע מינה</strong> <small>[ולמד מכאן]</small> שבשאלה האם <strong>בדון מינה ומינה פליגי</strong> <small>[לומדים ממנה וממנה חלוקים</small> הם<small>],</small> שלדעת חכמים ש"אוקי באתרה" למדים רק שחייב גם מפי אחרים, אבל אין להמשיך וללמוד מעדות שחייב רק כשכפר בבית דין, אלא כדין שבועת הפקדון עצמה — גם מחוץ לבית דין.
  אמר להם רב פפא: <strong>מההיא</strong> — <strong>אין</strong> <small>[מאותה</small> ברייתא — <small>כן],</small> שמשם אפשר לראות שהם חולקים בנושא זה, אולם <strong>מהא</strong> — <strong>ליכא למשמע מינה</strong> <small>[מזו</small> ממשנתנו, שממנה רציתם להוכיח — <small>אי אפשר לשמוע ממנה]</small> ואין להביא ממנה ראיה זו לענין זה.
 <big>א</big> שנינו במשנה: <strong>וחייבין על זדון השבועה.</strong> ושואלים: <strong>מנהני מילי</strong> <small>[מנין הדברים הללו]</small> שבשבועת העדות חייבים על הזדון? <strong>דתנו רבנן</strong> <small>[ששנו חכמים]:</small> <strong>בכולן</strong> בשאר הדינים המוזכרים בפרשת קרבן עולה ויורד (טומאת מקדש וקדשיו ושבועת ביטוי) <strong>נאמר בהן "ונעלם"</strong> (ראה ויקרא ה, ב— ד), <strong>וכאן</strong> בשבועת העדות <strong>לא נאמר בה "ונעלם",</strong> משמע שבא הכתוב ללמדנו, שחייב גם אם לא נעלם ממנו, ומכאן יש <strong>לחייב על המזיד כשוגג.</strong>
 ועוד שנינו במשנה: <strong>ו</strong>חייבים <strong>על שגגתה עם זדון העדות.</strong> ושואלים: <strong>היכי דמי</strong> <small>[כיצד הוא בדיוק]</small> <strong>שגגתה עם זדון העדות? אמר רב יהודה אמר רב, באומר: יודע אני ששבועה זו,</strong> שאדם נשבע לשקר שאינו יודע עדות לחבירו, <strong>אסורה, אבל איני יודע אם חייבין עליה קרבן אם לא.</strong>
 ועוד שנינו במשנה: <strong>ואין חייבין על שגגתה גרידתא</strong> כלומר, שאם טעה האיש באמת, ששכח שהוא יודע את העדות — פטור מלהביא קרבן. ושואלים: <strong>לימא תנינא</strong> <small>[האם לומר ששנינו]</small> כבר במשנה את זו של <strong>רב כהנא ו</strong>של <strong>רב אסי</strong> (לעיל שבועות כו,א) שהיו חולקים זה עם זה ונשבעים על מה שאמר רב, ואמר רב שמי שטעה ונשבע על כך —  אין זה נחשב לשבועת שקר, משום שבשעת שבועה היה בטוח שהוא אומר אמת, ואין זו שגגה, אלא אונס?
  ודוחים:  <strong>לא, אף על גב דתנן איצטריך</strong> <small>[אף על פי ששנינו את הדבר</small> במשנה זו, <small>הוצרך]</small> רב לומר להם לענין מה שנשבעו, שכן אם רק לפי משנה זו <strong>סלקא דעתך</strong> <strong>אמינא</strong> <small>[היה עולה על דעתך לומר]:</small> <strong>הכא</strong> <small>[כאן]</small> <strong>הוא</strong> בשבועת העדות הדין כן, משום ש<strong>לא כתיב</strong> <small>[נאמר]</small> בה <strong>"ונעלם", דבעינן</strong> <small>[שצריכים אנו]</small> שיהיה ה<strong>שוגג</strong> שמביאים עליו קרבן <strong>דומיא</strong> <small>[בדומה]</small> ל<strong>מזיד,</strong> שיודע שהוא נשבע לשקר (אלא שלא ידע שחייב על כך קרבן) ואם אין זה זדון גמור הריהו פטור. <strong>אבל התם</strong> <small>[שם]</small> במקרה של רב כהנא ורב אסי, שמדובר בשבועת הביטוי <strong>דכתיב</strong> <small>[שנאמר]</small> בה <strong>"ונעלם"</strong> (ויקרא ה, ד) — היינו אומרים כי <strong>אפילו שגגתה כל דהו</strong> <small>[שהוא],</small> גם אם התכוונו להישבע באמת, ונעלם מהם הדבר לגמרי, נחשב הדבר כשגגה לחייב קרבן, על כן <strong>קא משמע לן</strong> <small>[משמיע לנו]</small> שאפילו בשבועת הביטוי שגגה כגון זו נחשבת כאונס, ופטור.
 <big>ב משנה</big> <strong>שבועת העדות</strong> שמביא עליה קרבן עולה ויורד <strong>כיצד? אמר לשנים: "בואו והעידוני",</strong> ואמרו לו: <strong>"שבועה שאין אנו יודעין לך עדות". או שאמרו לו: "אין אנו יודעין לך עדות",</strong> ואמר להם: <strong>"משביע אני עליכם", ואמרו: "אמן",</strong> והתברר שהיה זה שקר — <strong>הרי אלו חייבין.</strong>
 <strong>השביע עליהם חמש פעמים חוץ לבית דין, ובאו לבית דין והודו</strong> כלומר, העידו כראוי — הרי הם <strong>פטורין;</strong> אבל אם <strong>כפרו</strong> גם בבית דין — <strong>חייבין על כל אחת ואחת</strong> מהפעמים שהשביע עליהם מחוץ לבית דין. <strong>השביע עליהן חמש פעמים בפני בית דין וכפרו</strong> — <strong>אינן חייבין אלא אחת. אמר ר' שמעון: מה טעם</strong> הדבר? <strong>הואיל ואינם יכולין לחזור ולהודות</strong> לאחר שאמרו בפני בית דין שאינם יודעים עדות, נמצא שהיתה כאן רק שבועת שקר אחת, ועל השאר פטורים.
 <strong>כפרו</strong> העדים <strong>שניהן כאחד</strong> — <strong>שניהן חייבין,</strong> אם כפרו <strong>בזה אחר זה, הראשון</strong> שכפר — <strong>חייב, והשני</strong> — <strong>פטור,</strong> שכיון שהראשון אינו מעיד נשאר רק עד אחד בלבד, ועד יחיד אינו ראוי להעיד. <strong>כפר אחד</strong> מן העדים, <strong>והודה אחד</strong> והעיד — <strong>הכופר</strong> בעדות <strong>חייב.</strong>
 <strong>היו שתי כיתי עדים</strong> שנשבעו שבועת העדות, <strong>כפרה הראשונה ואחר כך כפרה השניה</strong> — <strong>שתיהן חייבות, מפני שהעדות יכולה להתקיים בשתיהן,</strong> שביטול העדות של כת ראשונה עדיין משאיר אפשרות לכת שניה להעיד עדות גמורה.
 <big>ג גמרא</big> <strong>אמר שמואל: ראוהו</strong> העדים לבעל הדין <strong>שרץ אחריהן, אמרו לו: "מה אתה רץ אחרינו? שבועה שאין אנו יודעין לך עדות"</strong> — הרי אלו <strong>פטורין, עד שישמעו מפיו</strong> תביעה להעיד. ושואלים: <strong>מאי קא משמע לן</strong> <small>[מה השמיע לנו]</small> שמואל? הלוא <strong>תנינא</strong> <small>[שנינו]</small> את הדבר הזה: <strong>שילח</strong> התובע <strong>ביד עבדו, או שאמר להן הנתבע</strong> ולא התובע: <strong>"משביע אני עליכם שאם אתם יודעין לו עדות שתבואו ותעידוהו"</strong> ונשבעו שבועת שקר שאינם יודעים — <strong>הרי אלו פטורים,</strong>
## דף לב.
 <strong>עד שישמעו מפי התובע!</strong>
 ומשיבים: <strong>רץ אחריהן איצטריכא ליה</strong> <small>[הוצרך לו]</small> לומר, שכן <strong>סלקא דעתך אמינא</strong> <small>[</small>היה <small>עולה על דעתך לומר]:</small> <strong>כיון</strong> ש<strong>רץ אחריהן כמאן דאמר להו דמי</strong> <small>[כמי שאומר להם</small> להעיד <small>נחשב</small> הדבר<small>],</small> <strong>קא משמע לן</strong> <small>[משמיע לנו]</small> שמואל שאף שמובנת כוונתו —  אין חייבים עד שיאמר להם בפירוש.
  ומקשים:  <strong>והא נמי תנינא</strong> <small>[והרי גם זו שנינו</small> במשנתנו<small>]:</small> <strong>שבועת העדות כיצד? אמר לעדים בואו והעידוני, שבועה כו'.</strong> ונדייק מכאן: <strong>אמר</strong> — <strong>אין</strong> <small>[כן],</small> <strong>לא אמר</strong> — <strong>לא!</strong>
 ודוחים: מכאן אי אפשר להוכיח, שאפשר לומר כי <strong>"אמר" לאו דוקא</strong> <small>[איננו מדוקדק],</small> והוא הדין כשלא אמר.
 <strong>דאי לא תימא הכי</strong> <small>[שאם לא תאמר כך],</small> אלא שהלשון מדוייקת, <strong>גבי</strong> <small>[אצל]</small> <strong>פקדון דקתני</strong> <small>[ששנה]</small> שם: <strong>שבועת הפקדון כיצד? אמר לו: "תן לי פקדון שיש לי בידך", הכי נמי</strong> <small>[כך גם כן]</small> תאמר שאם <strong>אמר</strong> — <strong>אין</strong> <small>[כן],</small> <strong>לא אמר</strong> — <strong>לא? הא</strong> <small>[הרי]</small> <strong>"וכחש בעמיתו"</strong> (ויקרא ה, כא) <strong>כל דהו</strong> <small>[שהוא]</small> משמע, בכל אופן שהוא מכחש!
 <strong>אלא</strong> חייב אתה לומר ש<strong>"אמר"</strong> לגבי שבועת הפקדון <strong>לאו דוקא</strong> <small>[אינו מדוייק],</small> <strong>הכא נמי לאו דוקא</strong> <small>[כאן גם כן,</small> בשבועת העדות, <small>אינו מדוייק].</small>
 את ההוכחה הזו דוחים: <strong>האי מאי</strong> <small>[</small>דבר <small>זה מהו]?</small> <strong>אי אמרת בשלמא</strong> <small>[נניח אם אתה אומר]</small> ש<strong>"אמר" דהכא דוקא</strong> <small>[של כאן</small> הוא <small>מדוייק],</small> <strong>תנא התם אטו הכא</strong> <small>[שנה שם</small> בפקדון "אמר" <small>משום כאן],</small> שהמשניות מדברות באותו סגנון, אף על פי ששם אין זו לשון מחוייבת. <strong>אלא אי אמרת</strong> <small>[אם אומר אתה]</small> כי <strong>לא</strong> הביטוי <strong>"אמר" דהתם דוקא</strong> <small>[של שם</small> הוא <small>מדוייק]</small> <strong>ולא "אמר" דהכא דוקא</strong> <small>[של כאן מדוייק],</small> אם כן, <strong>"אמר" "אמר" למה לי למיתנייה</strong> <small>[לו לשנותו]?</small>
 ודוחים: <strong>דלמא אורחא דמילתא קא משמע לן</strong> <small>[שמא הדרך הרגילה משמיע לנו],</small> שבדרך כלל התובע אומר, אבל אין זה אומר שבלי זה לא יתחייב העד. וכיון שאין הדבר מוכח מן המשנה, היה חידוש בדברי שמואל.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל</strong> לגבי שבועת העדות: <strong>ראוהו</strong> העדים <strong>שבא</strong> התובע <strong>אחריהן, אמרו לו: "מה אתה בא אחרינו? שבועה שאין אנו יודעין לך עדות"</strong> — <strong>פטורין, ואם</strong> היה זה <strong>בפקדון</strong> — שהתובע רץ אחריהם והם מעצמם הכחישו — <strong>חייבים,</strong> כפי שאמרנו, שעל שבועת פקדון חייבים בכל דרך.
 <big>א</big> שנינו במשנה: <strong>השביע עליהן חמשה פעמים</strong> חוץ לבית דין והודו בבית דין — פטורים. ואם כפרו בבית דין — חייבים על כל שבועה <strong>כו'.</strong>
 ושואלים: <strong>מנלן</strong> <small>[מנין לנו]</small> שעל ה<strong>כפירה בבית דין</strong> דווקא <strong>הוא דמחייבי</strong> <small>[ש</small>הם <small>מתחייבים],</small> ועל הכפירה מ<strong>חוץ לבית דין לא מחייבי</strong> <small>[אינם מתחייבים]?</small>
 <strong>אמר אביי, אמר קרא</strong> <small>[הכתוב]</small> בענין זה: <strong>"אם לא יגיד ונשא עונו"</strong> (ויקרא ה א), לומר: <strong>לא אמרתי לך אלא במקום שאילו מגיד זה</strong> העד, היה <strong>מתחייב זה ממון</strong> כלומר, בבית דין. אבל לא במקום שההגדה אין לה ערך.
 <strong>אמר ליה</strong> <small>[לו]</small> <strong>רב פפא לאביי: אי הכי</strong> <small>[אם כך],</small> <strong>אימא</strong> <small>[אמור]</small> שדווקא אם ה<strong>שבועה גופא</strong> <small>[עצמה]</small> היתה <strong>בבית דין</strong> — <strong>אין</strong> <small>[כן]</small> חייב, <strong>ושלא בבית דין</strong> — <strong>לא!</strong>
 ודחה אביי, <strong>לא סלקא דעתך</strong> <small>[לא יעלה על דעתך]</small> לומר כך, <strong>דתניא</strong> <small>[ששנויה</small> ברייתא<small>]:</small> נאמר "והיה כי יאשם <strong>לאחת</strong> מאלה" (ויקרא ה, ה) — <strong>לחייב</strong> קרבן <strong>על כל אחת ואחת</strong> כשעבר יותר מפעם אחת על העבירות בפרשת קרבן עולה ויורד. <strong>ואי סלקא דעתך</strong> <small>[ואם עולה על דעתך</small> לומר<small>]</small> שצריך להישבע <strong>בבית דין, מי מחייב</strong> <small>[האם חייב</small> הוא<small>]</small> <strong>על כל אחת ואחת? והתנן</strong> <small>[והרי שנינו</small> במשנתנו<small>]:</small> <strong>השביע עליהן חמשה פעמים בפני בית דין וכפרו</strong> — <strong>אין חייבין אלא אחת, אמר ר' שמעון: מה טעם? הואיל ואינם יכולין לחזור ולהודות</strong> אחרי שכפרו! <strong>אלא לאו שמע מינה</strong> <small>[האם לא תשמע מכאן]</small> ש<strong>שבועה</strong> היא גם <strong>חוץ לבית דין,</strong> ובמקרה זה מתחייב על כל אחת ואחת, אבל <strong>כפירה</strong> שמתחייב עליה היא <strong>בבית דין</strong> דווקא.
 <big>ב</big> שנינו במשנה: <strong>כפרו שניהן כאחת</strong> — <strong>חייבין.</strong> ושואלים: <strong>הא</strong> <small>[הרי]</small> <strong>אי אפשר לצמצם,</strong> אי אפשר שיקרו שני דברים ממש בבת אחת, ואם כן בהכרח קדם אחד לחבירו!
 <strong>אמר רב חסדא: הא מני</strong> <small>[זו</small> כשיטת <small>מי היא]?</small> כשיטת <strong>ר' יוסי הגלילי היא,</strong> ש<strong>אמר</strong> בכלל ש<strong>אפשר לצמצם,</strong> וייתכן שיקרו שני דברים בבת אחת.
 <strong>ר' יוחנן אמר: אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים]</small> החולקים עליו, יש לומר שמדובר <strong>כגון שכפרו שניהן בתוך כדי דיבור, ותוך כדי דיבור כדיבור דמי</strong> <small>[נחשב],</small>
 שאף שאינו ממש בבת אחת, הרי הוא נחשב כבת אחת. <strong>אמר ליה</strong> <small>[לו]</small> <strong>רב אחא מדיפתי לרבינא: מכדי</strong> <small>[הרי]</small> <strong>תוך כדי דיבור כמה הוי</strong> <small>[הוא]</small> שיעורו? <strong>כדי שאילת תלמיד לרב</strong> (שאומר שלוש מלים "שלום עליך רבי"), <strong>איכא דאמרי</strong> <small>[יש שאומרים]:</small> <strong>כדי שאילת הרב לתלמיד,</strong> שאומר שתי מלים "שלום עליך". על כל פנים, <strong>עד דאמרי</strong> <small>[ש</small>הם <small>אומרים]</small> שניהם <strong>"שבועה שאין אנו יודעין לך עדות" טובא הוי</strong> <small>[הרבה הוא]</small> יותר מכדי שלוש מלים, וכיצד ייתכן שיכפרו שניהם תוך כדי אמירת שלוש מלים? <strong>אמר ליה</strong> <small>[לו]:</small> הכוונה היא ש<strong>כל אחד ואחד</strong> צריך להתחיל עדותו <strong>תוך דיבורו של חבירו.</strong>
 <big>ג</big> שנינו במשנה: כפרו <strong>בזה אחר זה</strong> — <strong>הראשון חייב והשני פטור</strong> כי השני נשאר רק עד אחד, והואיל ואינו יכול לחייב בעדותו — פטור משום שבועת העדות. ומעירים: <strong>מתניתין דלא כי האי תנא</strong> <small>[משנתנו שלא כ</small>שיטת <small>תנא זה],</small> <strong>דתניא</strong> <small>[ששנויה</small> ברייתא<small>]:</small> <strong>משביע עד אחד</strong> — <strong>פטור</strong> מקרבן על שבועת העדות, <strong>ור' אלעזר בר' שמעון מחייב.</strong> ולדעת ר' אלעזר בר' שמעון, במקרה של משנתנו, צריך היה השני להיות חייב.
  ומציעים:  <strong>לימא בהא קמיפלגי</strong> <small>[האם לומר</small> שבנושא <small>זה הם חלוקים],</small> <strong>דמר סבר</strong> <small>[שחכם זה,</small> תנא קמא, <small>סבור]:</small> <strong>עד אחד כי אתא</strong> <small>[כאשר</small> הוא <small>בא]</small> להעיד — <strong>לשבועה</strong> בלבד <strong>הוא דקא אתא</strong> <small>[שהוא בא],</small> לחייב את הצד האחר שישבע, ואין יכולים לחייב ממון בעדותו, <strong>ומר סבר</strong> <small>[וחכם זה,</small> ר' אלעזר בר' שמעון, <small>סבור]:</small> <strong>עד אחד כי אתא</strong> <small>[כאשר</small> הוא <small>בא]</small> להעיד <strong>לממונא קא אתא</strong> <small>[ל</small>הוציא <small>ממון הוא בא],</small> ומשום כך נחלקו האם הכפירה של עד אחד נחשבת כפירה בדבר שבממון או לא?
  ודוחים:  <strong>ותיסברא</strong> <small>[וכי סבור אתה</small> שכך הוא<small>]?</small> <strong>האמר</strong> <small>[הרי אמר]</small> <strong>אביי: הכל מודים בעד סוטה</strong> שחייב משום שבועת העדות, <strong>והכל מודים בעדי סוטה, ומחלוקת בעדי סוטה.</strong> ועוד: <strong>הכל מודים בעד אחד, והכל מודים בעד שכנגדו חשוד על השבועה.</strong> וכפי שיוסבר להלן, הכל מודים שאין עד אחד מחייב ממון!
 <strong>אלא, דכולי עלמא</strong> <small>[לדעת הכל]</small> <strong>עד אחד כי אתי</strong> <small>[כאשר</small> הוא <small>בא]</small> להעיד, <strong>לשבועה קא אתי</strong> <small>[הוא בא].</small> <strong>והכא בהא קמיפלגי</strong> <small>[וכאן בזה הם חלוקים],</small> <strong>מר סבר</strong> <small>[חכם זה,</small> ר' אלעזר בר' שמעון, <small>סבור]:</small> <strong>דבר הגורם לממון כממון דמי</strong> <small>[נחשב],</small> ואף שאין העדות של עד אחד מחייבת ממון, פעמים שאינו רוצה להישבע על פי אותו עד וחייב לשלם, ונמצא שעדות זו גורמת לממון, <strong>ומר סבר</strong> <small>[וחכם זה סבור]:</small> <strong>לאו כממון דמי</strong> <small>[אינו נחשב כממון].</small>
 <big>ד</big> <strong>גופא</strong> <small>[לגופה]</small> של האימרה שהזכרנו קודם, <strong>אמר אביי: הכל מודים בעד סוטה, והכל מודים בעדי סוטה, ומחלוקת בעדי סוטה. הכל מודים בעד אחד, והכל מודים בעד שכנגדו חשוד על השבועה.</strong>
 ומבארים: <strong>הכל מודים בעד סוטה</strong> — <strong>שחייב</strong> אם נשבע שאינו יודע עדות, ומדובר <strong>בעד טומאה,</strong> שהבעל קינא לה תחילה בפני עדים, שאמר לה שלא תיסתר עם פלוני, והעידו עדים שנסתרה עם אותו איש, ועד אחד מעיד שהאשה אכן נטמאה, <strong>דרחמנא הימניה</strong> <small>[שהתורה האמינה לו],</small> <strong>דכתיב</strong> <small>[שנאמר]</small> בסוטה שהיא נבדקת במים המרים במקרה ש<strong>"ועד אין בה"</strong> (במדבר ה, יד) שנטמאה, ומשמע: <strong>כל</strong> עד <strong>שיש בה</strong> אוסרה, ובעלה מגרשה בלא כתובה. ונמצא שעד טומאה הוא ממש עד ממון (על כסף הכתובה).
 <strong>והכל מודים בעדי סוטה ל</strong>— <strong>שפטור</strong> משום שבועת העדות, ומדובר פה <strong>בעדי קינוי,</strong> שהם מעידים שהבעל קינא לאשתו, <strong>דהוה</strong> <small>[שהריהו]</small> רק <strong>גורם</strong> של <strong>גורם,</strong> שהיא צריכה גם עדי סתירה, ורק לאחר מכן אם יבוא עד טומאה, או שתשתה את המים ויתברר שזנתה — תפסיד את כתובתה. ונמצא שעדי קינוי הם רק גורם של הגורם להוצאה של ממון, ולכן אינם מחייבים כשהבעל משביע אותם.
## דף לב:
 <strong>ומחלוקת בעדי סוטה</strong> — מדובר כאן <strong>בעדי סתירה,</strong> שהם מעידים שהאשה נסתרה עם אחר. <strong>מר סבר</strong> <small>[חכם זה,</small> ר' אלעזר בר' שמעון, <small>סבור]:</small> <strong>דבר הגורם לממון כממון דמי</strong> <small>[נחשב],</small> <strong>וחייב</strong> כלומר, חייבים עדים אלה על שבועת העדות, שהרי אם היו מעידים היו יכולים להביא אותה להפסיד כתובתה, <strong>ומר סבר</strong> <small>[וחכם זה,</small> חכמים, <small>סבור]:</small> <strong>לאו כממון דמי</strong> <small>[אינו נחשב כממון],</small> <strong>ופטור.</strong>
 <big>א</big> ועוד נאמר לעיל, <strong>הכל מודים בשכנגדו חשוד על השבועה, הכל מודים בעד אחד דר' אבא.</strong>
 ודנים: <strong>הכל מודים בשכנגדו חשוד על השבועה. דחשיד מאן</strong> <small>[מיהו החשוד]?</small> <strong>אילימא דחשיד</strong> <small>[אם תאמר שהחשוד]</small> הוא ה<strong>לוה</strong> שכופר בחוב, <strong>דאמר ליה</strong> <small>[שאומר לו]</small> ה<strong>מלוה</strong> לעד: <strong>אי אתית אסהדת לי, הוה משתבענא ושקילנא</strong> <small>[אם היית בא ומעיד לי</small> לטובתי, <small>הייתי נשבע ונוטל]</small> שהרי כנגדי חשוד על השבועה. מדוע יש לחייבו? <strong>ולימא ליה</strong> <small>[ושיאמר לו]</small> העד: <strong>מי יימר דמשתבעת</strong> <small>[מי יאמר שהיית נשבע],</small> ואין זה אלא גורם דגורם!
 <strong>אלא</strong> צריך לומר <strong>כגון ששניהן</strong> הלווה והמלוה <strong>חשודין,</strong> ש<strong>אמר מר</strong> <small>[החכם]:</small> מכיון ששניהם חשודים <strong>חזרה</strong> חובת <strong>שבועה למחויב לה</strong> כלומר ללווה, <strong>ומתוך שאינו יכול לישבע</strong> שהרי הוא חשוד על השבועה — <strong>משלם</strong> הכל, ונמצא שהעד האחד היה מחייב את הלווה בממון.
  ומה שאמר אביי <strong>הכל מודים בעד אחד דר' אבא,</strong> מה עניינו? <strong>דההוא גברא דחטף נסכא מחבריה</strong> <small>[</small>ש<small>אדם אחד חטף חתיכת כסף מחבירו],</small> <strong>אתא לקמיה</strong> <small>[בא</small> הנגזל <small>לפני]</small> <strong>ר' אמי. הוה יתיב</strong> <small>[היה יושב]</small> <strong>ר' אבא קמיה</strong> <small>[לפניו],</small> לפני ר' אמי. <strong>אזל אייתי חד סהדא דמיחטף חטפה מיניה</strong> <small>[הלך</small> התובע <small>והביא עד אחד</small> שהעיד <small>שחטף את</small> חתיכת הכסף <small>ממנו].</small> <strong>אמר ליה</strong> <small>[לו]</small> השני: <strong>אין</strong> <small>[כן],</small> <strong>חטפי, ודידי חטפי</strong> <small>[חטפתי, ו</small>אולם <small>שלי חטפתי]</small> כי חתיכת הכסף שלי היא.
 <strong>אמר ר' אמי: היכי לדייני דייני להאי דינא</strong> <small>[איך ידונו הדיינים בדין הזה]?</small> אם תאמר <strong>לישלם</strong> <small>[שישלם]</small> זה שחטף — <strong>ליכא תרי סהדי</strong> <small>[אין שני עדים</small> שראו שחטף<small>]!</small> <strong>ליפטריה</strong> <small>[לפטור אותו</small> לגמרי<small>]</small> — <strong>הא איכא חד סהדא דמחטף חטף</strong> <small>[הרי יש עד אחד ש</small>הוא <small>חטף]!</small> <strong>לישתבע</strong> <small>[שישבע]</small> שלא חטף — <strong>כיון דאמר</strong> <small>[ש</small>הוא <small>אומר]:</small> <strong>אין, חטפי, ודידי חטפי,</strong> <small>[כן, חטפתי, ושלי חטפתי],</small> <strong>הוה ליה</strong> <small>[הרי הוא]</small> <strong>כגזלן,</strong> שאינו יכול להישבע! <strong>אמר ליה</strong> <small>[לו]</small> <strong>ר' אבא:</strong> אם כן, <strong>הוה ליה</strong> <small>[הרי הוא]</small> <strong>מחויב שבועה ואינו יכול לישבע, וכל המחויב שבועה ואינו יכול לישבע</strong> — <strong>משלם,</strong> והעד האחד במקרה כגון זה, אם כופר בשבועה — חייב. 
 <big>ב</big>  <strong>אמר רב פפא</strong> כעין דברי אביי: <strong>הכל מודים בעד מיתה שהוא חייב</strong> משום שבועת העדות, אם כפר ונשבע, <strong>והכל מודים בעד מיתה שהוא פטור.</strong>
 ומבארים: <strong>הכל מודים בעד מיתה שהוא פטור</strong> — ש<strong>אמר לה לדידה</strong> <small>[ל</small>אשה <small>עצמה]</small> שבעלה מת <strong>ולא אמר להו</strong> <small>[להם]</small> <strong>לבית דין,</strong> ועכשיו הוא כופר בעדותו, ומדוע פטור? <strong>דתנן</strong> <small>[ששנינו</small> במשנה<small>]:</small> <strong>האשה שאמרה "מת בעלי"</strong> — הרי זה <strong>תנשא</strong> על סמך עדות עצמה, וכן אם אמרה <strong>"מת בעלי"</strong> — <strong>תתיבם</strong> על סמך עדות עצמה. ונמצא שעד זה לא גרם לה להפסיד ממון כתובתה, שהרי היא יכולה בעצמה לבוא לבית דין ולהעיד על פיו על מות בעלה.
 <strong>הכל מודים בעד מיתה שהוא חייב</strong> — מתי? ש<strong>לא אמר לדידה</strong> <small>[לה עצמה]</small> <strong>ולא אמר להו</strong> <small>[להם]</small> <strong>לבית דין,</strong> שנמצא שהיא מפסידה את כתובתה בגלל כפירתו.
  ושואלים:  <strong>שמע מינה</strong> <small>[</small>האם <small>נלמד מכאן]</small> שלדעת רב פפא <strong>משביע עדי קרקע חייב</strong> משום שבועת העדות? שהרי הכתובה נגבית מן הקרקעות של הבעל, והרי בנושא זה נחלקו חכמים (להלן שבועות לז,א)! ודוחים: לא, מכאן אין להוכיח, <strong>דלמא</strong> <small>[שמא]</small> דיבר רב פפא במקרה <strong>דתפישא מטלטלי</strong> <small>[שתופסת מיטלטלים]</small> של הבעל כדי לגבות מהם כתובתה, ואין זה עד קרקע.
 <big>ג</big> שנינו במשנה: <strong>כפר אחד והודה אחד</strong> הכופר חייב. ותוהים: מדוע צריך היה לשנות גם דין זה במשנה? <strong>השתא</strong> <small>[עכשיו,</small> הרי<small>]</small> במקרה הקודם, שכפרו <strong>בזה אחר זה, דתרוייהו קא כפרי</strong> <small>[ששניהם כופרים],</small> <strong>אמרת הראשון חייב והשני פטור,</strong> אם <strong>כפר אחד והודה אחד מיבעיא</strong> <small>[נצרכה]</small> לומר שהכופר חייב?
  ומשיבים:  <strong>לא צריכא</strong> <small>[נצרכה]</small> אלא <strong>כגון שכפרו שניהן, וחזר אחד מהן והודה בתוך כדי דיבור, והא קא משמע לן</strong> <small>[ו</small>דבר <small>זה משמיע לנו],</small> ש<strong>תוך כדי דיבור כדיבור דמי</strong> <small>[נחשב].</small>
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>רב חסדא דמוקי לה לההוא</strong> <small>[שמעמיד אותו,</small> את הדין הקודם במשנה<small>]</small> כשכפרו שניהם כאחד שחייבים, <strong>כר' יוסי הגלילי</strong> שאומר שאפשר לצמצם, כי יש חידוש בשני הדינים, <strong>רישא</strong> <small>[בהתחלה]</small> היה החידוש בענין זה ש<strong>אפשר לצמצם, וסיפא איצטריך לאשמועינן</strong> <small>[והסוף,</small> המקרה שלנו, <small>הוצרך להשמיענו]</small> ש<strong>תוך כדי דיבור כדיבור דמי</strong> <small>[נחשב].</small> <strong>אלא ל</strong>דעת <strong>ר' יוחנן</strong> שמפרש שגם <strong>רישא</strong> <small>[בתחילה]</small> מדובר ב<strong>תוך כדי דיבור,</strong> וגם <strong>סיפא</strong> <small>[בסוף]</small> <strong>תוך כדי דיבור,</strong> אם כן <strong>תרתי</strong> <small>[שתי]</small> הלכות באותו ענין <strong>למה לי?</strong>
 ומשיבים: צריך היה להוסיף גם דין זה, <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלה]</small> שתוך כדי דיבור נחשב לדיבור אחד אמורים כשיש <strong>כפירה וכפירה</strong> של השניים, <strong>אבל כפירה והודאה אימא</strong> <small>[אמור]</small> ש<strong>לא,</strong> ואינו יכול להודות עוד לאחר שכפר, על כן <strong>קא משמע לן</strong> <small>[משמיע לנו]</small> שתוך כדי דיבור נחשב כדיבור אחד לכל ענין, בין לצרף עדות ובין לחזור בו.
 <big>ד</big> שנינו במשנה: <strong>היו שתי כיתי עדים, כפרה הראשונה ואחר כך כפרה השניה</strong> — שתיהן חייבות. ושואלים: <strong>בשלמא</strong> <small>[נניח]</small> <strong>שניה תתחייב</strong> משום ש<strong>כפרה לה ראשונה,</strong> ולכן תביעת הממון תלויה בכת השניה, וכיון שכפרה מפסיד ממונו. <strong>אלא</strong> כת <strong>ראשונה אמאי</strong> <small>[מדוע]</small> היא מתחייבת?
## דף לג.
 <strong>הא קיימא</strong> <small>[הרי עומדת]</small> הכת ה<strong>שניה</strong> שיכולה להעיד, ומה הפסידוהו כשהם אומרים שאינם יודעים עדות!
 <strong>אמר רבינא: הכא במאי עסקינן</strong> <small>[כאן במה אנו עוסקים]</small> <strong>כגון שהיתה</strong> כת <strong>שניה בשעת</strong> (בזמן) <strong>כפירת</strong> עדי הכת ה<strong>ראשונה קרובין</strong> זה לזה <strong>בנשותיהן,</strong> שנשאו שתי אחיות, ופסולים לעדות, וכל העדות תלויה בכת הראשונה. <strong>ו</strong>אולם היו <strong>נשותיהן</strong> של הכת השניה <strong>גוססות.</strong> <strong>מהו דתימא</strong> <small>[שתאמר]:</small> <strong>רוב גוססים</strong> עומדים <strong>למיתה,</strong> ולכן הם נחשבים אז כראויים להעיד עדות זו, <strong>קא משמע לן</strong> <small>[משמיע לנו]:</small> <strong>השתא מיהא לא שכיב</strong> <small>[</small>הואיל ו<small>עכשיו עדיין לא מתו</small> נשותיהם<small>],</small> אין הם נחשבים כראויים להעיד.
 <big>א משנה</big> אמר התובע לעדים: <strong>"משביע אני עליכם אם לא תבואו ותעידוני שיש לי ביד פלוני פקדון ותשומת יד</strong> (הלואה) <strong>וגזל ואבידה",</strong> והם אמרו לו <strong>"שבועה שאין אנו יודעין לך עדות"</strong> — <strong>אין חייבין אלא</strong> משום שבועה <strong>אחת.</strong>
 אבל אם הם אמרו: <strong>"שבועה שאין אנו יודעין שיש לך ביד פלוני פקדון ותשומת יד וגזל ואבידה"</strong> ונמצאו שקרנים — <strong>חייבין על כל אחת ואחת,</strong> שהם כנשבעים על כל אחד מהפרטים הללו.
  וכן אם אמר: <strong>"משביע אני עליכם אם לא תבואו ותעידו שיש לי ביד פלוני פקדון</strong> של <strong>חטין ושעורין וכוסמין",</strong> אם אמרו לו: <strong>"שבועה שאין אנו יודעין לך עדות"</strong> — <strong>אין חייבין אלא אחת,</strong> אבל אם פירטו ואמרו
 <strong>"שבועה שאין אנו יודעין לך עדות שיש לך ביד פלוני חטין ושעורין וכוסמין"</strong> — <strong>חייבין על כל אחת ואחת.</strong>
 אמר להם: <strong>"משביע אני עליכם אם לא תבואו ותעידוני שיש לי ביד פלוני נזק" ו</strong>כן "שיש לי ביד פלוני <strong>חצי נזק",</strong> שמשלם בעל שור תם שנגח שור, וכיוצא בזה <strong>תשלומי כפל</strong> שמשלם הגנב, <strong>ותשלומי ארבעה וחמשה</strong> שמשלם גונב כבש או שור וטובחו או מוכרו, או: "אם לא תעידוני <strong>שאנס איש פלוני את בתי"</strong> או "ש <strong>פתה את בתי", ו</strong>כן <strong>"שהכני בני", ו"שחבל בי חבירי", ו"שהדליק את גדישי ביום הכפורים",</strong> אם נשבעו שאינם יודעים לו עדות — <strong>הרי אלו חייבין</strong> משום שבועת העדות.
 <big>ב גמרא</big> <strong>איבעיא להו</strong> <small>[נשאלה להם</small> ללומדים<small>]:</small> <strong>משביע עדי קנס</strong> כלומר, שמשביעם שיעידו על שחבירו חייב לשלם לו תשלום קצוב שנתנה תורה על נזקים שונים, <strong>מהו?</strong> האם הוא נחשב כמשביע עדי ממון, או לא?
 <strong>אליבא</strong> <small>[לפי שיטת]</small> <strong>ר' אלעזר בר' שמעון לא תיבעי</strong> <small>[תישאל]</small> <strong>לך</strong> השאלה, ובוודאי חייבים הם, ש<strong>אמר</strong> <small>[ש</small>הוא <small>אומר]:</small> מי שהיו עליו עדי קנס, והוא עצמו קדם והודה, אינו נפטר בכך, אלא <strong>יבואו עדים ויעידו</strong> וישלם את הקנס. ונמצא שתשלומי הקנס תלויים רק בעדותם.
 <strong>כי תיבעי</strong> <small>[כאשר נשאלת]</small> <strong>לך</strong> השאלה הרי זה <strong>אליבא דרבנן</strong> <small>[לפי שיטת חכמים]</small> החולקים עליו שם, <strong>דאמרי</strong> <small>[ש</small>הם <small>אומרים]</small> מי ש<strong>מודה בקנס ואחר כך באו עדים</strong> — <strong>פטור.</strong> וכאן מדובר שתבע מן העדים להעיד קודם שהודה הנתבע בקנס.
  ותחילה מבררים: <strong>ורבנן דהתם כמאן סבירא להו</strong> <small>[</small>ואותם <small>חכמים של שם,</small> במחלוקת בענין מודה בקנס קודם שבאו עדים, <small>כמי סבורים הם]?</small> <strong>אילימא</strong> <small>[אם תאמר]</small> <strong>כר' אלעזר בר' שמעון דהכא</strong> <small>[של כאן],</small> שהבאנו דבריו קודם, <strong>הא קאמר</strong> <small>[הרי הוא אומר]</small> ש<strong>דבר הגורם לממון כממון דמי</strong> <small>[נחשב]</small> לענין שבועת העדות. ועדי קנס אלה אף הם יכולים להיחשב כדבר הגורם לממון, שהרי אם לא יודה הנתבע — מתחייב על פיהם.
 <strong>אלא</strong> צריך לומר שהחכמים של שם סבורים <strong>כרבנן דהכא</strong> <small>[כחכמים של כאן],</small> <strong>דאמרי</strong> <small>[שאומרים]:</small> <strong>דבר הגורם לממון לאו כממון דמי</strong> <small>[אינו נחשב כממון],</small> ולפיכך יש מקום לשאול <strong>מאי</strong> <small>[מה]</small> יהא הדין? האם לומר כי <strong>כיון</strong> ש<strong>אילו</strong> היה החייב <strong>מודה</strong> בקנס <strong>מיפטר</strong> <small>[היה נפטר]</small> מן הקנס, אם כן העד שנשבע שאינו יודע עדות <strong>לאו ממונא קא כפר ליה</strong> <small>[לא ממון הוא כופר לו],</small> <strong>או דלמא השתא מיהא לא אודי</strong> <small>[שמא עכשיו על כל פנים</small> <small>לא הודה]</small> החייב, והקנס תלוי איפוא בעדותם של אלו?
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממשנתנו: <strong>"משביע אני עליכם אם לא תבואו ותעידוני שיש לי ביד פלוני נזק וחצי נזק"</strong> — הרי אלו חייבים משום שבועת העדות. <strong>והא</strong> <small>[והרי]</small> <strong>חצי נזק קנסא</strong> <small>[קנס]</small> <strong>הוא!</strong> ודוחים: צריכים לפרש זאת <strong>כמאן דאמר פלגא נזקא ממונא</strong> <small>[כ</small>דעת <small>מי שאומר חצי נזק ממון</small> הוא<small>].</small>
 ושואלים: <strong>הניחא למאן דאמר פלגא נזקא ממונא</strong> <small>[זה נוח ל</small>שיטת <small>מי שאומר חצי נזק ממון</small> הוא<small>],</small> <strong>אלא למאן דאמר קנסא, מאי איכא למימר</strong> <small>[ל</small>דעת <small>מי שאומר קנס</small> הוא, <small>מה יש לומר]?</small> ומשיבים: צריכים לפרש שמדובר בתובע שיעידו <strong>בחצי נזק</strong> של <strong>צרורות,</strong> שאדם משלם כשהלכה בהמתו וצרורות אבן נתזו על ידי הליכתה והזיקו, <strong>דהלכתא גמירי לה</strong> <small>[שהלכה</small> למשה מסיני <small>למודים אנו]</small> שדבר זה אינו נחשב כקנס אלא <strong>דממונא</strong> <small>[שממון]</small> <strong>הוא.</strong> ואם כן, מכאן אין להוכיח לענין קנס.
  ומציעים:  <strong>תא שמע</strong> <small>[בוא</small> ו<small>שמע]</small> מההמשך במשנתנו: על עדות של <strong>תשלומי כפל,</strong> שמשלם הגנב פי שנים, חייבים העדים, והוא קנס! ואומרים: אין הכוונה שהעדים חייבים משום תביעת הקנס (הכפל), אלא <strong>משום קרנא</strong> <small>[הקרן]</small> דמי הגניבה עצמה, שהיא תביעת ממון גמורה.
  ומציעים עוד: שנינו שם <strong>"ותשלומי ארבעה וחמשה"!</strong> ומשיבים: גם שם החיוב הוא <strong>משום קרנא</strong> <small>[הקרן]</small> של הגניבה, ולא בשל הקנס.
  ועוד מקשים ממה ששנינו: <strong>"שאנס איש פלוני ופתה את בתי",</strong> והרי האונס והמפתה משלמים קנס חמשים סלעים! ודוחים: שם חייבים <strong>משום</strong> תביעת <strong>בושת ופגם</strong> שהיו באונס ובפיתוי, שהם חיוב ממון, שאינם תשלום קצוב.
 ושואלים: לפי דרך זו, <strong>מאי קא משמע לן</strong> <small>[מה הוא משמיע לנו]</small> בריבוי הדוגמאות הללו? הרי <strong>כולה ממונא הוא</strong> <small>[כל הדברים האלה יש בהם תביעת</small> <small>ממון]!</small> ומשיבים: <strong>רישא, חדא קא משמע לן</strong> <small>[בהתחלה,</small> דבר <small>אחד</small> של חידוש <small>השמיע לנו],</small> <strong>סיפא, חדא קא משמע לן</strong> <small>[בסוף,</small> דבר <small>אחד השמיע לנו];</small> <strong>רישא, חדא קא משמע לן</strong> <small>[בתחילה,</small> דבר <small>אחד השמיע לנו],</small> ש<strong>חצי נזק צרורות ממונא</strong> <small>[ממון]</small> <strong>הוא</strong> ולא קנס,
 <strong>סיפא חדא קא משמע לן</strong> <small>[בסוף</small> דבר <small>אחד השמיע לנו]</small> במה ששנינו <strong>ו"שהדליק את גדישי ביום הכפורים", לאפוקי מאי</strong> <small>[להוציא ממה]?</small> <strong>לאפוקי</strong> <small>[להוציא]</small> <strong>מ</strong>דברי <strong>ר' נחוניא בן הקנה. דתניא</strong> <small>[ששנויה</small> ברייתא<small>]:</small> <strong>ר' נחוניא בן הקנה היה עושה</strong> ודן את <strong>יום הכפורים כשבת לתשלומין, מה שבת</strong> המדליק גדיש חייב מיתה בסקילה ולכן פטור מהתשלומים, אף ביום הכיפורים, כיון שיש עליו חיוב כרת הרי הוא מתחייב בנפשו ופטור מהתשלומים. ומשנתנו אינה סבורה כן.
 ומציעים עוד, <strong>תא שמע</strong> <small>[בוא</small> ו<small>שמע]</small> מברייתא: <strong>"משביע אני עליכם אם לא תבואו ותעידוני</strong>
## דף לג:
 <strong>שהוציא איש פלוני שם רע על בתי"</strong> — <strong>חייבין,</strong> אם <strong>הודה</strong> האיש <strong>מפי עצמו</strong> שהוציא שם רע — <strong>פטור.</strong> והרי זה תשלום שכולו קנס, וחייבים עליו משום שבועת העדות!
  ומשיבים:  <strong>הא מני</strong> <small>[זו</small> כשיטת <small>מי היא]?</small> שיטת <strong>ר' אלעזר בר' שמעון היא,</strong> ש<strong>אמר:</strong> אף המודה בקנס, <strong>יבואו עדים ויעידו</strong> ויחייבו אותו בתשלום.
  ומקשים:  <strong>אימא סיפא</strong> <small>[אמור</small> את <small>סופה</small> של ברייתא זו<small>]:</small> אם <strong>הודה מעצמו</strong> — <strong>פטור,</strong> אם כן <strong>אתאן לרבנן</strong> <small>[באנו ל</small>שיטת <small>חכמים]</small> שאומרים שהמודה בקנס נפטר, ולא כשיטתו!
  ודוחים: הברייתא  <strong>כולה</strong> שיטת <strong>ר' אלעזר בר' שמעון היא, והכי קאמר</strong> <small>[וכך הוא אומר]:</small> <strong>לא משכחת לה</strong> <small>[אין אתה מוצא אותה]</small> הזדמנות של <strong>הודה מפי עצמו</strong> ש<strong>פטור, אלא היכא דליכא</strong> <small>[במקום שאין]</small> <strong>עדים כלל והודה מעצמו,</strong> אבל כשיש עדים הרי הוא מתחייב על פי העדים.
 <big>א משנה</big> <strong>"משביע אני עליכם אם לא תבואו ותעידו שאני כהן",</strong> או <strong>"שאני לוי", "שאיני בן גרושה", "שאיני בן חלוצה", "שאיש פלוני</strong> הוא <strong>כהן",</strong> <strong>"שאיש פלוני לוי", "ש</strong> איש פלוני <strong>אינו בן גרושה", "שאינו בן חלוצה"</strong> — פטורים על שבועת העדות,
 לפי שאין אלה תביעות של ממון. וכן "משביע אני עליכם אם לא תבואו ותעידו <strong>שאנס איש פלוני את בתו</strong> שלו", <strong>ו</strong>"ש <strong>פתה את בתו",</strong> או <strong>"שחבל בי בני",</strong> או <strong>"שחבל בי חבירי", "שהדליק גדישי בשבת",</strong> בכל הדברים האלו — <strong>הרי אלו פטורין,</strong> מפני שבכל אלה יש עונש מוות על העבירה, ופטור מתשלומים.
 <big>ב גמרא</big> מלשון המשנה מדייקים: <strong>טעמא</strong> <small>[הטעם,</small> דווקא<small>]</small> במקרה שאומר שיעידו ש<strong>איש פלוני כהן,</strong> או ש<strong>איש פלוני לוי</strong> — פטור, שאין זו תביעת ממון, <strong>הא</strong> <small>[הרי]</small> אם היה אומר "משביע אני עליכם אם לא תבואו ותעידו ש<strong>מנה לפלוני ביד פלוני"</strong> — היו <strong>חייבין. הא קתני סיפא</strong> <small>[הרי הוא שונה בסוף,</small> בהמשך המשנה בפרקנו<small>]:</small> אין חייבים <strong>עד שישמעו מפי התובע,</strong> וכאן המשביע הוא אדם אחר, שאינו התובע!
 <strong>אמר שמואל:</strong> כאן מדובר <strong>בבא בהרשאה,</strong> שהוא מורשה מטעמו של אותו אדם ויכול לתבוע בשמו. ומקשים: <strong>והאמרי נהרדעי</strong> <small>[והרי אומרים</small> חכמי <small>נהרדעא]:</small> <strong>לא כתבינן אורכתא</strong> <strong>אמטלטלי</strong> <small>[אין אנו כותבים שטר הרשאה על מיטלטלים]!</small> ומשיבים: <strong>הני מילי היכא דכפריה</strong> <small>[דברים אלה</small> אמורים <small>במקום ש</small>כבר <small>כפר בו</small> הנתבע<small>]</small> ואז אין עושים הרשאה, <strong>אבל</strong> אם <strong>לא כפריה</strong> <small>[כפר בו]</small> — <strong>כתבינן</strong> <small>[כותבים אנו]</small> גם על מיטלטלים.
 <big>ג</big> <strong>תנו רבנן</strong> <small>[שנו חכמים]:</small> <strong>מנין שאין הכתוב</strong> בענין שבועת העדות <strong>מדבר אלא בתביעת ממון? ר' אליעזר אומר: נאמר כאן "אואין"</strong> שנזכרת כמה פעמים המלה "או": "והוא עד או ראה או ידע" (ויקרא ה, א), <strong>ונאמר להלן</strong> בשבועת הפקדון <strong>"אואין":</strong> "או בתשומת יד או בגזל" וכו' (ויקרא כ״א:י״ט-כ׳), <strong>מה להלן אינו מדבר אלא בתביעת ממון, אף כאן אינו מדבר אלא בתביעת ממון.</strong>
 ומקשים: <strong>"אואין"</strong> של <strong>רוצח יוכיחו,</strong> שנאמר בו "או השליך עליו בצדיה... או באיבה הכהו" (במדבר לה, כ— כא), <strong>שהן "אואין" ומדברים שלא בתביעת ממון!</strong>
 ומשיבים: יש להבדיל, <strong>דנין "אואין" שיש עמהן שבועה מ"אואין" שיש עמהן שבועה</strong> כלומר, משבועת הפקדון, <strong>ואל יוכיחו "אואין"</strong> של <strong>רוצח שאין עמהן שבועה.</strong>
 ומקשים: <strong>"אואין"</strong> של <strong>סוטה יוכיחו</strong> כגון "או עבר עליו רוח קנאה" (ויקרא ה, יד. ויקרא ה, ל), <strong>שהן "אואין" ויש עמהן שבועה,</strong> שהרי נאמר שהכהן משביע את האשה החשודה, <strong>ומדברים שלא בתביעת ממון!</strong>
 ודוחים: <strong>דנין "אואין" שיש עמהן שבועה ואין עמהן כהן, מ"אואין" שיש עמהן שבועה ואין עמהן כהן, ואל יוכיחו "אואין"</strong> של <strong>רוצח שאין עמהן שבועה, ואל יוכיחו "אואין"</strong> של <strong>סוטה שאף על פי שיש עמהן שבועה יש עמהן כהן.</strong> זוהי ההוכחה של ר' אליעזר.
 <strong>ר' עקיבא אומר,</strong> נאמר בפרשת שבועת העדות: <strong>"והיה כי יאשם לאחת מאלה"</strong> (ויקרא ה, ה) — "מאלה" לשון מיעוט הוא, ללמד: <strong>יש מאלה שהוא חייב, ויש מאלה שהוא פטור, הא</strong> <small>[הרי]</small> <strong>כיצד?</strong> אם <strong>תבעו ממון</strong> — <strong>חייב,</strong> תבעו <strong>דבר אחר</strong> — <strong>פטור.</strong>
 <strong>ר' יוסי הגלילי אומר</strong> ראיה אחרת, <strong>הרי הוא אומר</strong> בפרשה זאת: <strong>"והוא עד או ראה או ידע"</strong> (ויקרא ה, א), לומר: <strong>בעדות המתקיימת בראיה בלא ידיעה</strong> של הענין, או <strong>בידיעה בלא ראיה,</strong> בזה <strong>הכתוב מדבר.</strong>
 <strong>ראיה בלא ידיעה, כיצד?</strong> שהוא אומר <strong>"מנה מניתי לך בפני פלוני ופלוני",</strong> והלה טוען: <strong>"יבואו פלוני ופלוני ויעידו"</strong> — <strong>זו היא ראיה בלא ידיעה,</strong> שהרי אינם יודעים לשם מה מנה לו את המנה, אם כהלוואה, או כפקדון, או כתשלום חוב.
 <strong>ידיעה בלא ראיה, כיצד? "מנה הודיתה לי</strong> שאתה חייב <strong>בפני פלוני ופלוני",</strong> והלה משיב: <strong>"יבואו פלוני ופלוני ויעידו"</strong> — <strong>זו היא ידיעה</strong> על החוב <strong>בלא ראיה</strong> של מעשה ההלוואה. ועדות כזו (בראיה או בידיעה לחוד) אינה אלא בדיני ממונות, ולא בדברים אחרים.
 <strong>ר' שמעון אומר:</strong> יש ראיה אחרת לדבר, <strong>חייב כאן</strong> שבועה <strong>וחייב בפקדון, מה להלן</strong> בפקדון <strong>אינו מדבר אלא בתביעת ממון, אף כאן אינו מדבר אלא בתביעת ממון.</strong>
 <strong>ועוד</strong> אפשר לומר, <strong>קל וחומר</strong> הוא מפקדון: <strong>מה פקדון שעשה בו נשים כאנשים, קרובים כרחוקים, פסולים ככשרים, וחייב על</strong>
## דף לד.
 <strong>כל אחת ואחת</strong> אם השביע כמה פעמים וכפרו, בין שנשבע <strong>בפני בית דין ו</strong>בין <strong>שלא בפני בית דין,</strong> ועם כל ההרחבה הזו <strong>אינו מדבר</strong> שם <strong>אלא בתביעת ממון,</strong> שבועת ה<strong>עדות שלא עשה בה נשים כאנשים,</strong> ולא עשה בה <strong>קרובים כרחוקים,</strong> ולא עשה <strong>פסולין ככשרים, ואינו חייב אלא אחת</strong> אם השביע אותם כמה פעמים <strong>בפני בית דין</strong> — <strong>אינו דין שלא יהא מדבר אלא בתביעת ממון!</strong>
 ודוחים: <strong>מה לפקדון</strong> שהוא שונה, <strong>שכן לא עשה בו</strong> דין <strong>מושבע כנשבע,</strong> שמי שהשביעוהו אחרים ולא נשבע בעצמו — פטור, <strong>ו</strong>כן לא עשה בו דין <strong>מזיד כשוגג, תאמר ב</strong>שבועת ה<strong>עדות שכן עשה בה מושבע כנשבע ומזיד כשוגג</strong> שבשניהם מביא קרבן!
 <strong>תלמוד לומר: "תחטא" "תחטא" לגזירה שוה, נאמר כאן</strong> בשבועת העדות <strong>"תחטא"</strong> (ויקרא ה, א), <strong>ונאמר להלן</strong> בפקדון <strong>"תחטא"</strong> (ויקרא ה כא), <strong>מה להלן</strong> בשבועת הפקדון <strong>אינו מדבר אלא בתביעת ממון, אף כאן אינו מדבר אלא בתביעת ממון.</strong>
 <big>א</big> עד כאן ההוכחות השונות בברייתא. ומעתה דנים בדעות השונות שהוזכרו בה. ותחילה דנים בדעת ר' אליעזר, שסיכם כי למדים מ"אואין" שבפקדון שיש עמהם שבועה ואין עמהם כהן. <strong>מתקיף לה</strong> <small>[מקשה על כך]</small> <strong>רבה בר עולא: "או" "או"</strong> האמורים בענין שבועת <strong>ביטוי יוכיחו</strong> ("או נפש כי תשבע" "להרע או להיטיב". ויקרא ה, ד) <strong>שהן "אואין" ויש עמהן שבועה ואין עמהן כהן, ומדברים שלא בתביעת ממון!</strong>
 ודוחים: <strong>מסתברא</strong> <small>[מסתבר]</small> ש<strong>מפקדון הוה ליה למילף</strong> <small>[היה לו ללמוד],</small> <strong>שכן</strong> יש דמיון במלים, <strong>"תחטא" מ"תחטא".</strong>
 ודוחים: <strong>אדרבה, מ</strong>שבועת <strong>ביטוי</strong> <strong>הוה ליה למילף</strong> <small>[היה לו ללמוד],</small> <strong>שכן חטאת מחטאת</strong> שבשתיהן מביא קרבן חטאת, ואילו בשבועת הפקדון חייב קרבן אשם.
 <strong>אלא</strong> צריך לומר בדרך אחרת, <strong>מסתברא</strong> <small>[מסתבר]</small> ש<strong>מפקדון הוה ליה למילף</strong> <small>[היה לו ללמוד],</small> <strong>שכן</strong> יש בשניהם צדדים שווים: <strong>חטא במזיד תבעיה וכפריה ועבריה</strong> <small>[תבעו וכפרו ועברו],</small> שהוא סימן לצדדים השווים: בשניהם כתוב "תחטא", ועל שניהם חייב קרבן במזיד, ושניהם באים על ידי תביעה של צד אחד וכפירה של הנשבע, ושתיהן שבועות על העבר ולא על העתיד.
  ומקשים:  <strong>אדרבה,</strong> להיפך, <strong>מ</strong>שבועת <strong>ביטוי הוה ליה למילף</strong> <small>[היה לו ללמוד],</small> <strong>שכן</strong> יש בה צדדים שווים אחרים, וסימנם: <strong>חטאת שירדה לחומש,</strong> שעל שניהם מביא קרבן חטאת (ולא אשם כבפקדון), בשניהם הקרבן עולה ויורד (ובפקדון הוא קרבן קבוע), ועל שניהם אין צריך להוסיף חומש! ומשיבים: מכל מקום <strong>הנך נפישן</strong> <small>[</small>הצדדים <small>הללו</small> ששווים בפקדון ובעדות <small>מרובים</small> יותר<small>]</small> ולכן ראוי להשוות שבועת העדות לשבועת הפקדון ולא לשבועת ביטוי.
 <big>ב</big> וממשיכים לדון בדברי הברייתא. <strong>ר' עקיבא אומר: "והיה כי יאשם לאחת מאלה"</strong> (ויקרא ה, ה) — <strong>יש מאלה שהוא חייב, ויש מאלה שהוא פטור. הא כיצד? תבעו ממון</strong> — <strong>חייב, תבעו דבר אחר</strong> — <strong>פטור.</strong>
 ושואלים: כיון שאין ראיה מגוף הכתוב, <strong>איפוך אנא</strong> <small>[אהפוך אני],</small> ואומר שחייב רק על תביעה שאינה ממון!
  ומשיבים:  <strong>ר' עקיבא</strong> על ה<strong>"אואין"</strong> של <strong>ר' אליעזר סמיך</strong> <small>[</small>הוא <small>סומך],</small> ולומד שבועת העדים משבועת הפקדון, אלא שהוא עושה השוואה שונה קצת.
  ושואלים:  <strong>מאי בינייהו</strong> <small>[מה</small> ההבדל <small>ביניהם]</small> להלכה <strong>בין ר' אליעזר ובין ר' עקיבא?</strong> כיון שהם סומכים על אותה ראיה!
  ומשיבים:  <strong>איכא בינייהו</strong> <small>[יש</small> הבדל <small>ביניהם]</small> לגבי <strong>משביע עדי קרקע,</strong> ש<strong>ל</strong>דעת <strong>ר' אליעזר חייבין, לר' עקיבא פטורין,</strong> משום המיעוט על "מאלה".
  ושואלים:  <strong>ול</strong>דעת <strong>ר' יוחנן</strong> ש<strong>אמר התם</strong> <small>[שם]</small> שעולה מדבריו לגבי שבועת הפקדון: <strong>משביע עדי קרקע אפילו ל</strong>דעת <strong>ר' אליעזר פטורין,</strong> אם כן <strong>הכא מאי איכא</strong> <small>[כאן מה יש]</small> הבדל <strong>בין ר' אליעזר לר' עקיבא?</strong>
 ומשיבים: <strong>איכא בינייהו</strong> <small>[יש ביניהם</small> הבדל<small>]</small> בהלכה בענין <strong>עדי קנס,</strong> שלר' אליעזר חייבים, ולר' עקיבא, בגלל המיעוט, פטורים.
 <big>ג</big> ועוד באותה ברייתא, <strong>ר' יוסי הגלילי אומר: "והוא עד או ראה או ידע"</strong> — <strong>בעדות המתקיימת בראיה בלא ידיעה ובידיעה בלא ראיה הכתוב מדבר,</strong> והיא עדות ממון, לפי שבעדות אחרת יש צורך שיהא בה גם ראיה וגם ידיעה.
 <strong>אמר ליה</strong> <small>[לו]</small> <strong>רב פפא לאביי: לימא</strong> <small>[האם לומר]</small> ש<strong>ר' יוסי הגלילי לית ליה</strong> <small>[אינו סבור]</small> כשיטת <strong>ר' אחא? דתניא</strong> <small>[ששנויה</small> ברייתא<small>],</small> <strong>ר' אחא אומר: גמל האוחר</strong> מיוחם ומשתולל <strong>בין הגמלים ונמצא גמל הרוג בצידו</strong> — <strong>בידוע שזה הרגו,</strong> ואין צורך לראות שכך היה כדי לחייב את בעליו. <strong>דאי אית ליה</strong> <small>[שאם יש לו,</small> הוא מקבל<small>]</small> את שיטת <strong>ר' אחא</strong> שהולכים אחרי ידיעה מסוג זה, המבוססת על אומדנא, אם כן <strong>בדיני נפשות נמי משכחת לה</strong> <small>[גם כן מוצא אתה אותה],</small> כמו המקרה שדן בו <strong>ר' שמעון בן שטח.</strong>
 <strong>דתניא</strong> <small>[ששנויה</small> ברייתא<small>],</small> <strong>אמר ר' שמעון בן שטח</strong> בלשון שבועה: <strong>אראה בנחמה</strong> (של גאולת ישראל השלימה) <strong>אם לא ראיתי אחד שרץ אחר חבירו לחורבה, ורצתי אחריו ומצאתי סייף</strong> (חרב) <strong>בידו</strong> של הרודף <strong>ודם מטפטף</strong> מן הסייף, <strong>ו</strong>ה<strong>הרוג</strong> מונח שם <strong>מפרפר, אמרתי לו: רשע, מי הרגו לזה, או אני או אתה?</strong>
 שהרי רק שנינו מצויים כאן, <strong>אבל מה אעשה שאין דמך מסור בידי, שהרי אמרה תורה: "על פי שנים עדים או שלשה עדים יומת המת"</strong> (דברים יז, ו) ואין כאן שני עדים, <strong>אלא המקום</strong> (הקב"ה) <strong>יפרע ממך. אמרו: לא זזו משם עד שנשכו נחש ומת!</strong> ובמקרה כזה, לדעת ר' אחא יש לסמוך על האומדנא שזה הרגו, להחשיבה כידיעה וודאית, למרות שלא ראה. ולכאורה ר' יוסי הגלילי אינו סבור כן, שהרי הוא אומר שידיעה בלא ראיה אינה אלא בממונות.
  ומשיבים:  <strong>אפילו תימא אית ליה</strong> <small>[תאמר</small> ש<small>יש לו,</small> שהוא מקבל<small>]</small> את דברי <strong>ר' אחא,</strong> שהולכים בדיני נפשות אחר אומדנא בלא ראיה, עדיין יש להבחין בין דיני ממונות לדיני נפשות, כי <strong>בשלמא</strong> <small>[נניח]</small> <strong>ידיעה בלא ראיה משכחת לה</strong> <small>[מוצא אתה אותה]</small> גם בדיני נפשות, באומדנא, <strong>אלא ראיה בלא ידיעה היכי משכחת לה</strong> <small>[כיצד מוצא אתה אותה]?</small> <strong>מי לא בעי מידע</strong> <small>[האם אין</small> הוא <small>צריך לדעת]</small> <strong>אם גוי הרג או ישראל הרג, אם אדם טרפה</strong> (שקרוב למוות) <strong>הרג או שלם הרג?</strong> ולפיכך יש הבדל בין דיני ממונות לשאר דינים.
 ועוד מעירים: <strong>שמע מינה</strong> <small>[למד מכאן]</small> מברייתא זו ש<strong>קסבר</strong> <small>[סבור]</small> <strong>ר' יוסי הגלילי: משביע עדי קנס</strong> — <strong>פטור</strong> העד משבועת העדות, <strong>דאי סלקא דעתך</strong> <small>[שאם עולה על דעתך]</small> שהוא <strong>חייב, נהי</strong> <small>[אם אמנם]</small> צד של <strong>ידיעה בלא ראיה אשכחן לה</strong> <small>[מוצאים אנו אותה]</small> בקנסות, שפעמים אינו רואה את מעשה העבירה אבל יודע שכן היה הדבר, כגון במקרה של אונס. אולם <strong>ראיה בלא ידיעה</strong> אינך מוצא בקנסות, כי <strong>מי לא בעי מידע</strong> <small>[האם</small> אין העד <small>צריך לדעת]</small> אם <strong>גויה בעל</strong> או <strong>בת ישראל בעל, בתולה בעל</strong> או <strong>בעולה בעל?</strong>
 <big>ד</big> בקשר לענין זה של ראיה בלי ידיעה בממונות, מספרים: <strong>יתיב</strong> <small>[יושב</small> היה<small>]</small> <strong>רב המנונא קמיה</strong> <small>[לפני]</small> <strong>רב יהודה, ויתיב</strong> <small>[ויושב</small> היה<small>]</small> <strong>רב יהודה וקא מיבעיא ליה</strong> <small>[והיה מסתפק</small> בשאלה <small>זו]:</small> אם תובע אדם פלוני ואומר לו: <strong>"מנה מניתיך</strong> (נתתי ומניתי לך) <strong>בפני פלוני ופלוני",</strong>
## דף לד:
 <strong>ועדים</strong> היו <strong>רואין אותו מבחוץ</strong> כשמנה לו, <strong>מאי</strong> <small>[מה]</small> הדין? האם אפשר לקבל את עדותם בזה?
 <strong>אמר ליה</strong> <small>[לו]</small> <strong>רב המנונא</strong> לרב יהודה: <strong>והלה,</strong> הנתבע, <strong>מה</strong> הוא <strong>טוען</strong> בענין זה? <strong>אי אמר</strong> <small>[אם הוא אומר]:</small> <strong>"לא היו דברים מעולם"</strong> — אם כן <strong>הוחזק כפרן,</strong> שהרי העדים מעידים שכן היה מעשה! <strong>אי אמר</strong> <small>[אם הוא אומר]:</small> <strong>"אין,</strong> <strong>שקלי ודידי שקלי"</strong> <small>["כן, לקחתי</small> את הכסף ממנו <small>ו</small>אולם את <small>שלי לקחתי"],</small> <strong>כי אתו</strong> <small>[כאשר יבואו]</small> <strong>עדים מאי הוי</strong> <small>[מה יהיה]?</small> הרי אין העדים יודעים מפני מה נטל ממנו כסף זה! <strong>אמר ליה</strong> <small>[לו]</small> רב יהודה: <strong>המנונא את</strong> <small>[אתה]?</small> <strong>עול תא</strong> <small>[בוא והיכנס],</small> שדברים של טעם אמרת.
 ובענין דומה מסופר, <strong>ההוא דאמר ליה לחבריה</strong> <small>[אדם אחד שאמר לו לחבירו]:</small> <strong>מנה מניתי לך</strong> כהלוואה <strong>בצד עמוד זה, אמר ליה</strong> <small>[לו]</small> החבר: <strong>לא עברתי בצד עמוד זה, אתו תרי סהדי אסהידו ביה</strong> <small>[באו שני עדים העידו בו]</small> ש<strong>השתין מים בצד עמוד זה. אמר ריש לקיש: הוחזק כפרן,</strong> שהרי הוכח שעבר בצד עמוד זה.
 <strong>מתקיף לה</strong> <small>[מקשה על כך]</small> <strong>רב נחמן: האי דינא פרסאה</strong> <small>[זה דין פרסי]</small> <strong>הוא,</strong> ולא דין שקול כדיני ישראל! <strong>מי קאמר</strong> <small>[האם אמר]</small> ש<strong>מעולם</strong> לא עבר בצד העמוד? <strong>בעסק זה קאמר ליה</strong> <small>[בענין זה אמר לו],</small> ואין דברי העדים שייכים לכאן.
 <strong>איכא דאמרי</strong> <small>[יש שאומרים]</small> מעין זה בלשון אחרת, <strong>ההוא דאמר ליה לחבריה</strong> <small>[אחד שאמר לו לחבירו]:</small> <strong>מנה מניתי לך בצד עמוד זה, אמר ליה</strong> <small>[לו]:</small> <strong>לא עברתי בצד עמוד זה מעולם, נפקו ביה סהדי</strong> <small>[יצאו בו עדים]</small> שהעידו בו ש<strong>השתין מים בצד עמוד זה. אמר רב נחמן: הוחזק כפרן</strong> שהרי הוכחשו דבריו.
 <strong>אמר ליה</strong> <small>[לו]</small> <strong>רבא לרב נחמן:</strong> מכאן אין ראיה שהוא כפרן, כי <strong>כל מילתא דלא רמיא עליה דאיניש</strong> <small>[כל דבר שאינו מוטל על האדם</small> לזכור<small>]</small> <strong>עביד לה, ולאו אדעתיה</strong> <small>[עושה אותו, ואין זה בדעתו</small> ובזכרונו<small>],</small> וכאשר הכחיש שהיה בצד העמוד — היה זה משום שלא היה צריך לזכור דבר זה.
 <big>א</big> ושוב לביאורה של הברייתא, בשאלה מנין שדין שבועת העדות הוא דווקא בדבר שבממון, ששנינו שם ש<strong>ר' שמעון אומר: חייב כאן וחייב ב</strong>שבועת <strong>פקדון,</strong> מה להלן אינו מדבר אלא בתביעת ממון אף כאן אינו מדבר אלא בתביעת ממון.
 <strong>מחכו עלה במערבא</strong> <small>[היו צוחקים על כך בארץ ישראל]</small> על ההוכחה הזו. ושואלים: <strong>מאי חוכא</strong> <small>[מה הצחוק</small> שבדבר<small>]?</small>
 ומסבירים: <strong>דקתני</strong> <small>[ששנה]</small> בהמשך הדברים: <strong>מה לפקדון שכן לא עשה בו מושבע כנשבע מזיד כשוגג;</strong> וזה הקושי:
 <strong>מכדי</strong> <small>[הרי]</small> <strong>מושבע מפי עצמו בעדות ל</strong>דעת <strong>ר' שמעון מנא ליה</strong> <small>[מנין לו]?</small> <strong>דגמר</strong> <small>[ש</small>הוא <small>לומד]</small> דין זה בגזירה שווה <strong>מפקדון,</strong> והרי <strong>פקדון נמי</strong> <small>[גם כן]</small> נאמר כי <strong>מושבע מפי אחרים נגמר</strong> <small>[נלמד]</small> באותה דרך <strong>מעדות,</strong> ונאמר שאף בפקדון חייב כשמושבע מפי אחרים!
  ודוחים:  <strong>ומאי חוכא</strong> <small>[ומה הצחוק</small> שבדבר<small>]?</small> <strong>דלמא</strong> <small>[שמא]</small> <strong>ר' שמעון</strong> הלכה זו לא מגזירה שווה לדין פקדון למד, אלא <strong>בקל וחומר מייתי לה</strong> <small>[מוציא אותה],</small> מדין שבועת העדות בעצמה, וכך הוא לומד: כיצד יודעים שבעדות מושבע מפי עצמו חייב? אם מושבע <strong>מפי אחרים חייב, מפי עצמו לא כל שכן!</strong>
 ומשיבים: <strong>אלא חוכא</strong> <small>[הצחוק]</small> הוא על <strong>מזיד כשוגג, דקתני</strong> <small>[ששנה]:</small> <strong>מה לפקדון שכן לא עשה בו מושבע כנשבע מזיד כשוגג;</strong> וכן הקושיה:
 <strong>מכדי</strong> <small>[הרי]</small> <strong>מזיד גבי</strong> <small>[אצל]</small> <strong>עדות מנא ליה</strong> <small>[מנין לו]</small> שהוא חייב? משום ש<strong>לא כתיב ביה</strong> <small>[נאמר בו]</small> <strong>"ונעלם",</strong> והרי <strong>הכא נמי</strong> <small>[כאן,</small> בפקדון <small>גם כן]</small> <strong>לא כתיב ביה</strong> <small>[נאמר בו]</small> <strong>"ונעלם",</strong> ולפיכך גם בפקדון יהא חייב על המזיד כשוגג!
 <strong>אמר להו</strong> <small>[להם]</small> <strong>רב הונא</strong> לחכמים: <strong>ומאי חוכא</strong> <small>[ומה הצחוק</small> שבזה<small>]?</small> <strong>דלמא</strong> <small>[שמא]</small> הלכה זו ש<strong>מזיד דלאו</strong> <small>[שאינו]</small> <strong>כשוגג בפקדון</strong> — <strong>מ</strong>דין <strong>מעילה ר' שמעון גמר לה</strong> <small>[לומד אותה],</small> שמשווה דין שבועת הפקדון לדין מעילה בקדשים, שכשם שבמעילה חייב רק בשוגג — הוא הדין בפקדון!
   ומשיבים: <strong>והיינו חוכא</strong> <small>[וזהו הצחוק],</small> <strong>אדגמר לה</strong> <small>[עד ש</small>הוא <small>לומד את</small> הדבר<small>]</small> <strong>ממעילה</strong> לומר שאינה במזיד <strong>נגמר לה</strong> <small>[שילמד אותה]</small> <strong>מעדות,</strong> ויחייב גם על המזיד!
 ודוחים: <strong>מסתברא</strong> <small>[מסתבר]</small> כי <strong>ממעילה הוה ליה למילף</strong> <small>[היה לו ללמוד],</small> <strong>שכן מעילה ממעילה,</strong> שהביטוי "מעל" מופיע גם במעילה ("כי תמעול מעל". ויקרא ה, טו) וגם בשבועת הפקדון כתוב "כי תמעול מעל" (ויקרא ה, כא).
  ומקשים:  <strong>אדרבה</strong> <small>[גדולה מזו,</small> להיפך<small>],</small> <strong>מעדות הוה ליה למילף</strong> <small>[היה לו ללמוד],</small> <strong>שכן "תחטא" מ"תחטא"</strong> שמלה זו מצויה בשניהם!
  ודוחים:  <strong>מסתברא</strong> <small>[מסתבר]</small> כי <strong>ממעילה הוה ליה למילף</strong> <small>[היה לו ללמוד],</small> <strong>שכן</strong> יש בפקדון הרבה צדדים דומים למעילה: ששניהם קרויים <strong>מעילה</strong> ששניהם נוהגים <strong>בכל</strong> אדם, ולא רק בראויים לכך כמו בעדות. בשניהם <strong>נהנה</strong> מדבר שאינו שלו (במעילה — מקדשים, ובפקדון — מרכוש של אחר). בשניהם יש כפרה בקרבן <strong>קבוע</strong> (ובשבועת עדות בעולה ויורד). בשניהם יש חיוב <strong>חומש</strong> בנוסף על תשלום הקרן, <strong>ואשם</strong> ששניהם מתכפרים בקרבן אשם.
  ודוחים:  <strong>אדרבה</strong> <small>[גדולה מזו,</small> להיפך<small>],</small> <strong>מעדות הוה ליה למילף</strong> <small>[היה לו ללמוד],</small> <strong>שכן חטא</strong> ("תחטא" "תחטא"). בשניהם מדובר בממון של <strong>הדיוט</strong> ולא קדשים. וכן מדובר <strong>בשבועה.</strong> בשניהם מתחייב במקרה ש<strong>תבעיה וכפריה</strong> <small>[שתבעו וכפר לו],</small> שאין עבירות אלה באות אלא לאחר תביעה וכפירה, <strong>ו"אואין"</strong> בשניהם מצויה המלה "או" כמה פעמים! ומשיבים: מכל מקום <strong>הנך נפישין</strong> <small>[אלה</small> הצדדים השווים למעילה <small>מרובים יותר].</small>
 ושואלים: אם כן, שיישבנו דברי ר' שמעון, <strong>אלא מאי חוכא</strong> <small>[מהו הצחוק]</small> שצחקו בארץ ישראל?
 <strong>כי אתא</strong> <small>[כאשר בא]</small> <strong>רב פפא ורב הונא בריה</strong> <small>[בנו]</small> של <strong>רב יהושע מבי רב</strong> <small>[מבית רבם]</small> <strong>אמרי</strong> <small>[אמרו]</small> כך: <strong>היינו חוכא</strong> <small>[זהו הצחוק],</small> <strong>מכדי</strong> <small>[הרי]</small> <strong>ר' שמעון</strong> ב<strong>גזירה שוה גמיר</strong> <small>[</small>הוא <small>לומד]</small> בסוף (מן המלים "תחטא" "תחטא"), ואם כן <strong>למה ליה דפריך</strong> <small>[לו להקשות]:</small> <strong>מה לפקדון שכן לא עשה בו מושבע כנשבע מזיד כשוגג?</strong> היה לו ללמוד דין פקדון מעדות, ולהשוותם בדברים אלה!
 ודוחים: <strong>ומאי חוכא</strong> <small>[ומה הצחוק]?</small> <strong>דלמא כי פריך</strong> <small>[שמא כאשר</small> הוא <small>מקשה]</small> וסבור שיש הבדל באלה — הרי זה <strong>מקמי דתיקום ליה</strong> <small>[לפני שעמדה</small> והוחזקה <small>בידו]</small> ה<strong>גזירה שוה,</strong> שקודם הישווה את הדינים בדרך של בנין אב, אבל <strong>בתר דקמא ליה</strong> <small>[אחרי שעמדה לו]</small> ה<strong>גזירה שוה</strong> שבה יש השוואה גמורה של הדברים, <strong>לא פריך</strong> <small>[מקשה]</small> קושיה הזו, וסבור באמת שבפקדון חייב על המזיד כשוגג!
 ושואלים: <strong>ולא?</strong> האם אין ר' שמעון סבור עוד כך, והוא חוזר בו מקושיה זו? <strong>והאמר להו</strong> <small>[והרי אמר להם]</small> <strong>רבא בר איתי לרבנן</strong> <small>[לחכמים]:</small> <strong>מאן</strong> <small>[מיהו]</small> ה<strong>תנא</strong> הסבור ש<strong>שבועת הפקדון לא ניתן זדונה לכפרה</strong> כלל? שיטת <strong>ר' שמעון היא!</strong> משמע שהוא עומד בדעתו שבפקדון אין הזדון כשגגה!
  ומציעים:  <strong>דלמא</strong> <small>[שמא]</small> כאשר ר' שמעון מקשה, דווקא מ<strong>מזיד כשוגג פריך</strong> <small>[</small>הוא <small>מקשה],</small> והלכה זו עומדת בעינה גם לאחר שלמד גזירה שווה, משום <strong>דגמר לה</strong> <small>[ש</small>הוא <small>לומד אותה]</small> <strong>ממעילה,</strong> שכשם שבמעילה מביא קרבן רק על השגגה — כן הוא גם כן לענין הפקדון. והטעם שלמד הלכה זו ממעילה ולא מעדות, הוא כפי שאמרנו <strong>דהנך נפישין</strong> <small>[שאלה</small> הצדדים השווים למעילה <small>מרובים יותר]</small> מאשר בהשוואה לעדות, <strong>אבל</strong> לגבי <strong>מושבע כנשבע לא פריך</strong> <small>[אינו מקשה]</small> עוד, אלא הוא סבור שבגלל הגזירה השווה הרי גם בפקדון כמו בעדות עשו מושבע כנשבע.
 ושואלים: <strong>ו</strong>אם כן, שלר' שמעון בפקדון אין המזיד מביא קרבן כשוגג, <strong>תהדר</strong> <small>[תחזור]</small> ה<strong>עדות ותגמר לה</strong> <small>[ותילמד]</small> <strong>מפקדון</strong> ונאמר <strong>מזיד דלאו</strong> <small>[שאינו]</small> <strong>כשוגג: מה פקדון, שוגג</strong> — <strong>אין</strong> <small>[כן],</small> <strong>מזיד</strong> — <strong>לא, אף עדות, שוגג</strong> — <strong>אין</strong> <small>[כן],</small> <strong>מזיד</strong> — <strong>לא, כי היכי דיליף</strong> <small>[כמו ש</small>הוא <small>לומד]</small> <strong>פקדון ממעילה!</strong>
## דף לה.
 ומשיבים: <strong>להכי כתבה רחמנא</strong> <small>[משום כך כתבה אותה התורה]</small> <strong>לעדות גבי</strong> <small>[אצל]</small> <strong>שבועת ביטוי וגבי</strong> <small>[ואצל]</small> <strong>טומאת מקדש וקדשיו,</strong> ש<strong>בכולן נאמר בהן "ונעלם" וכאן</strong> בעדות <strong>לא נאמר בהן "ונעלם"</strong> — הרי זה להדגיש <strong>לחייב על המזיד כשוגג.</strong>
 <big>א משנה</big> אמר להם: <strong>"משביע אני עליכם אם לא תבואו ותעידוני שאמר איש פלוני ליתן לי מאתים זוז ולא נתן"</strong> ונשבעו לשקר שאינם יודעים לו עדות — <strong>הרי אלו פטורים</strong> מדין שבועת העדות, <strong>שאין חייבין אלא על תביעת ממון</strong> כמו <strong>פקדון,</strong> וכאן אין בו תביעת ממון.
 <strong>"משביע אני עליכם כשתדעו לי עדות שתבואו ותעידוני"</strong> — <strong>הרי אלו פטורים</strong> גם אם לא העידו, <strong>מפני שקדמה שבועה ל</strong>ידיעת ה<strong>עדות.</strong>
 אם <strong>עמד בבית הכנסת ואמר</strong> לכלל הקהל: <strong>"משביע אני עליכם שאם אתם יודעין לי עדות שתבואו ותעידוני"</strong> — <strong>הרי אלו פטורין, עד שיהא מתכוין להם</strong> לאנשים מסויימים.
  וכן <strong>אמר לשנים: "משביע אני עליכם איש פלוני ופלוני שאם אתם יודעין לי עדות שתבואו ותעידוני",</strong> והם אמרו לו: <strong>"שבועה שאין אנו יודעין לך עדות", והם</strong> היו <strong>יודעין לו עדות,</strong> אבל לא עדות ישירה, אלא <strong>עד מפי עד,</strong> וזו אינה נקראת עדות, <strong>או שהיה אחד מהן קרוב או פסול</strong> — <strong>הרי אלו פטורין,</strong> לפי שאינם ראויים להעיד.
 <strong>שלח</strong> להם <strong>ביד עבדו, או שאמר להן הנתבע: "משביע אני עליכם שאם אתם יודעין לו</strong> לתובע <strong>עדות שתבואו ותעידוהו"</strong> — <strong>הרי אלו פטורין,</strong> ואין חייבים משום שבועת העדות <strong>עד שישמעו מפי התובע.</strong>
 <big>ב גמרא</big> ומביאים ראיות מן הכתובים לדינים האמורים במשנה. <strong>תנו רבנן</strong> <small>[שנו חכמים]</small> בברייתא: <strong>"משביעני עליכם אם לא תבואו ותעידוני שאמר איש פלוני ליתן לי מאתים זוז ולא נתן", יכול יהו חייבין? תלמוד לומר: "תחטא" "תחטא" לגזירה שוה,</strong>
 <strong>נאמר כאן</strong> בשבועת העדות <strong>"תחטא"</strong> (ויקרא ה, א), <strong>ונאמר להלן</strong> בשבועת הפקדון <strong>"תחטא"</strong> (ויקרא ה כא), <strong>מה להלן</strong> בפקדון מדובר <strong>בתביעת ממון</strong> (כמבואר שם: בפקדון, בתשומת יד, בגזל, בעושק) <strong>ויש לו</strong> לתובע זכות בממון זה, <strong>אף כאן</strong> בעדות מדובר <strong>בתביעת ממון ויש לו,</strong> וכאן אין לו זכות בממון זה.
 שנינו במשנה <strong>"משביע אני עליכם כשתדעו לי עדות</strong> שתבואו ותעידוני".
 <strong>תנו רבנן</strong> <small>[שנו חכמים]:</small> <strong>"משביע אני עליכם כשתדעו לי עדות שתבואו ותעידוני", יכול יהו חייבין? תלמוד לומר: "ושמעה קול אלה והוא עד או ראה או ידע"</strong> (ויקרא ה, א), לומר שמדובר ב<strong>מי שקדמה עדות לשבועה</strong> שהמושבע הוא באותו זמן כבר עד, וכבר ראה או ידע, <strong>ולא שקדמה שבועה לעדות.</strong>
 ועל מה ששנינו: <strong>"עמד בבית הכנסת ואמר "משביעני עליכם</strong> שאם אתם יודעים לי עדות שתבואו ותעידוני — הרי אלו פטורים". <strong>אמר שמואל: אפילו</strong> היו <strong>עדיו</strong> <strong>ביניהן</strong> בתוך הקהל.
  ושואלים:  <strong>פשיטא</strong> <small>[פשוט]</small> הוא, שאם לא כן אין בכך כל חידוש! ומשיבים: <strong>לא צריכא</strong> <small>[נצרכה]</small> אלא במקרה <strong>דקאי עילויהו</strong> <small>[</small>כשהוא <small>עומד עליהם]</small> בסמוך להם, <strong>מהו דתימא</strong> <small>[שתאמר]:</small> <strong>כמאן דאמר להו דמי</strong> <small>[כמי שאומר להם</small> במפורש <small>נחשב],</small> <strong>קא משמע לן</strong> <small>[משמיע לנו]</small> שכל זמן שלא פירש למי כוונתו אין זו השבעה מחייבת לענין שבועת העדות.
  ומביאים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>ראה סיעה</strong> (חבורה) <strong>של בני אדם עומדין ועדיו</strong> היו <strong>ביניהן, ואמר להן</strong> לאנשי כל הסיעה: <strong>"משביעני עליכם אם אתם יודעין לי עדות שתבואו ותעידוני", יכול יהו חייבין? תלמוד לומר: "והוא עד"</strong> (ויקרא ה,א), <strong>והרי</strong> כאן <strong>לא ייחד עדיו. יכול אפילו אמר "כל העומדין כאן</strong> יבואו להעיד"? כי <strong>תלמוד לומר: "והוא עד", והרי ייחד עדיו</strong> אף על פי שדיבר לאנשים הרבה, ובמקרה זה חייב.
 ועוד שנינו במשנה: <strong>אמר לשנים "משביע אני עליכם",</strong> והם יודעים לו עדות מפי עד, או שהיה אחד מהם קרוב או פסול — פטורים. ומביאים, <strong>תנו רבנן</strong> <small>[שנו חכמים]:</small> <strong>אמר לשנים: "משביע אני עליכם פלוני ופלוני אם אתם יודעין לי עדות שתבואו ותעידוני", והן יודעין לו עדות עד מפי עד, או שהיה אחד מהן קרוב או פסול, יכול יהו חייבין? תלמוד לומר: "אם לוא יגיד ונשא עונו"</strong> (ויקרא ה,א), <strong>בראוין להגדה הכתוב מדבר,</strong> ולא בשאינם ראויים להעיד.
 שנינו במשנה: <strong>שלח ביד עבדו וכו'. תנו רבנן</strong> <small>[שנו חכמים]:</small> <strong>שלח ביד עבדו, או שאמר להן הנתבע: "משביעני עליכם שאם אתם יודעין לו עדות שתבואו ותעידוהו", יכול יהו חייבין</strong> משום שבועת העדות אם לא יעידו? <strong>תלמוד לומר: "אם לא יגיד ונשא עונו".</strong>
 ושואלים: <strong>מאי תלמודא</strong> <small>[מה הלימוד</small> בזה<small>]?</small> מה ההוכחה מן הכתוב? <strong>אמר ר' אלעזר: "אם לוא יגיד"</strong> בוא"ו <strong>כתיב</strong> <small>[נאמר],</small> ואנו קוראים צורה זו כאילו היתה שתי מלים "לו לא", כלומר: <strong>אם לו</strong> (לתובע) <strong>לא יגיד</strong> — <strong>ונשא עונו, ואם לאחר לא יגיד</strong> — הרי הוא <strong>פטור.</strong>
 <big>ג משנה</big> ודנים בלשונה של שבועת העדות. אמר לעדים: <strong>"משביעני (אני) עליכם</strong> אם לא תבואו ותעידוני", או אפילו אמר <strong>"מצוה אני עליכם",</strong> או <strong>"אוסרכם אני",</strong> אף שאמר שלא בלשון השבעה גמורה — <strong>הרי אלו חייבין.</strong>
 השביעם <strong>"בשמים ובארץ"</strong> — <strong>הרי אלו פטורין,</strong> שאין זו השבעה בשם ה'. השביעם <strong>ב"אלף דלת"</strong> (קיצור של שם אדנות), או <strong>ב"יוד הי"</strong> (קיצור של שם הוי-ה), או <strong>ב"שדי", ב"צבאות", ב"חנון" ו"רחום", ב"ארך אפים", ב"רב חסד", ובכל</strong> שאר <strong>הכנויין</strong> שמכנים בהם את ה', אף על פי שלא הזכיר אותו בשם מפורש — <strong>הרי אלו חייבין.</strong>
 וכן <strong>המקלל</strong> את השם <strong>בכולן,</strong> בכל אחד משמות אלו או בכינויים — הרי זה <strong>חייב, דברי ר' מאיר, וחכמים פוטרין,</strong> שהם סבורים שחייב רק אם מזכיר את השם המפורש.
 <strong>המקלל אביו ואמו בכולן</strong> — <strong>חייב, דברי ר' מאיר, וחכמים פוטרין</strong> שלדעתם אין חייב אלא המקלל בשם המפורש.
 <strong>המקלל עצמו וחבירו בכולן</strong> — <strong>עובר בלא תעשה.</strong> אם הוא אומר <strong>"יככה ה' אלהים"</strong> (ראה דברים כח, כב), <strong>וכן</strong> האומר <strong>"יככה אלהים</strong> אם לא תבוא להעיד" — <strong>זו היא אלה הכתובה בתורה,</strong> ובוודאי חייב עליה אם לא העיד.
  אם אמר לאדם: <strong>"אל יכך", ו"יברכך", ו"ייטיב לך"</strong> אם תבוא להעיד — <strong>ר' מאיר מחייב</strong> משום שמכלל הדברים מובן שאם לא תעשה כן — יככה, ולא יברכך, <strong>וחכמים פוטרין</strong> משום שלא נאמרה הקללה במפורש.
 <big>ד גמרא</big> שנינו במשנה: <strong>"משביעני עליכם",</strong> "מצוה אני עליכם", "אוסרכם אני" — הרי אלו חייבים. ושואלים: <strong>מאי קאמר</strong> <small>[מה אמר]?</small> הרי רק אמר שהוא משביע, אבל לא אמר במה הוא משביע! <strong>אמר רב יהודה, הכי קאמר</strong> <small>[כך הוא אומר],</small> לכך הכוונה: <strong>"משביע אני עליכם בשבועה האמורה בתורה", "מצוה אני עליכם בצוואה האמורה בתורה", "אוסרכם אני באיסור האמור בתורה",</strong> ובתורה נזכר בכל אלה שם ה'.
 <strong>אמר ליה</strong> <small>[לו]</small> <strong>אביי, אלא הא דתני</strong> <small>[זו ששנה]</small> <strong>ר' חייא</strong> שאם אמר להם <strong>"כובלכם אני"</strong> — <strong>הרי אלו חייבין,</strong> וכי <strong>כובל באורייתא</strong> <small>[בתורה]</small> <strong>מי כתיב</strong> <small>[האם</small> הוא <small>כתוב]?</small> ואם כן, הוא לא מסתמך על הכתוב בתורה!
 <strong>אלא אמר אביי, הכי קאמר</strong> <small>[כך</small> הוא <small>אומר]:</small> אם אמר <strong>"משביע אני עליכם בשבועה", "מצוה אני עליכם בשבועה", "אוסרכם אני בשבועה", "כובלכם אני בשבועה"</strong> — הרי אלו חייבים כל זמן שמזכיר שבועה.
 <big>ה</big> שנינו במשנה שאם השביעם <strong>ב"אלף דלת", ב"יוד הי", ב"שדי", ב"צבאות", ב"חנון" ו"רחום", ב"ארך אפים", ב"רב חסד"</strong> —  הרי אלו חייבים.
  ומתקשים:  <strong>למימרא</strong> <small>[האם לומר],</small> ש<strong>"חנון" ו"רחום" שמות</strong> קדושים <strong>נינהו</strong> <small>[הם]?</small> <strong>ורמינהי</strong> <small>[ומשליכים</small> ומקשים על כך<small>]</small> ממה ששנינו בברייתא: <strong>יש שמות</strong> של הקדוש ברוך הוא <strong>שנמחקין</strong> שמותר למוחקם, <strong>ויש שמות שאין נמחקין,</strong> מפני שיש בהם קדושה עצמית ואסור למחוק את השם. <strong>אלו הן שמות שאין נמחקין: כגון "אל", "אלהיך", "אלהים", "אלהיכם", "אהיה אשר אהיה", "אלף דלת", ו"יוד הי", "שדי", "צבאות"</strong> — <strong>הרי אלו אין נמחקין;</strong>
 <strong>אבל</strong> תארים שמתייחסים לקדוש ברוך הוא, כגון: <strong>"הגדול", "הגבור", "הנורא", "האדיר", ו"החזק", ו"האמיץ", "העזוז", "חנון" ו"רחום", "ארך אפים", ו"רב חסד"</strong> — <strong>הרי אלו נמחקין.</strong> ואם כן, אין "רחום" ו"חנון" נחשבים שמות ממש, וכיצד תוכל שבועה או קללה לחול ביחס לאלה!
 <strong>אמר אביי: מתניתין</strong> <small>[משנתנו]</small> יש להבינה כאילו <strong>במי שהוא חנון,</strong>
## דף לה:
 <strong>במי שהוא רחום קאמר</strong> <small>[הוא אומר],</small> שאף ש"חנון" ו"רחום" אינם שמות, מובן שהכוונה היא לשבועה בשם.
 <strong>אמר ליה</strong> <small>[לו]</small> <strong>רבא: אי הכי</strong> <small>[אם כך],</small> בדין הקודם במשנה, כשמשביע אותם <strong>"בשמים ובארץ" נמי</strong> <small>[גם כן]</small> נפרש ש<strong>במי שהשמים והארץ שלו קאמר</strong> <small>[הוא אומר],</small> ומדוע שנינו שפטורים?
  ודוחים:  <strong>הכי השתא</strong> <small>[כך אתה משווה]?!</small> <strong>התם</strong> <small>[שם],</small> <strong>כיון דליכא מידי אחרינא דאיקרי</strong> <small>[שאין דבר אחר שנקרא]</small> <strong>רחום וחנון, ודאי</strong> <strong>במי שהוא חנון, ודאי במי שהוא רחום קאמר</strong> <small>[הוא אומר].</small> <strong>הכא</strong> <small>[כאן],</small> <strong>כיון דאיכא</strong> <small>[שיש]</small> <strong>שמים וארץ,</strong> שמא כשאומר "משביעכם אני בשמים ובארץ", <strong>בשמים ובארץ</strong> ממש <strong>קאמר</strong> <small>[הוא אומר]</small> ולא בבורא שמים וארץ.
 <big>א</big> מתוך שהוזכרו שמות נמחקים ושאינם נמחקים דנים בפרטי הדברים. <strong>תנו רבנן</strong> <small>[שנו חכמים]:</small> <strong>כתב אלף למד מ</strong>שם <strong>"אלהים", "יה" מ</strong>תוך <strong>יי</strong> (שם הויה) — <strong>הרי זה אינו נמחק,</strong> אבל אם כתב <strong>שין דלת מ"שדי", אלף דלת מ"אדני", צדי בית מ"צבאות"</strong> — <strong>הרי זה נמחק.</strong>
 <strong>ר' יוסי אומר: "צבאות" כולו נמחק, שלא נקרא צבאות אלא על שם ישראל,</strong> ואין זה שם לעצמו, <strong>שנאמר: "והוצאתי את צבאתי את עמי בני ישראל מארץ מצרים"</strong> (שמות ז, ד). <strong>אמר שמואל: אין הלכה כר' יוסי.</strong>
 <strong>תנו רבנן</strong> <small>[שנו חכמים]:</small> <strong>כל הטפל לשם</strong> כלומר, כל אות שימוש הקשורה לאחד מן השמות שאינם נמחקים, <strong>בין מלפניו ובין מלאחריו</strong> — <strong>הרי זה נמחק. לפניו כיצד?</strong> אם כתב <strong>"ליי' "</strong>— <strong>ל' נמחק, "ביי' "</strong>— <strong>ב' נמחק, "ויי' "</strong>— <strong>ו' נמחק, "מיי' "</strong>— <strong>מ' נמחק, "שיי' "</strong>— <strong>ש' נמחק, "היי' "</strong>— <strong>ה' נמחק, "כיי' "</strong>— <strong>כ' נמחק.</strong>
 <strong>לאחריו כיצד?</strong> אם כתב <strong>"אלהינו"</strong> — <strong>נ"ו נמחק, "אלהיהם"</strong> — <strong>ה"ם נמחק, "אלהיכם"</strong> — <strong>כ"ם נמחק. אחרים אומרים:</strong> מה שכתוב <strong>לאחריו אינו נמחק, שכבר קדשו השם</strong> שהוא כחלק ממנו. <strong>אמר רב הונא: הלכה כאחרים.</strong>
 <big>ב</big> (סימן להלכות הבאות: <strong>אברהם דלטיא לנבות בגבעת בנימן שלמה דניאל, סימן).</strong>
 <strong>כל שמות</strong> של קודש <strong>האמורים בתורה באברהם</strong> — כולם הם שמות <strong>קדש, חוץ מ</strong>שם <strong>זה שהוא חול, שנאמר: "ויאמר יי' אם נא מצאתי חן בעיניך"</strong> (בראשית יח, ג), שכוונתו היא לשון רבים, למלאכים.
 <strong>חנינא בן אחי ר' יהושע ור' אלעזר בן עזריה משום ר' אלעזר המודעי אמרו: אף זה קדש.</strong> ואומרים: <strong>כמאן אזלא הא</strong> <small>[כ</small>שיטת <small>מי הולכת זו]</small> ש<strong>אמר רב יהודה אמר רב: גדולה הכנסת אורחין יותר מהקבלת פני שכינה,</strong> שהרי אמר אברהם לה' שימתין לו עד שיכניס את האורחים, <strong>כמאן</strong> <small>[כ</small>שיטת <small>מי]?</small> <strong>כאותו הזוג</strong> שהם מפרשים ששם זה הוא שם קודש.
 <strong>כל שמות האמורים בלוט</strong> — <strong>חול,</strong> שכוונתו למלאכים, <strong>חוץ מזה שהוא קדש, שנאמר: "ויאמר לוט אלהם אל נא אדני הנה נא מצא עבדך חן בעיניך</strong> ותגדל את חסדך אשר עשית עמדי להחיות את נפשי" (בראשית יט, יח— יט), שמתוך הפסוק נראה שהוא מדבר ל<strong>מי שיש בידו להמית ולהחיות, זה הקדוש ברוך הוא.</strong>
 <strong>כל שמות האמורים בנבות</strong> כגון "ברך נבות אלהים ומלך" (מלכים א כא, יג) — כולם שמות <strong>קדש</strong> הם. וכל שמות האמורים <strong>במיכה</strong> ובפסל שעשה (ראה שופטים פרקים יז— יח) — <strong>חול,</strong> שהכוונה לעבודה זרה. <strong>ר' אליעזר אומר:</strong> השמות האמורים <strong>בנבות</strong> — <strong>קדש, במיכה</strong> — <strong>יש מהן חול ויש מהן קדש,</strong> אם כתוב השם ב<strong>אלף למד</strong> (אלהים) — הרי זה שם <strong>חול,</strong> שהכוונה לעבודה זרה, אם כתוב ב<strong>יוד הי</strong> (שם הויה) — <strong>קדש, חוץ מזה ש</strong>הוא ב<strong>אלף למד והוא קדש,</strong> והוא מה שנאמר: <strong>"כל ימי היות בית האלהים בשילה"</strong> (שופטים יח, לא).
 <strong>כל שמות האמורים בגבעת בנימין</strong> ששאלו בה' אם לצאת למלחמה (ראה שופטים פרק כ) — <strong>ר' אליעזר אומר: חול,</strong> שאין הכוונה שם לקדוש ברוך הוא, אלא לאלילים שהיו להם. <strong>ר' יהושע אומר: קדש.</strong>
 <strong>אמר לו ר' אליעזר:</strong> כיצד יכול אתה לומר שהוא קודש? <strong>וכי</strong> הקדוש ברוך הוא <strong>מבטיח ואינו עושה?</strong> והרי פעמיים עלו למלחמה והוכו!
 <strong>אמר לו ר' יהושע: מה שהבטיח</strong> הקדוש ברוך הוא <strong>עשה,</strong> ובכל פעם ענה למה ששאלו, <strong>ו</strong>בפעמים הראשונות כששאלו באורים ותומים <strong>הם לא ביחנו</strong> (שאלו, בדקו) <strong>אם</strong> הם עומדים <strong>לנצוח</strong> (לנצח במלחמה) <strong>אם לנצח</strong> (להיות מנוצחים), ו<strong>ב</strong>פעם ה<strong>אחרונה שביחנו</strong> (בדקו דבר זה) האם יעלו ויצליחו או לא, <strong>הסכימו על ידן, שנאמר: "ופנחס בן אלעזר בן אהרן (הכהן) עמד לפניו בימים ההם לאמר האוסף עוד לצאת למלחמה עם [בני] בנימן אחי אם אחדל</strong> ויאמר ה' עלו כי מחר אתננו בידך" (שופטים כ, כח).
 <strong>כל "שלמה" האמורין בשיר השירים</strong> הם <strong>קדש,</strong> כגון "שיר השירים אשר לשלמה", וכוונתו <strong>שיר למי שהשלום שלו, חוץ מ</strong>פסוק <strong>זה: "כרמי שלי לפני, האלף לך שלמה"</strong> (שיר השירים ח, יב), כלומר, אלף הם של המלך <strong>שלמה לדידיה</strong> <small>[לעצמו],</small> <strong>"ומאתים לנטרים את פריו"</strong> (שיר השירים ח, יב) שהם <strong>רבנן</strong> <small>[חכמים].</small> <strong>ויש אומרים: אף</strong> פסוק <strong>זה</strong> בשיר השירים <strong>חול,</strong> שנאמר בו: <strong>"הנה מטתו שלשלמה ששים</strong> גבורים סביב לה" (שיר השירים ג, ז).
  ושואלים:  <strong>אף</strong> כתוב <strong>זה</strong> חול, <strong>ולא מיבעי האיך</strong> <small>[נצרך לומר האחר]</small> הפסוק הקודם שהובא? <strong>אלא הא</strong> <small>[זו]</small> ש<strong>אמר</strong> <strong>שמואל: מלכותא דקטלא חד משיתא בעלמא לא מיענשא</strong> <small>[מלכות שהורגת אחד משישה מבני העולם אינה נענשת]</small> משום שזה חלק מכוח המלכות, <strong>שנאמר: "כרמי שלי לפני, האלף לך שלמה",</strong> שכוונתו <strong>למלכותא דרקיעא</strong> <small>[למלכות השמים],</small> שאלף שייכים לקב"ה, <strong>"ומאתים לנטרים את פריו"</strong> — <strong>למלכותא דארעא</strong> <small>[למלכות הארץ],</small> ואם כן יוצא ש<strong>שמואל</strong> שמפרש שה"אלף לך שלמה" כוונתו הקדוש ברוך הוא, <strong>לא</strong> סבור לא <strong>כתנא קמא ולא כיש אומרים,</strong> שלכאורה שניהם מודים ש"האלף לך שלמה" הוא חול!
 <strong>אלא הכי קאמר</strong> <small>[כך הוא אומר],</small> <strong>ויש אומרים:</strong> שם <strong>זה</strong> של "האלף לך שלמה" <strong>קדש, וזה הוא חול</strong> — הפסוק האחר שמדבר ב<strong>"מטתו", ו</strong>לפי זה <strong>שמואל</strong> ש<strong>אמר</strong> הוא <strong>כ</strong>דעת <strong>יש אומרים.</strong>
 <strong>כל מלכיא</strong> <small>[המלכים]</small> <strong>האמורים בדניאל חול,</strong> וכוונתם מלכים סתם, <strong>חוץ מזה שהוא קדש,</strong> שנאמר בו: <strong>"אנת מלכא [מלך] מלכיא די אלה שמיא מלכותא חסנא ותקפא ויקרא יהב לך"</strong> (דניאל ב, לז);
 <strong>ויש אומרים: אף זה קדש, שנאמר: "מרי חלמא לשנאך ופשרה לערך"</strong> (דניאל ד, טז), שיש לשאול <strong>למאן קאמר</strong> <small>[למי הוא אומר]</small> את הדבר הזה? <strong>אי סלקא דעתך</strong> <small>[אם עולה על דעתך]</small> שכאשר הוא אומר "מרי" <strong>לנבוכד נצר קאמר ליה</strong> <small>[אומר לו],</small> והרי <strong>שנאותיה מאי נינהו</strong> <small>[שונאיו מי הם]?</small> <strong>ישראל, מילט קא לייט להו</strong> <small>[</small>וכי הוא <small>מקלל אותם]</small> את <strong>ישראל? ו</strong>מצד שני,
 <strong>תנא קמא</strong> הסבור ש"מרי" פה כוונתו נבוכדנצר, <strong>סבר</strong> <small>[סבור]:</small> וכי <strong>שונאי ישראל איכא</strong> <small>[יש]</small> לנבוכדנצר, <strong>שונאי גוים ליכא</strong> <small>[אין]?</small> הרי היו לו גם שונאים שלא היו ישראל, ועליהם דיבר דניאל.
 <big>ג</big> שנינו במשנה: <strong>ובכל כנויין</strong> — <strong>הרי אלו חייבין</strong>
 <strong>ורמינהי</strong> <small>[ומשליכים,</small> מראים סתירה מברייתא<small>]:</small> הכתוב <strong>"יתן ה' אותך לאלה ולשבעה"</strong> (במדבר ה, כא) <strong>מה תלמוד לומר? והלא כבר נאמר</strong> בתחילת הפסוק: <strong>"והשביע הכהן את האשה בשבעת האלה"!</strong> ומשיבים: <strong>לפי שנאמר</strong> בשבועת העדות: <strong>"ושמעה קול אלה"</strong> (ויקרא ה, טו) יש ללמוד כך: <strong>נאמר כאן</strong> בעדות <strong>"אלה", ונאמר להלן</strong> בסוטה <strong>"אלה", מה להלן</strong> בסוטה מדובר ב<strong>שבועה, אף כאן</strong> בעדות מדובר ב<strong>שבועה,</strong> וכן <strong>מה להלן</strong> השבועה היא <strong>בשם אף כאן בשם.</strong> והרי זה שלא כמשנתנו, לפיה שבועת העדות היא גם בכינויים!
 <strong>אמר אביי, לא קשיא</strong> <small>[אין זה קשה]:</small> <strong>הא</strong> <small>[זו]</small> הברייתא, כדברי <strong>ר' חנינא בר אידי, הא רבנן</strong> <small>[זו,</small> משנתנו, כדברי <small>חכמים].</small> <strong>דתניא</strong> <small>[ששנויה</small> ברייתא<small>],</small> <strong>ר' חנינא בר אידי אומר: הואיל ואמרה תורה</strong> במקרים מסויימים <strong>השבע, ו</strong>במקרים אחרים אמרה <strong>אל תשבע,</strong> וכן אמרה <strong>קלל ו</strong>אמרה <strong>אל תקלל, מה השבע</strong> שאמרה תורה הוא <strong>בשם, אף</strong> כשאמרה <strong>לא תשבע</strong> הוא <strong>בשם,</strong> וכן <strong>מה</strong> במקום שנאמר <strong>קלל</strong> הוא <strong>בשם אף לא תקלל</strong> הוא <strong>בשם.</strong>
 ושואלים: <strong>ורבנן</strong> <small>[וחכמים]</small> החולקים על ר' חנינא בר אידי, <strong>אי גמירי</strong> <small>[אם</small> הם <small>למודים במסורת]</small> <strong>גזירה שוה</strong> זו מסוטה לשבועת העדות, אם כן <strong>ניבעי</strong> <small>[שנצטרך]</small> שתהא שבועת העדות והקללה דווקא ב<strong>שם המיוחד, אי לא גמירי</strong> <small>[אם</small> הם <small>לא למודים]</small> <strong>גזירה שוה,</strong> זו, אם כן <strong>אלה</strong> האמורה בשבועת העדות ש<strong>שבועה היא מנא להו</strong> <small>[מנין להם]?</small>
 ומשיבים: <strong>נפקא להו מדתניא</strong> <small>[לומדים הם</small> דבר זה <small>מ</small>מה <small>ששנויה</small> ברייתא<small>]</small> בענין שבועת העדות: "ושמעה קול <strong>אלה"</strong> (ויקרא ה,א) — <strong>אין אלה אלא לשון שבועה, וכן הוא אומר: "והשביע הכהן את האשה בשבועת האלה"</strong> (במדבר ה, כא).
  ומקשים:  <strong>התם</strong> <small>[שם]</small> לא נאמרה "אלה" סתם, אלא <strong>"שבועת האלה" כתיב</strong> <small>[נאמר],</small> ומשמע שאלה עצמה אינה שבועה! ומסבירים: <strong>הכי קאמר</strong> <small>[כך הוא אומר]:</small> <strong>"אלה"</strong> — <strong>אין אלה אלא בשבועה, וכן הוא אומר:</strong> <strong>"והשביע הכהן את האשה בשבעת האלה".</strong>
## דף לו.
 <strong>ומנין לעשות אלה שאין עמה שבועה כאלה שיש עמה שבועה, ושבועה שאין עמה אלה כשבועה שיש עמה אלה? תלמוד לומר: "ושמעה קול אלה"</strong> (ויקרא ה, א), שהצירוף "קול אלה" הוא כמיותר, ויש לפרשו כאילו נכתב: <strong>"ושמעה אלה", "ושמעה קול".</strong>
 <strong>אמר ר' אבהו: מנין לאלה שהיא שבועה? שנאמר:</strong> "ויקח מזרע המלוכה וכו' <strong>ויבא אתו באלה" וגו'</strong> (יחזקאל יז, יג), <strong>וכתיב</strong> <small>[ונאמר]</small> בצדקיהו <small>:</small> <strong>"וגם במלך נבוכדנצר מרד אשר השביעו באלהים"</strong> (דברי הימים ב לו, יג). משמע ש"אלה" הנזכרת ביחזקאל — שבועה היא.
 <big>א</big> אגב כך מביאים בנושאים דומים. <strong>תנא</strong> <small>[שנה</small> החכם<small>]:</small> <strong>"ארור"</strong> — <strong>בו</strong> יש לשון <strong>נידוי, בו</strong> יש לשון <strong>קללה, בו</strong> לשון <strong>שבועה.</strong>
 ומפרטים: <strong>בו נידוי</strong> — <strong>דכתיב</strong> <small>[שנאמר]</small> בשירת דבורה: <strong>"אורו מרוז אמר מלאך ה' ארו ארור ישביה"</strong> (שופטים ה, כג), <strong>ואמר עולא: בארבע מאה שיפורי שמתיה</strong> <small>[ב</small>תקיעה של <small>ארבע מאות שופרות</small> נידה, <small>החרים אותו]</small> <strong>ברק ל</strong>עיר <strong>מרוז,</strong> כדרך שעושים בנידוי, הרי שארור הוא נידוי.
 <strong>בו קללה</strong> — <strong>דכתיב</strong> <small>[שנאמר]:</small> <strong>"ואלה יעמדו על הקללה"</strong> (דברים כז, יג), <strong>וכתיב</strong> <small>[ונאמר]:</small> <strong>"ארור האיש אשר יעשה פסל" וגו'</strong> (דברים כז, טו).
 <strong>בו שבועה</strong> — <strong>דכתיב</strong> <small>[שנאמר]:</small> <strong>"וישבע יהושע בעת ההיא לאמר ארור האיש לפני ה'</strong> אשר יקום ובנה את העיר הזאת את יריחו" (יהושע ו, כו). ושואלים: <strong>ודלמא תרתי עבד להו</strong> <small>[ושמא שני</small> דברים יחד <small>עשה להם]</small> יהושע, <strong>אשבעינהו ולייטינהו</strong> <small>[השביע אותם וקילל אותם]!</small>
 <strong>אלא מהכא</strong> <small>[מכאן]</small> הראיה: שנאמר <strong>"ואיש ישראל נגש ביום ההוא ויאל שאול את העם לאמר ארור האיש אשר יאכל</strong> לחם עד הערב ונקמתי מאויבי" (שמואל א יד, כד), "ויואל" — מלשון אלה ושבועה, <strong>וכתיב</strong> <small>[ונאמר]:</small> <strong>"ויהונתן לא שמע בהשביע אביו את העם"</strong> (שמואל א יד כז), הרי ש"ארור" הוא שבועה. ושואלים: <strong>ודלמא הכא נמי תרתי עבד להו</strong> <small>[ושמא גם כאן שנים</small> דברים <small>עשה להם]</small> שאול, <strong>אשבעינהו ולייטינהו</strong> <small>[השביע אותם וקילל אותם]!</small>
 ומתרצים: <strong>מי כתיב</strong> <small>[האם נאמר שם]</small> <strong>"וארור"</strong> בו' החיבור? אלא כתוב "ארור", משמע שהוא הפירוט של "ויואל". ומעירים: <strong>השתא דאתית להכי</strong> <small>[עכשיו שהגעת לכאן],</small> לתירוץ זה, <strong>התם נמי</strong> <small>[שם גם כן]</small> בפסוק האמור ביהושע, אפשר לתרץ כן: <strong>לא כתיב</strong> <small>[נאמר]</small> <strong>"וארור"</strong> אלא "ארור", משמע שהוא אותו ענין.
 <big>ב</big> ובדומה לזה <strong>אמר ר' יוסי בר' חנינא: "אמן"</strong> — <strong>בו</strong> לשון <strong>שבועה, בו</strong> לשון <strong>קבלת דברים</strong> והסכמה להם, <strong>בו האמנת דברים,</strong> שהוא מאמין ומתפלל לקיום הדברים.
  ומפרט:  <strong>בו שבועה</strong> — <strong>דכתיב</strong> <small>[שנאמר]:</small> "והשביע הכהן את האשה... <strong>ואמרה האשה אמן אמן"</strong> (במדבר ה, כב),
 ואמירת "אמן" כאן היא שבועתה של האשה עצמה. <strong>בו קבלת דברים</strong> — <strong>דכתיב</strong> <small>[שנאמר]:</small> <strong>"ארור אשר לא יקים את דברי התורה הזאת לעשות אותם ואמר כל העם אמן"</strong> (דברים כז, כו),
 שמקבלים עליהם לקיים כל אלה. <strong>בו האמנת דברים</strong> — <strong>דכתיב</strong> <small>[שנאמר]:</small> <strong>"ויאמר ירמיה [הנביא] (אל חנניהו) אמן כן יעשה ה' יקם ה' את דבריך"</strong> (ירמיהו כח, ו). כלומר, ולוואי שכך יהיה.
 <big>ג</big> <strong>אמר ר' אלעזר: "לאו"</strong> יכול להיות לשון <strong>שבועה,</strong> וכן <strong>"הן"</strong> הוא לשון <strong>שבועה.</strong> ומעירים: <strong>בשלמא</strong> <small>[נניח]</small> <strong>"לאו"</strong> שהוא <strong>שבועה, דכתיב</strong> <small>[שנאמר]:</small> <strong>"ולא יהיה עוד המים למבול"</strong> (בראשית ט, טו), <strong>וכתיב</strong> <small>[ונאמר]:</small> <strong>"כי מי נח זאת לי אשר נשבעתי"</strong> (ישעיהו נד, יט), והיכן נשבע? אלא שאמירת "לא יהיה" כמוה כשבועה. <strong>אלא "הן"</strong> שהוא <strong>שבועה, מנא לן</strong> <small>[מנין לנו]?</small> ומשיבים: <strong>סברא הוא</strong> בדבר, <strong>מ</strong>כיון ש<strong>"לאו"</strong> הוא <strong>שבועה, "הן" נמי</strong> <small>[גם כן]</small> <strong>שבועה.</strong>
 <strong>אמר רבא: והוא</strong> ש<strong>אמר "לאו" "לאו" תרי זימני</strong> <small>[שתי פעמים].</small> <strong>והוא</strong> ש<strong>אמר "הן" "הן" תרי זימני</strong> <small>[שתי פעמים].</small> וכן יש להוכיח מן מקראות, <strong>דכתיב</strong> <small>[שנאמר]:</small> <strong>"ולא יכרת כל בשר עוד ממי המבול"</strong> (בראשית ט, יא) ואחר כך חזר ואמר: <strong>"ולא יהיה עוד המים למבול"</strong> (בראשית ט טו), <strong>ומ</strong>כיון ש<strong>"לאו"</strong> הוא <strong>תרי זימני</strong> <small>[שתי פעמים],</small> <strong>"הן" נמי תרי זימני</strong> <small>[גם כן שתי פעמים].</small>
 <big>ד</big> שנינו במשנה: <strong>המקלל</strong> את השם <strong>בכולן</strong> (בכל השמות והכינויים) — <strong>חייב, דברי ר' מאיר, וחכמים פוטרין.</strong>
 <strong>תנו רבנן</strong> <small>[שנו חכמים]:</small> נאמר <strong>"איש [איש] כי יקלל אלהיו ונשא חטאו"</strong> (ויקרא כד, טו), <strong>מה תלמוד לומר</strong> בפסוק זה? <strong>והלא כבר נאמר: "ונקב שם ה' מות יומת"</strong> (ויקרא כד טז)! ומסבירים: <strong>יכול לא יהא חייב אלא על שם המיוחד בלבד,</strong> שם הויה, <strong>מנין לרבות את הכינויין? תלמוד לומר: "איש איש כי יקלל אלהיו" וגו'</strong> — <strong>מכל מקום,</strong> אף שלא בשם המיוחד. אלו <strong>דברי ר' מאיר. וחכמים אומרים: על שם מיוחד</strong> — חייב <strong>במיתה</strong> כמפורש בכתוב, <strong>ועל הכינויין</strong> שמקלל — חייב רק <strong>באזהרה</strong> (באיסור לאו), אבל אין בזה חיוב מיתה.
 ועוד שנינו במשנה: <strong>והמקלל אביו ואמו</strong> בכינויים — חייב, דברי ר' מאיר, וחכמים פוטרים. ושואלים: <strong>מאן</strong> <small>[מי הם]</small> ה<strong>חכמים</strong> הנזכרים כאן?
  ומשיבים: שיטת  <strong>ר' מנחם בר יוסי</strong> היא. <strong>דתניא</strong> <small>[ששנויה</small> ברייתא<small>],</small> <strong>ר' מנחם בר יוסי אומר:</strong> נאמר במקלל את השם <strong>"בנקבו שם יומת"</strong> (ויקרא כד, טו), <strong>מה תלמוד לומר "שם"?</strong> והרי כבר נאמר בתחילת פסוק זה "ונוקב שם ה' יומת"! <strong>לימד</strong> יתור זה גם <strong>על המקלל אביו ואמו, שאינו חייב</strong> סקילה <strong>עד שיקללם בשם.</strong>
 ועוד שנינו במשנה: <strong>והמקלל עצמו וחבירו</strong> בכל הכינויים עובר בלא תעשה. <strong>אמר ר' ינאי: ודברי הכל</strong> הם, וגם חכמים הסבורים במקלל את השם ומקלל אביו ואמו שאינו חייב אלא בשם המיוחד, גם הם מודים שבזה חייב מלקות כשמקלל בכינויים. ומביאים את המקור בתורה לאיסורים אלה.
  האיסור לקלל את <strong>עצמו</strong> — <strong>דכתיב</strong> <small>[שנאמר]:</small> <strong>"רק השמר לך ושמר נפשך מאד"</strong> (דברים ד, יט), ויש להבין זאת <strong>כ</strong>דברי <strong>ר' אבין אמר ר' אילעא,</strong> ש<strong>אמר: כל מקום שנאמר "השמר"</strong> או <strong>"פן"</strong> או <strong>"אל"</strong> — <strong>אינו אלא</strong> למצוות של <strong>לא תעשה,</strong> ולכן הפוגע בעצמו, על ידי הקללה, עובר בלאו. <strong>ו</strong>מקלל <strong>חבירו</strong> — <strong>דכתיב</strong> <small>[שנאמר]:</small> <strong>"לא תקלל חרש"</strong> (ויקרא יט, יד), והוא הדין לכל אדם.
 <big>ה</big> שנינו במשנה: <strong>"יכך ה' אלהים", וכן "יככה אלהים"</strong> — <strong>זו היא אלה הכתובה בתורה.</strong> מסופר <strong>יתיב</strong> <small>[יושב היה]</small> <strong>רב כהנא קמיה</strong> <small>[לפני]</small> <strong>רב יהודה, ויתיב וקאמר הא מתניתין כדתנן</strong> <small>[ויושב היה ואומר</small> את <small>המשנה הזו כמו ש</small>היא <small>שנויה],</small> בדיוק בלשון הזו. <strong>אמר ליה</strong> <small>[לו]</small> רב יהודה: <strong>כנה</strong> כלומר, אל תאמר לשון זו, אלא אמור אותם בכינוי ("יכהו ה' ") שלא תישמע כמקלל את רבך.
  ומביאים עוד מעשה דומה, <strong>יתיב ההוא מרבנן קמיה</strong> <small>[יושב היה אחד מהחכמים לפני]</small> <strong>רב כהנא, ויתיב וקאמר</strong> <small>[ויושב היה ואומר]</small> פסוק זה בתוך לימודו: <strong>"גם אל יתצך לנצח יחתך ויסחך מאהל ושרשך מארץ חיים סלה"</strong> (תהלים נב, ז), <strong>אמר ליה</strong> <small>[לו]:</small> <strong>כנה.</strong> אל תאמר כלשון הכתוב בלשון נוכח, אלא בגוף שלישי, נסתר.
  ושואלים:  <strong>תרתי</strong> <small>[פעמיים]</small> <strong>למה לי</strong> לספר אותו ענין עצמו? ומשיבים: נחוץ זה המקרה השני, כי <strong>מהו דתימא</strong> <small>[שתאמר]:</small> <strong>הני מילי מתניתין</strong> <small>[דברים אלה</small> אמורים ב<small>משנה]</small> שהעיקר בה הוא התוכן, ולא צירוף המילים, ולכן יכול לשנות את הלשון, <strong>אבל בקראי אימא לא מכנינן</strong> <small>[במקראות אמור</small> ש<small>אין מכנים],</small> אלא אומרים אותם ככתבם, לכן <strong>קא משמע לן</strong> <small>[משמיע לנו]</small> שגם כשהוא קורא מקרא יכול לכנות.
 <big>ו</big> שנינו במשנה: האומר <strong>"אל יכך, ויברכך, וייטיב לך</strong> אם תבוא ותעיד" — <strong>ר' מאיר מחייב</strong> משום שבועת העדות, שהרי זה כאומר "יכך אם לא תבוא ותעיד", <strong>וחכמים פוטרין.</strong>
 ותוהים: <strong>והא לית ליה</strong> <small>[והרי אין לו]</small> <strong>לר' מאיר</strong> את השיטה הזו של <strong>מכלל לאו אתה שומע הן,</strong> והוא מצריך לפרש בהסכם גם את צד החיוב וגם את צד השלילה! ואומרים: <strong>איפוך</strong> <small>[הפוך]</small> את השיטות, ואמור שכאן חכמים הם המחייבים ור' מאיר פוטר.
  מסופר, <strong>כי אתא</strong> <small>[כאשר בא]</small> <strong>ר' יצחק</strong> מארץ ישראל <strong>תנא כדתנן</strong> <small>[שנה כמו ששנינו</small> במשנתנו<small>].</small> <strong>אמר רב יוסף: השתא דאנן תנן הכי</strong> <small>[עכשיו שאנו שונים כך]</small> כנוסח זה, <strong>וכי אתא</strong> <small>[וכאשר בא]</small> <strong>ר' יצחק תני הכי</strong> <small>[שנה</small> גם כן <small>כך],</small> <strong>שמע מינה דוקא תנן</strong> <small>[מכאן אתה למד</small> ש<small>בדיוק שנינו].</small> שכך הנוסחה האמיתית במשנה, שר' מאיר הוא המחייב.
  ומתקשים:  <strong>אלא קשיא</strong> <small>[קשה],</small> שהרי ר' מאיר אינו סובר שמכלל לאו אתה שומע הן! ומשיבים: <strong>כי לית ליה</strong> <small>[כאשר אין לו]</small> מכלל לאו אתה שומע הן, הרי זה <strong>ב</strong>ענייני <strong>ממונא</strong> <small>[ממונות],</small> <strong>אבל ב</strong>ענייני <strong>איסורא</strong> <small>[איסור]</small> והיתר — <strong>אית ליה</strong> <small>[יש לו],</small> ואדם מתחייב אף באופן זה.
  ומקשים:  <strong>הרי סוטה דאיסורא</strong> <small>[שאיסור]</small> <strong>הוא,</strong> ושם נאמר רק מה יעשה לאשה אם לא חטאה, ולא נאמר צד השלילה.
  והקשינו על כך על שיטת ר' מאיר, <strong>ואמר ר' תנחום בר חכינאי</strong> כדי לתרץ את הדברים: <strong>"הנקי" כתיב</strong> <small>[כתוב]</small> (במדבר ה, יט), שאנו דורשים אותו כאילו נאמר "חנקי". ויש לדייק: <strong>טעמא</strong> <small>[הטעם,</small> דווקא<small>]</small> משום <strong>דכתיב</strong> <small>[שכתוב]</small> <strong>"הנקי",</strong> מובן הדבר לשיטת ר' מאיר, <strong>הא לאו הכי</strong> <small>[הרי בלא זה]</small> <strong>מכלל לאו אתה שומע הן לא אמרינן</strong> <small>[אומרים אנו],</small> ואף שמדובר באיסור!
## דף לו:
 <strong>אלא</strong> בכל זאת <strong>איפוך</strong> <small>[הפוך]</small> את השיטות במשנתנו, ואמור שר' מאיר הוא הפוטר, <strong>אפילו באיסורא לית ליה</strong> <small>[באיסור אין לו]</small> מכלל לאו אתה שומע הן.
 <strong>מתקיף ליה</strong> <small>[מקשה על כך]</small> <strong>רבינא: ובאיסורא לית ליה</strong> <small>[וב</small>ענייני <small>איסורים אין לו]</small> מכלל לאו אתה שומע הן? <strong>אלא מעתה, שתויי יין ופרועי ראש</strong> שדינם <strong>במיתה, הכי נמי דלית ליה</strong> <small>[כך גם כן שאין לו]</small> <strong>לר' מאיר</strong> הלכה זו? שהרי אין הדבר מפורש בלשון זו בכתוב, ונלמד רק בדרך מכלל לאו אתה שומע הן. <strong>והתנן</strong> <small>[והרי שנינו</small> במשנה<small>],</small> <strong>אלו שבמיתה: שתויי יין ופרועי ראש,</strong> ולא נחלקו בזה כלל!
 <strong>אלא לעולם תיפוך</strong> <small>[תהפוך]</small> את השיטות במשנתנו, ואמור שלדעת ר' מאיר אין אומרים מכלל לאו אתה שומע הן, ואולם <strong>כי לית ליה</strong> <small>[כאשר אין לו]</small> לר' מאיר מכלל לאו אתה שומע הן — הרי זה <strong>ב</strong>ענין <strong>ממונא</strong> <small>[ממון],</small> אבל <strong>באיסורא אית ליה</strong> <small>[באיסור יש לו],</small> ומשום כך אינו חולק בענין שתויי יין, <strong>ושאני</strong> <small>[ושונה]</small> <strong>סוטה</strong> שאינו סבור בעניינה מכלל לאו אתה שומע הן, למרות שהוא איסור — משום <strong>דאיסורא דאית ביה ממונא</strong> <small>[שאיסור שיש בו ממון]</small> <strong>הוא,</strong> שהרי יש בזה השלכות לענין תשלום כתובתה.
 
 <big>א משנה</big> <strong>שבועת הפקדון</strong> שנשבע לשקר שאין בידו פקדון של חבירו (או כל ממון אחר שחבירו תובעו). ודיניה מפורשים בכתוב (ויקרא ה, כ—כו) שמשיב את החפץ לבעליו בתוספת חומש, ומביא קרבן אשם, <strong>נוהגת באנשים ובנשים, ברחוקים ובקרובים</strong> גם אם בעל הפקדון (המשביע) קרוב לנפקד, <strong>בכשרים ובפסולים,</strong> בין
 <strong>בפני בית דין ו</strong>בין <strong>שלא בפני בית דין</strong> — <strong>מפי עצמו</strong> כשנשבע הוא בעצמו, <strong>ו</strong>אם מושבע <strong>מפי אחרים, אינו חייב עד שיכפרנו בבית דין, דברי ר' מאיר.</strong>
 <strong>וחכמים אומרים: בין מפי עצמו בין מפי אחרים</strong> — <strong>כיון שכפר בו חייב,</strong> ואפילו שלא בבית דין.
 <strong>וחייב</strong> קרבן <strong>על זדון השבועה, ו</strong>כן חייב <strong>על שגגתה</strong> של השבועה, שאינו יודע שמתחייב על כך קרבן, <strong>עם זדון הפקדון,</strong> שהוא יודע שהוא נשבע לשקר. <strong>ואינו חייב על שגגתה גרידתא</strong> <small>[בלבד],</small> אם שכח וחשב שבאמת אינו חייב לחבירו דבר. <strong>ומה חייב על זדונה?</strong> קרבן <strong>אשם בכסף</strong> שני <strong>שקלים</strong> לפחות.
 <big>ב</big> <strong>שבועת הפקדון כיצד? אמר לו: "תן לי פקדוני שיש לי בידך",</strong> ואמר הנפקד: <strong>"שבועה שאין לך בידי"; או שאמר לו</strong> הנפקד: <strong>"אין לך בידי",</strong> ואמר לו המפקיד: <strong>"משביעך אני", ואמר: "אמן"</strong> — <strong>הרי זה חייב</strong> קרבן, אם שיקר.
 <strong>השביע עליו חמש פעמים, בין בפני בית דין ובין שלא בפני בית דין, וכפר</strong> — <strong>חייב על כל אחת ואחת. אמר ר' שמעון: מה טעם</strong> הדבר? <strong>מפני שיכול לחזור ולהודות</strong> בכל פעם, לאחר שנשבע, ולשלם, ואם כן בכל שבועה חוזר וכופר.
 <big>ג</big> <strong>היו חמשה תובעים אותו, אמרו לו: "תן לנו פקדון שיש לנו בידך",</strong> ואמר להם: <strong>"שבועה שאין לכם בידי"</strong> — <strong>אינו חייב אלא</strong> משום שבועה <strong>אחת.</strong> אבל אמר להם <strong>"שבועה שאין לך בידי, ולא לך, ולא לך"</strong> — <strong>חייב על כל אחת ואחת. ר' אליעזר אומר: עד שיאמר</strong> לשון <strong>שבועה באחרונה,</strong> שיאמר "ולא לך ולא לך בשבועה", שברור מכאן  שנשבע לכל אחד. <strong>ר' שמעון אומר: עד שיאמר</strong> לשון <strong>שבועה</strong> במפורש <strong>לכל אחד ואחד:</strong> "...ושבועה שאין לך, ושבועה שאין לך".
 אמר לו חבירו: <strong>"תן לי פקדון ותשומת יד גזל ואבידה שיש לי בידך",</strong> ואמר לו: <strong>"שבועה שאין לך בידי"</strong> — <strong>אינו חייב אלא</strong> משום שבועה <strong>אחת,</strong> אבל אם נשבע לו: <strong>"שבועה שאין לך בידי פקדון ותשומת יד וגזל ואבידה"</strong> — <strong>חייב על כל אחת ואחת.</strong>
 אמר לו: <strong>"תן לי חטין ושעורין וכוסמין שיש לי בידך",</strong> ואמר לו: <strong>"שבועה שאין לך בידי"</strong> — <strong>אינו חייב אלא אחת,</strong> ואם פירש: <strong>"שבועה שאין לך בידי חטין ושעורין וכוסמין"</strong> — <strong>חייב על כל אחת ואחת. ר' מאיר אומר: אפילו אמר "חטה ושעורה וכוסמת"</strong> — <strong>חייב על כל אחת ואחת.</strong>
 <big>ד</big> אם אמר לו חבירו: <strong>"אנסת ופיתית את בתי", והוא אומר: "לא אנסתי ולא פיתיתי", "משביעך אני", ואמר: "אמן"</strong> — <strong>חייב. ר' שמעון פוטר,</strong> לפי <strong>שאינו משלם קנס על פי עצמו,</strong> כיון שאם היה מודה לא היה מתחייב — אינו חייב על כפירתו. <strong>אמרו לו: אף על פי שאינו משלם קנס על פי עצמו,</strong> מכל מקום הריהו <strong>משלם בשת ופגם על פי עצמו,</strong> שהם תשלומי ממון ולא קנס, ועל כך הוא חייב.
  וכיוצא בזה, אמר לחבירו: <strong>"גנבת את שורי", והוא אומר: "לא גנבתי", "משביעך אני", ואמר: "אמן"</strong> — <strong>חייב</strong> קרבן, אם שיקר, שהרי מתחייב גם על פי עצמו בהחזרת השור. אבל אם האשימו שגנב את שורו וטבחו או מכרו, ואמר האיש: <strong>"גנבתי, אבל לא טבחתי ולא מכרתי",</strong> ואמר לו: <strong>"משביעך אני", ואמר: "אמן",</strong> והיה הדבר שקר — <strong>פטור</strong> על הארבעה והחמישה של טביחה ומכירה, משום שהם קנס.
  טען כנגדו: <strong>"המית שורך את שורי", והוא</strong> הנתבע <strong>אומר: "לא המית",</strong> אמר לו: <strong>"משביעך אני" ואמר: "אמן"</strong> — הרי זה <strong>חייב.</strong> אבל אם אמר לו: <strong>"המית שורך את עבדי"</strong> ואתה חייב לי קנס של שלושים שקלים, <strong>והוא אומר: "לא המית", "משביעך אני", ואמר: "אמן"</strong> — הרי הוא <strong>פטור,</strong> משום שהתשלום עבור העבד הוא קנס.
  כיוצא בזה, <strong>אמר לו: "חבלת בי ועשית בי חבורה", והוא אומר: "לא חבלתי ולא עשיתי בך חבורה", "משביעך אני", ואמר: "אמן"</strong> — הרי הוא <strong>חייב.</strong> אבל אם <strong>אמר לו עבדו: "הפלת את שיני וסימית את עיני", והוא אומר: "לא הפלתי ולא סימיתי",</strong> אמר לו העבד: <strong>"משביעך אני", ואמר: "אמן",</strong> אף על פי ששיקר — <strong>פטור,</strong> משום ששחרור העבד בגלל סיבה זו קנס הוא.
 <strong>זה הכלל: כל המשלם על פי עצמו</strong> כלומר, בהודאת עצמו — <strong>חייב, ושאינו משלם על פי עצמו</strong> אלא רק על פי עדים — <strong>פטור</strong> גם אם הוא כופר בדבר זה בשבועה.
 <big>ה גמרא</big> <strong>רב אחא בר הונא ורב שמואל בריה</strong> <small>[בנו]</small> של <strong>רבה בר בר חנה ורב יצחק בריה</strong> <small>[בנו]</small> של <strong>רב יהודה תנו</strong> <small>[שנו,</small> למדו<small>]</small> מסכת <strong>שבועות בי</strong> <small>[בבית]</small> <strong>רבה, פגע בהו</strong> <small>[פגש אותם]</small> <strong>רב כהנא, אמר</strong>
## דף לז.
 <strong>להו</strong> <small>[להם]:</small> אם <strong>הזיד בשבועת הפקדון</strong> שידע שהוא נשבע לשקר, ושאדם מתחייב על כך מן התורה, <strong>ו</strong>גם <strong>התרו בו, מהו</strong> דינו? <strong>כיון</strong> ש<strong>חידוש הוא</strong> דין שבועת הפקדון, ש<strong>בכל התורה לא אשכחן</strong> <small>[מצאנו]</small> <strong>מזיד דמייתי</strong> <small>[שמביא]</small> <strong>קרבן</strong> לכפרה, <strong>והכא</strong> <small>[וכאן]</small> מקרה מיוחד הוא שמזיד <strong>מייתי</strong> <small>[מביא]</small> <strong>קרבן,</strong> אם כן בענין זה <strong>לא שנא אתרו ביה ולא שנא לא אתרו ביה</strong> <small>[אינו שונה</small> אם <small>התרו בו ואינו שונה</small> אם <small>לא התרו בו],</small> ומביא קרבן; <strong>או דלמא</strong> <small>[שמא]</small> נאמר כך: <strong>הני מילי</strong> <small>[דברים אלה]</small> שמביא קרבן אמורים <strong>היכא דלא אתרו ביה</strong> <small>[במקום שלא התרו בו],</small> <strong>אבל היכא דאתרו ביה</strong> <small>[במקום שהתרו בו]</small> — <strong>מילקא לקי</strong> <small>[מלקות</small> הוא <small>לוקה]</small> משום שעובר על לאו של שבועת שקר, <strong>קרבן לא מייתי</strong> <small>[מביא];</small> <strong>או דלמא הא והא עבדינא</strong> <small>[שמא זה וזה עושים</small> לו<small>],</small> גם לוקה וגם מביא קרבן?
 <strong>אמרו ליה</strong> <small>[לו]</small> לרב כהנא, <strong>תנינא</strong> <small>[שנינו]</small> דבר זה בברייתא: <strong>חמורה הימנה</strong> משבועת העדות <strong>שבועת הפקדון, שחייבין על זדונה מכות ועל שגגתה אשם בכסף שקלים,</strong> ועל שבועת העדות אינו מביא אלא קרבן חטאת בין בשוגג ובין במזיד; <strong>מדקאמר ליה</strong> <small>[מכיון שאמר לו]</small> שחייב <strong>על זדונה מכות</strong> — <strong>מכלל</strong> הדברים אתה למד <strong>דאתרו ביה</strong> <small>[שהתרו בו],</small> שהרי אין מלקות בלא התראה, <strong>וקאמר</strong> <small>[והוא אומר]:</small> <strong>מכות</strong> — <strong>אין</strong> <small>[כן],</small> חייב על זדונה, <strong>קרבן</strong> — <strong>לא.</strong> ומכאן תשובה לשאלתו של רב כהנא.
  ומסבירים לפי פירוש זה: <strong>ומאי חומרא</strong> <small>[ומה החומרה]</small> שבשבועת הפקדון שלוקה, <strong>דניחא ליה לאיניש דמייתי</strong> <small>[שנוח לו לאדם שיביא]</small> <strong>קרבן ולא לילקי</strong> <small>[ילקה].</small>
 <strong>אמר להו</strong> <small>[להם]</small> <strong>רבא בר איתי</strong> על שהביאו ראיה מברייתא זו: <strong>מאן תנא</strong> <small>[מי שנה</small> ברייתא זו<small>]</small> ש<strong>זדון שבועת הפקדון לא ניתן לכפרה</strong> על ידי קרבן — זו שיטת <strong>ר' שמעון</strong> היא, <strong>אבל לרבנן</strong> <small>[ל</small>שיטת <small>חכמים]</small> <strong>קרבן נמי מייתי</strong> <small>[גם כן מביא],</small> ואם כן אין לפתור את השאלה מכאן.
  ומצד אחר <strong>אמר להו</strong> <small>[להם]</small> <strong>רב כהנא</strong> לחכמים: <strong>בר מינה דההיא</strong> <small>[חוץ ממנה מאותה</small> ברייתא<small>]</small> אין להוכיח ממנה למה ששאלתי, <strong>דאנא תנינא לה</strong> <small>[שאני</small> הוא זה ש<small>שניתי אותה]</small> כלומר, אני הבאתי אותה לבית המדרש, <strong>והכי תנינא לה</strong> <small>[וכך שניתי אותה],</small> בנוסח שונה: חמורה הימנה שבועת הפקדון, ש<strong>אחד זדונה ואחד שגגתה</strong> — <strong>אשם בכסף שקלים, ומאי חומרא</strong> <small>[ומה החומרה</small> שבדבר<small>]?</small> ש<strong>אילו התם</strong> <small>[שם]</small> על שבועת העדות, מביא <strong>חטאת</strong> אפילו <strong>בת דנקא</strong> <small>[מעה,</small> ששווה שישית הדינר<small>],</small> <strong>והכא</strong> <small>[וכאן]</small> מביא דווקא <strong>אשם בכסף</strong> שני <strong>שקלים.</strong>
 ושואלים: אם כן, <strong>וליגמר מינה</strong> <small>[וילמד ממנה]</small> תשובה לשאלתו, שבזדון שבועת הפקדון מביא קרבן ואינו לוקה! ודוחים: <strong>דלמא דלא אתרו ביה</strong> <small>[שמא</small> מדובר בברייתא זו כ<small>שלא התרו בו],</small> אבל אם היו מתרים בו — שמא לוקה.
  ומביאים <strong>לישנא אחרינא</strong> <small>[לשון אחרת],</small> <strong>תא שמע</strong> <small>[בוא</small> ו<small>שמע]</small> ראיה ממה ששנינו במשנתנו: <strong>אין חייבין על שגגתה</strong> של שבועת הפקדון, <strong>מה הן חייבין על זדונה? אשם בכסף שקלים; מאי לאו בדאתרו ביה</strong> <small>[האם לא</small> מדובר <small>ב</small>מקרה <small>שהתרו בו]</small> ובכל זאת מביא קרבן? ודוחים: <strong>הכא נמי דלא אתרו ביה</strong> <small>[כאן גם כן</small> מדובר <small>שלא התרו בו].</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה מברייתא ששנו בה: <strong>לא, אם אמרת בנזיר טמא שכן לוקה, תאמר בשבועת הפקדון שאינו לוקה? מדקאמר</strong> <small>[ממה שהוא אומר]</small> בנזיר ש<strong>לוקה</strong> — <strong>מכלל</strong> הדברים אתה למד שמדובר במקרה <strong>דאתרו ביה</strong> <small>[שהתרו בו],</small> שהרי אין לוקים בלא התראה, <strong>וקאמר</strong> <small>[ואמר]:</small> <strong>תאמר בשבועת הפקדון שאינו לוקה, אבל קרבן מייתי</strong> <small>[מביא]!</small>
 ודוחים: אל תבין כמו שהבנת, אלא <strong>מאי</strong> <small>[מה</small> פירוש<small>]</small> <strong>"אינו לוקה"</strong> בשבועת פקדון? ש<strong>אינו נפטר במלקות</strong> בלבד, אלא צריך להביא גם קרבן. ותוהים: <strong>מכלל</strong> הדברים אתה רוצה לומר ש<strong>נזיר טמא נפטר במלקות</strong> בלבד? <strong>הא</strong> <small>[הרי]</small> <strong>קרבן כתיב ביה</strong> <small>[כתוב בו]</small> במפורש! ומשיבים: הקרבן שמביא הנזיר הטמא אינו לכפרת חטאו, אלא <strong>התם דמייתי</strong> <small>[שם שמביא]</small> <strong>קרבן,</strong> הרי זה <strong>כי היכי דתיחול עליה</strong> <small>[כדי שתחול עליו]</small> <strong>נזירות בטהרה,</strong> והיא חלק מדין הנזירות, שהרי קרבן זה מביא גם אם נטמא באונס.
 <big>א</big> מסופר, <strong>אמרוה רבנן</strong> <small>[חכמים]</small> את הענין הזה <strong>קמיה</strong> <small>[לפני]</small> <strong>רבה,</strong> שסיפרו לו את שאלת רב כהנא, מה דינו של המזיד בשבועת הפקדון והתרו בו, האם הוא חייב קרבן. <strong>אמר להו</strong> <small>[להם]:</small> <strong>מכלל</strong> הדברים אתה מסיק <strong>דכי לא אתרו ביה</strong> <small>[שכאשר לא התרו בו],</small> <strong>ואיכא</strong> <small>[ויש]</small> <strong>עדים</strong> שהוא חייב לחבירו, <strong>מיחייב</strong> <small>[חייב הוא]</small> בקרבן? הלוא <strong>כפירת דברים בעלמא</strong> <small>[בלבד]</small> <strong>הוא</strong> כשנשבע, ולא כפירת ממון, שהרי העדים ממילא מחייבים אותו ממון, ועל כפירה שאין בה משמעות ממונית אינו חייב בקרבן! ומעירים, <strong>אלמא קסבר</strong> <small>[מכאן יוצא</small> ש<small>סבור]</small> <strong>רבה: הכופר בממון שיש עליו עדים</strong> — הרי זה <strong>פטור,</strong> כיון שהוא חייב לשלם בגלל העדים, ואין ממש בכפירתו.
 <strong>אמר ליה</strong> <small>[לו]</small> <strong>רב חנינא לרבה, תניא דמסייע לך</strong> <small>[שנויה</small> ברייתא <small>המסייעת לך</small> לשיטתך<small>]</small> על מה שנאמר בשבועת הפקדון: <strong>"וכחש בה"</strong> (ויקרא ה, כב) — <strong>פרט למודה לאחד מן האחין או לאחד מן השותפין,</strong> אף שכופר באחים או בשותפים האחרים. <strong>"ונשבע על שקר"</strong> (ויקרא ה, כב) — <strong>פרט ללוה בשטר ו</strong>כן <strong>ללוה בעדים,</strong> הרי שעל ממון שיש עליו עדים אינו מתחייב משום שבועת הפקדון.
 <strong>אמר ליה</strong> <small>[לו]</small> רבה: <strong>אי</strong> <small>[אם]</small> <strong>משום הא</strong> <small>[</small>ברייתא <small>זו]</small> <strong>לא תסייען</strong> <small>[תסייע לנו],</small> כי יש להסביר שבברייתא מדובר <strong>באומר</strong> אותו אדם <strong>"לויתי</strong> אבל <strong>לא לויתי בעדים",</strong> או <strong>"לויתי ולא לויתי בשטר",</strong> שאינו כופר בממון עצמו שהוא חייב, אלא טוען טענה אחרת, ולכן פטור משום שבועת הפקדון.
 <strong>ממאי</strong> <small>[ממה]</small> אתה מבין שכך הוא? <strong>מדקתני</strong> <small>[ממה ששנה]</small> תחילה בברייתא: <strong>"וכחש בה"</strong> — <strong>פרט למודה לאחד מן האחין או לאחד מן השותפין.</strong> ונברר: <strong>האי</strong> <small>[זה]</small> שאמר שמודה <strong>לאחד מן האחין היכי דמי</strong> <small>[איך היה הדבר]?</small> <strong>אילימא דאודי ליה בפלגא דידיה</strong> <small>[אם תאמר שהודה לו</small> לאח הזה <small>בחלק ששייך לו]</small> — מדוע פטור? <strong>הא איכא</strong> <small>[הרי יש]</small> <strong>כפירה דאידך</strong> <small>[של</small> האח <small>האחר]</small> וכפירת ממון גמורה היא! <strong>אלא לאו דאמרי ליה</strong> <small>[האם לא</small> במקרה <small>שאומרים לו]</small> שני האחים: <strong>מתרוינן יזפת</strong> <small>[משנינו לווית],</small> <strong>ואמר להו</strong> <small>[להם]:</small> <strong>לא, מחד מינייכו יזפי</strong> <small>[מאחד מכם לוויתי]</small> את כל הסכום, <strong>דהויא ליה</strong> <small>[שהרי היא]</small> <strong>כפירת דברים בעלמא</strong> <small>[בלבד],</small> שהרי הוא מודה בגוף החוב, אלא מתווכח עם התובעים כיצד היה המעשה. <strong>ומ</strong>כיון <strong>דרישא</strong> <small>[שראשה]</small> של אותה ברייתא מדבר ב<strong>כפירת דברים</strong> ולא בכפירת הממון, <strong>סיפא נמי</strong> <small>[סופה גם כן]</small> מדבר ב<strong>כפירת דברים</strong> ולא בכפירה בעצם החוב, ואין מכאן ראיה.
  ומנסים להביא ראיות שגם הכופר בממון שיש עליו עדים חייב קרבן משום שבועת הפקדון <strong>(סימן</strong> לראיות: <strong>חובה כיתות דבעל הבית חומר נזירא). תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>אינו חייב על שגגתה</strong> של שבועת הפקדון, <strong>ומהו חייב על זדונה? אשם בכסף שקלים. מאי לאו</strong> <small>[האם לא]</small> מדובר ב<strong>זדון עדים,</strong> שכופר במזיד בדברים שאומרים העדים? והרי הוא חייב! ודוחים: <strong>לא,</strong> מדובר ב<strong>זדון עצמו</strong> בלי עדים, שהוא מודה בעצמו שנשבע לשקר, אבל אם היה זה בעדים — הריהו פטור.
  ומציעים:  <strong>תא שמע</strong> <small>[בוא</small> ו<small>שמע]</small> ראיה מדין שבועת העדות: <strong>היו</strong> שם <strong>שתי כתי עדים, כפרה הראשונה ואחר כך כפרה השניה</strong> — <strong>שתיהן חייבות, מפני שיכולה עדות להתקיים בשתיהן.</strong> ונברר: <strong>בשלמא</strong> <small>[נניח]</small> <strong>שניה תחייב</strong> <small>[תתחייב</small> בקרבן<small>]</small> על שבועתה <strong>דהא</strong> <small>[שהרי]</small> <strong>כפרה לה כת ראשונה,</strong> ונמצא שהשבת ממון לבעליו תלויה בעדותם שלהם, <strong>אלא</strong> כת <strong>ראשונה אמאי מיחייבא</strong> <small>[מדוע מתחייבת</small> בכלל<small>]?</small>
## דף לז:
 <strong>הא קיימא</strong> <small>[הרי</small> עדיין <small>עומדת]</small> כת <strong>שניה</strong> שיכולה להעיד, ואין בכך כפירת ממון. ומכאן משמע שכפירת ממון שיש בו עדים כפירה היא!
 <strong>אמר רבינא: הכא במאי עסקינן</strong> <small>[כאן במה אנו עוסקים]</small> — <strong>כגון שהיתה</strong> כת <strong>שניה</strong> של עדים <strong>בשעת כפירת הראשונה קרובין</strong> זה לזה <strong>בנשותיהן ו</strong>לכן היו פסולים לעדות, אבל <strong>נשותיהן</strong> היו אז <strong>גוססות, מהו דתימא</strong> <small>[שתאמר]:</small> <strong>רוב גוססין למיתה</strong> ולכן הם נחשבים כראויים להעיד, <strong>קא משמע לן</strong> <small>[משמיע לנו]</small> ש<strong>השתא מיהת חיי נינהו ולא שכיבי</strong> <small>[עכשיו על כל פנים חיות הן ולא מתו],</small> ולכן הם קרובים ואינם יכולים להעיד.
  ומנסים להביא ראיה נוספת, <strong>תא שמע</strong> <small>[בוא</small> <small>ו</small><small>שמע]</small> ברייתא <small>:</small> <strong>בעל הבית שטען טענת גנב בפקדון</strong> שטוען שנגנב הפקדון ממנו, <strong>ונשבע</strong> על טענתו זו, <strong>והודה</strong> אחר כך ששיקר, <strong>ובאו עדים</strong> והעידו שלא נגנב ממנו, <strong>אם עד שלא באו עדים הודה</strong> מעצמו ששיקר — הרי הוא <strong>משלם קרן</strong> (הסכום שלקח) <strong>וחומש</strong> קנס על מה שכפר, <strong>ואשם</strong> לכפרת שבועת הפקדון. <strong>אם משבאו עדים הודה</strong> — <strong>משלם תשלומי כפל</strong> כגנב, <strong>ו</strong>משלם <strong>אשם,</strong> ומכאן שגם ממון שיש עליו עדים — מביא עליו קרבן!
  ומשיבים:  <strong>הכא נמי</strong> <small>[כאן גם</small> כן<small>]</small> מדובר במעשה <strong>כ</strong>עין זה של <strong>רבינא,</strong> שהיו העדים קרובים בשעת שבועה ולא היו יכולים לחייבו ממון, ולכך חייב קרבן על השבועה.
 <strong>אמר ליה</strong> <small>[לו]</small> <strong>רבינא לרב אשי, תא שמע</strong> <small>[בוא</small> ו<small>שמע]</small> ראיה נוספת ממה ששנינו בברייתא: <strong>חמורה ממנה שבועת הפקדון</strong> משבועת העדות, <strong>שחייבין על זדונה מכות ועל שגגתה אשם בכסף שקלים. מדקאמר</strong> <small>[ממה שהוא אומר]</small> <strong>לוקה</strong> — <strong>מכלל</strong> הדברים אתה למד <strong>דאיכא</strong> <small>[שיש]</small> <strong>עדים</strong> בדבר שראו את הפקדון ברשותו, והתרו בו, <strong>וקאמר</strong> <small>[והוא אומר]:</small> חייב <strong>על שגגתה אשם בכסף שקלים!</strong>
 <strong>אמר להו</strong> <small>[להם]</small> <strong>רב מרדכי: בר מינה דההיא</strong> <small>[חוץ ממנה</small> מברייתא <small>זו]</small> אין להוכיח ממנה, <strong>דהאמר להו</strong> <small>[שהרי אמר להם]</small> <strong>רב כהנא</strong> לחכמים בסוגיה הקודמת, <strong>אנא תנינא לה והכי תנינא לה</strong> <small>[אני שניתי אותה וכך שניתי אותה]:</small> <strong>אחד זדונה ואחד שגגתה</strong> של שבועת הפקדון — <strong>אשם בכסף שקלים,</strong> ואין מדובר שם בעדים שהתרו בו.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>לא, אם אמרת בנזיר טמא שכן לוקה, תאמר בשבועת הפקדון שאינו לוקה?</strong> ונברר: <strong>היכי דמי</strong> <small>[כיצד בדיוק מדובר]?</small> <strong>אי דליכא</strong> <small>[אם שאין]</small> <strong>עדים, אמאי</strong> <small>[מדוע]</small> הוא <strong>לוקה? אלא פשיטא דאיכא</strong> <small>[פשוט</small> הוא שמדובר במקרה <small>שיש]</small> <strong>עדים, וקתני</strong> <small>[והוא שונה]:</small> <strong>תאמר בשבועת הפקדון שאינו לוקה.</strong> ונדייק מכאן: <strong>מלקא</strong> <small>[ללקות]</small> <strong>הוא דלא לקי</strong> <small>[שאינו לוקה],</small> <strong>אבל קרבן מייתי</strong> <small>[מביא],</small> אף שיש עדים, הרי זו <strong>תיובתא</strong> <small>[קושיה חמורה]</small> על <strong>רבה!</strong> ומסכמים: אכן <strong>תיובתא</strong> <small>[קושיה חמורה</small><small>]</small> היא, ונדחו דבריו.
 <big>א</big> ובאותו ענין <strong>ר' יוחנן אמר: הכופר בממון שיש עליו עדים</strong> — <strong>חייב</strong> (שלא כשיטת רבה), אבל הכופר בממון שיש עליו <strong>שטר</strong> — <strong>פטור. אמר רב פפא: מאי טעמיה</strong> <small>[מה טעמו]</small> של <strong>ר' יוחנן? עדים עבידי דמייתי</strong> <small>[עשויים שימותו],</small> וגם אם יש עדים יתכן שלא ישלם על פיהם, ונמצא שהוא כופר ממון בשבועה זו. <strong>שטר</strong> — <strong>הא מנח</strong> <small>[הרי</small> הוא <small>מונח],</small> ונמצא שלעולם אינו נפטר ממון בכפירתו<small>.</small>
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא:</strong> טעם זה אינו נכון, שהרי <strong>שטרא נמי עביד דמרכס</strong> <small>[שטר גם כן עשוי שיאבד]!</small> <strong>אלא</strong> <strong>אמר רב הונא בריה</strong> <small>[בנו]</small> של <strong>רב יהושע: היינו טעמיה</strong> <small>[זהו טעמו]</small> של <strong>ר' יוחנן, משום דהוה</strong> <small>[שהריהו]</small> <strong>שטר שעבוד קרקעות,</strong> ששטר יש בו סעיף אחריות ושעבוד על הקרקע של החייב, ועל ידו משתעבדת הקרקע, <strong>ואין מביאין קרבן</strong> של שבועת הפקדון <strong>על כפירת שעבוד קרקעות,</strong> לפי שאין נשבעים על הקרקע.
 <strong>איתמר</strong> <small>[נאמר]</small> שחלקו אמוראים בשאלה הבאה: <strong>משביע עדי קרקע</strong> שיעידו שקרקע זו שלו היא, ונשבעו שאינם יודעים לו עדות — <strong>פליגי</strong> <small>[נחלקו]</small> בענין זה <strong>ר' יוחנן ור' אלעזר, חד</strong> <small>[אחד</small> מהם<small>]</small> <strong>אמר: חייב</strong> העד בקרבן משום שבועת העדות, <strong>וחד</strong> <small>[ואחד</small> מהם<small>]</small> <strong>אמר: פטור.</strong> ומעירים: <strong>תסתיים</strong> <small>[תוגדר]</small> ש<strong>ר' יוחנן</strong> הוא ש<strong>אמר פטור,</strong> מדוע? <strong>מ</strong>מה ש<strong>אמר ר' יוחנן</strong> בענייננו: <strong>הכופר בממון שיש עליו עדים</strong> — <strong>חייב</strong> משום שבועת הפקדון, בממון שיש עליו <strong>שטר</strong> — <strong>פטור, ו</strong>הוא <strong>כ</strong>דברי <strong>רב הונא בריה</strong> <small>[בנו]</small> של <strong>רב יהושע,</strong> שהטעם הוא משום שטר שעבוד קרקעות, ואין מביאים קרבן על כפירת שעבוד קרקעות. ומסכמים: אכן, <strong>תסתיים</strong> <small>[תוגדר]</small> שכך הדבר.
 <strong>אמר ליה</strong> <small>[לו]</small> <strong>ר' ירמיה לר' אבהו: לימא</strong> <small>[האם נאמר]</small> ש<strong>ר' יוחנן ור' אלעזר בפלוגתא</strong> <small>[במחלוקתם]</small> של התנאים <strong>ר' אליעזר ורבנן</strong> <small>[וחכמים]</small> <strong>קא מיפלגי</strong> <small>[הם חלוקים]?</small> <strong>דתנן</strong> <small>[ששנינו</small> במשנה<small>]:</small> <strong>הגוזל שדה מחבירו ושטפה נהר</strong> — <strong>חייב להעמיד לו שדה</strong> אחר, שהרי עתה פחת ערכה הרבה, ועליו מוטל להשיב לנגזל את הגזילה שגזל, <strong>דברי ר' אליעזר. וחכמים אומרים: אומר לו "הרי שלך לפניך",</strong> שיכול להחזיר את השדה כמו שהיא, למרות שעכשיו נתמעט ערכה, משום שלדעתם הקרקע אינה נחשבת גזולה, כדי שתחול עליה חובת ההשבה, אלא הריהי כמצויה ברשות בעליה.
 <strong>ואמרינן</strong> <small>[ואומרים</small> היינו<small>]:</small> <strong>במאי קמיפלגי</strong> <small>[במה חלוקים הם]?</small> בדרך שבה דורשים את פרשת שבועת הפקדון, שבה מצויה גם חובת ההשבה של הגזילה לבעליה, <strong>ר' אליעזר דריש רבויי ומיעוטי</strong> <small>[דורש</small> בדרך <small>ריבויים ומיעוטים],</small> <strong>ורבנן דרשי כללי ופרטי</strong> <small>[וחכמים דורשים</small> בדרך <small>כללים ופרטים].</small> וכיצד?
 <strong>ר' אליעזר דריש רבויי ומיעוטי</strong> <small>[דורש ריבויים ומיעוטים]:</small> נאמר שם: <strong>"וכחש בעמיתו"</strong> (ויקרא ה, כא) — הרי זה <strong>ריבה</strong> הכחשה בכל דבר, <strong>"בפקדון או בתשומת יד"</strong> — <strong>מיעט,</strong> לומר שמדובר רק בדברים מסויימים, <strong>"או מכל אשר ישבע"</strong> (ויקרא ה, כד) — <strong>חזר וריבה,</strong> אם כן נמצא שיש פה
 <strong>ריבה ומיעט וריבה,</strong> ולפי כללי מדרש ההלכה במקרה כזה <strong>ריבה הכל, מאי</strong> <small>[מהו]</small> <strong>ריבה? ריבה כל מילי</strong> <small>[דבר],</small> <strong>ומאי</strong> <small>[ומה]</small> בכל זאת <strong>מיעט? מיעט</strong> דבר אחד: <strong>שטרות. ו</strong>אילו
 <strong>רבנן דרשי כללי ופרטי</strong> <small>[חכמים דורשים</small> בדרך <small>כללים ופרטים]:</small> <strong>"וכחש בעמיתו"</strong> — הרי זה <strong>כלל, "בפקדון או בתשומת יד או בגזל"</strong> — <strong>פרט, "או מכל אשר ישבע עליו"</strong> — <strong>חזר וכלל,</strong> אם כן, הרי זה <strong>כלל ופרט וכלל,</strong> ובמקרה זה <strong>אי</strong> (אין) <strong>אתה דן אלא כעין הפרט:</strong>
 <strong>מה הפרט מפורש, דבר המטלטל וגופו ממון</strong> — <strong>אף כל דבר המטלטל וגופו ממון, יצאו קרקעות</strong> — <strong>שאין</strong> הם דבר ה<strong>מטלטל, יצאו עבדים</strong> — <strong>שהוקשו</strong> (הושוו במקרא) <strong>לקרקעות, יצאו שטרות</strong> — <strong>שאף על פי ש</strong>הם <strong>מטלטלין אין גופן ממון,</strong> אלא הם רק ראיה לממון.
  ואם כן, האם נאמר: <strong>מאן דמחייב</strong> <small>[מי שמחייב]</small> עדי קרקע משום שבועת העדות, כלומר ר' אלעזר, הוא סבור <strong>כ</strong>דברי <strong>ר' אליעזר,</strong> שקרקע נכללת בכלל השבת גזילה ושבועת הפקדון, וממילא גם בשבועת העדות שנלמדת ממנה, <strong>ומאן דפטר</strong> <small>[ומי שפוטר],</small> כלומר ר' יוחנן, סבור <strong>כרבנן</strong> <small>[כחכמים],</small> שמוציאים קרקעות מכלל זה?
 <strong>אמר ליה</strong> <small>[לו]</small> ר' אבהו לר' ירמיה: <strong>לא, מאן דמחייב</strong> <small>[מי שמחייב]</small> אכן סבור <strong>כר' אליעזר, ומאן דפטר</strong> <small>[ומי שפוטר]</small> <strong>אמר לך</strong> <small>[יכול לומר לך]:</small> <strong>בהא</strong> <small>[ב</small>דבר <small>זה]</small> בענין שבועה <strong>אפילו ר' אליעזר מודה</strong> שאין מביא קרבן, <strong>דרחמנא אמר</strong> <small>[שהתורה אמרה]</small> <strong>"מכל</strong> אשר ישבע עליו לשקר" (ויקרא ה, כד), ומשמעות הדברים היא — חלק <strong>ולא הכל,</strong> ולפיכך ממעט קרקעות מחיוב זה, שהרי אינם דומים לפרטים שבתורה.
 <strong>אמר רב פפא משמיה</strong> <small>[משמו]</small> של <strong>רבא: מתניתין נמי דיקא</strong> <small>[משנתנו גם כן מדוייקת]</small> שאין דין שבועת הפקדון בכפירת שעבוד קרקעות, <strong>דקתני</strong> <small>[ששנה]</small> בה: <strong>"גנבת את שורי", והוא אומר: "לא גנבתי",</strong> אמר לו: <strong>"משביעך אני", ואמר: "אמן"</strong> — <strong>חייב, ואילו "גנבת את עבדי" לא קתני</strong> <small>[שנה],</small> <strong>מאי טעמא</strong> <small>[מה הטעם]</small> מדוע לא שנה אותו? <strong>לאו</strong> <small>[האם לא]</small> <strong>משום</strong> ש<strong>עבד איתקש</strong> <small>[הוקש]</small> <strong>לקרקעות, ואין מביאין קרבן על כפירת שעבוד קרקעות?</strong>
 <strong>אמר רב פפי משמיה</strong> <small>[משמו]</small> של <strong>רבא</strong> בדחייה: <strong>אימא סיפא</strong> <small>[אמור</small> את <small>סופה</small> של המשנה<small>],</small> <strong>זה הכלל: כל המשלם על פי עצמו</strong> — <strong>חייב, ושאינו משלם על פי עצמו</strong> — <strong>פטור.</strong> ונברר: <strong>"זה הכלל" לאתויי מאי</strong> <small>[להביא</small> את <small>מה]?</small> מה החידוש שנוסף על ידי הכללה זו? <strong>לאו לאתויי</strong> <small>[האם לא להביא]</small> הלכה נוספת, בטוען <strong>"גנבת את עבדי"?</strong>
## דף לח.
 <strong>אלא מהא ליכא למשמע מינה</strong> <small>[מזו אין לשמוע ממנה],</small> ואין לדייק ממה שלא נאמרו הדברים במשנה. 
 <big>א</big> שנינו במשנה: <strong>שבועת הפקדון כיצד? "תן לי פקדון שיש לי בידך" כו'.</strong> ובהמשך עסקה המשנה במי שהיו חמשה תובעים אותו, ונשבע לכולם. ובענין זה מביאים, <strong>תנו רבנן</strong> <small>[שנו חכמים]:</small> אם <strong>כלל</strong> שבועה לכמה אנשים בנוסח אחד — <strong>אינו חייב אלא</strong> משום שבועה <strong>אחת,</strong> אם <strong>פרט</strong> — <strong>חייב על כל אחת ואחת, דברי ר' מאיר. ר' יהודה אומר:</strong> אם אמר <strong>"שבועה לא לך ולא לך ולא לך"</strong> — <strong>חייב על כל אחת ואחת.</strong>
 <strong>ר' אליעזר אומר:</strong> דווקא אם אמר <strong>"לא לך ולא לך ולא לך שבועה"</strong> שאמר לשון שבועה בסוף — <strong>חייב על כל אחת ואחת. ר' שמעון אומר: עד שיאמר שבועה לכל אחת ואחת</strong> כלומר, שיפרש מלת "שבועה" בכל אחת.
  ובפירוש דברי ר' מאיר ור' יהודה נחלקו שמואל ור' יוחנן, <strong>אמר רב יהודה אמר שמואל: כללו של ר' מאיר</strong> מה שרואה ר' מאיר ככלל ("ולא לך ולא לך", בו' החיבור) — הרי הוא <strong>פרטו של ר' יהודה,</strong> ו<strong>כללו של ר' יהודה</strong> מה שהוא רואה אותו כביטוי אחד ("לא לך, לא לך", בלי ו' החיבור) — הוא <strong>פרטו של ר' מאיר. ו</strong>אילו
 <strong>ר' יוחנן אמר: הכל מודים ב"ולא לך" שהוא פרט,</strong> וגם ר' מאיר. <strong>לא נחלקו אלא</strong> כשאמר <strong>"לא לך", שר' מאיר אומר:</strong> גם זה הוא <strong>פרט, ור' יהודה אומר: כלל. ואיזהו כללו של ר' מאיר</strong> שחייב רק משום שבועה אחת? כשאומר <strong>"שבועה שאין לכם בידי".</strong>
 ושואלים: <strong>במאי קמיפלגי</strong> <small>[במה הם חלוקים]</small> שהם מפרשים באופן שונה את דברי ר' מאיר? ומשיבים: <strong>שמואל דייק</strong> <small>[מדייק]</small> <strong>מ</strong>לשון ה<strong>ברייתא, ור' יוחנן דייק ממתניתין</strong> <small>[מדייק ממשנתנו].</small> ומפרטים: <strong>שמואל דייק</strong> <small>[מדייק]</small> מן ה<strong>ברייתא,</strong> כיצד? <strong>מדקאמר</strong> <small>[ממה שאומר]</small> <strong>ר' יהודה: "ולא לך" פרטא הוי</strong> <small>[פרט הוא]</small> שחייב על כל אחת ואחת, <strong>מכלל</strong> הדברים אתה למד <strong>דשמעיה</strong> <small>[ששמע אותו]</small> את <strong>ר' מאיר</strong> ש<strong>אמר: כללא הוי</strong> <small>[כלל הוא]</small>, <strong>ואמר ליה</strong> <small>[לו]</small> <strong>ר' יהודה:</strong> לא, <strong>פרטא הוי</strong> <small>[פרט הוא].</small>
 <strong>ור' יוחנן אמר:</strong> ניתן להסביר גם אחרת, ולומר: <strong>תרוייהו</strong> <small>[שניהם]</small> <strong>לר' מאיר פרטא הוי</strong> <small>[פרט הם],</small> <strong>ואמר ליה</strong> <small>[לו]</small> <strong>ר' יהודה: ב"ולא לך" מודינא</strong> <small>[מודה אני]</small> <strong>לך, ב"לא לך" פליגנא עלך</strong> <small>[חולק אני עליך].</small> <strong>ושמואל,</strong> מה הוא משיב על כך? סבור הוא: אם כך הוא, הרי <strong>עד דאודי ליה אודויי, לפלוג עליה איפלוגי</strong> <small>[עד ש</small>הוא <small>מודה לו, שיחלוק עליו],</small> שתמוה הוא שר' יהודה אומר במה הוא מודה לו, כאשר היה ראוי לו לפרש דווקא במה הוא חולק עליו. עד כאן דנו בדיוקו של שמואל.
 <strong>ור' יוחנן דייק ממתניתין</strong> <small>[מדייק ממשנתנו],</small> כיצד? <strong>מדקאמר</strong> <small>[ממה שאומר]</small> <strong>ר' מאיר</strong> במשנה, שהיא בסתם שיטת ר' מאיר: <strong>"שבועה שאין לכם בידי" כללא הוי</strong> <small>[כלל הוא],</small> <strong>מכלל</strong> הדברים אתה למד שאם אומר <strong>"ולא לך" פרטא הוי</strong> <small>[פרט הוא];</small> <strong>דאי סלקא דעתך</strong> <small>[שאם עולה על דעתך]</small> שלשיטתו <strong>"ולא לך" כללא הוה</strong> <small>[כלל הוא],</small> הרי <strong>אדמשמע לן</strong> <small>[עד ש</small>הוא <small>משמיע לנו]</small> <strong>"שבועה שאין לכם בידי"</strong> שהוא כלל, <strong>נשמעינן</strong> <small>[שישמיע לנו]</small> ש<strong>"שבועה לא לך ולא לך ולא לך"</strong> הוא כלל, למרות שיש בו פירוט, וממילא נלמד <strong>כל שכן</strong> אם אמר <strong>"שבועה שאין לכם בידי"</strong> שכלל הוא.
 <strong>ו</strong>אילו <strong>שמואל אמר</strong> <small>[אומר]</small> שכך יש לפרש את דברי ר' מאיר: <strong>כל האומר "ולא לך",</strong> הרי אף הוא <strong>כאומר "שבועה שאין לכם בידי" דמי</strong> <small>[נחשב].</small>
 ומנסים להביא ראיה, <strong>תנן</strong> <small>[שנינו</small> במשנה<small>]:</small> <strong>"לא לך ולא לך ולא לך"</strong> חייב על כל אחת ואחת. שאומר "ולא" בו', ומחשיב זאת ר' מאיר כפרט, וקשה לשמואל! ומתקנים: <strong>תני</strong> <small>[שנה]:</small> <strong>"לא לך</strong> לא לך לא לך" בלא ו'.
  ומציעים:  <strong>תא שמע</strong> <small>[בוא</small> ו<small>שמע]</small> ממה ששנינו במשנה: <strong>"תן לי פקדון ותשומת יד וגזל ואבידה"</strong> וכו', "שבועה שאין לך בידי פקדון ותשומת יד" וכו' — חייב על כל אחת ואחת. משמע שכשיש ו' נחשב הדבר כפרט לדברי ר' מאיר, ושלא כדברי שמואל! ומשיבים: <strong>תני</strong> <small>[שנה]</small> בלי ו': <strong>"תשומת יד גזל אבידה".</strong>
 ומציעים: <strong>תא שמע</strong> <small>[בוא</small> ו<small>שמע]</small> ראיה נוספת מן המשנה: <strong>"תן לי חטין ושעורין וכוסמין",</strong> וקשה לשמואל! ומשיבים: <strong>תני</strong> <small>[שנה]</small> גם כאן: <strong>"שעורין כוסמין"</strong> בלא ו'.
  ושואלים:  <strong>והאי תנא כל הכי שביש תני ואזיל</strong> <small>[ו</small>כי <small>תנא זה כל כך משבש שונה והולך]?</small> שקשה לומר שבכל מקום שיבש התנא את הלשון והוסיף ו' שלא לצורך, עד שצריך לתקן אותם משפט אחר משפט! <strong>אלא</strong> צריך לומר לשיטת שמואל כי <strong>הא מני</strong> <small>[זו,</small> משנתנו, כשיטת <small>מי היא]?</small> לא כשיטת ר' מאיר, אלא כשיטת <strong>רבי היא,</strong> ש<strong>אמר: לא שנא</strong> <small>[אינו שונה]</small> אם אמר <strong>"כזית כזית", ולא שנא</strong> <small>[ואינו שונה]</small> <strong>"כזית וכזית"</strong> — שניהם <strong>פרטא הוי</strong> <small>[פרט הם].</small>
 ואומרים: <strong>תא שמע מדידיה</strong> <small>[בוא</small> ו<small>שמע</small> ראיה <small>מ</small>דברי ר' מאיר <small>עצמו]</small> במשנתנו, ששנינו <strong>ר' מאיר אומר: אפילו "חטה ושעורה וכוסמת"</strong> — <strong>חייב על כל אחת ואחת!</strong> משמע שאף שמוסיף ו' פרט הוא, שלא כדברי שמואל! ומתקנים: <strong>תני</strong> <small>[שנה]</small> גם כאן: <strong>"חטה שעורה כוסמת".</strong>
 ושואלים: <strong>מאי</strong> <small>[מה]</small> <strong>"אפילו"?</strong> מה החידוש כשאומר בלשון זו? <strong>אמר רב אחא בריה</strong> <small>[בנו]</small> של <strong>רב איקא: אפילו חטה בכלל חטין, ושעורה בכלל שעורין, וכוסמת בכלל כוסמין,</strong> שלא התכוון לפרט של חיטה אחת, אלא למין חיטים, מין שעורים.
 <big>ב</big> שנינו במשנה: <strong>"תן לי פקדון ותשומת יד גזל ואבידה שיש לי בידך" כו'. "תן לי חטין ושעורין</strong> וכוסמין שיש לי בידך", ואמר לו: "שבועה שאין לך בידי" — אינו חייב אלא אחת. ואם אמר: "שבועה שאין לך בידי חטין ושעורין וכוסמין" — חייב על כל אחת ואחת. ועל כך <strong>אמר ר' יוחנן:</strong> אם היה שווה <strong>פרוטה מכולם</strong> בחיטים בשעורים ובכוסמין, אף שאין בכל מין שיעור שווה פרוטה, הריהי <strong>מצטרפת</strong> לחייבו משום שבועת הפקדון.
 <strong>פליגי בה</strong> <small>[חלוקים בכך]</small> בפירוש דברים אלה <strong>רב אחא ורבינא, חד</strong> <small>[אחד</small> מהם<small>]</small> <strong>אמר:</strong> מה ששנינו במשנה שחייב על כל אחת ואחת — <strong>אפרטי מיחייב</strong> <small>[על הפרטים</small> הוא <small>חייב],</small> על החיטים, על השעורים ועל הכוסמים, הריהו מביא קרבן משום שבועה, אבל <strong>אכללי לא מיחייב</strong> <small>[על הכללים איננו חייב].</small> על מה שאמר בתחילה: "שבועה שאין לך בידי", אינו מביא קרבן לעצמו. ולפיכך מה שאמר ר' יוחנן שפרוטה אחת מכולם יחד מצטרפת, מתייחס לדין הקודם במשנה, שאמר: "שבועה שאין לך בידי" ולא פירט. <strong>וחד</strong> <small>[ואחד</small> מהם<small>]</small> <strong>אמר: אכללי נמי מיחייב</strong> <small>[על הכללים גם כן הוא חייב],</small> שחייב להביא קרבן גם על השבועה הכללית שאמר תחילה. ולפיכך גם אם אין בכל אחד מהם שווה פרוטה, אם יש בכולם יחד שווה פרוטה — הרי זה מתחייב בקרבן משום השבועה הכללית, לדעת ר' יוחנן.
  ומקשים, <strong>והתני</strong> <small>[והרי שנה]</small> <strong>ר' חייא</strong> בברייתא: <strong>הרי כאן חמש עשרה חטאות</strong> שהיו חמישה תובעים ולכל אחד מהם נשבע על שלושה דברים — חיטים, שעורים, כוסמים; <strong>ואם איתא</strong> <small>[אכן]</small> חייב גם על הכללים — <strong>עשרים</strong> חטאות <strong>הויין</strong> <small>[הן],</small> שהרי יש שבועה כללית "שאין לך בידי", ושלוש שבועות פרטיות (חיטים, שעורים, כוסמים) לכל תובע! ומשיבים: <strong>האי תנא</strong> <small>[תנא זה],</small> <strong>דפרטי קא חשיב</strong> <small>[את</small> החיובים שיש <small>בפרטים</small> הוא <small>מונה],</small> <strong>דכללי לא קא חשיב</strong> <small>[</small>את החיוב <small>של הכללים אינו מונה].</small>
 ומקשים לצד האחר: <strong>והא תני</strong> <small>[והרי שנה]</small> <strong>ר' חייא</strong> בברייתא אחרת: <strong>הרי כאן עשרים חטאות,</strong> ואם כן הוא מחשיב כללים! ומשיבים: <strong>ההיא,</strong> אותה ברייתא, גם היא אינה מונה את הכללים, אלא היא עוסקת במקרה אחר, בחטאות שמתחייב כשמכחיש לחמישה אנשים על ארבע טענות שונות, <strong>פקדון ותשומת יד וגזל ואבידה.</strong>
 <strong>בעא מיניה</strong> <small>[שאל אותו]</small> <strong>רבא מרב נחמן: היו חמשה תובעין אותו, ואמרו לו "תן לנו פקדון תשומת יד וגזל ואבידה שיש לנו בידך", אמר לאחד מהן "שבועה שאין לך בידי פקדון תשומת יד גזל ואבידה, ולא לך ולא לך ולא לך ולא לך", מהו</strong> דינו? האם <strong>אחדא מיחייב</strong> <small>[על</small> שבועה <small>אחת</small> הוא <small>חייב]</small> לכל אחד מן האנשים שאמר להם "ולא לך", משום שכלל את כל הדברים באמירה אחת "ולא לך",
## דף לח:
 <strong>או דלמא</strong> <small>[שמא]</small> <strong>אכל חדא וחדא מיחייב</strong> <small>[על כל אחת ואחת</small> מן התביעות <small>מתחייב]</small> לכל אחד ואחד?
 ומשיבים: <strong>תא שמע</strong> <small>[בוא</small> ו<small>שמע],</small> <strong>דתני</strong> <small>[ששנה]</small> <strong>ר' חייא</strong> בברייתא: <strong>הרי כאן עשרים חטאות.</strong> ונברר: <strong>היכי דמי</strong> <small>[כיצד</small> בדיוק <small>מדובר]?</small> <strong>אי דפריש</strong> <small>[אם שפירש]</small> לכל אחד מן התובעים את כל התביעות, וכי <strong>ר' חייא מנינא אתא לאשמועינן</strong> <small>[מנין בא להשמיענו]?</small> וכי אין אנו יכולים למנות לבד?! <strong>אלא לאו דלא פריש</strong> <small>[האם לא</small> מדובר במקרה <small>שלא פירש]</small> לכל אחד ואחד, אלא שפירט לאחד ולאחרים אמר "ולא לך", <strong>ושמע מינה</strong> <small>[ולמד מכאן]:</small> <strong>פרטא הוי</strong> <small>[פרט הוא].</small>
 <big>א</big> שנינו במשנה: הטוען <strong>"אנסת ופתית את בתי",</strong> והנתבע מכחיש ונשבע לשקר, שר' שמעון פוטר משום שהוא קנס, שאם היה מודה בו לא היה מתחייב על פי עצמו. וחכמים מחייבים משום שיש בזה גם תביעת בושת ופגם, שהן תביעות ממון שיכול להתחייב על פי עצמו. <strong>אמר ר' חייא בר אבא אמר ר' יוחנן: מאי טעמא</strong> <small>[מה הטעם]</small> של <strong>ר' שמעון? הואיל ועיקר</strong> התביעה <strong>קנס הוא תובע,</strong> ושאר הדברים רק נספחים להם.
 <strong>אמר רבא: משל</strong> של <strong>ר' שמעון,</strong> להסביר את דבריו, <strong>למה הדבר דומה? לאדם שאמר לחבירו: "תן לי חטין ושעורין וכוסמין שיש לי בידך", אמר לו: "שבועה שאין לך בידי חטין", ואשתכח</strong> <small>[ונמצא]</small> ש<strong>חטין הוא דלית ליה</strong> <small>[שאין לו],</small> <strong>הא</strong> <small>[אבל]</small> <strong>שעורין וכוסמין אית ליה</strong> <small>[יש לו]</small> — שהוא <strong>פטור</strong> משבועת הפקדון, לפי <strong>דכי אשתבע</strong> <small>[שכאשר נשבע]</small> על ה<strong>חטין, אקושטא משתבע</strong> <small>[באמת נשבע].</small>
 <strong>אמר ליה</strong> <small>[לו]</small> <strong>אביי</strong> לרבא: <strong>מי דמי</strong> <small>[האם דומים</small> הדברים<small>]?</small> <strong>התם</strong> <small>[שם],</small> בדוגמה שהבאת, <strong>בחטין קא כפר ליה</strong> <small>[הוא כופר לו],</small> <strong>בשעורין וכוסמין לא קא כפר ליה</strong> <small>[אינו כופר לו]</small> כלל, <strong>הכא בכולה מילתא הוא דקא כפר ליה</strong> <small>[</small>אבל <small>כאן בכל הדבר הוא כופר לו],</small> שהרי אמר שלא אנס ולא פיתה כלל! <strong>הא לא דמיא</strong> <small>[זה אינו דומה]</small> <strong>אלא לאומר לחבירו: "תן לי חטין ושעורין וכוסמין שיש לי בידך",</strong> ואמר לו: <strong>"שבועה שאין לך בידי כלל", ואשתכח</strong> <small>[ונמצא]</small> ש<strong>חטין הוא דלית ליה</strong> <small>[שאין לו],</small> <strong>הא</strong> <small>[אבל]</small> <strong>שעורין וכוסמין אית ליה</strong> <small>[יש לו]</small> — <strong>דמיחייב</strong> <small>[ש</small>במקרה זה הריהו <small>חייב]</small> משום שבועת הפקדון! ואם כן לא זהו ההסבר לדברי ר' שמעון.
 <strong>אלא</strong> כמו ש<strong>כי אתא</strong> <small>[כאשר בא]</small> <strong>רבין אמר</strong> בשם <strong>ר' יוחנן: לדברי ר' שמעון</strong> — <strong>קנס הוא תובע</strong> כשהוא טוען שאנס או פיתה את בתו, <strong>ולא בושת ופגם,</strong> שאינו תובע אותם באמירה זו, ולכן פטור הנשבע, שהרי כפר בטענה של קנס. <strong>לדברי חכמים</strong> — <strong>אף בושת ופגם הוא תובע,</strong> ומשום כך חייב. <strong>במאי קא מיפלגי</strong> <small>[במה,</small> באיזה עקרון <small>נחלקו]?</small> <strong>אמר רב פפא, ר' שמעון סבר</strong> <small>[סבור]:</small> <strong>לא שביק איניש מידי דקיץ ותבע מידי דלא קיץ</strong> <small>[אין אדם מניח דבר שקצוב</small> כמו הקנס <small>ותובע דבר שאינו קצוב]</small> כמו בושת ופגם שצריך אומדן. <strong>ורבנן סברי</strong> <small>[וחכמים סבורים]:</small> <strong>לא שביק מידי דכי מודה ביה לא מיפטר</strong> <small>[אין</small> אדם <small>מניח דבר שאם מודה בו</small> הנתבע <small>אינו נפטר],</small> כבושת ופגם, <strong>ותבע מידי דכי מודה ביה מיפטר</strong> <small>[ותובע</small> רק <small>דבר שאם מודה בו נפטר]</small> כמו הקנס.
 
 <big>א משנה</big> <strong>שבועת הדיינין</strong> כלומר, השבועה שהדיינים משביעים מדין תורה את מי שמודה במקצת הטענה, חלה כאשר <strong>הטענה</strong> שטוען התובע היא בדבר ששווה לפחות <strong>שתי כסף, וההודאה</strong> שמודה הנתבע היא לפחות <strong>בשוה פרוטה. ו</strong>תנאי נוסף בענין זה, ש<strong>אם אין ההודאה ממין הטענה,</strong> אלא מודה לו הנתבע בדבר שלא טען — <strong>פטור.</strong>
 <strong>כיצד?</strong> אם אמר לו: <strong>"שתי כסף לי בידך",</strong> ואמר לו: <strong>"אין לך בידי אלא פרוטה</strong> (של נחושת)"— הרי זה <strong>פטור,</strong> משום שמה שטען לא הודה לו. אבל אם אמר: <strong>"שתי כסף ופרוטה לי בידך",</strong> ואמר לו <strong>"אין לך בידי אלא פרוטה"</strong> — הרי זה <strong>חייב.</strong>
 אמר לו: <strong>"מנה</strong> (מאה דינרים) <strong>לי בידך",</strong> ואמר לו: <strong>"אין לך בידי</strong> כלום" — הרי זה <strong>פטור.</strong> אבל אם אמר לו: <strong>"מנה לי בידך",</strong> ואמר לו: <strong>"אין לך בידי אלא חמישים דינר"</strong> — <strong>חייב,</strong> משום שהודה במקצת.
  ואולם במקרה שהודה במקצת, שאמר לו: <strong>"מנה לאבא בידך",</strong> ועכשיו שמת אני תובע ממך, ואמר לו הנתבע: <strong>"אין לך בידי אלא חמשים דינר"</strong> — <strong>פטור</strong> משבועה זו, <strong>מפני שהוא כמשיב אבידה,</strong> שהיה יכול במקרה זה לכפור בכל.
 <big>ב</big> ודנים באופן נוסף של כופר בכל שהוזכר לעיל. אמר לו: <strong>"מנה לי בידך",</strong> ו<strong>אמר לו</strong> הנתבע: <strong>"הן", למחר אמר לו</strong> התובע: <strong>"תנהו לי,</strong> שהרי הודית", ואמר לו הנתבע: <strong>"נתתיו לך"</strong> — הרי זה <strong>פטור.</strong> אבל אם אמר לו למחר: <strong>"אין לך בידי"</strong> — <strong>חייב</strong> לשלם לו, שהרי כבר הודה שחייב.
  אמר לנתבע <strong>"מנה לי בידך", אמר לו: "הן",</strong> אמר לו התובע: "אם כן, <strong>אל תתנהו לי אלא בעדים", למחר אמר לו: "תנהו לי",</strong> ואמר לו הנתבע: <strong>"נתתיו לך"</strong> — הרי זה <strong>חייב</strong> לשלם, <strong>מפני שצריך ליתנו בעדים</strong> כפי שהתנה עימו.
 <big>ג</big> ושבים לדון בפרטי הדינים של מודה במקצת. אם אמר לו: <strong>"ליטרא זהב יש לי בידך",</strong> ואמר הנתבע: <strong>"אין לך בידי אלא ליטרא כסף"</strong> — <strong>פטור,</strong> שהרי לא הודה לו במה שתבעו. אבל אם אמר לו <strong>"דינר זהב יש לי בידך",</strong> ואמר לו הנתבע <strong>"אין לך בידי אלא דינר כסף", ו</strong>כן "יש לך בידי <strong>טריסית", ו</strong>כן <strong>פונדיות, ו</strong>כן <strong>פרוטה</strong> — <strong>חייב,</strong> ומדוע? <strong>שהכל מין מטבע אחת,</strong> שהוא תובע ממנו ממון והודה לו בסכום קטן יותר.
  וכן אם תבע אותו: <strong>"כור תבואה לי בידך",</strong> ואמר הנתבע: <strong>"אין לך בידי אלא לתך</strong> (חצי כור) של <strong>קטנית"</strong> — <strong>פטור,</strong> שאין ההודאה ממין הטענה, שהודה לו בדבר שלא טען. אבל אם אמר: <strong>"כור פירות לי בידך",</strong> ואמר לו <strong>"אין לך בידי אלא לתך קטנית"</strong> — <strong>חייב,</strong> לפי <strong>שהקטנית בכלל פירות.</strong>
 אם <strong>טענו חטין והודה לו</strong> הנתבע <strong>בשעורין</strong> — <strong>פטור</strong> משבועה, <strong>ורבן גמליאל מחייב</strong> שבועה.
 <strong>הטוען לחבירו בכדי שמן</strong> שהוא חייב לו כך וכך כדים של שמן, <strong>והודה לו</strong> לא בשמן, אלא <strong>בקנקנים</strong> בכדים המכילים את השמן — <strong>אדמון אומר: הואיל והודה לו מקצת ממין הטענה ישבע,</strong> שהרי תבע ממנו קנקנים ובהם שמן. <strong>וחכמים אומרים: אין ההודאה ממין הטענה,</strong> שאינו מודה לו בשמן שתבע. <strong>אמר רבן גמליאל: רואה אני</strong> ומקבל <strong>את דברי אדמון.</strong>
 <big>ד</big> <strong>טענו כלים וקרקעות, והודה בכלים וכפר בקרקעות,</strong> או הודה <strong>בקרקעות וכפר בכלים</strong> — <strong>פטור,</strong> משום שאין נשבעים על קרקעות, ומטעם זה גם אם <strong>הודה במקצת הקרקעות</strong> — <strong>פטור.</strong> אבל אם הודה <strong>במקצת הכלים</strong> — <strong>חייב</strong> שבועה על הכל, <strong>שהנכסים שאין להן אחריות</strong> (מיטלטלין) <strong>זוקקין</strong> (מביאים) <strong>את הנכסים שיש להן אחריות</strong> (קרקעות) <strong>לישבע</strong> גם <strong>עליהן,</strong> אף שעליהם לבדם אין חייבים להישבע.
 <strong>אין נשבעין על טענת חרש שוטה וקטן, ואין משביעין את הקטן, אבל נשבעין לקטן ולהקדש.</strong>
 <big>ה גמרא</big> ושואלים: <strong>היכי משבעינן ליה</strong> <small>[איך משביעים אותו]</small> הדיינים? <strong>אמר רב יהודה אמר רב: משביעין אותו בשבועה האמורה בתורה, דכתיב</strong> <small>[שנאמר]</small> בדברי אברהם לאליעזר: <strong>"ואשביעך בה' אלהי השמים"</strong> (בראשית כד, ג).
 <strong>אמר ליה</strong> <small>[לו]</small> <strong>רבינא לרב אשי: כמאן</strong> <small>[כמי]</small> נאמר דבר זה? האם הוא <strong>כ</strong>דעת <strong>ר' חנינא בר אידי,</strong> ש<strong>אמר: בעינן</strong> <small>[צריכים אנו]</small> בשבועה שיזכיר <strong>שם המיוחד?</strong>
 <strong>אמר ליה</strong> <small>[לו]:</small> יש לפרש זאת <strong>אפילו תימא רבנן</strong> <small>[תאמר</small> שהוא כשיטת <small>חכמים],</small> <strong>דאמרי</strong> <small>[שאומרים]</small> שדי <strong>בכינוי, ונפקא מינה</strong> <small>[ויוצא מזה]</small> מדברי רב דבר אחר, שכמו שבשבועה האמורה בתורה אמר אברהם "שים נא ידך תחת ירכי, ואשביעך" (בראשית כד ב), כך בשבועת הדיינים <strong>צריך לאתפושי חפצא בידיה</strong> <small>[להתפיס חפץ</small> של קדושה <small>בידו]</small> כדי שתחול השבועה, 
 <strong>וכ</strong>דברי <strong>רבא,</strong> ש<strong>אמר רבא: האי דיינא דאשבע</strong> <small>[דיין זה שהשביע]</small> רק <strong>"בה' אלהי השמים",</strong> בלי להתפיס חפץ, <strong>נעשה כמי שטעה בדבר משנה</strong> שחוזר בו מדינו, <strong>וחוזר</strong> ומשביע שנית. <strong>ואמר רב פפא: האי דיינא דאשבע</strong> <small>[דיין זה שהשביע]</small> <strong>בתפלין, נעשה כמי שטעה בדבר משנה וחוזר.</strong>
 ומסכמים: <strong>והלכתא כוותיה</strong> <small>[והלכה כשיטתו]</small> של <strong>רבא, ולית הלכתא כוותיה</strong> <small>[ואין הלכה כשיטתו]</small> של <strong>רב פפא. הלכתא כוותיה</strong> <small>[הלכה כשיטתו]</small> של <strong>רבא,</strong> שאם השביעו רק בשם — חוזר, <strong>דהא לא נקיט חפצא בידיה</strong> <small>[שהרי אינו מחזיק חפץ</small> קדוש <small>בידו],</small> <strong>ולית הלכתא כוותיה</strong> <small>[ואין הלכה כשיטתו]</small> של <strong>רב פפא</strong> לגבי תפילין, שחוזר, <strong>דהא נקיט חפצא בידיה</strong> <small>[שהרי</small> הוא <small>מחזיק חפץ</small> של קדושה <small>בידו],</small> שאף שאינו ספר תורה, מכל מקום דבר של קדושה הוא. ועוד הלכות בענין זה.
 <strong>שבועה</strong> עושים אותה כשהנשבע <strong>מעומד, תלמיד חכם</strong> — <strong>מיושב. שבועה</strong> נשבעים לכתחילה כשהנשבע מחזיק <strong>בספר תורה, תלמיד חכם</strong> — <strong>לכתחלה</strong> נשבע <strong>בתפלין.</strong>
 <big>ו</big> <strong>תנו רבנן</strong> <small>[שנו חכמים]</small> בברייתא: <strong>שבועת הדיינין אף היא בלשונה נאמרה</strong> כלומר, בכל לשון שהנשבע מבין, ולאו דווקא בלשון הקודש.
  וכך <strong>אומרים לו</strong> לנשבע לפני שישבע: <strong>הוי יודע,</strong>
## דף לט.
 <strong>שכל העולם כולו נזדעזע בשעה שאמר הקדוש ברוך הוא בסיני: "לא תשא את שם ה' אלהיך לשוא</strong> כי לא ינקה ה' את אשר ישא את שמו לשוא" (שמות כ, ז).
 <strong>וכל עבירות שבתורה נאמר בהן "ונקה"</strong> (שמות לד, ז)<strong>, וכאן נאמר "לא ינקה". וכל עבירות שבתורה נפרעין ממנו</strong> בלבד, <strong>וכאן ממנו וממשפחתו, שנאמר: "אל תתן את פיך לחטיא את בשרך"</strong> (קהלת ה, ה), שהחוטא בפיו בשבועת שוא גורם להעניש גם את בשרו, <strong>ואין בשרו אלא קרובו, שנאמר: "ומבשרך לא תתעלם"</strong> (ישעיהו נח, ז).
 <strong>וכל עבירות שבתורה נפרעין ממנו</strong> בלבד, <strong>וכאן ממנו ומכל העולם כולו, שנאמר: "אלה וכחש</strong> ורצח וגנב ונאף . . . על כן תאבל הארץ ואמלל כל יושב בה" (הושע ד, ב—ג).
 ומקשים על דברי הברייתא: <strong>ואימא</strong> <small>[ואמור]</small> שאין נפרעים מכל העולם <strong>עד דעביד להו</strong> <small>[שעושה אותם]</small> את המעשים הרעים האמורים בכתוב זה <strong>לכולהו</strong> <small>[כולם]!</small> ומשיבים: <strong>לא סלקא דעתך</strong> <small>[יעלה על דעתך]</small> לומר כן, <strong>דכתיב</strong> <small>[שנאמר]:</small> <strong>"מפני אלה אבלה הארץ"</strong> (ירמיהו כג, י), שמפני האלה — השבועה בלבד אבלה, <strong>וכתיב</strong> <small>[ונאמר]</small> בדומה לכך בכתוב שאנו עוסקים בו: <strong>"על כן תאבל הארץ ואמלל כל יושב בה"</strong> (הושע ד, ג).
  וממשיכה הברייתא, ועוד אומרים לו: <strong>וכל עבירות שבתורה, אם יש לו זכות תולין לו שנים ושלשה דורות</strong> עד שנפרעים מצאצאיו, <strong>וכאן</strong> בשבועת שקר <strong>נפרעין ממנו לאלתר</strong> (מיד), <strong>שנאמר: "הוצאתיה נאם ה' צבאות ובאה אל בית הגנב ואל בית הנשבע בשמי לשקר ולנה בתוך ביתו וכלתו ואת עציו ואת אבניו"</strong> (זכריה ה, ד),
 <strong>"הוצאתיה"</strong> — משמע <strong>לאלתר, "ובאה אל בית הגנב"</strong> — <strong>זה הגונב דעת הבריות,</strong> כגון <strong>שאין לו ממון אצל חבירו וטוענו</strong> תביעת ממון <strong>ומשביעו,</strong> וגורם לשבועת חינם, <strong>"ואל בית הנשבע בשמי לשקר"</strong> — <strong>כמשמעו, "ולנה בתוך ביתו וכלתו ואת עציו ואת אבניו"</strong> — <strong>הא</strong> <small>[הרי]</small> <strong>למדת, דברים שאין אש ומים מכלין אותן,</strong> כאבנים, <strong>שבועת שקר מכלה אותן.</strong> עד כאן האזהרה שמזהירים את הנשבע.
 <strong>אם אמר: "איני נשבע"</strong> — <strong>פוטרין אותו מיד</strong> ודנים בו את דין הראוי לו, שחייב לשלם. <strong>ואם אמר "הריני נשבע"</strong> — <strong>העומדין שם אומרים זה לזה</strong> את הפסוק: <strong>"סורו נא מעל אהלי האנשים הרשעים האלה"</strong> פן תיספו בכל חטאתם" (במדבר טז, כו). <strong>וכשמשביעין אותו, אומרים לו: הוי יודע, שלא על דעתך</strong> לפי כוונתך <strong>אנו משביעין אותך, אלא על דעת המקום ועל דעת בית דין</strong> לפי הכוונה שיש בליבם,
 <strong>שכן מצינו במשה רבינו, כשהשביע את ישראל</strong> על קיום התורה <strong>אמר להן: דעו, שלא על דעתכם אני משביע אתכם אלא על דעת המקום ועל דעתי, שנאמר: "ולא אתכם לבדכם</strong> אנכי כורת את הברית הזאת ואת האלה הזאת" (דברים כט, יג), כלומר לא רק על דעתכם.
  ואגב כך דורשים את המשך הכתוב: <strong>"כי את אשר ישנו פה"</strong> (דברים כט, יד), <strong>אין לי אלא אותן העומדין על הר סיני</strong> שהם בכלל שבועה זו, <strong>דורות הבאים ו</strong>כן <strong>גרים העתידין להתגייר מנין? תלמוד לומר: "ואת אשר איננו"</strong> (דברים כט, יד).
 <strong>ואין לי אלא</strong> שהשבועה כוללת <strong>מצוה שקיבלו עליהם מהר סיני, מצו‍ת העתידות להתחדש</strong> על ידי חכמים, <strong>כגון מקרא מגילה, מנין</strong> שגם הן בכלל הברית והשבועה? <strong>תלמוד לומר</strong> במגילת אסתר: <strong>"קימו וקבלו...</strong> להיות עושים את שני הימים האלה" (אסתר ט, כז), <strong>קיימו</strong> באותה שעה מצוות <strong>מה שקבלו</strong> על עצמם <strong>כבר</strong> בסיני בשבועה.
 <big>א</big> ותחילה מבררים את הדברים שבברייתא: <strong>מאי</strong> <small>[מה</small> פירוש<small>]</small> "שבועת הדיינים <strong>אף היא בלשונה נאמרה"?</strong>
 <strong>כדתנן</strong> <small>[כמו ששנינו</small> במשנה<small>],</small> <strong>אלו נאמרין בכל לשון: פרשת סוטה, וידוי מעשר</strong> (לאחר השנה השלישית לשמיטה, שאז בא כל אדם למקדש ומתוודה שנתן את כל המעשרות כראוי), <strong>קריאת שמע, ותפלה, וברכת המזון, ושבועת העדות ושבועת הפקדון; וקאמר נמי</strong> <small>[ואמר גם כן]</small> בברייתא זו ש<strong>שבועת הדיינין אף היא בלשונה נאמרה,</strong> שנאמרת בכל לשון.
 <big>ב</big> ועוד שנינו בברייתא. <strong>אמר מר</strong> <small>[החכם],</small> <strong>אומרין לו: הוי יודע, שכל העולם כולו נזדעזע בשעה שאמר הקדוש ברוך הוא: "לא תשא את שם ה' אלהיך לשוא".</strong> ושואלים: <strong>מאי טעמא</strong> <small>[מה טעם</small> הדבר<small>]</small> שכל העולם נזדעזע בשעה שאמר הקב"ה מצוה זו? <strong>אילימא</strong> <small>[אם תאמר]</small> <strong>משום דאתיהב</strong> <small>[שניתנה]</small> <strong>בסיני,</strong> שהעולם כולו נזדעזע אז, והרי <strong>עשר דברות</strong> כולן <strong>נמי אתיהב</strong> <small>[גם כן ניתנו]</small> בסיני!
 <strong>ואלא</strong> תאמר <strong>משום דחמירא</strong> <small>[ש</small>היא <small>חמורה],</small> ושואלים: <strong>ומי חמירא</strong> <small>[והאם</small> היא <small>חמורה</small> יותר<small>]</small> משאר כל המצוות? <strong>והתנן</strong> <small>[והרי שנינו</small> במשנה<small>]:</small> <strong>אלו הן</strong> עבירות <strong>קלות</strong> — <strong>עשה ולא תעשה, חוץ מ"לא תשא"</strong> שהיא חמורה, <strong>חמורות</strong> — <strong>זו כריתות ומיתות בית דין, ו"לא תשא" עמהן!</strong> על כל פנים, אינה חמורה יותר מדברות אחרות שיש בהן עונש מיתה!
 <strong>אלא</strong> צריך לומר שהזעזוע והפחד המיוחד בזמן מתן מצוה זו, הוא <strong>כדקתני טעמא</strong> <small>[כמו ששנה</small> את <small>טעם</small> הדבר<small>]</small> בהמשך: <strong>וכל עבירות שבתורה נאמר בהן "ונקה", וכאן נאמר "לא ינקה".</strong>
 ושואלים: <strong>וכל עבירות שבתורה לא נאמר בהן "לא ינקה"? והכתיב</strong> <small>[והרי נאמר]:</small> <strong>"ונקה לא ינקה"</strong> (שמות לד, ז)!
  ומשיבים:  <strong>ההוא מיבעי ליה</strong> <small>[אותו</small> פסוק <small>נצרך לו]</small> ונתפרש <strong>לכ</strong> דברי <strong>ר' אלעזר, דתניא</strong> <small>[ששנויה</small> ברייתא<small>],</small> <strong>ר' אלעזר אומר: אי אפשר לומר "ונקה"</strong> שהקב"ה מנקה על כל העבירות, <strong>ש</strong>הרי <strong>כבר נאמר "לא ינקה",</strong> ומצד אחר, <strong>אי אפשר לומר "לא ינקה"</strong> — <strong>שכבר נאמר "ונקה"! הא</strong> <strong>כיצד? מנקה הוא לשבים, ואינו מנקה לשאינן שבים.</strong>
 <big>ג</big> נאמר שם: <strong>כל עבירות שבתורה נפרעין ממנו, וכאן ממנו וממשפחתו.</strong> ושואלים: <strong>וכל עבירות שבתורה ממשפחתו לא?</strong>
 <strong>והכתיב</strong> <small>[והרי נאמר]</small> במי שעובד למולך: <strong>"ושמתי אני את פני באיש ההוא ובמשפחתו</strong> והכרתי אותו" (ויקרא כ, ה). <strong>ותניא</strong> <small>[ושנויה</small> ברייתא<small>],</small> <strong>אמר ר' שמעון: אם הוא חטא, משפחתו מה חטאת?</strong> ולמה הם נענשים? <strong>לומר לך: אין לך משפחה שיש בה מוכס</strong> שגובה מסים שלא כדין, <strong>שאין כולה מוכסין</strong> שכולם נחשבים כמוהו, <strong>ו</strong>כיוצא בזה אין משפחה <strong>שיש בה לסטים שאין כולה לסטים, מפני שמחפין עליו</strong> ומגינים עליו!
  ומשיבים:  <strong>התם בדינא אחרינא</strong> <small>[שם,</small> בעבירות אחרות, נענשים הם <small>בדין,</small> בעונש <small>אחר],</small> קל יותר משלו, <strong>הכא בדינא דידיה</strong> <small>[כאן,</small> לענין שבועה, נענשת משפחתו <small>בעונש שלו].</small> <strong>כדתניא</strong> <small>[כמו ששנויה</small> בברייתא<small>],</small> <strong>רבי אומר:</strong> <strong>"והכרתי אותו"</strong> האמור בעובד למולך (ויקרא כ, ה), <strong>מה תלמוד לומר? לפי שנאמר</strong> תחילה: <strong>"ושמתי אני את פני" ויקרא כ, ה),</strong> <strong>יכול כל המשפחה כולה בהיכרת? תלמוד לומר:</strong> "והכרתי <strong>אותו",</strong> להדגיש: <strong>אותו בהיכרת, ולא כל המשפחה כולה בהיכרת,</strong> אלא הם נענשים בעונש אחר.
 ועוד נאמר בברייתא: <strong>וכל עבירות שבתורה נפרעין ממנו, וכאן ממנו ומכל העולם כולו, שנאמר: "אלה וכחש"</strong> (הושע ד, ב), <strong>וכתיב</strong> <small>[ונאמר]:</small> <strong>"על כן תאבל הארץ"</strong> (ויקרא כ, ג). ושואלים: <strong>ואימא</strong> <small>[ואמור]</small> שאין נפרעים מכל העולם כולו <strong>עד דעביד להו</strong> <small>[שעושה</small> אותן<small>]</small> את כל העבירות הללו <strong>לכולהו</strong> <small>[כולן]</small> האמורות באותו פסוק, "אלה וכחש ורצח וגנב ונאף"! ומשיבים: <strong>לא סלקא דעתך</strong> <small>[יעלה על דעתך],</small> <strong>דכתיב</strong> <small>[שנאמר]:</small> <strong>"מפני אלה אבלה הארץ"</strong> (ירמיה כג, י), הרי שדי בעבירה זו להאביל את הארץ.
  ושואלים:  <strong>וכל עבירות שבתורה מכל העולם לא? והכתיב</strong> <small>[והרי נאמר]:</small> <strong>"וכשלו איש באחיו"</strong> (ויקרא כו, לז), וכוונתו <strong>איש בעון אחיו,</strong> <strong>מלמד שכל ישראל ערבים זה בזה.</strong> ואם כן, משמע שבכל חטא מחייב את כל העולם כולו בחטאיו!
## דף לט:
 ומשיבים: <strong>התם</strong> <small>[שם]</small> מדובר <strong>שיש</strong> אפשרות <strong>בידם למחות ולא מיחו,</strong> ואילו בענין שבועה מדובר גם במקום שלא היה בידם למחות.
  ושואלים:  <strong>מאי איכא</strong> <small>[מה ההבדל]</small> <strong>בין רשעים</strong> של <strong>משפחתו לרשעים דעלמא</strong> <small>[של העולם],</small> <strong>בין צדיקים</strong> של <strong>משפחתו לצדיקים דעלמא</strong> <small>[של העולם]?</small>
 ומשיבים: <strong>הוא בשאר עבירות</strong> שבתורה נענש <strong>בדיניה</strong> <small>[בדין שלו]</small> בעונש שכתוב בו, <strong>ורשעים</strong> של <strong>משפחה</strong> שמחפים עליו — <strong>בדין חמור, ורשעים דעלמא</strong> <small>[של העולם]</small> שיכלו למחות בו ולא מחו — <strong>בדין הקל.</strong> <strong>צדיקי דהכא והכא</strong> <small>[הצדיקים של כאן וכאן],</small> אלו ממשפחתו שלא חיפו עליו, ואלו של העולם שלא יכלו למחות בידו, <strong>פטירי</strong> <small>[פטורים].</small>
 אבל <strong>גבי</strong> <small>[אצל]</small> <strong>שבועה</strong> — <strong>הוא ורשעים</strong> של <strong>משפחה</strong> נידונים <strong>כדיניה</strong> <small>[כמו הדין שלו],</small> באותו עונש, <strong>ורשעים דעלמא</strong> <small>[של העולם],</small> אלו שיכלו למחות ולא מחו, נידונים <strong>בדין חמור, וצדיקי דהכא והכא</strong> <small>[והצדיקים של כאן וכאן]</small> של משפחתו ושל העולם, נידונים על כל פנים <strong>בדין הקל,</strong> למרות שנהגו כשורה, ובזה חמור עונש השבועה משאר עבירות יותר.
 <big>א</big> שנינו בברייתא: <strong>אם אמר: "איני נשבע"</strong> — <strong>פוטרין אותו מיד, ואם אמר: "הריני נשבע"</strong> — <strong>העומדים שם אומרים זה לזה: "סורו נא מעל אהלי האנשים הרשעים האלה"</strong> (במדבר טז, כו). ושואלים: <strong>בשלמא ההוא דקא משתבע קאי באיסורא</strong> <small>[נניח זה שנשבע עומד באיסור],</small> שהוא עומד להישבע לשקר, <strong>אלא ההוא דקא משבע ליה אמאי</strong> <small>[זה שמשביע אותו מדוע]</small> הוא נכלל בלשון "האנשים הרשעים"?
  ומשיבים:  <strong>ההוא מיבעי ליה לכדתניא</strong> <small>[נצרך לו לכמו ששנויה</small> בברייתא<small>],</small> <strong>ר' שמעון בן טרפון אומר: "שבעת ה' תהיה בין שניהם"</strong> (שמות כב, י) — <strong>מלמד שחלה שבועה</strong> ועונשה <strong>על שניהם.</strong>
 ועוד אמרו בברייתא <strong>וכשמשביעין אותו, אומרים לו: הוי יודע שלא על דעתך</strong> אלא על דעת המקום ועל דעת בית דין. ואומרים: <strong>למה לי למימרא ליה הכי</strong> <small>[מדוע לו לומר כך]?</small> <strong>משום</strong> המעשה ב<strong>קניא</strong> <small>[קנה]</small> של <strong>רבא,</strong> שהנתבע הכניס את הכסף שהיה חייב לתובע בתוך מקל חלול, ונתנו לתובע להחזיק בו, ואז נשבע שכבר נתן לו. שאף שנשבע על האמת, מכל מקום היתה זו לפי דעתו, ולא לפי דעת בית הדין שהשביעוהו.
 <big>ב</big> שנינו במשנה: כדי לחייב בשבועת מודה במקצת, צריכה <strong>הטענה</strong> להיות <strong>שתי כסף.</strong> ונחלקו רב ושמואל בפירוש המדוייק של הדברים. <strong>אמר רב:</strong> כוונת הדברים היא, ש<strong>כפירת טענה שתי כסף</strong> כלומר, כאשר הוא כופר בטענה, צריך שיהא הסכום שכופר בו שווה שתי כסף לפחות. <strong>ושמואל אמר:</strong> דווקא ה<strong>טענה עצמה שתי כסף,</strong> אבל לענין הכפירה, <strong>אפילו לא כפר אלא בפרוטה ולא הודה אלא בפרוטה</strong> — <strong>חייב.</strong>
 <strong>אמר רבא: דיקא מתניתין כותיה</strong> <small>[מדוייקת משנתנו כשיטתו]</small> של <strong>רב, וקראי כותיה</strong> <small>[והמקראות</small> מדוייקים <small>כשיטתו]</small> של <strong>שמואל. דיקא מתניתין כותיה</strong> <small>[מדוייקת משנתנו כשיטתו]</small> של <strong>רב, דקתני</strong> <small>[ששנה]:</small> <strong>הטענה שתי כסף וההודאה שוה פרוטה, ואילו כפירת טענה</strong> שהיא שוה <strong>פרוטה לא קתני</strong> <small>[שנה].</small> <strong>ותנן נמי</strong> <small>[ושנינו גם כן]</small> במשנה אחרת ברשימת דברים שדינם בשווה פרוטה: <strong>ההודאה</strong> שיעורה <strong>בפרוטה, ואילו כפירה בפרוטה לא קתני</strong> <small>[שנה],</small> משמע שהיא בשיעור שונה.
  ומצד אחר, <strong>וקראי כותיה</strong> <small>[והמקראות</small> מדוייקים <small>כשיטתו]</small> של <strong>שמואל, דכתיב</strong> <small>[שנאמר]</small> בפרשת מודה במקצת: <strong>"כי יתן איש אל רעהו כסף או כלים לשמר"</strong> (שמות כב ו), ולמדים משם להשוות את הכלים והכסף, <strong>מה כלים</strong> הם לפחות <strong>שנים</strong> (לשון רבים), <strong>אף כסף שנים</strong> (שתי כסף), ומן הצד השני, <strong>מה כסף דבר חשוב אף כל דבר חשוב, וקאמר רחמנא</strong> <small>[ואמרה התורה]</small> שיש לחייב שבועה במקרה "אשר יאמר <strong>כי הוא זה"</strong> (שמות כב  ח), שהנתבע מודה במקצת טענה זו של "כסף או כלים", וכופר במקצת ממנה, כלומר גם בפחות משתי כסף.
 <strong>ורב,</strong> כיצד מסביר הוא את הכתוב? <strong>ההוא</strong> "כי הוא זה" <strong>מיבעי ליה</strong> <small>[נצרך לו]</small> רק <strong>להודאה במקצת הטענה.</strong> שהביטוי משמעו שהנתבע מודה במקצת, אבל אין מדובר על הכפירה, שהיא צריכה להיות שתי כסף לפחות. <strong>ושמואל</strong> מהיכן הוא למד דין זה? <strong>כתיב</strong> <small>[כתוב]</small> <strong>"הוא" וכתיב</strong> <small>[כתוב]</small> <strong>"זה",</strong> והרי זו כפילות, ללמדנו <strong>דאי</strong> <small>[שאם]</small> <strong>כפר במקצת ואודי</strong> <small>[והודה]</small> <strong>במקצת</strong> — <strong>חייב.</strong>
 <strong>ורב</strong> כיצד הוא מסביר את הכפילות? <strong>חד</strong> <small>[אחד]</small> <strong>להודאה במקצת הטענה, וחד</strong> <small>[ואחד]</small> <strong>להודאה</strong> שצריכה להיות <strong>ממין הטענה. ושמואל,</strong> מה הוא משיב לכך? הרי יש צורך ללמוד דבר זה! הוא סבור שגם אם אין הכתוב מיותר, <strong>לאו</strong> <small>[האם לא]</small> <strong>ממילא שמעת מיניה</strong> <small>[למדת ממנו]</small> ש<strong>חסרה לה טענה?</strong> שהרי אם הטענה היא שתי כסף (כפי שלמדנו מן הכתוב "כי יתן... כסף או כלים") והודה במקצת, נמצא ממילא שהוא כופר בפחות משתי כסף! ובאמת יש בכך קושי על שיטת רב, שהרי גם הוא מודה לכאורה שהטענה שתי כסף.
 <strong>אלא אמר לך</strong> <small>[אומר לך]</small> <strong>רב: "כסף" כי אתא מעיקרא</strong> <small>[כאשר בא מתחילה]</small> בכתוב ("כי יתן... כסף") ולמדנו שהוא שתי כסף, <strong>לכפירה הוא דאתא</strong> <small>[שבא],</small> שכופר בטענה בשווה שתי כסף, ולא שהטענה עצמה שתי כסף. ש<strong>אם</strong> לא נפרש <strong>כן, לכתוב רחמנא</strong> <small>[שתכתוב התורה]</small> רק: <strong>"כי יתן איש אל רעהו כלים לשמר", ואנא אמינא</strong> <small>[ואני אומר]:</small> <strong>מה כלים שנים אף כל שנים,</strong> ובכלל זה שתי כסף, ואם כן <strong>"כסף" דכתב רחמנא</strong> <small>[שכתבה התורה]</small> <strong>למה לי? אם אינו ענין לטענה,</strong> שלא נתחדש בה דבר על ידי ההוספה "כסף", <strong>תנהו ענין לכפירה,</strong> שאין כפירה בפחות מסכום זה.
 <strong>ושמואל,</strong> מה הוא למד מייתור זה? <strong>אמר לך</strong> <small>[אומר הוא לך]:</small> <strong>אי כתב רחמנא</strong> <small>[אם היתה כותבת התורה]</small> <strong>"כלים" ולא כתב</strong> <small>[היתה כותבת]</small> <strong>"כסף", הוה אמינא</strong> <small>[הייתי אומר]:</small> <strong>מאי</strong> <small>[מה]</small> <strong>כלים שנים אף כל שנים, אבל דבר חשוב לא בעינן</strong> <small>[אין אנו צריכים],</small> ומדובר כשטוען אף על דברים חסרי ערך, <strong>קא משמע לן</strong> <small>[משמיע לנו]</small> שצריך להיות כמו הכסף, שהוא דבר חשוב.
  ומנסים להביא ראיה ממשנתנו, <strong>תנן</strong> <small>[שנינו</small> במשנה<small>]:</small> <strong>"שתי כסף יש לי בידך",</strong> והשיב הנתבע: <strong>"אין לך בידי אלא פרוטה"</strong> — <strong>פטור; מאי טעמא</strong> <small>[מה טעם</small> הדבר<small>]?</small> <strong>לאו</strong> <small>[האם לא]</small> <strong>משום</strong> ש<strong>חסרה לה טענה,</strong> שכיון שהודה בפרוטה נמצא שהכפירה היא בשתי כסף חסר פרוטה? <strong>ותיובתא</strong> <small>[וקושיה חמורה]</small> על דבריו של <strong>שמואל!</strong>
 ומשיבים: <strong>אמר לך</strong> <small>[יכול היה לומר לך]</small> <strong>שמואל: מי סברת</strong> <small>[האם סבור אתה]</small> כי <strong>שוה קתני</strong> <small>[שנה]?</small> שתובעו שווה שתי כסף? <strong>דוקא קתני</strong> <small>[שנה],</small> שתובעו ממש שתי מטבעות כסף. וכיון שהודה בפרוטה על נחושת נמצא כי <strong>מה שטענו לא הודה לו, ומה שהודה לו לא טענו,</strong> ודווקא משום כך הוא פטור.
  ומקשים:  <strong>אי הכי</strong> <small>[אם כך</small> אתה מפרש<small>],</small> <strong>אימא סיפא</strong> <small>[אמור</small> את <small>סופה,</small> המשכה של המשנה<small>]:</small> <strong>"שתי כסף ופרוטה יש לי בידך", "אין לך בידי אלא פרוטה"</strong> — <strong>חייב; אי אמרת בשלמא</strong> <small>[נניח אם אומר אתה]</small> שמדובר במשנה בתובע <strong>שוה</strong> שתי כסף — <strong>משום הכי</strong> <small>[כך]</small> <strong>חייב</strong> במקרה זה, שלא כבמקרה הקודם, משום שכאן הוא כופר בשתי כסף. <strong>אלא אי אמרת</strong> <small>[אם אומר אתה]</small> שמדובר בכסף <strong>דוקא,</strong> שתבעו שתי מטבעות כסף וגם פרוטה — <strong>אמאי</strong> <small>[מדוע]</small> <strong>חייב?</strong> הרי גם במקרה זה, <strong>מה שטענו</strong> (מטבעות כסף) <strong>לא הודה לו,</strong> ובזה כפר הנתבע בכל, <strong>ומה שהודה לו לא טענו!</strong>
 ודוחים: <strong>מידי הוא טעמא</strong> <small>[כלום הוא</small> <small>הטעם,</small> ההסבר<small>]</small> <strong>אלא ל</strong>שיטת <strong>שמואל,</strong> לשיטתו אין זו קושיה כלל, <strong>האמר</strong> <small>[הרי אמר]</small> <strong>רב נחמן אמר שמואל: טענו חטין ושעורין</strong> יחד <strong>והודה לו באחד מהן</strong> — <strong>חייב</strong> שהרי כפר במקצת טענתו. ואף כאן, טענו בשתי כסף ובפרוטה, שהיא טענה אחת, והודה לו בפרוטה, ולשיטת שמואל נחשב הדבר כהודאה במקצת.
  ומעירים: כהבנה זאת שמדובר במשנה בתובע שתי מטבעות כסף,  <strong>הכי נמי מסתברא</strong> <small>[כך גם כן מסתבר],</small> <strong>מדקתני סיפא</strong> <small>[ממה ששנה בסופה,</small> בהמשכה של המשנה<small>]:</small> <strong>"ליטרא זהב יש לי בידך",</strong> והשיב לו: <strong>"אין לך בידי אלא ליטרא כסף"</strong> — <strong>פטור; אי אמרת בשלמא</strong> <small>[אם אומר אתה]</small> כשיטת רב, ש<strong>דוקא קתני</strong> <small>[שנה]</small> במשנה, <strong>משום הכי</strong> <small>[כך]</small> <strong>פטור</strong> במקרה זה, שהרי הודה שלא ממין הטענה, <strong>אלא אי אמרת</strong> <small>[אם אומר אתה]</small> שמדובר במשנה במי שתובע <strong>שוה</strong> כסף, <strong>אמאי</strong> <small>[מדוע]</small> <strong>פטור</strong> כשאמר "אין לך בידי אלא ליטרא כסף"? והרי <strong>ליטרא</strong> כסף <strong>טובא הוי</strong> <small>[הרבה הוא],</small> ובכלל זה בוודאי כפירה של שתי כסף!
 <strong>אלא מדסיפא</strong> <small>[מ</small>תוך ש<small>סופה]</small> של המשנה מדבר שטענו בכסף <strong>דוקא</strong> ולא בשווה כסף, <strong>רישא נמי</strong> <small>[ראשה גם כן]</small> מדבר בטוען שתי כסף <strong>דוקא.</strong>
 ואם כן <strong>לימא תיהוי תיובתא</strong> <small>[</small>האם <small>נאמר</small> ש<small>תהא</small> זו <small>קושיה חמורה]</small> על שיטתו של <strong>רב?</strong> ומשיבים: <strong>אמר לך</strong> <small>[יכול לומר לך]</small> <strong>רב: כולה מתניתין</strong> <small>[כל משנתנו]</small> מדברת בטוענו <strong>שוה</strong> כסף, כשיטתי, <strong>ו</strong>אולם המקרה שטוען <strong>ליטרא זהב שאני</strong> <small>[שונה],</small> ששם הוא תובע זהב דווקא, שהרי אינו תובעו סכום מסויים של דינרי זהב, אלא זהב במשקל.
## דף מ.
 <strong>תדע</strong> שמשנתנו עוסקת בשאר ההלכות בשווה, <strong>דקא תני סיפא</strong> <small>[שהוא שונה בסופה]</small> בהמשכה של המשנה: הטוען <strong>"דינר זהב לי בידך",</strong> והנתבע אומר: <strong>"אין לך בידי אלא דינר כסף וטריסית ופונדיון ופרוטה"</strong> — <strong>חייב, שהכל מין מטבע [אחת] הן; אי אמרת בשלמא</strong> <small>[נניח אם אתה אומר]</small> שמדובר בטוען ב<strong>שוה</strong> דינר זהב — <strong>משום הכי</strong> <small>[כך]</small> <strong>חייב,</strong> שהרי מודה במקצת הסכום שנתבע, <strong>אלא אי אמרת</strong> <small>[אם אתה אומר]</small> שמדובר בטוען דינר זהב <strong>דוקא</strong> — <strong>אמאי</strong> <small>[מדוע]</small> <strong>חייב?</strong> הרי טענו זהב והודה לו בכסף או נחושת!
 <strong>אמר ר' אלעזר:</strong> כאן מדובר <strong>בשטענו בדינר מטבעות,</strong> כלומר טענו שהוא חייב לו מטבעות בשווי דינר זהב, ובכלל זה כל מטבע שהוא. ונמצא שההודאה ממין הטענה היא. <strong>ו</strong>אף שאין בזה לעצמו חידוש, <strong>קא משמע לן</strong> <small>[משמיע לנו]</small> בדין זה ש<strong>פרוטה בכלל מטבע איתא</strong> <small>[ישנה],</small> והמודה בה נחשב כמודה במקצת כשתובע ממנו מטבעות. ומעירים: <strong>דיקא נמי</strong> <small>[מדויק גם כן]</small> הדבר מלשון המשנה, <strong>דקתני</strong> <small>[ששנה</small> בה<small>]</small> את ההסבר לדין זה: <strong>שהכל מין מטבע אחת.</strong>
 ושואלים: <strong>ורב</strong> שסבור כי מדובר בתביעה של שווה כסף, כיצד מסביר הוא נימוק זה? ומה משנה אם מין אחד הם או לא? ומשיבים: לדעתו הנימוק הוא שונה, <strong>שהכל דין מטבע אחת</strong> כלומר, הואיל והמשנה מדברת בשווה כסף, ולא בדווקא, אם כן כל המטבעות דין מטבע אחת יש להן (ר"י מיגאש).
  ואגב כך שואלים: <strong>ור' אלעזר, לימא</strong> <small>[האם לומר],</small> <strong>מדסיפא</strong> <small>[מ</small>כך <small>ש</small>את <small>סופה]</small> של המשנה <strong>כשמואל</strong> הוא <strong>מתרץ, רישא נמי</strong> <small>[תחילתה גם כן]</small> <strong>כשמואל סבירא ליה</strong> <small>[סבור הוא]</small> שיש לפרשה בדווקא, שהוא סבור כמותו לענין כפירת טענה?
  ודוחים:  <strong>לא, סיפא</strong> <small>[סופה]</small> <strong>דוקא</strong> מפרש בשיטה זו, משום שכך נראית לו משמעות המשנה, <strong>דקתני</strong> <small>[ששנה]:</small> <strong>שהכל מין מטבע אחת, ו</strong>אולם <strong>רישא</strong> <small>[תחילתה]</small> אין אנו יודעים אם הוא מפרש <strong>כרב או כשמואל.</strong>
 ומציעים: <strong>תא שמע</strong> <small>[בוא</small> ו<small>שמע]</small> עוד ראיה לענין השאלה האם מדובר במשנתנו בתביעה בדווקא או בשווה כסף, ממה ששנינו בברייתא, שהטוען: <strong>"דינר זהב זהוב לי בידך",</strong> והשיב לו הנתבע: <strong>"אין לך בידי אלא דינר כסף"</strong> — <strong>חייב,</strong> משום שתבע ממנו מטבע, וזה כפר לו במטבע. ועל כל פנים לענייננו נדייק: <strong>טעמא</strong> <small>[הטעם]</small> דווקא ש<strong>אמר ליה</strong> <small>[לו]</small> <strong>"זהב זהוב"</strong> משמעו מטבע זהב, <strong>הא סתמא</strong> <small>[אבל בסתם]</small> אם היה אומר רק "דינר זהב" — <strong>שוה קאמר ליה</strong> <small>[אומר לו],</small> וכדברי רב!
 <strong>אמר רב אשי,</strong> אפשר לתרץ לדברי שמואל כי <strong>הכי קאמר</strong> <small>[כך הוא אומר]:</small> <strong>כל האומר "דינר זהב", כאומר "דינר זהב זהוב" דמי</strong> <small>[נחשב],</small> וכוונתו דווקא למטבע של דינר.
 <strong>תני</strong> <small>[שנה]</small> <strong>ר' חייא</strong> בברייתא שיש בה <strong>לסיועיה</strong> <small>[לסייע]</small> <strong>לרב:</strong> הטוען לחבירו: <strong>"סלע לי בידך",</strong> והשיב לו: <strong>"אין לך בידי</strong> <strong>אלא סלע חסר שתי כסף"</strong> — <strong>חייב,</strong> ואם אמר שיש לו בידו רק סלע <strong>חסר מעה</strong> — <strong>פטור.</strong> משמע שכיון שלא היתה הכפירה בשתי כסף — אינו חייב שבועה, וכרב.
 <big>א</big> <strong>אמר רב נחמן בר יצחק אמר שמואל: לא שנו</strong> שצריכה הטענה להיות בשווי שתי כסף כדי לחייב שבועה, <strong>אלא בטענת מלוה והודאת לוה</strong> במקצת, <strong>אבל</strong> במקרה אחר שחייב אדם שבועה לחבירו, ב<strong>טענת מלוה והעדאת עד אחד</strong> כדברי המלוה, שחייב הלווה להישבע כדי להכחיש את העד, <strong>אפילו לא טענו</strong> המלוה <strong>אלא בפרוטה</strong> — <strong>חייב.</strong>
 <strong>מאי טעמא</strong> <small>[מה טעם</small> הדבר<small>]?</small> <strong>דכתיב</strong> <small>[שנאמר]</small> במקור לחיוב שבועה זו: <strong>"לא יקום עד אחד באיש לכל עון ולכל חטאת"</strong> (דברים יט, ט), ונדייק מכאן: <strong>לכל עון ולכל חטאת הוא</strong> ש<strong>אינו קם,</strong> שאין מחייבים אדם בעונש על סמך עדות עד אחד, <strong>אבל קם הוא</strong> עד אחד ומועיל <strong>ל</strong>חיוב <strong>שבועה. ותניא</strong> <small>[ושנויה</small> ברייתא<small>]:</small> <strong>כל מקום ששנים מחייבין אותו ממון</strong> בעדותם, <strong>עד אחד מחייבו שבועה.</strong> וכיון ששני עדים מחייבים אדם בכל תביעת ממון מפרוטה ומעלה, אף עד מחייבו שבועה בכגון זה.
 <big>ב</big> <strong>ואמר רב נחמן אמר שמואל: טענו חטין ושעורין והודה לו באחד מהן</strong> — <strong>חייב.</strong>
 <strong>אמר לו ר' יצחק: יישר</strong> יפה אמרת, <strong>וכן אמר ר' יוחנן.</strong> ושואלים: כיון שדייק ר' יצחק לומר שכך אומר ר' יוחנן, האם נלמד <strong>מכלל</strong> זה <strong>דפליג עליה</strong> <small>[שחולק עליו]</small> <strong>ריש לקיש</strong> בענין זה? ומשיבים: באותו ענין לא היתה דרך לברר את דעת ריש לקיש. ומפרטים, <strong>איכא דאמרי</strong> <small>[יש שאומרים]:</small> <strong>מישהא הוה שהי ליה</strong> <small>[שוהה היה לו]</small> וממתין לסיום דברי ר' יוחנן <strong>ושתיק ליה</strong> <small>[ושותק לו],</small> ולא ידע ר' יצחק האם לאחר מכן חלק עליו. <strong>איכא דאמרי</strong> <small>[יש שאומרים]:</small> <strong>מישתא הוה שתי ליה</strong> <small>[שותה היה</small> ריש לקיש <small>באותה שעה]</small> <strong>ושתיק ליה</strong> <small>[ושותק לו],</small> ולא הגיב.
  ומציעים:  <strong>לימא מסייע ליה</strong> <small>[האם נאמר שנסייע לו]</small> מלשון משנתנו: <strong>טענו חטין והודה לו בשעורין</strong> — <strong>פטור, ורבן גמליאל מחייב.</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>טענו חטין והודה לו בשעורין</strong> הדין כן, <strong>הא</strong> <small>[אבל]</small> אם היה טוענו <strong>חטין ושעורין והודה לו באחד מהן</strong> — <strong>חייב!</strong>
 ודוחים: אפשר לומר <strong>לא, הוא הדין</strong> ש<strong>אפילו</strong> טוענו <strong>חטין ושעורין נמי</strong> <small>[גם כן]</small> <strong>פטור, והאי דקמיפלגי</strong> <small>[וזה שהם חלוקים]</small> <strong>ב</strong>טוענו <strong>חטין</strong> דווקא, הרי זה מנוסח בצורה זו כדי <strong>להודיעך כחו</strong> של <strong>רבן גמליאל,</strong> כמה היה מחייב שבועה, אפילו במודה שלא ממין הטענה כלל.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>טענו כלים וקרקעות, הודה בכלים וכפר בקרקעות, בקרקעות וכפר בכלים</strong> — <strong>פטור,</strong>
## דף מ:
 <strong>הודה במקצת קרקעות</strong> — <strong>פטור, במקצת כלים</strong> — <strong>חייב.</strong>
 ונדייק: <strong>טעמא</strong> <small>[הטעם</small> דווקא<small>]</small> משום שטענו <strong>כלים וקרקעות,</strong> ש<strong>קרקע לאו</strong> <small>[אינה]</small> <strong>בת שבועה היא, הא</strong> <small>[אבל]</small> אם היה טוענו <strong>כלים וכלים</strong> שני מיני מיטלטלים, כגון חיטים ושעורים, <strong>דומיא</strong> <small>[בדומה]</small> ל<strong>כלים וקרקעות,</strong> והודה באחד מהם — <strong>חייב!</strong>
 ודוחים: <strong>הוא הדין</strong> ש<strong>אפילו כלים וכלים נמי</strong> <small>[גם כן]</small> <strong>פטור, והא דקתני</strong> <small>[וזה ששנה]</small> <strong>כלים וקרקעות</strong> — <strong>קא משמע לן</strong> <small>[משמיע לנו]</small> <strong>דכי</strong> <small>[שכאשר]</small> <strong>הודה במקצת כלים</strong> — <strong>חייב</strong> שבועה <strong>אף על הקרקעות.</strong>
 ומקשים: <strong>מאי קא משמע לן</strong> <small>[מה משמיע לנו]</small> במשנה זו, את ההלכה ש<strong>זוקקין?</strong> הרי כבר <strong>תנינא</strong> <small>[שנינו</small> במשנה<small>]</small> במסכת קידושין: נכסים שאין להם אחריות <strong>זוקקין את הנכסים שיש להן אחריות לישבע עליהן!</strong>
 ומשיבים: <strong>הא</strong> <small>[זו]</small> ההלכה במשנה כאן <strong>עיקר,</strong> שהיא מדברת כולה בדין שבועות, <strong>ההיא</strong> במסכת קידושין <strong>אגב גררא נסבה</strong> <small>[דרך גרירה לקחה],</small> שמתוך ששנו שם שנכסים שאין להם אחריות נקנים עם נכסים שיש להם אחריות, הוסיפו בדרך אגב גם דין הזקקה לשבועה. עד כאן דנו בשיטת שמואל.
 <strong>ור' חייא בר אבא אמר ר' יוחנן: טענו חטין ושעורין והודה לו באחת מהן</strong> — <strong>פטור.</strong> ומקשים: <strong>והאמר</strong> <small>[והרי אמר]</small> <strong>ר' יצחק</strong> על דברי שמואל: <strong>יישר, וכן אמר ר' יוחנן,</strong> הרי שדעתו של ר' יוחנן כשמואל! ומשיבים: <strong>אמוראי נינהו</strong> <small>[אמוראים הם]</small> שנחלקו בדבר זה <strong>אליבא</strong> <small>[לפי שיטתו]</small> של <strong>ר' יוחנן.</strong> ומביאים ראיות נגד דברי ר' חייא בר אבא בשם ר' יוחנן.
 <strong>תא שמע</strong> <small>[בוא</small> ו<small>שמע]</small> ממשנתנו: <strong>טענו חטין והודה לו בשעורין</strong> — <strong>פטור, ורבן גמליאל מחייב.</strong> ונדייק: <strong>טעמא</strong> <small>[הטעם,</small> דווקא<small>]</small> משום ש<strong>טענו חטין והודה לו בשעורין</strong> פטור, <strong>הא</strong> <small>[אבל]</small> אם היה טוענו <strong>חטין ושעורין והודה לו באחד מהן</strong> — <strong>חייב!</strong>
 ודוחים: <strong>הוא הדין</strong> ש<strong>אפילו חטין ושעורין נמי</strong> <small>[גם כן]</small> <strong>פטור, והאי דקתני הכי</strong> <small>[וזה ששנה כך]</small> — <strong>להודיעך כחו</strong> של <strong>רבן גמליאל,</strong> עד כמה הוא מחייב שבועה.
  ומציעים עוד: <strong>תא שמע</strong> <small>[בוא</small> ו<small>שמע]</small> ממשנתנו: <strong>טענו כלים וקרקעות, והודה בכלים וכפר בקרקעות, בקרקעות וכפר בכלים</strong> — <strong>פטור. הודה במקצת קרקע</strong> — <strong>פטור, במקצת כלים</strong> — <strong>חייב.</strong> ונדייק: <strong>טעמא</strong> <small>[הטעם,</small> דווקא<small>]</small> משום שטענו <strong>כלים וקרקעות</strong> פטור, ש<strong>קרקע לאו בת שבועה היא, הא</strong> <small>[אבל]</small> אם טענו <strong>כלים וכלים דומיא</strong> <small>[בדומה]</small> לדין של <strong>כלים וקרקעות</strong> כלומר, משני מינים — <strong>חייב</strong> שבועה!
  ודוחים:  <strong>הוא הדין</strong> ש<strong>אפילו כלים וכלים נמי</strong> <small>[גם כן]</small> <strong>פטור, והא קא משמע לן</strong> <small>[ו</small>דבר <small>זה משמיע לנו],</small> ש<strong>הודה במקצת כלים</strong> — <strong>חייב אף על הקרקעות.</strong> ושואלים: <strong>מאי קא משמע לן</strong> <small>[מה משמיע לנו]</small> בכך? דין <strong>זוקקין?</strong> הרי כבר <strong>תנינא</strong> <small>[שנינו]</small> במשנה במסכת קידושין: נכסים שאין להם אחריות <strong>זוקקין את הנכסים שיש להן אחריות לישבע עליהן!</strong> ומסבירים: <strong>הא</strong> <small>[זו]</small> משנתנו <strong>עיקר</strong> ההלכה היא, <strong>ההיא אגב גררא נסבה</strong> <small>[דרך גרירה לקחה].</small>
 <strong>איתיביה</strong> <small>[הקשה לו]</small> <strong>ר' אבא בר ממל לר' חייא בר אבא,</strong> שנינו בברייתא: <strong>טענו שור והודה לו בשה,</strong> או טענו <strong>שה והודה לו בשור</strong> — <strong>פטור, טענו בשור ושה והודה לו באחד מהן</strong> — <strong>חייב!</strong>
 <strong>אמר ליה</strong> <small>[לו]:</small> <strong>הא מני</strong> <small>[זו</small> כשיטת <small>מי היא]?</small> שיטת <strong>רבן גמליאל היא,</strong> שמחייב אפילו במודה שלא ממין הטענה. הקשה לו: <strong>אי</strong> <small>[אם]</small> שיטת <strong>רבן גמליאל</strong> היא, <strong>אפילו רישא נמי</strong> <small>[ראשה גם כן],</small> בכופר בשור ומודה בשה, צריך להתחייב שבועה!
 <strong>אלא, הא מני</strong> <small>[זו</small> כשיטת <small>מי היא]?</small> שיטת <strong>אדמון היא,</strong> שהוא סבור מצד אחד שההודאה צריכה להיות ממין הטענה, ומצד אחר הוא סבור שהתובע את חבירו כדי שמן, והלה מודה לו בקנקנים — חייב שבועה. וסברתו היא שהתובע דורש גם את הקנקנים וגם את השמן, וכיון שהודה בקנקנים הריהו כמודה במקצת הטענה. והוסיף ר' חייא בר אבא ואמר: <strong>ולא דחויי מדחינא לך</strong> <small>[ואין אני מדחה אותך],</small> בלבד בתירוץ כלשהו, <strong>אלא תלמוד ערוך הוא בפיו של ר' יוחנן: הא מני</strong> <small>[זו</small> כשיטת <small>מי היא]?</small> שיטת <strong>אדמון היא.</strong>
 <big>א</big> <strong>אמר רב ענן אמר שמואל:</strong> מי שרצה לתבוע מחבירו חיטים ושעורים, <strong>טענו חטין וקדם</strong> הנתבע <strong>והודה לו בשעורין, אם כמערים</strong> להודות לפני שימשיך התובע בתביעתו ויתבע גם את השעורים — <strong>חייב</strong> להישבע, <strong>אם במתכוין</strong> להודות רק בשעורים — <strong>פטור.</strong>
 <strong>ואמר רב ענן אמר שמואל: טענו שתי מחטין והודה לו באחת מהן</strong> — <strong>חייב; לפיכך יצאו כלים</strong> ונתפרשו בכתוב <strong>למה שהן</strong> שלא הגדירה התורה באלה כלים מדובר, ובכל כלי, אפילו זול וקטן ביותר, קיים דין מודה במקצת.
 <strong>אמר רב פפא: טענו כלים ופרוטה, והודה בכלים וכפר בפרוטה</strong> — <strong>פטור. הודה בפרוטה וכפר בכלים</strong> — <strong>חייב.</strong>
 ומעירים: שתי הלכות אלה, <strong>חדא</strong> <small>[אחת]</small> <strong>כרב וחדא</strong> <small>[ואחת]</small> <strong>כשמואל. חדא</strong> <small>[אחת],</small> הראשונה, שאם כפר בפרוטה פטור — <strong>כרב,</strong> ש<strong>אמר: כפירת טענה שתי כסף. חדא</strong> <small>[אחת],</small> השניה, שאם כפר בכלים חייב — <strong>כשמואל,</strong> ש<strong>אמר: טענו חטין ושעורין והודה לו באחת מהן</strong> — <strong>חייב.</strong>
 <big>ב</big> שנינו במשנה: טענו <strong>"מנה לי בידך",</strong> והשיב לו: <strong>"אין לך בידי"</strong> — <strong>פטור. אמר רב נחמן:</strong> אמנם פטור מדין תורה, <strong>ו</strong>מכל מקום <strong>משביעין אותו</strong> את הנתבע <strong>שבועת היסת,</strong> שבועה שתיקנו חכמים. ומסבירים: <strong>מאי טעמא</strong> <small>[מה טעם</small> הדבר<small>]?</small> <strong>חזקה אין אדם תובע אלא אם כן יש לו עליו.</strong> ואף שהנתבע כופר בכל ראוי לברר הדבר בכל האפשר על ידי שבועה.
  ומקשים:  <strong>אדרבה</strong> <small>[גדולה מזו,</small> להיפך<small>]</small> <strong>חזקה אין אדם מעיז פניו בפני בעל חובו,</strong> ואם כופר הכל — מן הסתם אמת הוא אומר! ומשיבים: ניתן להבין שאף כפירה בכל אינה העזת פנים גמורה, אלא <strong>אשתמוטי הוא דקא משתמיט ליה</strong> <small>[משתמט הוא לו],</small> <strong>סבר</strong> <small>[סבור]</small> הנתבע בלבו: אדחה את הפרעון <strong>עד דהוה</strong> <small>[שיהיה]</small> <strong>לי ופרענא ליה</strong> <small>[ואפרע לו].</small>
 <strong>תדע,</strong> שיש סברה לומר שהכופר בהלואה אינו שקרן גמור. ש<strong>אמר רב אידי בר אבין אמר רב חסדא: הכופר במלוה</strong> — אף שהוכח שכפר בשקר — <strong>כשר לעדות,</strong> אבל אם כפר <strong>בפקדון</strong> — <strong>פסול לעדות.</strong> וטעם הדבר כפי שאמרנו, שהכופר במלוה יתכן שאינו אלא דוחהו לפי שעה. אבל בפקדון אין מקום להשתמטות, ואם אינו מחזיר לו — משמע שרצונו לקנות ממנו.
 <strong>רב חביבא מתני אסיפא</strong> <small>[שונה את</small> דברי רב נחמן על <small>סופה]</small> של המשנה. ששנינו, טענו: <strong>"מנה לי בידך", אמר לו</strong> הנתבע: <strong>"הן", למחר אמר לו</strong> התובע: <strong>"תנהו לי",</strong> וענה לו: <strong>"נתתיו לך"</strong> לאחר שהודיתי — <strong>פטור. ואמר רב נחמן:</strong> אף על פי כן <strong>משביעין אותו שבועת היסת.</strong>
 ומסבירים את הבדל השיטות: <strong>מאן דמתני ארישא</strong> <small>[מי ששונה</small> דברי רב נחמן <small>על ראשה]</small> של המשנה, שמחייב שבועה במקרה שכפר בעצם החוב, <strong>כל שכן אסיפא</strong> <small>[על סופה],</small> הוא מחייבו בשבועת היסת, שהרי הודה לו מתחילה שהוא חייב לו.
## דף מא.
 <strong>ומאן דמתני לה אסיפא</strong> <small>[ומי ששונה</small> דברי רב נחמן <small>על סופה],</small> הרי זה בדווקא, שהוא סבור שיש לחלק: <strong>הכא</strong> <small>[כאן]</small> <strong>הוא דאיכא דררא דממונא</strong> <small>[שיש גרר של ממון],</small> שיש אחיזה לטענה, ולכן יש מקום לחייבו שבועה, <strong>אבל התם דליכא דררא דממונא</strong> <small>[שם שאין גרר של ממון]</small> שאין לו כל אחיזה ובסיס מוקדם לטענתו — <strong>לא,</strong> אין משביעים אותו אף שבועת היסת.
 <big>א</big> הואיל והזכרנו שבועת היסת מבררים: <strong>מאי איכא</strong> <small>[מה</small> הבדל <small>יש]</small> <strong>בין שבועה דאורייתא</strong> <small>[מן התורה]</small> <strong>לשבועה דרבנן</strong> <small>[מדברי חכמים],</small> שבועת היסת? ומשיבים: <strong>איכא בינייהו</strong> <small>[יש ביניהם]</small> <strong>מיפך</strong> <small>[היפוך]</small> <strong>שבועה,</strong> שהנתבע אומר: אני איני רוצה להישבע, שיישבע התובע ויטול. <strong>בדאורייתא לא מפכינן</strong> <small>[בשל תורה אין אנו מהפכים]</small> <strong>שבועה,</strong> אלא ישבע החייב להישבע או שישלם, <strong>בדרבנן מפכינן</strong> <small>[בשל חכמים אנו מהפכים].</small>
 ושואלים: <strong>ול</strong>דעת <strong>מר בר רב אשי</strong> ש<strong>אמר: בדאורייתא נמי מפכינן</strong> <small>[בשל התורה גם כן אנו מהפכים]</small> <strong>שבועה,</strong> אם כן לשיטתו <strong>מאי איכא בין דאורייתא לדרבנן</strong> <small>[מה</small> הבדל <small>יש בין</small> שבועה <small>של התורה ל</small>שבועה <small>של</small> <small>דברי חכמים]?</small> ומשיבים: <strong>איכא בינייהו מיחת לנכסיה</strong> <small>[יש ביניהם</small> הבדל לענין <small>ירידה לנכסיו],</small> ולגבות מן המחוייב שבועה שלא נשבע, <strong>בדאורייתא נחתינן לנכסיה</strong> <small>[בשל התורה יורדים אנו לנכסיו],</small> <strong>בדרבנן לא נחתינן לנכסיה</strong> <small>[בשל חכמים אין אנו יורדים לנכסיו].</small>
 ושואלים: <strong>ול</strong>שיטת <strong>ר' יוסי</strong> ש<strong>אמר: בדרבנן נמי נחתינן לנכסיה</strong> <small>[בשל חכמים גם כן יורדים אנו לנכסיו],</small>
 <strong>דתנן</strong> <small>[ששנינו</small> במשנה<small>]:</small> <strong>מציאת חרש שוטה וקטן,</strong> אף שאין בהם דעת ואין להם יכולת קנין מדין תורה, מכל מקום הלוקח מהם מציאה שמצאו — <strong>יש בהם גזל מפני דרכי שלום,</strong> שלא יבוא הדבר לידי ריב, <strong>ר' יוסי אומר: גזל גמור</strong> הוא. <strong>ואמר רב חסדא: גזל גמור מדבריהם</strong> (מדברי סופרים), ומסבירים: <strong>למאי נפקא מינה</strong> <small>[מה יוצא מזו]</small> אם גזל גמור הוא — לענין <strong>להוציאו בדיינין,</strong> שיורדים לנכסיו של הגזלן ונוטלים ממנו בעל כורחו. ואם כן לשיטת ר' יוסי, שגם בדבר שהוא מדברי סופרים יורדים לנכסיו, <strong>מאי איכא</strong> <small>[מה</small> הבדל <small>יש],</small> <strong>בין דאורייתא לדרבנן</strong> <small>[</small>שבועה <small>של התורה ל</small>שבועה <small>של דברי חכמים]?</small>
 ומשיבים: <strong>איכא בינייהו</strong> <small>[יש ביניהם</small> הבדל<small>]</small> במקרה <strong>שכנגדו</strong> (שהנתבע) <strong>חשוד על השבועה, בדאורייתא</strong> <small>[ב</small>שבועה <small>של התורה]</small> — כאשר <strong>שכנגדו חשוד על השבועה אפכינן ליה</strong> <small>[אנו מהפכים לו]</small> את חובת ה<strong>שבועה ושמו אאידך</strong> <small>[על האחר],</small> שישבע התובע ויטול. <strong>בדרבנן</strong> <small>[ב</small>שבועה <small>של חכמים]</small> — הרי היא עצמה <strong>תקנתא</strong> <small>[תקנה]</small> <strong>היא, ותקנתא לתקנתא לא עבדינן</strong> <small>[ותקנה לתקנה אין אנו עושים].</small>
 ושואלים: <strong>ולרבנן דפליגי עליה</strong> <small>[ול</small>שיטת <small>חכמים שחלוקים על]</small> <strong>ר' יוסי,</strong> ש<strong>אמרו: בדרבנן לא נחתינן לנכסיה</strong> <small>[בשל חכמים אין אנו יורדים לנכסיו],</small> <strong>מאי עבדינן ליה</strong> <small>[מה עושים אנו לו],</small> לזה שנתחייב להישבע ואינו רוצה? ומשיבים: <strong>משמתינן ליה</strong> <small>[מנדים,</small> מחרימים <small>אותו].</small>
 <strong>אמר ליה</strong> <small>[לו]</small> <strong>רבינא לרב אשי: האי נקטיה בכובסיה דנשבקיה לגלימיה הוא</strong> <small>[זה</small> הוא כמו <small>אוחזו באשכיו</small> כדי <small>שיעזוב את גלימתו הוא]</small> כלומר, אם מנדים אותו עד שיישבע, הריהו לחץ כבד, וכמוהו כירידה לנכסיו שנוהגים בשבועה של תורה! <strong>אלא</strong> אם אין מנדים אותו <strong>מאי עבדינן ליה</strong> <small>[מה עושים אנו לו]?</small> <strong>אמר ליה</strong> <small>[לו]</small> : <strong>משמתינן ליה עד דמטי זמן נגדיה</strong> <small>[מנדים אותו עד שיגיע זמן הלקאתו],</small> כלומר שלושים יום, <strong>ו</strong>כשמגיע הזמן ולא התפשר עם התובע <strong>נגדינן ליה ושבקינן ליה</strong> <small>[מלקים אותו ועוזבים אותו].</small>
 <big>ב</big> <strong>אמר רב פפא: האי מאן דאפיק שטרא על חבריה</strong> <small>[מי שהוציא שטר</small> חוב <small>על חבירו],</small> <strong>ואמר ליה</strong> <small>[לו]</small> הנתבע: <strong>שטרא</strong> <small>[שטר]</small> <strong>פרוע הוא,</strong> שכבר שילמתי לך את החוב, ומפני סיבה כלשהי לא קבלתי את שטרי בחזרה — <strong>אמרינן ליה</strong> <small>[אומרים אנו לו]:</small> <strong>לאו כל כמינך</strong> <small>[אין זה בכוחך]</small> להכחיש על ידי טענה בלבד את השטר הכתוב, אלא <strong>זיל שלים</strong> <small>[לך שלם].</small> <strong>ואם אמר</strong> הנתבע: <strong>לשתבע</strong> <small>[שיישבע]</small> <strong>לי</strong> שלא נפרע ממני — <strong>אמרינן ליה</strong> <small>[אומרים אנו לו]</small> לתובע: <strong>אשתבע ליה</strong> <small>[הישבע לו].</small>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: ומה בין זה לפוגם את שטרו?</strong> כלומר, מי שיש בידו שטר חוב על אחרים והודה שכבר נפרע חלק ממנו, שאמרו חכמים שאינו יכול לגבות את השאר אלא בשבועה שלא קיבל יותר משאמר? הרי לפי דברי רב פפא, כל בעל שטר צריך להישבע, אף שלא נפגם שטרו!
 <strong>אמר ליה</strong> <small>[לו]:</small> <strong>התם אף על גב דלא טעין איהו</strong> <small>[שם,</small> בפוגם שטרו, <small>אף על פי שלא טוען הוא]</small> הנתבע — <strong>טענינן ליה אנן</strong> <small>[טוענים אנו לו</small> עבורו<small>]:</small> שמא שילם לך יותר ממה שאתה אומר, ומחייבים אותו להישבע. <strong>הכא אמרינן ליה</strong> <small>[כאן,</small> כשאין התובע פוגם שטרו, <small>אומרים אנו לו]</small> לנתבע: <strong>זיל שלים ליה</strong> <small>[לך שלם לו],</small> ככתוב בשטר. <strong>ואי טעין ואמר אשתבע לי</strong> <small>[ו</small>רק <small>אם הוא טוען ואומר: הישבע לי]</small> — <strong>אמרינן ליה</strong> <small>[אומרים אנו לו]</small> לתובע בעל השטר: <strong>זיל אשתבע ליה</strong> <small>[לך הישבע לו].</small> <strong>ואי צורבא מרבנן</strong> <small>[ואם תלמיד חכם]</small> <strong>הוא</strong> — <strong>לא משבעינן ליה</strong> <small>[אין אנו משביעים אותו].</small>
 <strong>אמר ליה</strong> <small>[לו]</small> <strong>רב יימר לרב אשי:</strong> <strong>צורבא מרבנן משלח גלימא דאינשי</strong> <small>[</small>וכי <small>תלמיד חכם פושט גלימות אנשים]?</small> וכי מפני שתלמיד חכם הוא יטול ממון שיש עליו טענה? <strong>אלא</strong> אם תלמיד חכם הוא <strong>לא מזדקקינן ליה לדיניה</strong> <small>[אין אנו מזדקקים לו לדינו].</small>
 <big>ג</big> שנינו במשנה: הטוען לחבירו <strong>מנה לי בידך,</strong> והודה לו, ואמר לו התובע: אל תפרעני אלא בעדים, וכשחזר ותבעו אומר הנתבע: כבר נתתיו לך — פטור. ובענין זה מביאים מה ש<strong>אמר רב יהודה אמר רב אסי: המלוה את חבירו בעדים</strong> — <strong>צריך לפורעו בעדים,</strong> ואם אין לו עדים שפרעו — כאילו לא פרע, וחייב לשלם. הוסיף ואמר רב יהודה: <strong>כי אמריתה</strong> <small>[כאשר אמרתי אותה]</small> את ההלכה הזו <strong>קמיה</strong> <small>[לפני]</small> <strong>שמואל, אמר לי, יכול</strong> הנתבע <strong>לומר לו: פרעתיך בפני</strong> עדים <strong>פלוני ופלוני, והלכו להם למדינת הים.</strong> ודי לו בטענה זו. ומביאים ראיה נגד דברי רב אסי.
 <strong>תנן</strong> <small>[שנינו</small> במשנה<small>]:</small> <strong>"מנה לי בידך", אמר לו: "הן", למחר אמר לו: "תנהו לי",</strong> ואמר הנתבע: "כבר <strong>נתתיו לך"</strong> — <strong>פטור. והא הכא</strong> <small>[והרי כאן]</small> <strong>כיון דתבעיה</strong> <small>[שתבעו]</small> <strong>בעדים</strong> והודה לו בפניהם — <strong>כמאן דאוזפיה</strong> <small>[כמי שהילווהו]</small> <strong>בעדים דמי</strong> <small>[נחשב],</small> <strong>וקתני</strong> <small>[ושנה]:</small> <strong>פטור,</strong> משמע אם כן שאין צריך לפורעו בעדים.
## דף מא:
 הרי זו <strong>תיובתא</strong> <small>[קושיה חמורה]</small> על שיטתו של <strong>רב אסי!</strong>
 ומשיבים: <strong>אמר</strong> <small>[יכול לומר]</small> <strong>לך רב אסי: אנא כי אמרי היכא דמעיקרא אוזפיה</strong> <small>[אני כאשר אמרתי</small> שצריך לפרוע בעדים, הרי זה <small>היכן שמתחילה הילווהו]</small> <strong>בעדים, דלא לדידיה הימניה</strong> <small>[שלא לו האמין]</small> אלא דאג להסתמך על עדים, <strong>הכא הא הימניה</strong> <small>[כאן הרי האמינו]</small> כשהילווהו מתחילה בלי עדים, ולכן אינו צריך לפורעו בעדים.
 <big>א</big> <strong>רב יוסף מתני הכי</strong> <small>[</small>היה <small>שונה כך]</small> מחלוקת זו, בלשון אחרת: <strong>אמר רב יהודה אמר רב אסי: המלוה את חבירו בעדים</strong> — <strong>אינו צריך לפורעו בעדים, ואם אמר: "אל תפרעני אלא בעדים"</strong> — <strong>צריך לפורעו בעדים,</strong> ואם לא — חייב לשלם. והוסיף רב יהודה: <strong>כי אמריתה</strong> <small>[כאשר אמרתי אותה]</small> את ההלכה הזו <strong>קמיה</strong> <small>[לפני]</small> <strong>שמואל, אמר לי:</strong> הרי <strong>יכול לומר לו: "פרעתיך בפני פלוני ופלוני והלכו להם למדינת הים".</strong> ומביאים ראיה לענין זה.
 <strong>תנן</strong> <small>[שנינו</small> במשנה<small>]:</small> <strong>"מנה לי בידך", אמר לו: "הן", אמר לו: "אל תתנהו לי אלא בפני עדים",</strong> אם <strong>למחר אמר לו: "תנהו לי",</strong> ואמר הנתבע: <strong>"נתתיו לך"</strong> — <strong>חייב</strong> לשלם, <strong>מפני שצריך ליתן לו בעדים.</strong> הרי זו <strong>תיובתא</strong> <small>[קושיה חמורה]</small> על שיטתו של <strong>שמואל!</strong>
 ומשיבים: <strong>אמר</strong> <small>[יכול היה לומר]</small> <strong>לך שמואל: תנאי</strong> <small>[</small>מחלוקת <small>תנאים</small>] <strong>היא, דתניא</strong> <small>[ששנויה</small> ברייתא<small>]:</small> מלוה האומר ללווה: <strong>"בעדים הלויתיך, בעדים פרע לי"</strong> — <strong>או יתן</strong> הלווה מה שהלווהו <strong>או יביא ראיה שנתן. ר' יהודה בן בתירא אומר, יכול לומר לו: "פרעתיך בפני פלוני ופלוני והלכו להם למדינת הים",</strong> ואני הולך כשיטת ר' יהודה בן בתירא.
 <strong>פריך</strong> <small>[הקשה]</small> <strong>רב אחא</strong> על ראיה זו: <strong>ממאי</strong> <small>[ממה]</small> אתה מסיק ש<strong>בשעת הלואה קאי</strong> <small>[עומד,</small> מדובר<small>]</small> שאומר לו? <strong>דלמא</strong> <small>[שמא]</small> <strong>בשעת תביעה קאי</strong> <small>[עומד,</small> מדובר<small>],</small> שהילווהו מתחילה בלא תנאי, וכשתובעו הלווה טוען שפרע. <strong>והכי קאמר ליה</strong> <small>[וכך אומר לו]</small> המלוה: <strong>לאו</strong> <small>[האם לא]</small> <strong>בעדים הלויתיך? בעדים היה לך לפורעני. אבל</strong> אם התנה עמו <strong>בשעת הלואה</strong> — <strong>דברי הכל חייב.</strong> ואין איפוא ראיה מדברי ר' יהודה בן בתירא לשיטת שמואל.
  ולסיכומה של ההלכה <strong>אמר רב פפי משמיה</strong> <small>[משמו]</small> של <strong>רבא, הלכתא</strong> <small>[הלכה]:</small> <strong>המלוה את חבירו בעדים</strong> — <strong>צריך לפורעו בעדים. ורב פפא משמיה</strong> <small>[משמו]</small> של <strong>רבא אמר: המלוה את חבירו בעדים</strong> — <strong>אין צריך לפורעו בעדים, ו</strong>אולם <strong>אם אמר: "אל תפרעני אלא בעדים"</strong> — <strong>צריך לפורעו בעדים, ואם אמר לו: "פרעתיך בפני פלוני ופלוני והלכו להם למדינת הים"</strong> — <strong>נאמן.</strong>
 <big>ב</big> ומביאים מקרים שונים הקשורים בעדי הלוואה. ונתנו למקרים אלו <strong>סימן: ראוב"ן ושמעו"ן דתנ"ו הלכת"א יזפ"י ופר"ע פלוני ופלוני עפצ"י סטרא"י בהימנות"א כבי תרי.</strong>
 <strong>ההוא דאמר ליה לחבריה</strong> <small>[</small>אדם <small>אחד,</small> מלוה, <small>שאמר לו לחבירו,</small> הלווה<small>]:</small> <strong>כי פרעתין</strong> <small>[כאשר אתה פורעני]</small> — <strong>פרעין</strong> <small>[פרע]</small> <strong>לי באפי</strong> <small>[בפני]</small> <strong>ראובן ושמעון.</strong> <strong>אזל ופרעיה באפי תרי מעלמא</strong> <small>[הלך ופרעו בפני שניים סתם],</small> ולא אלה שהתנה עמו, ובא המעשה בפני חכמים. <strong>אמר אביי:  באפי בי תרי</strong> <small>[בפני שנים]</small> <strong>אמר ליה</strong> <small>[לו]</small> לפרוע, <strong>באפי בי תרי פרעיה</strong> <small>[בפני שנים פרעו],</small> ואינו יכול עוד לתובעו. <strong>אמר ליה</strong> <small>[לו]</small> <strong>רבא: להכי קאמר ליה</strong> <small>[לכך אמר לו]</small> במפורש <strong>באפי</strong> <small>[בפני]</small> <strong>ראובן ושמעון, כי היכי דלא נדחייה</strong> <small>[כדי שלא ידחה אותו]</small> על ידי עדים אחרים.
 <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>כי פרעת</strong> <small>[כאשר אתה פורע]</small> <strong>לי</strong> — <strong>פרעין</strong> <small>[פרע]</small> <strong>לי באפי בי תרי דתנו הלכתא</strong> <small>[בפני שנים ששונים הלכות],</small> <strong>אזל פרעיה בין דיליה לדיליה</strong> <small>[הלך ופרעו בינו לבינו],</small> ולאחר מכן <strong>איתניסו הנך זוזי</strong> <small>[נאנסו</small> נלקחו באונס, <small>אותם זוזים]</small> מן המלוה.
 <strong>אתא לקמיה</strong> <small>[בא</small> הדין <small>לפני]</small> <strong>רב נחמן, אמר ליה</strong> <small>[לו]</small> התובע: <strong>אין</strong> <small>[כן],</small> אכן <strong>קבולי קבלתינהו מיניה</strong> <small>[קיבלתי ממנו</small> את הכסף<small>],</small> אלא שלא קבלתיו כפרעון, שהרי התניתי שלא יפרע לי אלא בפני שוני הלכות, אלא קבלתיו <strong>דרך פקדון,</strong> כשומר חינם, <strong>ואמינא</strong> <small>[ואמרתי]:</small> <strong>ליהוי</strong> <strong>גבאי פקדון, עד דמתרמו בי תרי דתנו הלכתא ומקיים תנאיה</strong> <small>[שיהיה אצלי</small> כ<small>פקדון עד שיזדמנו שנים ששונים הלכות ויתקיים תנאו].</small> וכיון שהכסף נלקח באונס וכשומר אינני חייב לפצותו — צריך הוא לחזור ולפרוע לי.
 <strong>אמר ליה</strong> <small>[לו]</small> רב נחמן: <strong>כיון דקא מודית דודאי שקלתינהו מיניה</strong> <small>[כיון שאתה מודה שוודאי לקחת אותם,</small> את המעות <small>ממנו]</small> — <strong>פרעון מעליא הוי</strong> <small>[מעולה הוא],</small> <strong>אי אמרת לקיומי תנאיה</strong> <small>[אם אתה אומר</small> שהוא צריך גם <small>לקיים תנאו]</small> שיפרע לו בפני שוני הלכות — <strong>זיל אייתינהו</strong> <small>[לך הבא אותם]</small> את המעות שנתן לך, <strong>דהא אנא</strong> <small>[שהרי אני]</small> <strong>ורב ששת, דתנינא הלכתא</strong> <small>[ששנינו הלכות]</small> <strong>וספרא וספרי ותוספתא וכולא תלמודא</strong> <small>[וכל התלמוד],</small> ובפנינו יתן לך אותם, ויתקיים תנאו.
 <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>הב</strong> <small>[תן]</small> <strong>לי מאה זוזי דאוזיפתך</strong> <small>[זוזים,</small> דינרים, <small>שהילויתיך],</small> <strong>אמר ליה</strong> <small>[לו]:</small> <strong>לא היו דברים מעולם. אזל אייתי סהדי דאוזפיה ופרעיה</strong> <small>[הלך הביא עדים שהילווהו ופרעו].</small> <strong>אמר אביי: מאי ניעבוד</strong> <small>[מה נעשה]</small> במקרה זו? <strong>אינהו אמרי אוזפיה</strong> <small>[הם</small> העדים, <small>שאמרו הילווהו]</small> <strong>אינהו אמרי פרעיה</strong> <small>[הם אומרים</small> ש<small>פרעו].</small> <strong>רבא אמר: כל האומר "לא לויתי"</strong> — <strong>כאומר "לא פרעתי" דמי</strong> <small>[נחשב],</small> וכיון שעדים מעידים שלווה — צריך לפרוע. ומה שמעידים על הפרעון אינו נחשב, שהרי הלווה עצמו אומר שלא פרע.
 <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>הב</strong> <small>[תן]</small> <strong>לי מאה זוזי דמסיקנא בך</strong> <small>[זוזים,</small> דינרים, <small>שאני נושה בך],</small> <strong>אמר ליה</strong> <small>[לו]:</small> וכי <strong>לא פרעתיך בפני פלוני ופלוני? אתו</strong> <small>[באו]</small> <strong>פלוני ופלוני</strong> שהזכיר, <strong>אמרי</strong> <small>[אמרו]:</small> <strong>לא היו דברים מעולם,</strong> שלא פרע בפניהם. <strong>סבר</strong> <small>[סבור</small> היה<small>]</small> <strong>רב ששת למימר</strong> <small>[לומר]:</small> <strong>הוחזק</strong> הלווה <strong>כפרן</strong> (שקרן), שהרי העדים מעידים שלא פרעו. <strong>אמר ליה</strong> <small>[לו]</small> <strong>רבא: כל מילתא דלא רמיא עליה דאינש</strong> — <strong>לאו אדעתיה</strong> <small>[כל דבר שאינו מוטל על אדם</small> — <small>לא בדעתו]</small> הוא, שאדם עשוי לשכוח דבר שאינו מוטל עליו לזכור.
 <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>הב לי שית מאה זוזי דמסיקנא בך</strong> <small>[תן לי שש מאות זוזים,</small> דינרים, <small>שאני נושה בך],</small> <strong>אמר ליה</strong> <small>[לו]:</small> <strong>ו</strong>כי <strong>לא פרעתיך מאה קבי</strong> <small>[קבים]</small>
## דף מב.
 <strong>עפצי דקיימי בשיתא שיתא</strong> <small>[עפצים ש</small>היו <small>עומדים,</small> נמכרים, <small>בששה ששה]</small> דינרים לקב? <strong>אמר ליה</strong> <small>[לו]:</small> <strong>לאו בארבעה ארבעה הוו קיימי</strong> <small>[האם לא בארבעה ארבעה</small> דינרים לקב <small>היו עומדים]?</small> <strong>אתו תרי סהדי</strong> <small>[באו שני עדים]</small> <strong>ואמרו: אין</strong> <small>[כן],</small> <strong>בארבעה ארבעה הוו קיימי</strong> <small>[היו עומדים].</small> <strong>אמר רבא: הוחזק</strong> הלווה <strong>כפרן</strong> (שקרן) שהרי הכחישוהו העדים. <strong>אמר רמי בר חמא, הא</strong> <small>[הרי]</small> <strong>אמרת: כל מילתא דלא רמיא עליה דאיניש</strong> — <strong>לאו אדעתיה</strong> <small>[כל דבר שאינו מוטל על אדם</small> לזוכרו — <small>אינו בדעתו],</small> ושמא שכח את מחיר העפצים באותה שעה! <strong>אמר ליה</strong> <small>[לו]</small> <strong>רבא: קצותא דתרעא מידכר דכירי אינשי</strong> <small>[קציצת,</small> קביעת, <small>שערים זוכרים אנשים].</small>
 <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>הב לי מאה זוזי דמסיקנא בך, והא שטרא</strong> <small>[תן לי מאה זוזים</small> שאני <small>נושה בך, והרי השטר].</small> <strong>אמר ליה</strong> <small>[לו]</small> <strong>פרעתיך. אמר ליה</strong> <small>[לו]</small> התובע <small>:</small> <strong>הנהו סיטראי נינהו</strong> <small>[אותם</small> מאה שפרעת <small>מן הצד הם]</small> כלומר, הם היו לפרעון חוב אחר שאתה חייב לי, אבל החוב שבשטר זה לא פרעת. <strong>אמר רב נחמן: איתרע שטרא</strong> <small>[הורע השטר],</small> שהרי התובע מודה שקיבל ממנו כספים באותו סכום, אלא שהוא טוען עכשיו טענה חדשה. <strong>רב פפא אמר: לא איתרע שטרא</strong> <small>[הורע השטר].</small>
 ושואלים: <strong>ולרב פפא, מאי שנא</strong> <small>[מה שונה]</small> מקרה זה <strong>מההוא דאמר ליה לחבריה</strong> <small>[שאמר לו לחבירו]:</small> <strong>הב</strong> <small>[תן]</small> <strong>לי מאה זוזי דמסיקנא בך, והא שטרא</strong> <small>[מאה זוזים שאני נושה בך, והרי השטר].</small> <strong>אמר ליה</strong> <small>[לו]:</small> <strong>לאו אתורי יהבת לי, ואתית ואיתיבת אמסחתא וקבילת</strong> <strong>זוזך</strong> <small>[האם לא</small> עבור קנית <small>שוורים נתת לי</small> כסף זה, <small>ובאת וישבת בבית המטבחיים וקיבלת כספך]</small> מדמי השוורים השחוטים? <strong>ואמר ליה</strong> <small>[לו]:</small> <strong>הנהו סיטראי נינהו</strong> <small>[אלה</small> הכספים שקיבלתי <small>מן הצד היו],</small> <strong>ואמר רב פפא</strong> כשבא אותו מעשה לפניו: <strong>איתרע שטרא</strong> <small>[הורע השטר]!</small>
 ומשיבים: <strong>התם</strong> <small>[שם]</small> <strong>כיון דקאמר: אתורי יהבת לי ומתורי שקלת</strong> — <strong>איתרע שטרא</strong> <small>[כיון שאומר: עבור השוורים נתת לי ומן השוורים נטלת</small> — <small>הורע השטר],</small> שהרי אף התובע מודה שכך היה מעשה. <strong>הכא אימור סיטראי נינהו</strong> <small>[כאן</small> במקרה הקודם <small>אמור</small> שהמעות עבור חוב <small>מן הצד הם].</small>
 ושואלים: ולמעשה <strong>מאי הוי עלה</strong> <small>[מה היה עליה]</small> על הבעיה? כיצד נפסוק? <strong>רב פפי אמר: לא איתרע שטרא</strong> <small>[הורע השטר],</small> <strong>רב ששת בריה</strong> <small>[בנו]</small> של <strong>רב אידי אמר: איתרע שטרא</strong> <small>[הורע השטר].</small> <strong>והלכתא</strong> <small>[וההלכה]</small> היא: <strong>איתרע שטרא</strong> <small>[הורע השטר].</small>
 <strong>והני מילי</strong> <small>[ודברים אלה]</small> אמורים <strong>דפרעיה באפי סהדי ולא אידכר ליה שטרא</strong> <small>[</small>במקרה <small>שפרעו בפני עדים ולא הזכיר לו</small> את <small>השטר],</small> <strong>אבל פרעיה בין דידיה לדידיה</strong> <small>[</small>במקרה <small>שפרעו בינו לבינו]</small> בלא עדים, <strong>מיגו</strong> <small>[מתוך]</small> ש<strong>יכול למימר</strong> <small>[לומר]:</small> <strong>לא היו דברים מעולם</strong> ולא קיבלתי כסף זה כלל — <strong>יכול נמי למימר: סיטראי נינהו</strong> <small>[יכול גם כן לומר: מן הצד הם]</small> על חוב אחר, <strong>וכ</strong>מקרה של <strong>אבימי בריה</strong> <small>[בנו]</small> של <strong>ר' אבהו</strong> שאירע בו מעשה כזה, ששילם כסף ולא בפני עדים, ואחר כך טענו המלווים שהיה זה עבור חוב אחר.
 <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]</small> שהילוה לו: <strong>מהימנת לי כל אימת דאמרת לי "לא פרענא"</strong> <small>[נאמן אתה עלי כל זמן שתאמר לי "לא פרעתי"].</small> <strong>אזל פרעיה באפי סהדי</strong> <small>[הלך פרע לו בפני עדים],</small> והמלוה טוען שלא פרע. <strong>אביי ורבא דאמרי תרוייהו</strong> <small>[שאמרו שניהם]:</small> <strong>הא הימניה</strong> <small>[הרי האמינו],</small> קיבל על עצמו מראש דבריו של התובע, ולכן התובע יכול לחזור ולתבוע. ואין לסמוך על העדים, שהרי הלווה סמך את אמונתו דווקא בו. <strong>מתקיף לה</strong> <small>[מקשה על כך]</small> <strong>רב פפא: נהי דהימניה טפי מנפשיה</strong> <small>[אם אמנם האמינו יותר מעצמו],</small> שהתנה שדברי המלוה יהיו נאמנים יותר מדבריו שלו, שלא יוכל לכפור בו, אבל <strong>טפי מסהדי מי הימניה</strong> <small>[יותר מעדים האם האמינו]?</small> ואם כן, כיון שהיו עדים — הרי זה פרעון גמור!
  ועוד בענין זה, מסופר, <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>מהימנת לי כבי תרי כל אימת דאמרת "לא פרענא"</strong> <small>[נאמן אתה עלי כשני</small> עדים <small>כל זמן שתאמר "לא פרעתי"].</small> <strong>אזל פרעיה באפי תלתא</strong> <small>[הלך</small> ו<small>פרע לו</small> את החוב <small>בפני שלושה].</small> <strong>אמר רב פפא: כבי תרי הימניה, כבי תלתא לא הימניה</strong> <small>[כשנים האמין אותו, כשלושה לא האמין אותו],</small> וכיון שהיו שלושה — יפה כוחם להעיד.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: אימור דאמרי רבנן דאזלינן בתר</strong> <small>[אמור שאמרו חכמים שהולכים אחר]</small> <strong>רוב דעות</strong> כלומר, שכמות האנשים מכריעה — הרי <strong>הני מילי</strong> <small>[דברים אלה]</small> אמורים <strong>לענין אומדנא</strong> <small>[אומד]</small> שצריך להעיד על ערכם של דברים, <strong>דכמה דנפישי בקיאי טפי</strong> <small>[שכמה שהם מרובים בקיאים יותר]</small> ולכן הולכים אחר ריבוי האנשים, שסביר שהם יודעים יותר, <strong>אבל לענין עדות</strong> — הלוא <strong>מאה כתרי</strong> <small>[כשנים]</small> <strong>ותרי</strong> <small>[ושנים]</small> <strong>כמאה,</strong> ולכן אין לחלק בין שניים ושלושה.
 <strong>לישנא אחרינא</strong> <small>[לשון אחרת]</small> של אותו מעשה כך הוא: <strong>ההוא דאמר ליה לחבריה</strong> <small>[</small>אדם <small>אחד שאמר לו לחבירו]:</small> <strong>מהימנת לי כבי תרי כל אימת דאמרת "לא פרענא"</strong> <small>[נאמן אתה לי כשנים כל זמן שתאמר "לא פרעתי"],</small> <strong>אזל ופרעיה באפי תלתא</strong> <small>[הלך</small> ו<small>פרע לו בפני שלושה],</small> <strong>אמר רב פפא: כבי תרי הימניה, כבי תלתא לא הימניה</strong> <small>[כמו שנים האמין אותו, כמו שלושה לא האמין אותו],</small> ולכן יש לסמוך על השלושה.
 <strong>מתקיף לה</strong> <small>[מקשה על כך]</small> <strong>רב הונא בריה</strong> <small>[בנו]</small> של <strong>רב יהושע:</strong> הלוא <strong>תרי</strong> <small>[שנים]</small> <strong>כמאה ומאה כתרי</strong> <small>[כשנים],</small> ואין הבדל לענין עדות במספר העדים! ואם כן, בכל מקרה נאמן. <strong>ו</strong>מכל מקום <strong>אי</strong> <small>[אם]</small> <strong>אמר ליה</strong> <small>[לו]</small> מתחילה: נאמן אתה לי <strong>כבי תלתא</strong> <small>[כשלושה],</small> <strong>ואזל פרעיה באפי בי</strong> <small>[והלך ופרע לו לפני]</small> <strong>ארבעה,</strong> במקרה זה, <strong>כיון דנחית</strong> <small>[שירד]</small> <strong>לדעות</strong> שהוסיף מספר יתר על צורך העדות — הרי זה <strong>נחית</strong> <small>[ירד]</small> <strong>לדעות,</strong> ובענין זה יהא כוחם של ארבעה יפה משלושה, ולא יהא נאמן כנגדם.
 <big>א</big> שנינו במשנה: <strong>אין נשבעין על טענת חרש שוטה וקטן, ואין משביעין את הקטן.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> <strong>אמר קרא</strong> <small>[הכתוב]</small> בפרשת מודה במקצת: <strong>"כי יתן איש אל רעהו כסף או כלים לשמר"</strong> (שמות כב, ו), וההדגשה היא: נתינה של איש, שמשמעו דווקא גדול, <strong>ואין נתינת קטן כלום,</strong> שאין בו דעת.
  ועוד שנינו במשנה: <strong>אבל נשבעין לקטן ולהקדש.</strong> ומקשים: <strong>והא אמרת רישא</strong> <small>[והרי אמרת מתחילה]:</small> <strong>אין נשבעין על טענת שוטה וקטן,</strong> וכאן נאמר שנשבעים לקטן!
 <strong>אמר רב:</strong> מדובר פה <strong>ב</strong>קטן ש<strong>בא בטענת</strong> חוב שחייבים ל<strong>אביו, ו</strong>שיטת <strong>ר' אליעזר בן יעקב היא. דתניא</strong> <small>[ששנויה</small> ברייתא<small>],</small> <strong>ר' אליעזר בן יעקב אומר: פעמים שאדם נשבע על טענת עצמו,</strong> כלומר, שהוא עצמו גורם שיצטרך להישבע, <strong>כיצד? אמר לו</strong> לחבירו: <strong>"מנה לאביך בידי,</strong> שהייתי חייב לאביך, <strong>והאכלתיו פרס</strong> כלומר, נתתי לו מזה חצי" — <strong>הרי זה נשבע</strong> כמודה במקצת, <strong>וזהו שנשבע על טענת עצמו. וחכמים אומרים:</strong> כיון שאינו נתבע כלל על הסכום הזה, אלא אומר כן מדעתו, <strong>אינו אלא כמשיב אבידה, ו</strong>משיב אבידה <strong>פטור</strong> מלהישבע שלא עיכב לעצמו כלום מן האבידה שהחזיר.
  ושאלו על כך: <strong>ור' אליעזר בן יעקב לית ליה</strong> <small>[אין לו]</small> הלכה זו ש<strong>משיב אבידה פטור? אמר רב:</strong> מדובר פה <strong>בשטענו קטן</strong> שלא הודה האיש לגמרי מרצונו, אלא הבן הקטן תבע אותו, והודה לו במקצת.
  ותוהים:  <strong>קטן? והאמרת</strong> <small>[והרי אמרת]</small> במשנתנו: <strong>אין נשבעין על טענת חרש שוטה וקטן!</strong> ומשיבים: <strong>לעולם</strong> מדובר שהטוען היה <strong>גדול, ואמאי קרו ליה</strong> <small>[ומדוע קוראים לו]</small> <strong>קטן?</strong> משום שמדובר פה ביורש, <strong>דלגבי מילי דאבוה</strong> <small>[שאצל עניינים של אביו]</small> <strong>קטן הוא,</strong> שהרי אינו יודע בדיוק מה היו עסקי אביו.
  ומקשים:  <strong>אי הכי</strong> <small>[אם כך]</small> אתה מסביר את דברי ר' אליעזר בן יעקב, יש להקשות על ניסוח הדברים: וכי <strong>טענת עצמו</strong> היא שהוא נשבע עליה? הלוא <strong>טענת אחרים היא!</strong> ומשיבים: אמנם <strong>טענת אחרים</strong> היא, ואולם <strong>הודאת עצמו.</strong>
## דף מב:
 ותהו: הלוא כל הטענות <strong>כולהו נמי</strong> <small>[כולן גם כן]</small> <strong>טענת אחרים והודאת עצמו נינהו</strong> <small>[הן]!</small> ומה ההבדל בין טענה זו ואחרת?
 <strong>אלא ב</strong>עקרון שאמר <strong>רבה</strong> לגבי שבועת מודה במקצת <strong>קמיפלגי</strong> <small>[חלוקים הם].</small> ש<strong>אמר רבה: מפני מה אמרה תורה מודה מקצת הטענה ישבע? חזקה אין אדם מעיז פניו בפני בעל חובו,</strong> שאין בו חוצפה לכפור הכל לאדם שהילוה לו ויודע שהוא משקר, <strong>והאי בכוליה בעי דליכפריה</strong> <small>[וזה</small> הלווה <small>בכל</small> הסכום <small>רצה לכפור לו],</small> <strong>והאי דלא כפריה</strong> <small>[וזה שלא כפר</small> בכל<small>]</small> <strong>משום</strong> ש<strong>אינו מעיז פניו בפני בעל חובו, ו</strong>בעצם
 <strong>בכוליה בעי דלודי ליה</strong> <small>[בכל רצה להודות לו],</small> <strong>והאי דלא אודי ליה</strong> <small>[וזה שלא הודה לו</small> בכל<small>]</small> — <strong>אישתמוטי הוא דקא משתמיט מיניה</strong> <small>[להשתמט הוא שמשתמט ממנו],</small> <strong>סבר</strong> <small>[סבור</small> הוא<small>]:</small> אמתין <strong>עד דהוי</strong> <small>[שיהיו]</small> <strong>לי זוזי ופרענא ליה</strong> <small>[מעות ואפרע לו],</small> <strong>ורחמנא אמר</strong> <small>[והתורה אמרה]</small> משום כך: <strong>רמי</strong> <small>[הטל]</small> <strong>שבועה עילויה כי היכי דלודי ליה בכוליה</strong> <small>[עליו כדי שיודה לו בכולו].</small>
 ובענין זה נחלקו, <strong>ר' אליעזר בן יעקב סבר</strong> <small>[סבור]</small> כי הלווה מאדם <strong>לא שנא</strong> <small>[אינו שונה]</small> <strong>בו</strong> במלוה עצמו, <strong>ולא שנא</strong> <small>[ואינו שונה]</small> לגבי <strong>בנו</strong> של אותו אדם <strong>אינו מעיז</strong> פניו, <strong>והלכך</strong> <small>[ומשום כך]</small> המודה במקצת לבן <strong>לאו</strong> <small>[לא]</small> <strong>משיב אבידה הוא,</strong> אלא אדם שלא מעיז פניו לכפור הכל, ויש מקום לחייבו שבועה. והוא שיטת משנתנו שנשבעים לקטן. <strong>ורבנן סברי</strong> <small>[וחכמים סבורים]:</small> <strong>בפניו</strong> של בעל חובו <strong>הוא</strong> ש<strong>אינו מעיז, אבל בפני בנו מעיז, ומ</strong>כיון שכעת הוא <strong>לא מעיז</strong> ולא אומר שאינו חייב כלום — <strong>משיב אבידה הוא.</strong>
 ומקשים: <strong>מי מצית מוקמת לה</strong> <small>[האם יכול אתה להעמיד אותה,</small> את משנתנו<small>]</small> <strong>כר' אליעזר בן יעקב? הא קתני רישא</strong> <small>[הרי שנה בראשה]:</small> <strong>"מנה לאבא בידך",</strong> ואמר לו: <strong>"אין לך בידי אלא חמשים דינר"</strong> — <strong>פטור, מפני שמשיב אבידה הוא!</strong> ומשיבים: <strong>התם</strong> <small>[שם]</small> מדובר ש<strong>לא אמר "ברי</strong> <small>[ברור</small> ודאי<small>]</small> <strong>לי</strong> שאתה חייב לאבי", אלא בדרך ספק טען, ולכן הריהו כמשיב אבידה, <strong>הכא</strong> <small>[כאן]</small> מדובר ש<strong>אמר "ברי לי</strong> שכך היה הדבר".
 <big>א</big> <strong>שמואל אמר</strong> פירוש אחר למשנתנו: "נשבעים <strong>לקטן"</strong> משמעו — <strong>ליפרע מנכסי קטן,</strong> שאם הוצרכו לפרוע חוב מנכסי הקטן — יש לתובע להישבע שלא נפרע החוב. וכן מה ששנינו "נשבעים <strong>להקדש"</strong> — <strong>ליפרע מנכסי הקדש,</strong> כאשר הלווה הקדיש את נכסיו שכבר היו משועבדים לבעל חובו.
  ושואלים: מה שפירש שמואל  <strong>לקטן</strong> כוונתו <strong>ליפרע מנכסי קטן,</strong> הלוא <strong>תנינא</strong> <small>[שנינו]</small> במשנה להלן: <strong>מנכסי יתומים לא יפרע אלא בשבועה,</strong> ואם כן, <strong>תרתי</strong> <small>[שתי</small> הלכות<small>]</small> באותו ענין <strong>למה לי?</strong>
 ומשיבים: <strong>הא קמשמע לן</strong> <small>[זה משמיע לנו]</small> <strong>כ</strong>דברי <strong>אביי קשישא</strong> <small>[הזקן],</small> <strong>דתני</strong> <small>[ששנה]</small> <strong>אביי קשישא</strong> <small>[הזקן]:</small> <strong>יתומין שאמרו</strong> בכל מקום — הרי הם יתומים <strong>גדולים</strong> שירשו, <strong>ואין צריך לומר קטנים,</strong> ודין זה שווה בהם, <strong>בין לשבועה</strong> שצריך להישבע כשבאים להיפרע מהם, <strong>בין לזיבורית</strong> שאין גובים מקרקעות היתומים אלא מן הקרקע הגרועה יותר.
  ועוד שואלים: מה שפירש שמואל שנשבעים <strong>להקדש</strong> כוונתו שנשבעים כשבאים <strong>ליפרע מנכסי הקדש,</strong> הלוא גם זה <strong>תנינא</strong> <small>[שנינו</small> אותו<small>]</small> להלן: הבאים להיפרע <strong>מנכסים משועבדים לא יפרעו אלא בשבועה; ומה לי משועבדים</strong> שנמכרו <strong>להדיוט</strong> (לכל אדם) <strong>ומה לי משועבדים</strong> שהוקדשו <strong>לגבוה</strong> (להקדש)!
 ומשיבים: כאן <strong>איצטריך</strong> <small>[הוצרך]</small> הדבר להיאמר, שכן <strong>סלקא דעתך אמינא</strong> <small>[יעלה על דעתך לומר]:</small> במקרה של <strong>הדיוט</strong> הטעם שנשבעים <strong>הוא</strong> משום החשש ש<strong>אדם עושה קנוניא</strong> אם הלווה <strong>על הדיוט</strong> לרמות אותו, שבא עם שטר פרוע לגבות מנכסי הלקוחות, ולכן משביעים אותו, שלא יקבל אלא לאחר שנשבע, <strong>אבל הקדש</strong> היינו אומרים ש<strong>אין אדם עושה קנוניא על הקדש</strong> לקחת מן ההקדש במרמה, ואינו צריך שבועה. <strong>קא משמע לן</strong> <small>[משמיע לנו]</small> שבכל זאת חוששים ואינו נוטל מן ההקדש אלא בשבועה.
  ומקשים:  <strong>והאמר</strong> <small>[והרי אמר]</small> <strong>רב הונא: שכיב מרע שהקדיש כל נכסיו, ואמר: "מנה לפלוני בידי</strong> שאני חייב לו" — <strong>נאמן</strong> באמירה זו, כי <strong>חזקה אין אדם עושה קנוניא על הקדש! אמרי</strong> <small>[אומרים]</small> בתשובה לכך: <strong>הני מילי</strong> <small>[דברים אלה]</small> אמורים ב<strong>שכיב מרע,</strong> באדם שהולך למות, שאין לחשוש שהוא מרמה את ההקדש בשביל אחרים (יורשיו), ש<strong>אין אדם חוטא ולא לו,</strong> <strong>אבל גבי</strong> <small>[אצל]</small> <strong>בריא ודאי חיישינן</strong> <small>[חוששים אנו]</small> אפילו לגבי הקדש, שמא עושה קנוניא.
 <big>ב משנה</big> <strong>ואלו דברים שאין נשבעין עליהן</strong> שבועה מן התורה: <strong>העבדים, והשטרות, והקרקעות, וההקדשות,</strong> ו<strong>אין בהן תשלומי כפל</strong> אם גנב מהם, <strong>ולא תשלומי ארבעה</strong> (על שה) <strong>וחמשה</strong> (על שור) אם גנב בהמה וטבח ומכר את מה שגנב, ו<strong>שומר חנם</strong> שאיבד אחד מאלה <strong>אינו נשבע</strong> שלא התרשל בשמירה, ו<strong>נושא שכר</strong> (שומר בשכר) <strong>אינו משלם</strong> על גניבה ואבידה.
 <strong>ר' שמעון אומר:</strong> בענין הקדשות יש לחלק, <strong>קדשים שחייב באחריותן</strong> שהמקדיש חייב לשלם להקדש גם אם מתו — <strong>נשבעין עליהן,</strong> שהרי הם כנכסיו, אבל קדשים <strong>שאינו חייב באחריותן</strong> — <strong>אין נשבעין עליהן,</strong> שאין נשבעים על ההקדשות.
 <strong>ר' מאיר אומר: יש דברים שהן בקרקע</strong> ומחוברים לה, <strong>ו</strong>בכל זאת <strong>אינן כקרקע</strong> לענין הלכה, <strong>ואין חכמים מודים לו. כיצד?</strong> טענו: <strong>"עשר גפנים טעונות</strong> פרי <strong>מסרתי לך", והלה</strong> (הנתבע) <strong>אומר: "אינן אלא חמש</strong> גפנים" — <strong>ר' מאיר מחייב שבועה</strong> כמודה במקצת, <strong>וחכמים אומרים: כל המחובר לקרקע הרי הוא כקרקע.</strong>
 ועוד, <strong>אין נשבעין</strong> שבועה שמן התורה <strong>אלא על דבר שבמדה, ושבמשקל, ושבמנין.</strong> שצריכה התביעה (וההודאה) להיות בדברים מדוייקים. <strong>כיצד?</strong> אם אומר לחבירו: <strong>"בית מלא מסרתי לך",</strong> או <strong>"כיס מלא מסרתי לך", והלה אומר: "איני יודע</strong> מה שהיה בבית או בכיס, <strong>אלא מה שהנחת אתה נוטל",</strong> והוא פחות ממה שהמפקיד טוען — הרי זה <strong>פטור,</strong> משום שאיננו טוען אותו בדבר מסויים. אבל <strong>זה אומר</strong> שהיה הבית מלא <strong>"עד הזיז" וזה אומר:</strong> "לא עד הזיז, אלא <strong>עד החלון"</strong> — הרי הוא <strong>חייב,</strong> משום שיש פה דבר שבמידה.
 <big>ג גמרא</big> ומבררים: <strong>תשלומי כפל מנלן</strong> <small>[מנין לנו]</small> שאין משלמים בכל המקרים שמנינו? <strong>דתנו רבנן</strong> <small>[ששנו חכמים]</small> על הפסוק "על כל דבר פשע על שור על חמור על שה על שלמה על כל אבידה... אשר ירשיעון אלהים ישלם שנים לרעהו" (שמות כב, ו): <strong>"על כל דבר פשע"</strong> — הרי זה <strong>כלל, "על שור ועל חמור ועל שה ועל שלמה"</strong> (שמות כב,ח) — הרי זה <strong>פרט, "על כל אבדה"</strong> (שמות כב,ח) — <strong>חזר וכלל,</strong> נמצא שיש לנו
 <strong>כלל ופרט וכלל,</strong> במקרה כזה <strong>אי</strong> (אין) <strong>אתה דן אלא כעין הפרט, מה הפרט מפורש</strong> — <strong>דבר המטלטל וגופו ממון</strong> כלומר, שהוא עצמו שווה כסף, <strong>אף כל דבר המטלטל וגופו ממון</strong> משלמים עליו תשלומי כפל,
 <strong>יצאו קרקעות</strong> — <strong>שאין מטלטלין, יצאו עבדים</strong> — <strong>שהוקשו</strong> (הושוו בכתוב) <strong>לקרקעות, יצאו שטרות</strong> — <strong>שאף על פי שהן מטלטלין אין גופן ממון,</strong> שאין הם משמשים אלא לראיה או כאמצעי קנין. ולגבי <strong>הקדש</strong> שאין משלמים לו כפל, הרי זה משום ש<strong>"רעהו" כתיב</strong> <small>[נאמר]</small> בפסוק זה, והקדש אינו רעהו.
  ועוד שנינו במשנה שאינו משלם על אלה <strong>ולא תשלומי כפל ולא ארבעה וחמשה.</strong> ומסבירים: <strong>מאי טעמא</strong> <small>[מה טעם</small> הדבר<small>]</small> שאינו משלם תשלומי ארבעה וחמישה? שכן <strong>תשלומי ארבעה וחמשה אמר רחמנא</strong> <small>[אמרה התורה],</small> <strong>ולא תשלומי שלשה וארבעה,</strong> והואיל ותשלומי ארבעה וחמישה כוללים תשלומי כפל, נמצא שאם אינו משלם תשלומי כפל אינו משלם גם תשלומים אלו.
 <big>ד</big> שנינו במשנה: <strong>שומר חנם אינו נשבע</strong> על עבדים ושטרות וקרקעות. ושואלים: <strong>מנא הני מילי</strong> <small>[מנין הדברים האלה]</small> שאינו נשבע על אלה? <strong>דתנו רבנן</strong> <small>[ששנו חכמים]:</small>
## דף מג.
 נאמר בדין שומר חינם: "כי יתן איש אל רעהו כסף או כלים לשמור" (שמות כב, ו), <strong>"כי יתן איש אל רעהו"</strong> — הרי זה <strong>כלל, "כסף או כלים"</strong> — הרי זה <strong>פרט, "לשמר"</strong> — <strong>חזר וכלל,</strong> ואם כן, יש כאן <strong>כלל ופרט וכלל,</strong> ובענין זה <strong>אי</strong> (אין) <strong>אתה דן אלא כעין הפרט, מה הפרט מפורש</strong> — <strong>דבר המטלטל וגופו ממון, אף כל דבר המטלטל וגופו ממון,</strong>
 <strong>יצאו קרקעות</strong> — <strong>שאין מטלטלין, יצאו עבדים</strong> — <strong>שהוקשו</strong> (הושוו) <strong>לקרקעות, יצאו שטרות</strong> — <strong>שאף על פי שמטלטלין אין גופן ממון</strong> אלא רק ראיה לממון. ולענין <strong>הקדש</strong> הרי <strong>"רעהו" כתיב</strong> <small>[נאמר]</small> ואין ההקדש נקרא "רעהו".
  ועוד שנינו כי <strong>נושא שכר אינו משלם.</strong> ומבררים: <strong>מנלן</strong> <small>[מנין לנו]?</small> <strong>דתנו רבנן</strong> <small>[ששנו חכמים]:</small> נאמר על שומר שכר: "כי יתן איש אל רעהו חמור או שור או שה וכל בהמה לשמור" (שמות כב, ט), <strong>"כי יתן איש אל רעהו"</strong> — הרי זה <strong>כלל, "חמור או שור או שה"</strong> — הרי זה <strong>פרט, "וכל בהמה לשמר"</strong> — <strong>חזר וכלל, כלל ופרט וכלל כו',</strong> ולכן יצאו מכאן כל הדברים שאינם דומים לפרט. וכאמור לעיל בענין שומר חינם <strong>עד: הקדש</strong> הרי <strong>"רעהו" כתיב</strong> <small>[נאמר]</small> ואין הקדש בכלל זה.
 <big>א</big> שנינו במשנה: <strong>ר' מאיר אומר: יש דברים שהן כקרקע ואינן כקרקע</strong> ואין חכמים מודים לו. כיצד? "עשר גפנים טעונות מסרתי לך" והלה אומר "אינן אלא חמש", ר' מאיר מחייב שבועה, וחכמים אומרים: כל המחובר לקרקע הריהו כקרקע. ושואלים: <strong>מכלל</strong> הדברים אתה למד ש<strong>ר' מאיר סבר</strong> <small>[סבור]:</small> <strong>כל המחובר לקרקע אינו כקרקע?</strong> אם כן, <strong>אדמיפלגי</strong> <small>[עד ש</small>הם <small>חלוקים]</small> <strong>ב</strong>גפנים <strong>טעונות,</strong> מדוע להוסיף פרט זה? <strong>ליפלגי</strong> <small>[שיחלקו]</small> <strong>בסרוקות</strong> בגפנים ריקות שאין בהן ענבים כלל, ועדיין מחוברות לקרקע, שר' מאיר סבור שאינן כקרקע!
 <strong>(אלא) אמר ר' יוסי בר' חנינא:</strong> לדעת כולם המחובר לקרקע הריהו כקרקע, אלא <strong>הכא</strong> <small>[כאן]</small> <strong>בענבים</strong> שכבר בשלו ו<strong>עומדות להבצר</strong> <strong>קמיפלגי</strong> <small>[חלוקים הם],</small> ש<strong>ר' מאיר סבר: כבצורות דמיין</strong> <small>[נחשבות</small> הן<small>],</small> שכיון שעומדות כבר להיבצר הרי זה כאילו נעשה הדבר, ואין דינן כקרקע, <strong>ורבנן סברי</strong> <small>[וחכמים סבורים]:</small> <strong>לא כבצורות דמיין</strong> <small>[נחשבות</small> הן<small>].</small>
 <big>ב</big> שנינו במשנה ש<strong>אין נשבעין אלא על דבר שבמדה ושבמשקל.</strong> כיצד? "בית מלא מסרתי לך...", והלה אומר: "איני יודע, אלא מה שהנחת אתה נוטל" — פטור. <strong>אמר אביי: לא שנו אלא</strong> ש<strong>אמר ליה</strong> <small>[לו]</small> <strong>"בית</strong> מלא" <strong>סתם,</strong> ועל דבר כזה שאינו מסויים אין נשבעים, <strong>אבל</strong> אם <strong>אמר ליה</strong> <small>[לו]:</small> <strong>"בית זה מלא"</strong> — <strong>ידיעא טענתיה</strong> <small>[ידועה טענתו]</small> שברור מה הוא תובע, ולכן זו טענה מסויימת, ונשבע עליה הנתבע כשמודה בחלקה.
 <strong>אמר ליה</strong> <small>[לו]</small> <strong>רבא: אי הכי</strong> <small>[אם כך]</small> אתה אומר, <strong>אדתני סיפא</strong> <small>[עד ש</small>הוא <small>שונה בסוף</small> המשנה<small>]</small> ומחלק: <strong>זה אומר "עד הזיז" וזה אומר "עד החלון"</strong> — <strong>חייב, ליפלוג וליתני בדידה</strong> <small>[שיחלק וישנה ב</small>תוך הלכה <small>זו עצמה]:</small> <strong>במה דברים אמורים</strong> — שטוענו <strong>ב"בית מלא", אבל "בית זה מלא"</strong> — <strong>חייב!</strong>
 <strong>אלא אמר רבא: לעולם אינו חייב עד שיטעננו בדבר שבמדה שבמשקל ושבמנין,</strong> שיש לו מידה מסויימת, <strong>ויודה לו</strong> הנתבע גם כן במקצת <strong>בדבר שבמדה ושבמשקל ושבמנין.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא:</strong> הטוען לחבירו <strong>"כור תבואה לי בידך", והלה אומר: "אין לך בידי</strong> כלום" — <strong>פטור</strong> משבועה, שהרי כפר בכל. טען לו: <strong>"מנורה גדולה יש לי בידך",</strong> ואמר לו: <strong>"אין לך בידי אלא מנורה קטנה"</strong> — <strong>פטור,</strong> משום שלא הודה לו במקצת הטענה אלא בדבר אחר. וכן אם טען: <strong>"אזורה</strong> (חגורה) <strong>גדולה יש לי בידך",</strong> ואמר לו: <strong>"אין לך בידי אלא אזורה קטנה"</strong> — <strong>פטור,</strong> שהודה לו בדבר אחר.
 <strong>אבל</strong> אם <strong>אמר לו: "כור תבואה יש לי בידך", והלה אומר: "אין לך בידי אלא לתך</strong> (חצי כור)"— <strong>חייב.</strong> וכן טען כנגדו: <strong>"מנורה בת</strong> משקל <strong>עשר ליטרין יש לי בידך",</strong> ואמר לו: <strong>"אין לך בידי אלא</strong> מנורה <strong>בת חמש ליטרין"</strong> — <strong>חייב.</strong>
 <strong>כללו של דבר: לעולם אינו חייב עד שיטעננו בדבר שבמדה ושבמשקל ושבמנין, ויודה לו בדבר שבמדה ושבמשקל ושבמנין.</strong>
 ויש לשאול: <strong>"כללו של דבר" לאתויי מאי</strong> <small>[להביא</small> את <small>מה]</small> שלא אמרנו במפורש? <strong>לאו לאתויי</strong> <small>[</small>האם <small>לא להביא]</small> את המקרה של <strong>"בית זה מלא"?</strong> שכיון שאיננו דבר שבמידה — איננו נחשב לטענה של ממש, וכדברי רבא.
 ולגופן של ההלכות שבברייתא שואלים: <strong>ומאי שנא</strong> <small>[ובמה שונה]</small> שטוען לו ב<strong>מנורה גדולה</strong> והוא מודה ב<strong>מנורה קטנה</strong> שפטור, משום ש<strong>מה שטענו לא הודה לו ומה שהודה לו לא טענו? אי הכי</strong> <small>[אם כך],</small> אם המנורה היא <strong>בת</strong> משקל <strong>עשר</strong> ליטרין או <strong>בת חמש, נמי</strong> <small>[גם כן]</small> <strong>מה שטענו לא הודה לו ומה שהודה לו לא טענו,</strong> שהרי מודה לו במנורה קטנה!
 <strong>אמר ר' שמואל בר רב יצחק: הכא</strong> <small>[כאן]</small> <strong>במנורה של חליות</strong> <strong>עסקינן</strong> <small>[עוסקים אנו],</small> מנורה מתפרקת שעשויה מחוליות חוליות, שניתן להגדילה ולהקטינה, <strong>דקא מודה ליה מינה</strong> <small>[שהוא מודה לו ממנה</small> עצמה<small>],</small> שהוא מודה בחלק מן החוליות שהלה תובעו.
  ומקשים:  <strong>אי הכי</strong> <small>[אם כך]</small> אתה מפרש, <strong>אזורה נמי ניתני</strong> <small>[גם כן ישנה]</small> מקרה שחייב, <strong>ולוקמי בדלייפי</strong> <small>[ושיעמיד אותה במחוברות],</small> שהוא תובע אותו בגדולה שמחוברת מכמה חתיכות, והנתבע מודה לו בקטנה שיש בה מספר חתיכות קטן יותר! <strong>אלא</strong> בהכרח <strong>דלייפי</strong> <small>[</small>אזורה <small>שמחוברת]</small> <strong>לא קתני</strong> <small>[שנה</small> במשנה<small>],</small> <strong>הכא נמי</strong> <small>[כאן גם כן]</small> לענין מנורה <strong>בשל חליות לא קתני</strong> <small>[שנה]!</small>
 <strong>אלא</strong> יש לדחות פירוש זה ולומר כמו ש<strong>אמר ר' אבא בר ממל: שאני</strong> <small>[שונה]</small> <strong>מנורה</strong> שהודאה במנורה הקלה יותר, הודאה מקצת הטענה היא, <strong>הואיל ויכול לגוררה</strong> (לגרד אותה) את המנורה בת עשר הליטרין <strong>ולהעמידה על חמש ליטרין,</strong> ואם כן נמצא שיכול להיות שהוא מודה לו על אותה מנורה עצמה, מה שאין כן באזורה.
 <big>ג משנה</big> <strong>המלוה את חבירו על המשכון ואבד המשכון, אמר לו</strong> המלוה: <strong>"סלע</strong> (ארבעה דינרים) <strong>הלויתיך עליו</strong> על משכון זה, <strong>ושקל</strong> (שני דינרים) <strong>היה</strong> המשכון <strong>שוה",</strong> ואתה חייב לי עדיין שקל, <strong>והלה</strong> בעל המשכון <strong>אומר: "לא כי, אלא סלע הלויתני עליו, וסלע היה</strong> המשכון <strong>שוה"</strong> ושוב איני חייב לך דבר — במקרה זה <strong>פטור</strong> משבועה, שכפר בכל הטענה.
  אבל אם אמר לו: <strong>"סלע הלויתיך עליו, ושקל היה שוה"</strong> ואתה חייב לי שני דינרים, <strong>והלה אומר: "לא כי, אלא סלע הלויתני עליו, ושלשה דינרים היה שוה"</strong> ואיני חייב לך אלא דינר — הרי זה <strong>חייב,</strong> משום שהוא מודה במקצת.
  טען הלווה: <strong>"סלע הלויתני עליו</strong> על המשכון, <strong>ושתים</strong> שני סלעים <strong>היה שוה"</strong> ואתה חייב לי מחצית משוויו, <strong>והלה</strong> (המלוה) <strong>אומר: "לא כי, אלא סלע הלויתיך עליו, וסלע היה שוה"</strong> ואיני חייב לך כלום — הרי זה <strong>פטור,</strong> שכפר בכל. אבל אם טען לו: <strong>"סלע הלויתני עליו, ושתים היה שוה", והלה אומר: "לא כי, אלא סלע הלויתיך עליו, וחמשה דינרים היה שוה",</strong> ואיני חייב לך אלא דינר — <strong>חייב,</strong> שהרי הודה במקצת.
 <strong>ומי נשבע? מי שהפקדון אצלו,</strong> המלוה, שהוא נשבע מה היה ערכו, <strong>שמא ישבע זה</strong> הלווה על ערכו של הפקדון, <strong>ויוציא הלה</strong> המלוה <strong>את הפקדון</strong> שהיה שמור בידו, ויתברר שהאחר שיקר בשבועתו.
## דף מג:
 <big>א גמרא</big> על הקטע האחרון במשנה זו, שיישבע המלוה, המחזיק בפקדון, שואלים: <strong>אהייא</strong> <small>[על איזו</small> הלכה במשנה מדובר<small>]?</small> <strong>אילימא אסיפא</strong> <small>[אם תאמר על</small> המקרה שמדובר בו <small>בסוף],</small> שהלווה טוען שהמשכון עולה בערכו על ההלוואה, יש להקשות: <strong>ותיפוק ליה</strong> <small>[ותצא לו]</small> הלכה זו מטעם אחר, שה<strong>שבועה</strong> ממילא <strong>גבי</strong> <small>[אצל]</small> ה<strong>מלוה,</strong> שהרי הוא הנתבע לשלם במקרה זה!
 <strong>אמר שמואל:</strong> הלכה זו נאמרה <strong>ארישא</strong> <small>[על תחילת</small> המשנה<small>],</small> שהלווה הוא הנתבע. <strong>וכן אמר ר' חייא בר רב: ארישא</strong> <small>[על תחילת</small> המשנה<small>].</small> <strong>וכן אמר ר' יוחנן: ארישא</strong> <small>[על תחילת</small> המשנה<small>].</small>
 ומבררים: <strong>מאי רישא</strong> <small>[מהו תחילתה]?</small> לא ההלכה הראשונה ממש, אלא <strong>סיפא דרישא</strong> <small>[</small>הקטע <small>האחרון שבתחילתה],</small> שהוא: <strong>"סלע הלויתיך עליו ושקל היה שוה", והלה אומר: "לא כי, אלא סלע הלויתני עליו ושלשה דינרין היה שוה"</strong> — הרי זה <strong>חייב,</strong> שה<strong>שבועה גבי</strong> <small>[אצל]</small> <strong>לוה היא,</strong> שהוא היה צריך להישבע משום שהוא מודה במקצת, <strong>ושקלוה רבנן</strong> <small>[ונטלוה חכמים]</small> את השבועה מן ה<strong>לוה</strong> שהיה צריך להישבע, <strong>ושדיוה</strong> <small>[והטילוה]</small> על ה<strong>מלוה,</strong> שהוא ישבע שלא היה המשכון שווה יותר משקל.
 ומעירים: <strong>והשתא</strong> <small>[ועכשיו]</small> ש<strong>אמר רב אשי, דקיימא לן</strong> <small>[שמוחזק לנו]</small> להלכה שיש במשנתנו חיוב נוסף של שבועה, ש<strong>זה</strong> המלוה המחזיק בפקדון <strong>נשבע שאינה ברשותו, וזה</strong> הלווה <strong>נשבע כמה שוה, הכי קאמר</strong> <small>[כך אמר],</small> כך יש להבין את המשנה: <strong>מי</strong> מהם <strong>נשבע תחלה? מי שהפקדון אצלו,</strong> שהוא ישבע שאין הפקדון בידו, <strong>שמא ישבע זה</strong> הלווה כמה היה הפקדון, <strong>ויוציא הלה את הפקדון.</strong>
 <big>ב</big> ומביאים דיון בדיני משכון שהוזכרה בו משנתנו לראיה. <strong>אמר שמואל: האי מאן דאוזפיה אלפא זוזי לחבריה</strong> <small>[מי שהילוה אלף זוזים לחבירו]</small> <strong>ומשכן ליה קתא דמגלא</strong> <small>[לו קת של מגל</small> כמשכון<small>],</small> אם <strong>אבד קתא דמגלא</strong> <small>[קת המגל]</small> — <strong>אבד אלפא זוזי</strong> <small>[אלף הזוזים],</small> <strong>אבל</strong> אם היו <strong>תרתי קתאתי</strong> <small>[שתי קתות של מגל]</small> — <strong>לא,</strong> שאם אבדה אחת מהן לא איבד את מחצית החוב, אלא כפי שוויו, שהרי לא איבד לגמרי את המשכון.
 <strong>ורב נחמן אמר: אפילו</strong> היו <strong>תרתי קתאתי</strong> <small>[שתי קתות],</small> אם <strong>אבד חדא</strong> <small>[אחת</small> מהן<small>]</small> — <strong>אבד חמש מאה</strong> <small>[מאות]</small> מהחוב, <strong>אבד</strong> גם <strong>אידך</strong> <small>[</small>החלק <small>האחר]</small> — <strong>אבד כוליה</strong> <small>[כל</small> החוב<small>],</small> <strong>אבל</strong> אם מישכן לו <strong>קתא ונסכא</strong> <small>[קת מגל וחתיכת כסף]</small> ואבדה קת המגל — <strong>לא</strong> אבדה מחצית מהחוב, שבעיקר סמך על משכון הכסף ולא על המגל. <strong>נהרדעי אמרי</strong> <small>[</small>חכמי <small>נהרדעא אומרים]:</small> <strong>אפילו קתא ונסכא</strong> <small>[קת מגל וחתיכת כסף],</small> אם <strong>אבד נסכא</strong> <small>[חתיכת כסף]</small> — <strong>אבד פלגא</strong> <small>[חצי</small> ההלוואה<small>],</small> <strong>אבד</strong> גם <strong>קתא</strong> <small>[קת המגל]</small> — <strong>אבד כוליה</strong> <small>[כולו].</small>
 <strong>ו</strong>מקשים ממשנתנו, <strong>תנן</strong> <small>[שנינו</small> במשנה<small>]:</small> <strong>"סלע הלויתיך עליו ושקל היה שוה", והלה אומר: "לא כי, אלא סלע הלויתני עליו ושלשה דינרין היה שוה"</strong> — <strong>חייב</strong> הלווה שבועה; ויש לשאול: לפי דעת שמואל שאם אבד המשכון אבד החוב, <strong>לימא ליה</strong> <small>[שיאמר לו</small> הלווה<small>]:</small> <strong>הא קבילתיה</strong> <small>[הרי קיבלת אותו]</small>  את חובך!
  ומשיבים:  <strong>מתניתין בדפריש</strong> <small>[משנתנו</small> עוסקת <small>כשפירש]</small> שאינו מקבל את המשכון אלא בכדי שוויו, ולכן יש מקום לויכוח כמה היה שווה. ואילו <strong>שמואל</strong> מדבר <strong>בדלא פריש</strong> <small>[כשלא פירש],</small> ובסתם ניתן המשכון כנגד ההלוואה כולה.
  ומציעים:  <strong>לימא כתנאי</strong> <small>[האם לומר</small> שהדבר שנוי <small>כ</small>מחלוקת <small>תנאים]</small> ששנינו בברייתא: <strong>המלוה את חבירו על המשכון ואבד המשכון</strong> — <strong>ישבע</strong> המלוה שאבד המשכון, וייפטר מתשלום. <strong>ויטול</strong> <strong>את מעותיו, דברי ר' אליעזר. ר' עקיבא אומר, יכול הוא</strong> הלווה <strong>שיאמר לו</strong> למלוה: <strong>כלום הלויתני אלא על המשכון,</strong> כיון ש<strong>אבד המשכון אבדו מעותיך.</strong>
 <strong>אבל המלוה אלף זוז בשטר והניח משכון בידו, דברי הכל</strong> (וגם לדעת ר' אליעזר) — <strong>אבד המשכון אבדו מעותיו.</strong>
 ושואלים לגבי ביאור המחלוקת: <strong>היכי דמי</strong> <small>[כיצד</small> בדיוק <small>היה הדבר]?</small> <strong>אי דשוי שיעור זוזי</strong> <small>[אם</small> שהמשכון <small>שווה</small> את <small>שיעור הכסף</small> שהילוה לו<small>],</small>
## דף מד.
 אם כן, <strong>מאי טעמיה</strong> <small>[מה טעמו]</small> של <strong>ר' אליעזר</strong> שישלם הלווה? הרי איבד המלוה את המשכון! <strong>אלא לאו בדלא שוי שיעור זוזי</strong> <small>[האם לא</small> מדובר <small>כשאינו שווה</small> את <small>שיעור המעות]</small>, <strong>וב</strong>דברי <strong>שמואל קא מיפלגי</strong> <small>[הם חלוקים],</small> שלדעת ר' אליעזר אין הלכה כשמואל, ואין המלוה מאבד את כל חובו בגלל איבוד המשכון, ור' עקיבא סבור כשמואל?
  ודוחים:  <strong>לא, בדלא שוי</strong> <small>[ב</small>מקרה <small>ש</small>המשכון <small>אינו שווה]</small> שיעור ההלוואה — <strong>כולי עלמא לית להו</strong> <small>[הכל אין להם,</small> אינם מקבלים<small>]</small> את דברי <strong>שמואל, והכא בדשוי שיעור זוזי</strong> <small>[וכאן</small> מדובר <small>כשהיה</small> המשכון <small>שווה שיעור המעות],</small> <strong>וב</strong>דברי <strong>ר' יצחק קא מיפלגי</strong> <small>[הם חלוקים],</small> ש<strong>אמר ר' יצחק: מנין לבעל חוב שקונה משכון</strong> כלומר, שיש לו בעלות ממשית על המשכון? <strong>שנאמר</strong> בדינו של המלוה המחזיר ללווה את המשכון כדי להשתמש בו: <strong>"ולך תהיה צדקה"</strong> (דברים כד, יג), ו
 <strong>אם אינו קונה משכון,</strong> שאם אין הוא נחשב כשלו — <strong>צדקה מנין לו? מכאן לבעל חוב שקונה משכון.</strong> ולפי זה המחלוקת בין ר' אליעזר ור' עקיבא היא מה אחריותו של המלוה למשכון, שלדעת ר' אליעזר אינו קונה משכון ואינו עליו אלא כשומר חינם הפטור מגניבה ואבידה. ולדעת ר' עקיבא הריהו כמי שהמשכון בבעלותו, וחייב באחריותו, ולכן אין המלוה מקבל את כל מעותיו אלא בניכוי שווי המשכון.
  ותמהים: אם כן, <strong>לימא</strong> <small>[נאמר]</small> שהלכה זו שאמר <strong>ר'</strong> <strong>יצחק תנאי</strong> <small>[</small>מחלוקת <small>תנאים]</small> <strong>היא,</strong> שנחלקו בזה ר' אליעזר ור' עקיבא? <strong>ותיסברא</strong> <small>[וכי יכול אתה לסבור כן]?</small> <strong>אימור</strong> <small>[אמור]</small> ש<strong>אמר ר' יצחק</strong> הלכה זו שמלוה קונה משכון, במקרה <strong>שמשכנו</strong> לקח ממנו את המשכון הזה <strong>שלא בשעת הלואה,</strong> אלא לאחר מכן, כדי לזרזו להחזיר, וכמו שמפורש באותה פרשה, אבל <strong>משכנו בשעת הלואה מי</strong> <small>[האם]</small> <strong>אמר</strong> שהוא קונה את המשכון?
 <strong>אלא</strong> כך צריך לומר: <strong>משכנו שלא בשעת הלואתו</strong> — <strong>כולי עלמא לא פליגי דאית להו</strong> <small>[הכל אינם חולקים שיש להם,</small> מקבלים<small>]</small> את דברי <strong>ר' יצחק, והכא</strong> <small>[וכאן]</small> מדובר <strong>במשכנו בשעת הלואתו, וב</strong>דין של
 <strong>שומר אבדה קמיפלגי</strong> <small>[חלוקים הם],</small> שמשווים דינו של המחזיק במשכון לדין זה. <strong>דאיתמר</strong> <small>[שנאמר]</small> שחלקו אמוראים בשאלה: מה דינו של <strong>שומר אבדה</strong> כשאבדה לו אותה אבידה שמצא? <strong>רבה אמר:</strong> דינו <strong>כשומר חנם, שאינו</strong> חייב לא על אבידה ולא על גניבה.
## דף מד:
 <strong>ורב יוסף אמר: כשומר שכר דמי</strong> <small>[נחשב],</small> משום שבשעה שעוסק במצוה זו נפטר ממצוות אחרות שיש בהן הוצאה כספית.
  אם כן, <strong>לימא</strong> <small>[האם לומר]</small> שדברי <strong>רב יוסף תנאי</strong> <small>[</small>מחלוקת <small>תנאים]</small> <strong>היא?</strong> שלדעת ר' אליעזר דינו כשומר חינם, ולכן אם אבד המשכון זכותו לקבל מעותיו, ולדעת ר' עקיבא דינו כשומר שכר, שחייב באבידה, ולכן איבד את מעותיו, וכרב יוסף? ודוחים: <strong>לא, בשומר אבידה</strong> — <strong>דכולי עלמא אית להו</strong> <small>[לדעת הכל יש להם,</small> מקבלים<small>]</small> את דברי <strong>רב יוסף, והכא</strong> <small>[וכאן]</small> <strong>במלוה צריך למשכון קא מיפלגי</strong> <small>[חלוקים הם],</small> במקרה שהמלוה רוצה להשתמש במשכון על מנת לנכות את דמי השימוש מן החוב, <strong>מר סבר</strong> <small>[חכם זה,</small> ר' עקיבא, <small>סבור]</small> שאף על פי כן <strong>מצוה קא עביד</strong> <small>[הוא עושה],</small> ונפטר ממצוות אחרות, ולכן עדיין שומר שכר הוא. <strong>ומר סבר</strong> <small>[וחכם זה,</small> ר' אליעזר, <small>סבור]:</small> <strong>לאו</strong> <small>[לא]</small> <strong>מצוה קא עביד</strong> <small>[הוא עושה],</small> משום שלצורכו הוא שומרה, ולכן איננו כשומר שכר. ושבים לדון בדברי שמואל, שאמר שהמאבד את המשכון, גם אם היה פחות ערך, איבד את חובו.
  ומציעים:  <strong>לימא כתנאי</strong> <small>[האם לומר</small> שמחלוקת <small>תנאים]</small> היא, ששנינו: <strong>המלוה את חבירו על המשכון ונכנסה</strong> שנת <strong>שמיטה</strong> שנשמטים בה החובות, אבל חוב שיש עליו משכון אינו נשמט, הרי <strong>אף על פי ש</strong>המשכון <strong>אינו שוה אלא פלגא</strong> <small>[חצי]</small> מן החוב — <strong>אינו משמט,</strong> <strong>דברי רבן שמעון בן גמליאל. ר' יהודה הנשיא אומר: אם היה משכונו</strong> שוה <strong>כנגד חובו</strong> — <strong>אינו משמט, ואם לאו</strong> <small>[לא]</small> — <strong>משמט.</strong>
 ומבררים: <strong>מאי</strong> <small>[מה</small> פירוש<small>]</small> <strong>"אינו משמט" דקאמר תנא קמא</strong> <small>[שאומר התנא הראשון</small> רבן שמעון בן גמליאל]? <strong>אילימא</strong> <small>[אם תאמר]</small> שאינו משמט את סכום הכסף שהוא <strong>כנגדו,</strong> בשוויו של המשכון, <strong>מכלל</strong> ש<strong>ר' יהודה הנשיא סבר</strong> <small>[סבור]:</small> <strong>כנגדו נמי</strong> <small>[גם כן]</small> <strong>משמט? אלא</strong> הואיל וחובו ממילא נשמט בשמיטה <strong>אמאי תפיס</strong> <small>[מדוע</small> הוא <small>תופס]</small> את ה<strong>משכון</strong> כלל?
 <strong>אלא לאו</strong> <small>[האם לא]</small> נאמר בהכרח שתנאים אלה חלוקים אם המשכון משמט <strong>כנגד כולו,</strong> כנגד כל החוב, אף שאינו שווה כל כך, <strong>וב</strong>דברי <strong>שמואל קא מיפלגי</strong> <small>[הם חלוקים]</small> האם משכון נחשב כשקול לחיוב כולו?
  ודוחים:  <strong>לא, לעולם</strong> יש להבין שנחלקו אם משמט <strong>כנגדו, ובהא קמיפלגי</strong> <small>[ובזה הם חלוקים],</small> <strong>תנא קמא סבר</strong> <small>[התנא הראשון,</small> רבן שמעון בן גמליאל, <small>סבור]:</small> <strong>כנגדו</strong> כנגד ערך המשכון אינו משמט, <strong>ור' יהודה הנשיא סבר</strong> <small>[סבור]:</small> <strong>כנגדו נמי</strong> <small>[גם כן]</small> <strong>משמט; ודקא אמרת</strong> <small>[ומה שאתה אומר]:</small> אם כן, לדעת ר' יהודה הנשיא <strong>למאי תפיס ליה</strong> <small>[למה</small> הוא <small>תופס]</small> את ה<strong>משכון? לזכרון דברים בעלמא</strong> <small>[בלבד]</small> שיהיה זכרון לחוב.
 
 <big>א משנה</big> <strong>כל הנשבעין שבתורה נשבעין ולא משלמין</strong> שחובת שבועה מן התורה היא רק כדי להיפטר מתביעת תשלום. <strong>ואלו</strong> שתיקנו חכמים שיהיו <strong>נשבעין ונוטלין: השכיר</strong> שטוען שלא קיבל את שכרו. <strong>והנגזל</strong> שטען שגזלוהו ולא התברר הדבר. <strong>והנחבל</strong> שלא הוכח כיצד ועד כמה נחבל. <strong>ו</strong>מי <strong>שכנגדו</strong> צריך להישבע ולהיפטר, אבל הוא <strong>חשוד על השבועה,</strong> והופכים את חובת השבועה. <strong>וחנוני על פנקסו.</strong>
 ומפרטים: <strong>השכיר, כיצד? אמר לו</strong> השכיר: <strong>"תן לי שכרי שיש לי בידך", הוא</strong> בעל הבית <strong>אומר: "נתתי", והלה</strong> השכיר <strong>אומר: "לא נטלתי"</strong> — <strong>הוא</strong> השכיר <strong>נשבע ונוטל. ר' יהודה אומר: עד שתהא שם מקצת הודאה, כיצד? אמר לו: "תן לי שכרי חמשים דינר שיש לי בידך", והוא אומר: "התקבלת דינר זהב",</strong> שהוא עשרים וחמישה דינרי כסף — במקרה זה נשבע ונוטל.
 <strong>נגזל, כיצד? היו מעידין אותו שנכנס לביתו למשכנו</strong> לקחת ממנו דברים <strong>שלא ברשות, הוא</strong> הנגזל <strong>אומר: "כליי נטלת", והוא אומר: "לא נטלתי"</strong> — <strong>הוא</strong> הנגזל <strong>נשבע ונוטל. ר' יהודה אומר: עד שתהא שם מקצת הודאה, כיצד? אמר לו: "שני כלים נטלת", והוא אומר: "לא נטלתי אלא אחד".</strong>
 <strong>נחבל כיצד? היו מעידים אותו שנכנס תחת ידו</strong> (רשותו) <strong>שלם ויצא חבול, ואמר לו: "חבלת בי", והוא אומר: "לא חבלתי"</strong> — <strong>הרי זה נשבע ונוטל. ר' יהודה אומר: עד שתהא שם מקצת הודאה, כיצד? אמר לו "חבלת בי שתים", והלה אומר "לא חבלתי בך אלא אחת".</strong>
 <strong>שכנגדו חשוד על השבועה, כיצד?</strong>
## דף מה.
 כל שהוא חשוד על שבועה שמן התורה, <strong>אחת שבועת העדות ואחת שבועת הפקדון, ואפילו</strong> היה חשוד על <strong>שבועת שוא.</strong> וכן <strong>היה אחד מהן,</strong> מאלו שנתחייבו שבועה, <strong>משחק בקוביא,</strong> או <strong>מלוה ברבית,</strong> או היה מ<strong>מפריחי יונים,</strong> או מ<strong>סוחרי שביעית,</strong> שכל אלה פסולים מדברי סופרים — <strong>שכנגדו נשבע ונוטל.</strong>
 <strong>היו שניהן חשודין,</strong> וגם שכנגדו אינו יכול להישבע — <strong>חזרה השבועה למקומה,</strong> כאשר יבואר בגמרא, <strong>דברי ר' יוסי. ר' מאיר אומר:</strong> כיון שאינם יכולים להישבע — <strong>יחלוקו.</strong>
 <big>א</big> <strong>והחנוני על פנקסו,</strong> שנשבע ונוטל, <strong>כיצד? לא שיאמר לו: "כתוב על פנקסי שאתה חייב לי מאתים זוז",</strong> שבכגון זה לא תיקנו חכמים שישבע החנווני ויטול, <strong>אלא</strong> כגון ש<strong>אומר לו</strong> לחנווני: <strong>"תן לבני סאתים חטין",</strong> או: <strong>"תן לפועלי סלע מעות",</strong> ולאחר זמן <strong>הוא</strong> (החנווני) <strong>אומר: "נתתי</strong> להם", <strong>והן אומרים: "לא נטלנו"</strong> — במקרה זה, שבעל הבית מודה שאמר לו לתת, וגם כתוב הדבר על פנקסו של החנווני — <strong>הוא</strong> החנווני <strong>נשבע ונוטל, והן</strong> הפועלים שטוענים שלא קיבלו שכר — גם הם <strong>נשבעין ונוטלין.</strong>
 <strong>אמר בן ננס: כיצד אלו ואלו באין לידי שבועת שוא?</strong> הרי ברור שאחד מהם משקר! <strong>אלא הוא</strong> החנווני <strong>נוטל שלא בשבועה, והן</strong> הפועלים <strong>נוטלין שלא בשבועה.</strong>
 <big>ב</big> <strong>אמר לחנוני: "תן לי בדינר פירות", ונתן לו.</strong> לאחר מכן <strong>אמר לו</strong> החנווני: <strong>"תן לי אותו דינר</strong> שאתה חייב לי", <strong>אמר לו: "נתתיו לך ונתתו באונפלי</strong> (בכיס המעות) שלך" — <strong>ישבע בעל הבית שנתן לו את הדינר. אמר לו</strong> לחנווני: <strong>"תן לי את הפירות", אמר לו: "נתתים לך והולכתים לתוך ביתך"</strong> — במקרה זה <strong>ישבע חנוני. ר' יהודה אומר: כל שהפירות בידו ידו על העליונה</strong> ואינו צריך להישבע.
  ובדומה לזה <strong>אמר לשולחני</strong> (המחליף מעות ופורטן): <strong>"תן לי בדינר מעות", ונתן לו.</strong> לאחר מכן <strong>אמר לו</strong> השולחני: <strong>"תן לי את הדינר", אמר לו: "נתתי לך ונתתו באונפלי"</strong> — <strong>ישבע בעל הבית</strong> שנתן. <strong>נתן לו</strong> בעל הבית <strong>את הדינר, אמר לו</strong> בעל הבית: <strong>"תן לי את המעות", אמר לו: "נתתים לך והשלכת לתוך כיסך"</strong> — <strong>ישבע שולחני. ר' יהודה אומר: אין דרך שולחני ליתן איסר עד שיטול</strong> <strong>דינר,</strong> ולכן בכל מקרה שנמצאות המעות בידי המקבל, מן הסתם כבר קיבל השולחני את שלו.
 <big>ג</big> ויש עוד שבועות כיוצא באלה שצריך להישבע לפני שנוטל. <strong>כשם שאמרו</strong> במשנה במסכת כתובות: <strong>הפוגמת כתובתה</strong> (אשה המודה שקיבלה מקצת מכתובתה) ותובעת השאר, <strong>לא תפרע</strong> את שאר הסכום <strong>אלא בשבועה; ו</strong>כן אם <strong>עד אחד מעידה שהיא</strong> (הכתובה) <strong>פרועה</strong> כבר, <strong>לא תפרע אלא בשבועה;</strong> וכיוצא בזה, אם באה לטרוף <strong>מנכסים משועבדים</strong> נכסי בעלה שנמכרו לאחרים, או לגבות <strong>מנכסי יתומים</strong> <strong>לא תפרע אלא בשבועה; ו</strong>כן <strong>הנפרעת שלא בפניו</strong> כאשר הבעל אינו נמצא במקום, <strong>לא תפרע אלא בשבועה;</strong> <strong>וכן היתומים</strong> שבאים להיפרע בשטר חוב שירשו מאביהם, <strong>לא יפרעו</strong> מנכסי הלווים <strong>אלא בשבועה.</strong>
 שצריכים הם להישבע: <strong>"שבועה שלא פקדנו אבא</strong> שלא ציוונו בשעת מותו שלא נגבה את השטר, <strong>ו</strong>ש<strong>לא אמר לנו אבא</strong> בחייו ששטר זה כבר נפרע, ו<strong>שלא מצינו</strong> (מצאנו) <strong>בין שטרותיו של אבא</strong> שובר המוכיח <strong>ששטר זה פרוע",</strong> ואז הם נוטלים. <strong>ר' יוחנן בן ברוקה אומר: אפילו נולד הבן לאחר מיתת האב</strong> — <strong>הרי זה נשבע ונוטל. אמר ר' שמעון בן גמליאל: אם יש עדים שאמר האב בשעת מיתתו: "שטר זה אינו פרוע"</strong> — <strong>הוא</strong> הבן <strong>נוטל שלא בשבועה.  ד</strong>
 <strong>ואלו נשבעין</strong> שאינם חייבים ממון, אף <strong>שלא בטענה,</strong> שגם כאשר אין הצד שכנגד טוען תביעה כספית מוגדרת, מכל מקום יישבעו כדי לברר את הדברים: <strong>השותפין</strong> נשבעים זה לזה, <strong>והאריסין</strong> שעובדים אצל אדם תמורת חלק מן היבול, <strong>והאפוטרופין, והאשה הנושאת והנותנת בתוך הבית</strong> שהיא המנהלת את נכסי היתומים, <strong>ובן הבית</strong> כלומר, אדם שהיה ממונה על הבית ומטפל בו. ובאיזה מקרה הם נשבעים? כאשר <strong>אמר לו: "מה אתה טועניני"?</strong> והשיב לו שכנגדו: <strong>"רצוני שתשבע לי</strong> שלא נטלת לעצמך משלי" — הרי זה <strong>חייב</strong> להישבע.
 <strong>חלקו השותפין והאריסין</strong> — <strong>אין יכול</strong> השותף או בעל הבית <strong>להשביעו</strong> עוד. אבל אם <strong>נתגלגל לו שבועה ממקום אחר,</strong> שנתחייב להישבע למי שהיה שותפו, או לבעל הבית — <strong>מגלגלין עליו את הכל,</strong> שיכול לומר לו שאגב שבועה זו ישבע לו גם על טענה אחרת. <strong>והשביעית</strong> (שנת השמיטה) כשם שמשמטת את החוב כך היא <strong>משמטת את</strong> חובת <strong>השבועה</strong> שצריך אדם להישבע על חובו.
 <big>ה גמרא</big> שנינו במשנה: <strong>כל הנשבעין שבתורה נשבעין ולא משלמין.</strong> ושואלים: <strong>מנלן</strong> <small>[מנין לנו]</small> שכך הוא דין תורה? ש<strong>אמר קרא</strong> <small>[המקרא]:</small> <strong>"ולקח בעליו ולא ישלם"</strong> (שמות כב, ב), לומר: ש<strong>מי שעליו לשלם</strong> — <strong>לו</strong> חובת ה<strong>שבועה.</strong>
 <big>ו</big> שנינו במשנה: <strong>ואלו נשבעין ונוטלין</strong> השכיר וכו'. ושואלים: <strong>מאי שנא</strong> <small>[במה שונה]</small> ה<strong>שכיר דתקינו ליה רבנן דמשתבע ושקיל</strong> <small>[שתיקנו לו חכמים שנשבע ונוטל]?</small> <strong>אמר רב יהודה אמר שמואל: הלכות גדולות שנו כאן.</strong> ותוהים: <strong>הלכות, הני הלכתא נינהו</strong> <small>[</small>וכי <small>אלה הלכות</small> למשה מסיני <small>הן]?</small> <strong>אלא אימא</strong> <small>[אמור]</small> ותקן בלשון זו: <strong>תקנות גדולות שנו כאן.</strong>
 ותוהים שוב על הלשון: <strong>גדולות, מכלל דאיכא</strong> <small>[שיש]</small> <strong>קטנות?</strong> ומה הן הקטנות?
 <strong>אלא אמר רב נחמן אמר שמואל: תקנות קבועות שנו כאן, עקרוה רבנן</strong> <small>[חכמים]</small> את ה<strong>שבועה מבעל הבית ושדיוה</strong> <small>[והטילוה]</small> על ה<strong>שכיר, משום כדי חייו,</strong> משום שהשכיר נזקק לשכרו כדי לחיות. ושואלים: <strong>משום כדי חייו</strong> של ה<strong>שכיר קנסינן ליה</strong> <small>[קונסים אנו אותו]</small> את <strong>בעל הבית?</strong> ומשיבים: <strong>בעל הבית גופיה</strong> <small>[עצמו]</small> <strong>ניחא ליה דמשתבע שכיר ושקיל</strong> <small>[נוח לו שיישבע השכיר ויטול],</small> <strong>כי היכי דאיתגרון ליה</strong> <small>[כדי שיישכרו לו]</small> <strong>פועלין,</strong> שאם לא כן יחששו פועלים מלהשכיר עצמם לאדם שאינו משלם.
 ודוחים: <strong>אדרבה</strong> <small>[גדולה מזו,</small> להיפך<small>],</small> <strong>שכיר ניחא ליה דלשתבע</strong> <small>[נוח לו שיישבע]</small> <strong>בעל הבית ונפקע</strong> <small>[ויפקע</small> וייפטר מחובו<small>],</small> <strong>כי היכי דליגריה</strong> <small>[כדי שישכרנו]</small> <strong>בעל הבית!</strong> ומשיבים: <strong>בעל הבית על כורחיה אגר</strong> <small>[על כורחו</small> הוא <small>שוכר]</small> את הפועלים, והוא נזקק להם ביותר. ודוחים: <strong>שכיר נמי</strong> <small>[גם כן]</small> <strong>על כורחיה מיתגר</strong> <small>[על כורחו</small> הוא <small>נשכר]</small> שהוא צריך לעבודה! <strong>אלא</strong> צריך לומר כך, <strong>בעל הבית טרוד בפועליו הוא,</strong> וכיון שהוא טרוד —  יש להניח שהוא שכח ולא שילם.
  ושואלים: אם כן,  אם אנו חוששים ששכח, <strong>וליתב ליה</strong> <small>[ושיתן לו]</small> לשכיר <strong>בלא שבועה!</strong>
 ומשיבים: השבועה באה <strong>כדי להפיס דעתו של בעל הבית,</strong> שתנוח דעתו, שלא יחשוב שלקח הפועל ממנו כסף בטענת שוא. ושואלים: <strong>וליתב ליה</strong> <small>[וש</small>יתקנו חכמים ש<small>יתן לו]</small> שכרו <strong>בעדים,</strong> ולא יהיה עוד ספק! ומשיבים: <strong>טריחא ליה מילתא</strong> <small>[טירחה</small> היא <small>בדבר עבורו]</small> לחפש עדים. ושואלים: <strong>וליתב ליה מעיקרא</strong> <small>[וש</small>יתקנו חכמים ש<small>יתן לו מתחילה]</small> בזמן שהוא שוכר אותו, ואז לא יצטרכו להישבע! ומשיבים: <strong>שניהן רוצין בהקפה,</strong> שניהם נוח להם שיהא זה בהקפה, שבעל הבית פעמים שאין בידו כסף מוכן, וגם הפועל מעדיף לקבל את שכרו רק בסוף היום.
## דף מה:
 ושואלים: <strong>אי הכי</strong> <small>[אם כך],</small> שאנו חוששים שבעל הבית שכח מתוך טרדתו, <strong>אפילו</strong> כאשר <strong>קצץ</strong> (קבע מחיר) <strong>נמי</strong> <small>[גם כן]</small> יהא כן הדין! <strong>אלמה תניא</strong> <small>[מדוע שנויה</small> ברייתא<small>]:</small> אם ה<strong>אומן אומר: "שתים קצצת לי"</strong> כלומר, קבעת לי שאני מקבל שתים, <strong>והלה</strong> בעל הבית <strong>אומר: "לא קצצתי לך אלא אחת"</strong> — <strong>המוציא מחבירו עליו הראיה</strong> בעדים, ולא די בשבועה. ומדוע אין אומרים גם פה שיישבע האומן ויטול? ומשיבים: <strong>קציצה</strong> (קביעת מחיר) <strong>ודאי מידכר דכיר ליה</strong> <small>[הוא זוכר אותה].</small>
 ומקשים עוד: <strong>אי הכי</strong> <small>[אם כך],</small> שחוששים מפני טרדת בעל הבית, <strong>אפילו עבר זמנו</strong> של תביעת השכר <strong>נמי</strong> <small>[גם כן]</small> ישבע ויטול! <strong>אלמה תניא</strong> <small>[מדוע שנויה</small> ברייתא<small>]:</small> אם <strong>עבר זמנו</strong> של תשלום השכר (במשך הלילה שלאחר יום העבודה) <strong>ולא נתן לו</strong> — <strong>הרי זה</strong> האומן <strong>אינו נשבע ונוטל,</strong> אלא צריך להביא ראיה בעדים!
  ומשיבים:  <strong>חזקה אין בעל הבית עובר ב"בל תלין"</strong> ("לא תלין פעולת שכיר אתך עד בוקר". ויקרא יט, יג), ובוודאי שילם את חובו בזמן. ומקשים: <strong>והאמרת</strong> <small>[והרי אמרת]:</small> <strong>בעל הבית טרוד בפועליו הוא,</strong> ושמא שכח! ומשיבים: <strong>הני מילי מקמי דלימטי זמן חיובא הוא</strong> <small>[דברים אלה</small> אמורים <small>לפני שמגיע זמן החיוב</small> לשלם<small>],</small> משום שאז הוא טרוד והוא שוכח, אבל <strong>כי מטי זמן חיובא</strong> — <strong>רמי אנפשיה ומידכר</strong> <small>[כאשר מגיע זמן החיוב</small> — <small>מטיל</small> את הדבר <small>על עצמו ונזכר].</small>
 ושואלים: <strong>וכי</strong> ה<strong>שכיר עובר משום "בל תגזול"</strong> ("לא תגזול". שם), שאנו חושדים בו שהוא תובע שכר כפול? ומשיבים: <strong>גבי</strong> <small>[אצל]</small> <strong>בעל הבית איכא תרי חזקי</strong> <small>[יש שתי חזקות]:</small> <strong>חדא</strong> <small>[אחת</small> מהן<small>]</small> ש<strong>אין בעל הבית עובר ב"בל תלין", וחדא</strong> <small>[ואחת],</small> ש<strong>אין שכיר משהא שכרו,</strong> אלא תובע מיד. ולכן מסתבר שאם לא תבע בזמנו שהצדק עם בעל הבית, ואינו נוטל אלא בראיה.
 <big>א</big> <strong>אמר רב נחמן אמר שמואל: לא שנו</strong> הלכה זו שהשכיר נשבע ונוטל את שכרו, <strong>אלא ששכרו</strong> בעל הבית <strong>בעדים, אבל שכרו שלא בעדים, מתוך שיכול</strong> בעל הבית <strong>לומר לו: "לא שכרתיך מעולם", יכול לומר לו: "שכרתיך ונתתי לך שכרך". אמר ליה</strong> <small>[לו]</small> <strong>ר' יצחק: יישר,</strong> יפה אמרת, <strong>וכן אמר ר' יוחנן.</strong>
 ומעירים: האם <strong>מכלל</strong> הדברים אתה לומד <strong>דפליג עליה</strong> <small>[שחולק עליו]</small> <strong>ריש לקיש</strong> בענין זה? ומשיבים: אין הדבר ברור, <strong>איכא דאמרי</strong> <small>[יש שאומרים]:</small> <strong>מישתא הוה שתי ליה, ושתיק ליה</strong> <small>[שותה היה</small> באותה השעה, <small>ושתק לו],</small> ולא נתברר אם חלק עליו. <strong>ואיכא דאמרי</strong> <small>[ויש שאומרים]:</small> <strong>מישהא הוה שהי ליה, ושתיק ליה</strong> <small>[שוהה היה לו</small> עד שיגמור דבריו, <small>ושתק לו],</small> ולא התברר אם בסופו של דבר חלק עליו או לא.
 <strong>איתמר נמי</strong> <small>[נאמר</small> <small>גם כן]</small> בשם אמורא אחר, <strong>אמר רב מנשיא בר זביד אמר רב: לא שנו אלא ששכרו בעדים, אבל שכרו שלא בעדים, מתוך שיכול לומר לו: "לא שכרתיך מעולם"</strong> — <strong>יכול לומר לו: "שכרתיך, ונתתי לך שכרך".</strong>
 <strong>אמר רמי בר חמא: כמה מעליא הא שמעתא</strong> <small>[מעולה שמועה זו]!</small> <strong>אמר ליה</strong> <small>[לו]</small> <strong>רבא: מאי מעליותא</strong> <small>[מה המעלה שבה]?</small> <strong>אם כן</strong> אתה אומר, שסומכים על ה"מיגו" שיכול הנתבע לומר שלא היו דברים מעולם, <strong>שבועת שומרין דחייב רחמנא</strong> <small>[שחייבה התורה]</small> <strong>היכי משכחת לה</strong> <small>[כיצד אתה מוצא אותה]?</small> הרי <strong>מתוך שיכול</strong> השומר <strong>לומר לו</strong> למפקיד: <strong>"לא היו דברים מעולם,</strong> ולא לקחתי ממך דבר", <strong>יכול לומר לו: "נאנסו",</strong> נאבדו או נלקחו באונס, שאין שומר שכר חייב בזה, ולא יצטרך להישבע, ואם כן, בטלה שבועת השומרים!
  ענה לו רמי בר חמא: שבועת השומרים יכולה להתקיים במקרה <strong>דאפקיד ליה</strong> <small>[שהפקיד לו]</small> <strong>בעדים.</strong> והקשה לו רבא: בכל זאת, <strong>מתוך שיכול לומר לו "החזרתיו לך", יכול לומר לו "נאנסו"!</strong>
 השיב לו רמי בר חמא: ניתן להעמיד זאת במקרה <strong>דאפקיד ליה בשטרא</strong> <small>[שהפקיד לו בשטר],</small> ובמקרה כזה אינו יכול לטעון שהחזיר אלא בראיה ברורה.
  ומעירים:  <strong>מכלל</strong> הדברים אתה למד <strong>דתרוייהו סבירא להו</strong> <small>[ששניהם,</small> רמי בר חמא ורבא, <small>סבורים הם]</small> ש<strong>המפקיד אצל חבירו בעדים</strong> — <strong>אין צריך להחזיר לו בעדים,</strong> אבל המפקיד <strong>בשטר</strong> — <strong>צריך להחזיר לו בעדים,</strong> שהרי גם רבא לא דחה את דברי רמי בר חמא, לומר שיכול גם כאן לומר "החזרתיו".
  מסופר, <strong>קרי</strong> <small>[קרא]</small> <strong>רמי בר חמא עליה</strong> <small>[עליו]</small> על <strong>רב ששת</strong> את הכתוב הזה: <strong>"וישם דוד את הדברים האלה בלבו"</strong> (שמואל א כא, יג), שרב ששת היה מחזר למצוא ראיות או סתירה לדברי רב ושמואל. <strong>דאשכחיה</strong> <small>[שמצא אותו]</small> <strong>רב ששת לרבה בר שמואל, אמר ליה</strong> <small>[לו]:</small> <strong>תני מר מידי</strong> <small>[שנה אדוני דבר]</small> <strong>ב</strong>הלכות <strong>שכיר? אמר ליה</strong> <small>[לו]:</small> <strong>אין, תנינא</strong> <small>[כן, שניתי]</small> ברייתא זו: <strong>שכיר בזמנו נשבע ונוטל, כיצד? בזמן שאמר לו: "שכרתני ולא נתת לי שכרי", והלה,</strong> בעל הבית <strong>אומר: "שכרתיך ונתתי לך שכרך". אבל אמר לו: "שתים קצצת לי", והלה אומר: "לא קצצתי לך אלא אחת"</strong> — <strong>המוציא מחבירו עליו הראיה.</strong> עד כאן לשון הברייתא, ורצה רב ששת ללמוד מכאן לענייננו.
 <strong>הא מדסיפא</strong> <small>[הרי מ</small>כיון <small>שסופה]</small> <strong>בראיה הוי</strong> <small>[הוא],</small> <strong>רישא</strong> <small>[בתחילה]</small> שנשבע ונוטל, מדובר <strong>בלא ראיה,</strong> ומשמע שאין השכיר צריך להביא ראיה כלשהי לדבריו, ואינו צריך להביא עדים שנשכר לעבודה. והוא שלא כדברי רב ושמואל, שאמרו שאם שכרו שלא בעדים צריך להביא ראיה.
 <strong>אמר רב נחמן בר יצחק:</strong>
## דף מו.
 <strong>רישא וסיפא</strong> <small>[ראשה וסופה]</small> של אותה ברייתא שניהם <strong>בראיה,</strong> שאף במקרה הראשון, שהשכיר נשבע ונוטל, מדובר שיש לשכיר גם ראיה שנשכר לעבודה. אלא <strong>ראיה</strong> שהיא לעצמה מחייבת את בעל הבית <strong>לשלם קתני</strong> <small>[שנה],</small> <strong>ראיה</strong> שמביאה רק לחיוב של <strong>שבועה לא קתני</strong> <small>[שנה].</small>
 <big>א</big> <strong>אמר ר' ירמיה בר אבא, שלחו ליה מבי</strong> <small>[לו מבית</small> מדרשו<small>]</small> של <strong>רב,</strong> לאחר מותו, <strong>לשמואל: ילמדנו רבינו, אומן</strong> בעל מלאכה <strong>אומר: "שתים קצצת</strong> (קצבת) <strong>לי</strong> עבור עבודתי", <strong>והלה</strong> בעל הבית <strong>אומר: "לא קצצתי לך אלא אחת", מי נשבע? אמר להן: בזו ישבע בעל הבית ויפסיד אומן,</strong> שחכמים תיקנו שהשכיר נשבע ונוטל משום שבעל הבית טרוד בפועליו ושכח, אבל <strong>קציצה ודאי מידכר דכירי אינשי</strong> <small>[זוכרים אנשים]</small> ואין לומר ששכח.
  ותוהים:  <strong>איני</strong> <small>[כן הוא]?</small> <strong>והא תני</strong> <small>[והרי שנה]</small> <strong>רבה בר שמואל</strong> ברייתא זו: <strong>קצץ</strong> — <strong>המוציא מחברו עליו הראיה, ו</strong>משמע מכאן: <strong>אי לא מייתי</strong> <small>[אם לא מביא]</small> האומן <strong>ראיה</strong> — <strong>פקע</strong> כלומר, בטלה טענתו. ולפי דברי שמואל <strong>אמאי</strong> <small>[מדוע]?</small> <strong>ישבע בעל הבית ו</strong>רק אז <strong>יפסיד אומן! אמר רב נחמן: לצדדין קתני</strong> <small>[שנינו]</small> כלומר, הלכה זו יש בה שני צדדים, <strong>או</strong> שהאומן <strong>מביא ראיה ויטול, או ישבע בעל הבית ויפסיד אומן,</strong> ולא שנה אלא אחת משתי אפשרויות.
 <strong>מיתיבי</strong> <small>[מקשים]</small> על דברי שמואל ממה ששנינו בברייתא: <strong>הנותן טליתו לאומן</strong> לתיקון, <strong>אומן אומר: "קצצת לי שתים", והלה</strong> בעל הבית <strong>אומר: "לא קצצתי לך אלא אחת", כל זמן שטלית ביד אומן</strong> — <strong>על בעל הבית להביא ראיה</strong> לדבריו. <strong>נתנה לו</strong> האומן, ותובע שכרו, אם היה זה <strong>בזמנו</strong> בזמן בו מוטל על בעל הבית לשלם קודם שיעבור על איסור הלנת שכר — <strong>נשבע</strong> האומן <strong>ונוטל, עבר זמנו</strong> — <strong>המוציא מחברו עליו הראיה.</strong>
 שנינו איפוא כי <strong>בזמנו מיהא</strong> <small>[על כל פנים]</small> האומן <strong>נשבע ונוטל,</strong> ולדברי שמואל <strong>אמאי</strong> <small>[מדוע]?</small> <strong>ישבע בעל הבית ויפסיד אומן!</strong>
 <strong>אמר רב נחמן בר יצחק: הא מני</strong> <small>[זו</small> כשיטת <small>מי היא]?</small> שיטת <strong>ר' יהודה היא,</strong> ש<strong>אמר: כל זמן ששבועה נוטה אצל בעל הבית,</strong> שמעיקר הדין היה ראוי שבעל הבית יישבע וייפטר — תיקנו חכמים ש<strong>שכיר נשבע ונוטל.</strong> אבל לדעת חכמים — בעל הבית נשבע ונפטר.
  ושואלים:  <strong>הי</strong> <small>[איזה]</small> <strong>ר' יהודה?</strong> כלומר, מהיכן אנו למדים שכך היא דעתו? <strong>אילימא</strong> <small>[אם תאמר]</small> <strong>ר' יהודה דמתניתין</strong> <small>[של משנתנו],</small> הלוא <strong>אחמורי קא מחמיר</strong> <small>[מחמיר הוא]</small> בענין זה, ומצמצם את המקרים בהם השכיר נשבע ונוטל, <strong>דתנן</strong> <small>[ששנינו</small> במשנתנו<small>],</small> <strong>ר' יהודה אומר:</strong> אין השכיר נשבע ונוטל <strong>עד שתהא שם מקצת הודאה,</strong> שבעל הבית חייב שבועה מן התורה, אבל אם בעל הבית כופר הכל — אין השכיר נשבע ונוטל. ומן הסתם הוא סבור כן גם במקרה של קציצה!
 <strong>אלא</strong> הכוונה היא לדברי <strong>ר' יהודה</strong> המפורשים שב<strong>ברייתא, דתניא</strong> <small>[ששנויה</small> ברייתא<small>]:</small> <strong>שכיר כל זמן שלא עבר עליו זמנו</strong> — <strong>הרי זה נשבע ונוטל, ואם לאו,</strong> שעבר זמנו — <strong>אינו נשבע ונוטל. ואמר ר' יהודה: אימתי? בזמן שאמר לו</strong> לבעל הבית: <strong>"תן לי שכרי חמשים דינר שיש לי בידך" והוא</strong> בעל הבית <strong>אומר: "התקבלת מהן דינר זהב", או שאמר לו: "שתים קצצת" והלה אומר: "לא קצצתי לך אלא אחת",</strong> שהיתה כאן הודאה במקצת.
 <strong>אבל</strong> אם <strong>אמר לו</strong> בעל הבית: <strong>"לא שכרתיך מעולם", או שאמר לו: "שכרתיך ונתתי לך שכרך"</strong> — <strong>המוציא מחבירו עליו הראיה.</strong> הרי שר' יהודה אומר במפורש שבמקרה של קציצה — נשבע השכיר ונוטל.
 <strong>מתקיף לה</strong> <small>[מקשה על כך]</small> <strong>רב שישא בריה</strong> <small>[בנו]</small> של <strong>רב אידי: אלא</strong> לפי הסבר זה, ברייתא זו ב<strong>קצץ,</strong> שאם היה זה בזמנו נשבע השכיר ונוטל, שיטת <strong>ר' יהודה היא ולא רבנן</strong> <small>[חכמים]?</small> אבל תמוה הדבר, <strong>השתא</strong> <small>[עכשיו,</small> הרי<small>]</small> <strong>היכי</strong> <small>[במקום]</small> ש<strong>מחמיר ר' יהודה</strong> על השכיר, במשנתנו, שטוען בעל הבית ששולם כל שכרו, ולדעת ר' יהודה צריך השכיר להביא ראיה — <strong>מקילי רבנן</strong> <small>[מקילים חכמים]</small> על השכיר, ואומרים שיישבע השכיר ויטול. <strong>היכא דמקיל</strong> <small>[במקום שמקל]</small> <strong>ר' יהודה,</strong> בקציצה, שלדעת ר' יהודה השכיר נשבע ונוטל — <strong>מחמרי רבנן</strong> <small>[מחמירים חכמים]</small> ואומרים שיישבע בעל הבית הבית וייפטר?
 על קושיה זו משיבים: <strong>ואלא מאי</strong> <small>[מה],</small> ברייתא זו שיטת <strong>רבנן</strong> <small>[חכמים</small> היא<small>]?</small> <strong>ואלא הא דתני</strong> <small>[</small>ברייתא <small>זו ששנה]</small> <strong>רבה בר שמואל: קצץ</strong> — <strong>המוציא מחבירו עליו הראיה,</strong> אם כן, <strong>מני</strong> <small>[</small>כשיטת <small>מי היא]?</small> <strong>לא</strong> שיטת <strong>ר' יהודה ולא</strong> שיטת <strong>רבנן</strong> <small>[חכמים]!</small> שהרי לשיטת חכמים נשבע בעל הבית, ולשיטת ר' יהודה שכיר נשבע גם על הקציצה!
 <strong>אלא אמר רבא:</strong> אין מקום מתחילה לקושייתו של רב שישא, שכן מחלוקת ר' יהודה וחכמים במשנתנו (האם שכיר נשבע ונוטל רק כשבעל הבית מודה במקצת) אינה האם להקל או להחמיר על השכיר, אלא באלו מקרים ניתן לתקן שבועה. ו<strong>בהא קמיפלגי</strong> <small>[</small>בענין <small>זה חלוקים הם],</small> <strong>ר' יהודה סבר</strong> <small>[סבור]:</small> <strong>בדאורייתא עבדו ליה תקנתא</strong> <small>[ב</small>דברים <small>שמן התורה עשו לו תקנה]</small> <strong>לשכיר,</strong> שבכל מקום שיש מן התורה חובת שבועה על בעל הבית (כשהוא מודה במקצת) עשו חכמים תקנה שיישבע השכיר ויטול. <strong>ובדרבנן</strong> <small>[ובדברי חכמים]</small> במקרים שראו חכמים צורך לתקן שבועה (כאשר בעל הבית כופר בכל), <strong>הואי תקנתא</strong> <small>[הרי זו תקנה],</small> <strong>ותקנתא לתקנתא לא עבדינן</strong> <small>[ותקנה לתקנה אין אנו עושים],</small> אלא בעל הבית עצמו יישבע וייפטר.
 <strong>ורבנן סברי</strong> <small>[וחכמים סבורים]:</small> <strong>בדרבנן נמי עבדינן תקנתא</strong> <small>[ב</small>שבועה שמ <small>דברי חכמים גם כן עושים תקנה]</small> <strong>לשכיר,</strong> שיישבע הוא ויטול. ולאור זה יש להבין את המחלוקת בענין קציצה, שלדעת ר' יהודה כשבעל הבית מודה במקצת יישבע השכיר ויטול, ואילו חכמים סבורים כי <strong>קציצה</strong> (קציבת מחיר) הוא <strong>מידכר דכיר</strong> <small>[זוכר],</small> ולכן השאירו את השבועה בידי בעל הבית.
 <big>ב</big> שנינו במשנה: <strong>נגזל כיצד? היו מעידין אותו שנכנס לביתו למשכנו</strong> שלא ברשות, בעל הבית אומר: "כלי נטלת", והוא אומר: "לא נטלתי" — בעל הבית נשבע ונוטל. ותוהים: <strong>ודלמא</strong> <small>[ושמא]</small> <strong>לא משכנו,</strong> שעצם הכניסה על מנת למשכנו אינה ראיה שגזלו! <strong>מי</strong> <small>[האם]</small> <strong>לא אמר רב נחמן: האי מאן דנקיט נרגא בידיה</strong> <small>[מי שמחזיק גרזן בידו],</small> <strong>ואמר: "איזיל ואקטליה לדקלא דפלניא"</strong> <small>[ואומר "אלך ואכרות את הדקל של פלוני"],</small> <strong>ואשתכח דקטיל ושדי</strong> <small>[ונמצא</small> הדקל <small>כרות ומוטל]</small> — <strong>לא אמרינן דהוא קטליה</strong> <small>[אין אנו אומרים שהוא כרתו],</small> אלא מחפשים ראיה לדבר,
 <strong>אלמא עביד איניש דגזים ולא עביד</strong> <small>[מכאן שעשוי אדם שמגזים</small> ומאיים <small>ואינו עושה</small> מעשה<small>],</small> <strong>הכא נמי דגזים ולא עביד</strong> <small>[כאן גם כן</small> יש לומר <small>שהגזים</small> ואמר שהולך למשכנו <small>ולא עשה]!</small> ומתרצים, <strong>אימא</strong> <small>[אמור]</small> במשנתנו: לא שנכנס לביתו כדי למשכנו, אלא: <strong>ומשכנו,</strong> שראו עדים שלקח משם חפצים. ושואלים: אם כן, שהיו עדים, <strong>וליחזי מאי</strong> <small>[ושנראה מה]</small> <strong>משכנו!</strong> ומה צורך בשבועה? <strong>אמר רבה בר בר חנה אמר ר' יוחנן: בטוענו</strong> בעל הבית ב<strong>כלים</strong> קטנים <strong>הניטלין תחת כנפיו</strong> (תחת כנפי הבגד), שטוען שהוא לקח אותם, והעדים לא ראו מה לקח.
 <big>ג</big> <strong>אמר רב יהודה</strong> בנושא דומה: <strong>ראוהו</strong> לאדם זר שנכנס לבית <strong>שהטמין כלים תחת כנפיו ויצא,</strong>
## דף מו:
 <strong>ואמר: "לקוחין הן בידי"</strong> כלומר, קניתי אותם — <strong>אינו נאמן. ולא אמרן</strong> <small>[אמרנו]</small> שאינו נאמן, <strong>אלא</strong> שיצא מאצל <strong>בעל הבית שאינו עשוי</strong> בדרך כלל <strong>למכור כליו, אבל</strong> אם היה זה <strong>בעל הבית העשוי למכור את כליו</strong> — <strong>נאמן</strong> המוציא. <strong>ו</strong>בבעל הבית <strong>שאין עשוי למכור את כליו נמי</strong> <small>[גם כן]</small> <strong>לא אמרן</strong> <small>[אמרנו]</small> שאין המוציא נאמן, <strong>אלא</strong> כשהוציא תחת כנפיו <strong>דברים שאין דרכן להטמין</strong> אלא נושאים אותם בגלוי, שכיון שהוא הוציאם בסתר — משמע שנוטלם שלא כדין, <strong>אבל דברים שדרכן להטמין</strong> — <strong>נאמן</strong> הוא לומר שקנה אותם.
 <strong>ושאין דרכן להטמין נמי</strong> <small>[גם כן]</small> <strong>לא אמרן</strong> <small>[אמרנו]</small> שאינו נאמן, <strong>אלא איניש דלא צניע</strong> <small>[אדם שאינו צנוע]</small> שדרכו לשאת כלים שונים ברבים, <strong>אבל איניש דצניע</strong> — <strong>היינו אורחיה</strong> <small>[אדם צנוע</small> — <small>זו דרכו]</small> שהוא מטמין. <strong>ו</strong>כן <strong>לא אמרן</strong> <small>[אמרנו]</small> שאין הלוקח נאמן, <strong>אלא</strong> כש<strong>זה</strong> בעל הבית <strong>אומר "שאולין</strong> הכלים בידו, ואני תובע ממנו להחזירם", <strong>וזה</strong> הלוקח <strong>אומר: "לקוחין</strong> (קנויים) הם בידי", <strong>אבל</strong> להאשים אותו שהם <strong>גנובין</strong> — <strong>לאו כל כמיניה</strong> <small>[אין זה בכוחו],</small> כי <strong>לאחזוקי איניש בגנבי לא מחזקינן</strong> <small>[להחזיק אדם בגניבה אין מחזיקים אנו],</small> ואין סומכים על דברי בעל הבית.
 <strong>ולא אמרן</strong> <small>[אמרנו]</small> שאין הלוקח נאמן <strong>אלא בדברים העשוין להשאיל ולהשכיר,</strong> שיש מקום לטענת בעל הבית שאדם זה שאל כלים אלו ואינו מחזירם, <strong>אבל דברים שאין עשוין להשאיל ולהשכיר</strong> — <strong>נאמן,</strong> ש<strong>שלח רב הונא בר אבין: דברים העשוין להשאיל ולהשכיר,</strong> שבעל הבית תובעם, <strong>ואמר</strong> המחזיק בהם: <strong>"לקוחין הן בידי"</strong> — <strong>אינו נאמן. כי הא</strong> <small>[כמו</small> מעשה <small>זה]</small> ש<strong>רבא אפיק זוגא דסרבלא וספרא דאגדתא מיתמי</strong> <small>[הוציא מספריים של מעילים וספר אגדה מיתומים],</small> שהתובע הוכיח שהיו הדברים הללו שייכים לו, ושאבי היתומים לקח אותם ממנו, והיו אלה <strong>בדברים העשוין להשאיל ולהשכיר.</strong>
 על מה ששנינו במשנה כי הנגזל נשבע ונוטל, <strong>אמר רבא:</strong> לא רק בעל הגזילה עצמו נאמן בכך, אלא <strong>אפילו שומר</strong> שמסרו לו את שמירת הבית <strong>נשבע, אפילו אשתו של שומר נשבעת. בעי</strong> <small>[שאל]</small> <strong>רב פפא: שכירו ולקיטו,</strong> העובדים עבורו ואינם ממונים לשמור, <strong>מאי</strong> <small>[מהו]?</small> האם יכולים הם להישבע? לדבר זה לא נמצאה תשובה ונשארה ב<strong>תיקו</strong> <small>[תעמוד]</small> השאלה במקומה.
 <strong>אמר ליה</strong> <small>[לו]</small> <strong>רב יימר לרב אשי:</strong> אם <strong>טענו</strong> בעל הבית את הנכנס למשכנו <strong>בכסא דכספא</strong> <small>[בכוס כסף]</small> שלקח ממנו, והרי היו הכלים שלקח טמונים ואין להוכיח מה לקח, <strong>מאי</strong> <small>[מה]</small> הדין? האם יצטרך המוציא מן הבית לשלם אפילו עבור דבר יקר כל כך? אמר לו: <strong>חזינא</strong> <small>[רואים אנו],</small> <strong>אי איניש דאמיד</strong> <small>[אם אדם עשיר]</small> <strong>הוא</strong> בעל הבית, <strong>או איניש דמהימן</strong> <small>[אדם נאמן]</small> <strong>הוא, דמפקדי אינשי גביה</strong> <small>[שמפקידים אנשים אצלו]</small> אף שהוא עצמו אינו עשיר — <strong>משתבע ושקיל</strong> <small>[נשבע ונוטל],</small> <strong>ואי</strong> <small>[ואם]</small> <strong>לא</strong> אין בו דברים אלה — <strong>לא</strong> נותנים לו את הזכות להישבע וליטול.
 <big>א</big> שנינו במשנה: <strong>נחבל כיצד?</strong> היו מעידים שנכנס שלם תחת ידו, ויצא חבול, והוא טוען שהלה חבל בו — נשבע ונוטל. <strong>אמר רב יהודה אמר שמואל: לא שנו</strong> שצריך להישבע שפלוני חבל בו, <strong>אלא</strong> שנחבל בגופו <strong>במקום שיכול</strong> אדם <strong>לחבל בעצמו,</strong> שצריך להישבע שההוא חבלו, <strong>אבל במקום שאינו יכול לחבל בעצמו,</strong> ובוודאי שהלה חבל בו — <strong>נוטל שלא בשבועה.</strong>
 ושואלים: <strong>וניחוש דלמא</strong> <small>[ונחשוש שמא]</small> <strong>בכותל נתחכך</strong> ומחמת זה היתה הפציעה! <strong>תני</strong> <small>[שנה]</small> <strong>ר' חייא:</strong> מדובר כגון <strong>שעלתה לו נשיכה בגבו ובין אצילי ידיו,</strong> שנשיכה אינה באה מחיכוך בכותל וכדומה, ובוודאי אינו יכול לעשות זאת לעצמו. ושואלים: <strong>ודלמא</strong> <small>[ושמא]</small> אדם <strong>אחר עביד ליה</strong> <small>[עשה לו],</small> ולא אדם זה! ומשיבים: מדובר <strong>דליכא</strong> <small>[שאין]</small> <strong>אחר,</strong> שלא היה אדם אחר במקום, אלא זה שנראה שחבל בו.
 <big>ב</big> שנינו במשנה: <strong>וכשנגדו חשוד</strong> על השבועה כיצד? אחד החשוד על שבועת העדות ואחד החשוד על שבועת הפקדון, <strong>ואפילו שבועת שוא.</strong> ושואלים: <strong>מאי</strong> <small>[מה</small> פירוש<small>]</small> <strong>"אפילו שבועת שוא"?</strong> מהו "אפילו"?
  ומשיבים: בלשון  <strong>לא מיבעיא קאמר</strong> <small>[נצרכה אמר]:</small> <strong>לא מיבעיא הנך דאית בהו</strong> <small>[נצרכה</small> ההלכה רק ב<small>אלה שיש בהם]</small> <strong>כפירת ממון,</strong> כגון שבועת העדות ושבועת הפקדון, <strong>אלא אפילו הא נמי</strong> <small>[זו גם כן],</small> שבועת שוא, ש<strong>כפירת דברים בעלמא</strong> <small>[בלבד]</small> <strong>הוא,</strong> ואין לו רווח בזה — בכל זאת <strong>לא מהימן</strong> <small>[אינו נאמן]</small> בשבועה אחרת, כיון שהוא נשבע לשקר.
  ושואלים:  <strong>וליתני נמי</strong> <small>[ושישנה גם כן]</small> מי שחשוד על <strong>שבועת בטוי,</strong> שאף היא שבועת שקר בלא חיוב ממון! ומשיבים: <strong>כי קתני</strong> <small>[כאשר הוא שונה]</small> הרי זה סוג של <strong>שבועה דכי קא משתבע</strong> — <strong>בשקרא קא משתבע</strong> <small>[שכאשר הוא נשבע</small> — <small>בשקר הוא נשבע],</small> <strong>אבל שבועת בטוי דאיכא למימר דבקושטא קא משתבע</strong> <small>[שיש מקום לומר</small> ש<small>באמת נשבע],</small> אלא שאחר כך שכח, או חזר בו ועבר על שבועתו — <strong>לא קתני</strong> <small>[שנה].</small>
 ומקשים: <strong>תינח</strong> <small>[נניח]</small> שנשבע <strong>"אוכל" ו"לא אוכל",</strong> שנשבע שבועת ביטוי לעתיד, שבאלה ייתכן שבשעת השבועה לא שיקר, אבל אם נשבע <strong>"אכלתי" ו"לא אכלתי" מאי איכא למימר</strong> <small>[מה יש לומר]?</small> הרי כאן בוודאי נשבע לשקר! ומשיבים: <strong>תנא</strong> <small>[שנה</small> החכם<small>]</small> <strong>שבועת שוא</strong>
## דף מז.
 <strong>וכל דדמי ליה</strong> <small>[הדומה לו],</small> כל שבועה שכשנשבע — נשבע לשקר.
 <big>א</big> שנינו במשנה: <strong>היה אחד מהן משחק בקוביא</strong> ומלוה בריבית — שכנגדו נשבע ונוטל. ושואלים: <strong>הא תו</strong> <small>[זה עוד]</small> <strong>למה לי?</strong> ומשיבים: <strong>תנא פסולא דאורייתא וקתני פסולא דרבנן</strong> <small>[שנה פסול מן התורה ו</small>גם <small>שנה פסול</small> לשבועה <small>מדברי סופרים]</small> לומר שגם במקרה זה שכנגדו יכול להישבע וליטול. 
 <big>ב</big> שנינו: <strong>היו שניהן חשודין</strong> חזרה שבועה למקומה, דברי ר' יוסי. ר' מאיר אומר: יחלוקו. <strong>אמר ליה</strong> <small>[לו]</small> <strong>רבא לרב נחמן: היכי תנן</strong> <small>[כיצד שנינו]?</small> כלומר, מה אמר ר' מאיר ומה אמר ר' יוסי? <strong>אמר ליה</strong> <small>[לו]:</small> <strong>לא ידענא</strong> <small>[אינני יודע].</small> שאל אותו רבא: <strong>הלכתא מאי</strong> <small>[מה ההלכה]?</small> <strong>אמר ליה</strong> <small>[לו]:</small> <strong>לא ידענא</strong> <small>[אינני יודע].</small>
 ומעירים כי בענין זה <strong>איתמר</strong> <small>[נאמר]:</small> <strong>אמר רב יוסף בר מניומי אמר רב נחמן, ר' יוסי אומר: יחלוקו. וכן תני</strong> <small>[שנה]</small> <strong>רב זביד בר אושעיא, ר' יוסי אומר: יחלוקו. איכא דאמרי</strong> <small>[יש שאומרים]</small> בלשון אחרת, <strong>תני</strong> <small>[שנה]</small> <strong>רב זביד: אמר ר' אושעיא, ר' יוסי אומר: יחלוקו. אמר רב יוסף בר מניומי, עבד</strong> <small>[עשה]</small> <strong>רב נחמן עובדא</strong> <small>[מעשה]</small> ופסק ש<strong>יחלוקו.</strong>
 <big>ג</big> שנינו במשנה: <strong>חזרה שבועה למקומה.</strong> ושואלים: <strong>להיכן חזרה?</strong> מה הוא מקומה? <strong>אמר ר' אמי, רבותינו שבבבל אמרו: חזרה שבועה לסיני</strong> כלומר, השבועה חזרה למה שהשביע הקב"ה את ישראל בהר סיני לקיים את המצוות, ומכוח שבועה זו, מי שגזל — ייפרע ממנו הקב"ה, אבל בית דין אינו מתערב בדבר. <strong>רבותינו שבארץ ישראל אמרו: חזרה שבועה למחויב לה</strong> כלומר, לנתבע, שהוא המחוייב להישבע מעיקר הדין, וכיון שהוא חשוד ואינו יכול להישבע — משלם.
 <strong>אמר רב פפא: רבותינו שבבבל</strong> הם <strong>רב ושמואל, רבותינו שבארץ ישראל</strong> הוא <strong>ר' אבא.</strong> ומפרטים: <strong>רבותינו שבבבל</strong> שהם <strong>רב ושמואל, דתנן</strong> <small>[ששנינו</small> במשנה<small>]:</small> <strong>וכן היתומין לא יפרעו</strong> בשטר חוב שקיבלו מאביהם <strong>אלא בשבועה. והוינן</strong> <small>[והיינו</small> עוסקים ומתקשים<small>]</small> <strong>בה</strong> בשאלה הזו: <strong>ממאן</strong> <small>[ממי]</small> לא ייפרעו אלא בשבועה? <strong>אילימא</strong> <small>[אם תאמר]</small> <strong>מלוה</strong> שלוה מאביהם, <strong>אבוהון שקיל</strong> <small>[אביהם</small> היה <small>נוטל</small> ממנו<small>]</small> <strong>בלא שבועה</strong> מכוח השטר, <strong>ואינהו</strong> <small>[והם]</small> היתומים, שהקלו חכמים בדינם בכל מקום, <strong>בשבועה? אלא הכי קאמר</strong> <small>[כך אמר]:</small> <strong>וכן היתומין מן היתומין לא יפרעו אלא בשבועה. ו</strong>בענין זה
 <strong>רב ושמואל דאמרי תרוייהו</strong> <small>[שאמרו שניהם]:</small> <strong>לא שנו</strong> שהיתומים נוטלים בשבועה מיתומי הלווה, <strong>אלא</strong> במקרה <strong>שמת</strong> ה<strong>מלוה בחיי</strong> ה<strong>לוה,</strong> שמתחילה יכולים היו בני המלוה לגבות את השטר מן הלווה עצמו בלא שבועה, <strong>אבל מת לוה</strong> עוד <strong>בחיי מלוה</strong> — הרי <strong>כבר נתחייב מלוה לבני לוה שבועה,</strong> שהרי אין נפרעים מן היתומים אלא בשבועה, <strong>ואין אדם מוריש שבועה לבניו,</strong> והואיל ואינם יכולים להישבע — נשאר הממון במקומו. הרי שלדעת רב ושמואל, במקום שצריך אדם שבועה כדי להיפרע, ואינו יכול להישבע — נשאר המצב בעינו, והוא מה שנאמר שחזרה שבועה לסיני.
 <strong>רבותינו שבארץ ישראל</strong> שאמרו שחזרה השבועה למחוייב לה, הוא <strong>ר' אבא,</strong> והראיה שזוהי שיטתו: <strong>דההוא גברא דחטף נסכא מחבריה</strong> <small>[שאדם אחד חטף חתיכת כסף מחבירו],</small> <strong>אתא לקמיה</strong> <small>[בא לפני]</small> <strong>רב אמי</strong> לדין, <strong>יתיב</strong> <small>[ישב]</small> <strong>ר' אבא קמיה</strong> <small>[לפניו]</small> כתלמיד. <strong>אייתי חדא סהדא דמחטף חטפה מיניה</strong> <small>[הביא</small> התובע <small>עד אחד ש</small>הלה <small>חטף</small> את הכסף <small>ממנו],</small> <strong>אמר להו</strong> <small>[להם]</small> הנתבע לדיינים: <strong>אין</strong> <small>[כן],</small> <strong>חטפי, ודידי חטפי</strong> <small>[חטפתי, ו</small>אולם את <small>שלי חטפתי],</small> שכסף זה שלי הוא.
 <strong>אמר ר' אמי: היכי לדיינו דייני להאי דינא</strong> <small>[איך ידונו הדיינים את הדין הזה]?</small> שיש פה בעיה חמורה, <strong>נימא ליה</strong> <small>[</small>אם <small>נאמר לו</small> לחוטף<small>]:</small> <strong>זיל שלים</strong> <small>[לך שלם]</small> — <strong>ליכא תרי סהדי</strong> <small>[אין שני עדים]</small> שגזל! <strong>נפטריה</strong> <small>[נפטור אותו]</small> לגמרי — הלוא <strong>איכא חד סהדא</strong> <small>[יש עד אחד]</small> שחטף! <strong>נימא ליה</strong> <small>[</small>אם <small>נאמר לו]:</small> <strong>זיל אישתבע</strong> <small>[לך הישבע]</small> שלא חטפת — <strong>כיון דאמר מיחטף חטפי</strong> <small>[שהוא אומר חטפתי],</small> <strong>הוה ליה</strong> <small>[הריהו]</small> <strong>כגזלן</strong> ואינו יכול להישבע!
 <strong>אמר ליה</strong> <small>[לו]</small> <strong>ר' אבא: הוה</strong> <small>[הריהו]</small> אם כן <strong>מחויב שבועה ואין יכול לישבע, ו</strong>כלל הוא: <strong>כל המחויב שבועה ואינו יכול לישבע משלם.</strong> הרי שר' אבא סבור שהשבועה חוזרת למחוייב לה, וכיון שאינו יכול להישבע — משלם.
 <strong>אמר רבא: כוותיה</strong> <small>[כשיטתו]</small> של <strong>ר' אבא מסתברא</strong> <small>[מסתבר],</small> <strong>דתני</strong> <small>[ששנה]</small> <strong>ר' אמי</strong> ברייתא זו על הכתוב: <strong>"שבעת ה' תהיה בין שניהם"</strong> (שמות כב, י), בין בעלי הדין עצמם — <strong>ולא בין היורשין.</strong> ונברר: <strong>היכי דמי</strong> <small>[כיצד</small> בדיוק <small>מדובר]?</small>
 <strong>אילימא דאמר ליה</strong> <small>[אם תאמר שאמר לו]</small> היורש התובע: <strong>מנה לאבא ביד אביך,</strong> שאביך היה חייב לאבי מאה דינר, ועליך אם כן להחזיר לי אותם, <strong>ואמר ליה</strong> <small>[לו]:</small> <strong>חמשין אית ליה, וחמשין לית ליה</strong> <small>[חמישים יש לו</small> היה חייב לו, <small>וחמישים אין לו</small> לא היה חייב לו<small>],</small> במקרה זה שהוא טוען טענה וודאית, <strong>מה לי הוא ומה לי אבוהא</strong> <small>[אביו]?</small> הרי שניהם מודים במקצת הטענה, ובמקצתה כופרים בוודאות, ומדוע לא יישבע?
 <strong>אלא לאו דאמר ליה</strong> <small>[האם לא שאומר לו]</small> התובע: <strong>מנה לאבא ביד אביך, אמר ליה</strong> <small>[לו]</small> הנתבע: <strong>חמשין ידענא, וחמשין לא ידענא</strong> <small>[חמישים אני יודע, וחמישים איני יודע];</small>
## דף מז:
 ומעתה, <strong>אי אמרת בשלמא</strong> <small>[נניח אם אומר אתה]</small> ש<strong>אביו כי האי גוונא מיחייב</strong> <small>[במקרה כגון זה</small> שאומר: חמישים איני יודע, <small>היה חייב]</small> שבועה, ומשום שאינו יכול להישבע, שהרי אינו יודע, היה משלם, <strong>איצטריך קרא למיפטר גבי</strong> <small>[הוצרך המקרא לפטור</small> במקרה <small>של]</small> <strong>יורשין, אלא אי אמרת</strong> <small>[אם אומר אתה]</small> ש<strong>אביו כי האי גוונא נמי</strong> <small>[במקרה כגון זה גם כן]</small> <strong>פטור, קרא גבי</strong> <small>[מקרא</small> מפורש <small>אצל]</small> <strong>יורשין</strong> לפוטרם משבועה <strong>למה לי?</strong> ומכאן מוכח ששבועה חוזרת למחוייב לה, ומתוך שאינו יכול להישבע —  משלם.
  ושואלים:  <strong>ורב ושמואל, האי</strong> <small>[פסוק זה]</small> <strong>"שבעת ה' " מאי קא דרשי ביה</strong> <small>[מה הם דורשים בו]?</small> שהרי לשיטתם אין הבדל בזה בין היורשים לשאר אדם!
  ומשיבים:  <strong>מיבעי ליה לכדתניא</strong> <small>[צריכים</small> אנו <small>אותו לכמו ששנויה</small> ברייתא<small>],</small> <strong>שמעון בן טרפון אומר: "שבעת ה' תהיה בין שניהם"</strong> (שמות כב, ד) — <strong>מלמד שהשבועה חלה על שניהם,</strong> שאם היתה שבועת שקר העונש על שבועה זו חל על שניהם, על הנשבע ועל המשביע. כיון שהוזכר אחד מדבריו של חכם זה מביאים עוד דברים שאמר.
 <strong>שמעון בן טרפון אומר: אזהרה לעוקב אחר נואף מנין?</strong> כלומר, היכן נאמר בתורה שיש איסור לסייע לנואף במעשיו? <strong>תלמוד לומר: "לא תנאף"</strong> (שמות כ, יג), שאנו קוראים בו: <strong>לא תנאיף,</strong> אל תגרום לאחרים לנאוף.
  וכן לגבי חטא המרגלים שנאמר: <strong>"ותרגנו באהליכם"</strong> (דברים א, כז) — <strong>שמעון בן טרפון אומר</strong> בפירושה של מלה מיוחדת זו: <strong>תרתם</strong> את הארץ, <strong>וגיניתם</strong> אותה <strong>באהלו של מקום.</strong>
 ועל הפסוק <strong>"עד הנהר הגדול נהר פרת"</strong> (שמות כ, ז) — <strong>שמעון בן טרפון אומר:</strong> אף שנהר פרת אינו הגדול בנהרות, הרי זה כדרך הפתגם העממי: <strong>קרב לגבי דהינא ואידהן</strong> <small>[התקרב אל המשוח בשמן ותשומן</small> גם אתה ממנו<small>],</small> שמפני שהנהר סמוך לארץ ישראל קוראים לו משום כבודה "הנהר הגדול". <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנו]</small> על כך בלשון אחרת: <strong>עבד מלך כמלך.</strong>
 <big>א</big> שנינו במשנה: <strong>והחנוני על פינקסו,</strong> שאם אמר לחנווני לתת לפועלים מעות, והחנווני אומר שנתן והפועלים אומרים שלא נטלו — החנווני והפועלים נשבעים שניהם ובעל הבית משלם. <strong>תניא</strong> <small>[שנויה</small> ברייתא<small>],</small> <strong>אמר רבי: טורח שבועה זו למה?</strong> מדוע צריכים שניהם להישבע? שיישבע צד אחד והאחר ישלם! <strong>אמר לו ר' חייא, תנינא</strong> <small>[שנינו]:</small> <strong>שניהם נשבעין ונוטלין מבעל הבית,</strong> ולכן צריכים להישבע, כדי להפיס דעתו, שאין מרמים אותו.
  ושואלים:  האם <strong>קיבלה מיניה</strong> <small>[קיבל ממנו]</small> רבי מר' חייא הלכה זו, ששניהם נשבעים לבעל הבית, <strong>או לא קיבלה מיניה</strong> <small>[קיבל אותה ממנו]?</small> <strong>תא שמע</strong> <small>[בוא</small> ו<small>שמע]:</small> <strong>דתניא</strong> <small>[ששנויה</small> ברייתא<small>],</small> <strong>רבי אומר: פועלין נשבעין לחנוני. ואם איתא</strong> <small>[יש],</small> אם אכן קיבל את הדברים, נשבעים <strong>לבעל הבית מיבעי ליה</strong> <small>[צריך הוא</small> לומר<small>].</small> ומכאן שלא קיבל ממנו.
 <strong>אמר רבא:</strong> צריך להבין כך את דברי רבי: <strong>פועלים נשבעין לבעל הבית במעמד חנוני, כי היכי דליכספו מיניה</strong> <small>[כדי שיתביישו ממנו]</small> מן החנווני אם הם משקרים, שהרי הוא יודע ורואה אותם בשיקרם.
 <big>ב</big> <strong>איתמר</strong> <small>[נאמר]</small> בנושא דומה, אם היו <strong>שתי כיתי עדים המכחישות זו את זו</strong> בעדות, שברור הוא שאחת מהן משקרת, מה יהא דין העדים בעדויות האחרות? <strong>אמר רב הונא:</strong> כת <strong>זו באה בפני עצמה ומעידה, ו</strong>כת <strong>זו באה בפני עצמה ומעידה,</strong> שהרי לא הוכח על אף אחת מהם שהיא כת שקרנים. <strong>רב חסדא אמר: בהדי סהדי שקרי</strong> <small>[עם עדים שקרנים]</small> <strong>למה לי?</strong> ולכן צריך לפסול את כולם, מפני שכולם חשודים על השקר. ומביאים מקרים שונים הנוגעים לשאלה זו.
  אם לאחר שהכחישו אלו את אלו, הלכו והעידו על <strong>שני מלוין ושני לווין ושני שטרות,</strong> שכת עדים חתומה על שטר אחד, ואחרת על שטר אחר — <strong>היינו פלוגתייהו</strong> <small>[זו המחלוקת שלהם],</small> שלרב הונא שני השטרות כשרים, שזו מעידה בפני עצמה וזו בפני עצמה, ולרב חסדא שניהם פסולים. אם היו שתי הכתות מעידות על <strong>מלוה ולוה</strong> אחד <strong>ושני שטרות,</strong> שכל אחד מהם חתום על ידי כת אחת מאלה — <strong>יד בעל השטר על התחתונה,</strong> שוודאי שטר אחד מהם פסול, ויכול המלוה לגבות רק את השטר שהסכום שבו קטן יותר.
  היו <strong>שני מלוין ולוה אחד ושני שטרות</strong> — <strong>היינו מתניתין</strong> <small>[זו משנתנו],</small> שיש שני תובעים המכחישים זה את דברי זה, ושניהם באים לגבות מאדם אחד, ששניהם גובים ממנו, לפי שאינך יכול לפסול שטרו של אף אחד מן התובעים מספק. היו <strong>שני לווין ומלוה אחד ושני שטרות מאי</strong> <small>[מה]</small> יהא הדין? האם יכול כל אחד מן הלווים לומר: השטר שאתה מוציא עלי נחתם על ידי הכת המשקרת ופסול הוא, או שמא כל לווה צריך להוכיח שהשטר הנוגע לו חתום על ידי עדים פסולים? ומשיבים: שאלה זו לא נפתרה ונשארת ב<strong>תיקו</strong> <small>[תעמוד]</small> השאלה במקומה.
 <strong>מתיב</strong> <small>[מקשה]</small> <strong>רב הונא בר יהודה</strong> ממה ששנינו בענין עדות החודש:
## דף מח.
 עד <strong>אחד אומר:</strong> היה ירח <strong>גבוה</strong> לפי מראית העין כמו <strong>שתי מרדעות</strong> (מקל שמכוונים בו את הבהמות), <strong>ואחד אומר: שלש</strong> מרדעות — <strong>עדותן קיימת,</strong> שבכגון זה אנשים טועים. <strong>אחד אומר: שלש, ואחד אומר: חמש</strong> — <strong>עדותן בטלה; ו</strong>אף על פי ששני עדים אלה מכחישים זה את זה, בכל זאת <strong>מצטרפין לעדות אחרת.</strong>
 ושואלים: <strong>מאי לאו</strong> <small>[האם אין</small> הכוונה<small>]</small> שכל אחד מהם מצטרף עם עד נוסף <strong>לעדות ממון,</strong> אף שכל אחד מהם חשוד כמשקר? וקשה לדברי רב חסדא! <strong>אמר רבא:</strong> לא, כך צריך לפרש: <strong>הוא ואחר מצטרפין לעדות אחרת של ראש חדש,</strong> שאם יבוא עד נוסף ויאמר כדברי אחד מהם, הריהו מצטרף עמו לעדות. וטעמו של דבר: <strong>דהוי להו תרי וחד</strong> <small>[שהרי הם</small> עכשיו <small>שנים</small> כנגד <small>אחד],</small> <strong>ואין דבריו של אחד במקום שנים,</strong> והוא זה שטעה או שיקר.
 <big>א</big> שנינו במשנה: <strong>אמר לחנוני "תן לי בדינר פירות",</strong> ונתן לו, ואחר כך היו הצדדים מתווכחים אם שילם בעל הבית לחנווני — בעל הבית נשבע שנתן לו את הדינר. <strong>תניא</strong> <small>[שנויה</small> ברייתא<small>],</small> <strong>אמר ר' יהודה: אימתי</strong> נשבע בעל הבית? <strong>בזמן שהפירות צבורין ומונחין ושניהן עוררין עליהן, אבל</strong> אם <strong>הפשילן</strong> את הפירות הללו <strong>בקופתו</strong> (בסלו) <strong>לאחוריו</strong> — <strong>המוציא מחברו עליו הראיה,</strong> שהרי הם עתה ברשות בעל הבית, וצריך החנווני להביא ראיה לתביעתו.
 שנינו מעין זה במשנה: <strong>אמר לשולחני "תן לי</strong> בדינר מעות", ונתן לו מעות, וכאשר מתווכחים השולחני ובעל הבית האם נתן לשולחני את הדינר — צריך בעל הבית להישבע שנתן לו את הדינר. ומעירים: <strong>וצריכא</strong> <small>[וצריך]</small> גם דבר זה להיאמר, אף שהוא לכאורה ממש כמו המקרה בחנווני, <strong>אי אשמעינן הא קמייתא</strong> <small>[</small>ש<small>אילו היה משמיע לנו</small> רק את <small>זו הראשונה</small> בחנווני<small>],</small> היינו אומרים: <strong>בהך קא אמרי רבנן</strong> <small>[בזה אומרים חכמים]</small> שבעל הבית צריך להישבע ששילם כדי להיפטר מתשלום, <strong>משום דפירי עבידי דמרקבי</strong> <small>[שפירות עשויים להירקב],</small> <strong>וכיון דמרקבי</strong> <small>[ש</small>הם <small>נרקבים]</small> <strong>לא משהו ליה</strong> <small>[משהים אותם],</small> וממהר החנווני לתתם לקונה גם אם לא קיבל את הכסף, <strong>אבל מעות דלא מרקבי</strong> <small>[שאינם נרקבות]</small> <strong>אימא מודי ליה</strong> <small>[אמור</small> ש<small>מודים לו]</small> <strong>לר' יהודה,</strong> שאין השולחני נותן דבר אלא אם כן קיבל כספו תחילה, ואין מקום להשביע את בעל הבית.
  ולהיפך, <strong>ואי איתמר בהא</strong> <small>[ואם היה נאמר</small> רק <small>בזו]</small> בשולחני, היינו אומרים: <strong>בהא קאמר</strong> <small>[בזו</small> דווקא <small>אמר]</small> <strong>ר' יהודה</strong> שאין בעל הבית צריך להישבע, <strong>אבל בהך אימא מודה להו לרבנן</strong> <small>[בההיא</small> בחנוני <small>אמור</small> ש<small>מודה להם לחכמים],</small> על כן <strong>צריכא</strong> <small>[צריכה]</small> המחלוקת להיאמר בשני המקרים.
 <big>ב</big> שנינו במשנה <strong>כשם שאמרו: הפוגמת כתובתה</strong> לא תיפרע אלא בשבועה <strong>וכן היתומין לא יפרעו</strong> בשטר חוב שקיבלו מאביהם אלא בשבועה. ושואלים: לא יפרעו <strong>ממאן</strong> <small>[ממי]?</small> <strong>אילימא</strong> <small>[אם תאמר]</small> <strong>מלוה</strong> עצמו, יש לתמוה: <strong>אבוהון שקיל</strong> <small>[אביהם היה נוטל]</small> בשטר <strong>בלא שבועה ואינהו</strong> <small>[והם]</small> <strong>בשבועה?</strong> וכי מפני שהם יתומים צריכים להישבע? אלא <strong>הכי קאמר</strong> <small>[כך אמר]:</small> <strong>וכן היתומים</strong> הבאים להיפרע חוב אביהם <strong>מן היתומים</strong> של הלווה, <strong>לא יפרעו אלא בשבועה.</strong>
 <strong>רב ושמואל דאמרי תרוייהו</strong> <small>[שאמרו שניהם]:</small> <strong>לא שנו</strong> הלכה זו שנשבעים היתומים ונוטלים, <strong>אלא שמת</strong> ה<strong>מלוה</strong> עוד <strong>בחיי לוה, אבל</strong> אם <strong>מת לוה בחיי מלוה</strong> — <strong>כבר נתחייב מלוה לבני לוה שבועה,</strong> שהרי אינו יכול להיפרע מיתומים בלא שבועה שלא נפרע כבר שטר זה, <strong>ואין אדם מוריש</strong> ממון שיש בו <strong>שבועה לבניו,</strong> שהרי אינם יכולים להישבע כמו שהיה אביהם נשבע (שאין שטר זה פרוע), ומתוך שאינם יכולים להישבע — אין להם זכות בממון זה.
 <strong>שלחוה</strong> לבעיה זו <strong>קמיה</strong> <small>[לפני]</small> <strong>ר' אלעזר</strong> בארץ ישראל: <strong>שבועה זו מה טיבה?</strong> מה תוקפה של השבועה ליתומים, עד שמפקיעה את ממונם של בני המלוה? <strong>שלח להו</strong> <small>[להם]:</small> באמת אין הלכה כך, אלא <strong>יורשין נשבעין שבועת יורשין,</strong> שאינם יודעים מאביהם ולא באופן אחר שהשטר פרוע, <strong>ונוטלין</strong> מיתומי הלווה. <strong>שלחוה</strong> את השאלה הזו לארץ ישראל שוב <strong>בימי ר' אמי, אמר: כולי האי שלחי לה ואזלי</strong> <small>[כל כך שולחים אותה והולכים]?</small> <strong>אי אשכחינן בה טעמא</strong> <small>[אם היינו מוצאים בה טעם</small> אחר<small>],</small> <strong>מי לא שלחינן להו</strong> <small>[האם לא היינו שולחים להם]?</small> <strong>אלא אמר ר' אמי, הואיל ואתא לידן, נימא בה מילתא</strong> <small>[הואיל ובא הדבר לידינו, נאמר בו דבר</small> של חידוש<small>]:</small> דווקא אם
 <strong>עמד</strong> אביהם המלוה <strong>בדין</strong> כדי לגבות את השטר <strong>ומת</strong> — <strong>כבר נתחייב מלוה לבני</strong> ה<strong>לוה שבועה</strong> על ידי פסיקת בית דין, <strong>ואין אדם מוריש שבועה לבניו,</strong> כדברי רב ושמואל. אבל אם האב <strong>לא עמד בדין, ומת,</strong> ולא נתחייב בשבועה — ה<strong>יורשין נשבעין שבועת יורשין ונוטלין.</strong>
 <strong>מתקיף לה</strong> <small>[מקשה על כך]</small> <strong>רב נחמן: אטו בי דינא קא מחייבי ליה</strong> <small>[וכי בית הדין הם המחייבים אותו]</small> <strong>שבועה?</strong> הלוא <strong>מעידנא דשכיב לוה איחייב ליה</strong> <small>[מזמן שמת הלווה התחייב לו]</small> ה<strong>מלוה לבני</strong> ה<strong>לוה שבועה</strong> אם הוא רוצה לגבות מהם, ואין הדבר תלוי בפסיקת בית הדין!
 <strong>אלא אמר רב נחמן: אי איתא</strong> <small>[אם יש</small> מקום<small>]</small> לקבל את מה שאמרו <strong>רב ושמואל</strong> — <strong>איתא</strong> <small>[יש]</small> לקבלם, <strong>אי ליתא</strong> <small>[אם אין]</small> — <strong>ליתא</strong> <small>[אין],</small> אבל אין לעשות פשרה בדבר כמו שעשה ר' אמי. ושואלים: <strong>אלמא מספקא ליה</strong> <small>[מכאן שמסופק בעיניו]</small> של רב נחמן האם הלכה כרב ושמואל, שפסקו שכאשר אין אפשרות להישבע הממון נשאר בחזקתו? <strong>והאמר</strong> <small>[והרי אמר]</small> <strong>רב יוסף בר מניומי: עבד</strong> <small>[עשה]</small> <strong>רב נחמן עובדא</strong> <small>[מעשה]</small> ופסק כי במקום ששני הצדדים חשודים על השבועה <strong>יחלוקו!</strong> הרי שלמעשה פסק שלא כמותם! ומשיבים: מה שאמר רב נחמן אם יש או אין לדברי רב ושמואל — <strong>לדבריו</strong> לשיטתו של <strong>ר' מאיר</strong> במשנה, שחזרה שבועה למקומה, <strong>קאמר</strong> <small>[אמר],</small> <strong>וליה לא סבירא ליה</strong> <small>[והוא עצמו לא סבר כן],</small> אלא כר' יוסי האומר יחלוקו.
 <strong>מתיב</strong> <small>[מקשה]</small> <strong>רב אושעיא</strong> ממה ששנינו במסכת כתובות: אם <strong>מתה</strong> האשה האלמנה בלא שתגבה כתובתה מנכסי בעלה שמת — <strong>יורשיה מזכירין</strong> ותובעים <strong>את כתובתה עד עשרים וחמש שנים</strong> מזמן מות הבעל. משמע שהם יכולים לתבוע ולגבות (בשבועה), למרות שהם יתומים הגובים מן היתומים, שלא כדברי רב ושמואל! ומשיבים: <strong>הכא במאי עסקינן</strong> <small>[כאן במה אנו עוסקים]</small> <strong>שנשבעה</strong> כבר האשה שלא נפרעה <strong>ומתה,</strong> ואחר כך היורשים באים לתבוע את הכתובה בפועל. ואין עליהם חובת שבועה — שהרי כבר נשבעה האלמנה שבועה זו.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>נשא</strong> אשה <strong>ראשונה ומתה,</strong> ולפי תנאי הכתובה בניה יורשים את הבעל לאחר מותו בדמי כתובתה, <strong>נשא שניה ומת הוא</strong> — אשה <strong>שניה ויורשיה קודמין ליורשי הראשונה,</strong> כדרך בעלי חוב שגובים מן היורשים. הרי שיורשי האלמנה יכולים לגבות בשבועה מיורשי האשה הראשונה, יתומים מן היתומים, שלא כדברי רב ושמואל, שהם אומרים שאינה יכולה להוריש שבועה! ומשיבים: <strong>הכי נמי</strong> <small>[כאן גם כן]</small> מדובר <strong>שנשבעה ומתה.</strong>
 ועוד מציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו: מי שהתנה עם אשתו שתוכל לגבות את כתובתה ולא תצטרך להישבע, הוא אינו יכול להשביע אותה, <strong>אבל יורשיו משביעין אותה ואת יורשיה ואת הבאין ברשותה.</strong> הרי שיורשים נשבעים ליורשים, וכאן ברור שאשה זו לא נשבעה!
 <strong>אמר רב שמעיה: לצדדין</strong> באופנים שונים <strong>קתני</strong> <small>[שנה]</small> משנה זו, מה שאמרנו שמשביעים <strong>אותה</strong> — הרי זה <strong>באלמנה, ו</strong>מה שנאמר שמשביעים את <strong>יורשיה</strong> — הרי זה <strong>בגרושה,</strong> שגירשה בעלה ומתה, ואחריה מת הוא. שהרי זה כמקרה שמת מלוה בחיי לווה, שעדיין לא נתחייב המלוה (האשה) ולא יורשיו (בניה) שבועה כדי להיפרע מן הנכסים, ורק משמת הבעל מתחייבים יורשיה של האשה שבועה זו, ככל הנפרעים מנכסי יתומים.
 <strong>מתיב</strong> <small>[מקשה]</small> <strong>רב נתן בר הושעיא</strong> ממה ששנינו: פעמים ש<strong>יפה כח הבן מכח האב,</strong> כיצד?
## דף מח:
 <strong>שהבן גובה בין בשבועה ובין שלא בשבועה, והאב אינו גובה אלא בשבועה.</strong> ונברר: <strong>היכי דמי</strong> <small>[כיצד בדיוק מדובר]?</small> בהכרח צריך לומר ש<strong>מת לוה בחיי</strong> ה<strong>מלוה,</strong> שרק מפני שמת הלווה אין האב (המלוה) יכול לגבות מן היתומים אלא בשבועה,
 <strong>וקתני</strong> <small>[ושנה]:</small> <strong>שהבן גובה בין בשבועה ובין שלא בשבועה, בשבועה</strong> — כוונתו <strong>שבועת יורשין</strong> שהרי אינו יכול להישבע אלא שבועה זו, <strong>שלא בשבועה</strong> — <strong>כ</strong>דעת <strong>רבן שמעון בן גמליאל,</strong> במשנתנו, שאם היו עדים שאמר האב המלווה בשעת מותו שאין שטר זה פרוע — סומכים על כך, וגובה היורש שלא בשבועה. ומכל מקום רואים מכאן שהאב מוריש שבועה לבניו, שלא כדברי רב ושמואל!
 <strong>אמר רב יוסף: הא מני</strong> <small>[זו</small> כשיטת <small>מי היא]?</small> שיטת <strong>בית שמאי היא, דאמרי</strong> <small>[ש</small>הם <small>אומרים]:</small> <strong>שטר העומד לגבות כגבוי דמי</strong> <small>[נחשב],</small> וכיון שדנים את השטר כאילו היה ממון ממש, הרי אין חסרון השבועה מעכב בגבייתו.
 <big>א</big> ובפסיקת ההלכה בענין זה, מסופר <strong>איקלע</strong> <small>[הזדמן]</small> <strong>רב נחמן</strong> פעם <strong>ל</strong>עיר <strong>סורא, עול לגביה</strong> <small>[נכנסו אליו]</small> <strong>רב חסדא ורבה בר</strong> <small>[בן]</small> <strong>רב הונא, אמרו ליה</strong> <small>[לו]:</small> <strong>ליתי מר נעקרא להא</strong> <small>[שיבוא אדוני ונעקור את</small> הפסק <small>הזה]</small> שפסקו <strong>רב ושמואל,</strong> שקשה לקבל את סברתם. <strong>אמר להו</strong> <small>[להם]:</small> <strong>איכפלי ואתאי כל הני פרסי למעקרא להא</strong> <small>[וכי טרחתי ובאתי כל אותן פרסות</small> ממקומי עד לכאן כדי <small>לעקור את זו]</small> שאמרו <strong>רב ושמואל? אלא</strong> נעשה אחרת, <strong>הבו דלא לוסיף עלה</strong> <small>[תנו שלא להוסיף עליה],</small> להשתמש בה במקרים אחרים, אלא תישאר כהלכה לעצמה. ומסבירים: <strong>כגון מאי</strong> <small>[מה]</small> ש<strong>אמר רב פפא:</strong> בעל חוב <strong>הפוגם את שטרו</strong> שמודה שכבר קיבל מקצתו, והוא חייב שבועה, <strong>ומת</strong> — <strong>יורשין נשבעין שבועת יורשין ונוטלין</strong> מן הלווה.
  ומביאים מקרה נוסף, <strong>ההוא דשכיב ושבק ערבא</strong> <small>[אדם אחד,</small> לווה, <small>מת והניח ערב],</small> ורצו יתומי המלוה לגבות חובם מן הערב, <strong>סבר</strong> <small>[סבור</small> היה<small>]</small> <strong>רב פפא למימר</strong> <small>[לומר]:</small> <strong>הא נמי דלא לוסיף עלה</strong> <small>[זה גם כן</small> מאותם הדברים <small>שלא להוסיף עליה]</small> <strong>הוא,</strong> שרב ושמואל פסקו כן ביתומים בלבד, שאין יתומים נפרעים מהם, ולא במי שנפרע מן הערב. <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: אטו ערבא לאו בתר יתמי אזיל</strong> <small>[וכי הערב לא אחר היתומים הולך]?</small> הרי לאחר מכן יבוא לגבות את מה ששילם מרכוש היתומים, ואם כן, בסופו של דבר הרי זה דין של יתומי הלווה.
  ועוד מסופר, <strong>ההוא דשכיב ושבק אחא</strong> <small>[אדם אחד שמת והניח אח</small> שירשו<small>],</small> <strong>סבר</strong> <small>[סבור</small> היה<small>]</small> <strong>רמי בר חמא למימר</strong> <small>[לומר]:</small> <strong>הא נמי דלא לוסיף עלה</strong> <small>[זה גם כן</small> מאותם הדברים <small>שלא להוסיף עליה]</small> <strong>הוא,</strong> ויכול לגבות מיורשי הלווה. <strong>אמר ליה</strong> <small>[לו]</small> <strong>רבא: מה לי</strong> מה ההבדל אם נשבע היורש <strong>"שלא פקדני אבא", ומה לי</strong> אם הוא אומר <strong>"שלא פקדני אחי",</strong> כיון שהוא יורש — הרי דינו כדין יתום, ואינו יורש שבועה.
 <strong>אמר רב חמא: השתא דלא איתמר הלכתא</strong> <small>[עכשיו שלא נאמרה</small> ונקבעה <small>הלכה]</small> <strong>לא כרב ושמואל ולא כר' אלעזר, האי דיינא דעבד</strong> <small>[דיין זה שעושה]</small> <strong>כ</strong>דעת <strong>רב ושמואל</strong> — <strong>עבד</strong> <small>[עשה],</small> <strong>דעבד</strong> <small>[שעשה]</small> <strong>כר' אלעזר</strong> — <strong>עבד</strong> <small>[עשה].</small>
 <strong>אמר רב פפא: האי שטרא דיתמי</strong> <small>[שטר זה של יתומים]</small> שבא לפנינו, <strong>לא מקרע קרעינן ליה ולא אגבויי מגבינן ביה</strong> <small>[אין אנו קורעים אותו, ו</small>מצד אחר <small>לא גובים בו].</small> <strong>אגבויי לא מגבינן ביה</strong> <small>[לגבות אין גובים בו]</small> — <strong>דלמא סבירא לן</strong> <small>[שמא אנו סבורים]</small> <strong>כרב ושמואל</strong> שאין יתומים גובים, שהרי אינם יכולים להישבע. <strong>ומקרע לא קרעינן ליה</strong> <small>[ואין אנו קורעים אותו]</small> — <strong>דהאי דיינא דעבד</strong> <small>[ש</small>הרי <small>אותו דיין שעשה]</small> <strong>כ</strong>דעת <strong>ר' אלעזר</strong> — <strong>עבד</strong> <small>[עשה].</small>
 מסופר, <strong>ההוא דיינא דעבד</strong> <small>[דיין אחד שעשה]</small> <strong>כ</strong>דעת <strong>ר' אלעזר, הוה צורבא מרבנן במתיה</strong> <small>[היה תלמיד חכם בעירו],</small> <strong>אמר ליה</strong> <small>[לו]</small> אותו תלמיד חכם: <strong>אייתינה איגרתא ממערבא דלית הלכתא</strong> <small>[אביא מכתב</small> מארץ ישראל <small>שאין הלכה]</small> <strong>כר' אלעזר! אמר ליה</strong> <small>[לו]:</small> <strong>לכי תייתי</strong> <small>[כאשר תביא],</small> ובינתיים אני עומד על פסקי. <strong>אתא לקמיה</strong> <small>[בא</small> הדבר <small>לפני]</small> <strong>רב חמא, אמר ליה</strong> <small>[לו]:</small> <strong>האי דיינא דעבד</strong> <small>[אותו דיין שעשה]</small> <strong>כר' אלעזר</strong> — <strong>עבד</strong> <small>[עשה],</small> ואי אפשר לבטל את מעשיו.
 <big>ב</big> שנינו במשנה: <strong>ואלו נשבעין</strong> שלא כטענה השותפים והאריסים וכו'. ותוהים: <strong>אטו</strong> <strong>בשופטני עסקינן</strong> <small>[וכי בשוטים עוסקים אנו],</small> שיבואו להישבע גם כאשר אין טוענים כנגדם כלום? ומשיבים: <strong>הכי קאמר</strong> <small>[כך אמר],</small> <strong>ואלו נשבעין שלא בטענת ברי, אלא</strong> אפילו <strong>בטענת שמא,</strong> שאם טוענים כנגדם: אנו חושדים שמא לקחתם דבר שלא כדין — נשבעים. והם: <strong>השותפין והאריסין</strong> ושאר המנויים במשנה.
 <strong>תנא</strong> <small>[שנה</small> החכם<small>]:</small> <strong>בן בית שאמרו</strong> שצריך להישבע, <strong>לא</strong> באדם <strong>שנכנס ויוצא ברגליו</strong> לאותו בית כידיד המשפחה, שוודאי אין משביעים אותו, <strong>אלא</strong> מדובר בבן בית כזה ש<strong>מכניס לו פועלין ומוציא לו פועלין, מכניס לו פירות ומוציא לו פירות,</strong> שמנהל מקצת מעסקיו.
  ושואלים:  <strong>ומאי שנא הני</strong> <small>[ובמה שונים אלה]</small> השותפים, האריסין ובן בית, שניתן להשביעם? ומשיבים: <strong>משום דמורו בה התירא</strong> <small>[שמורים בה היתר</small> לעצמם<small>]</small> לקחת משהו מן הנכסים, בגלל טרחתם.
  וביחס לשבועה זו, <strong>אמר רב יוסף בר מניומי אמר רב נחמן: והוא שיש טענה בינייהו</strong> <small>[ביניהם]</small> בשווי <strong>שתי כסף,</strong> אז יכול התובע להשביעו.
 ותוהים: <strong>כמאן</strong> <small>[כמי]</small> הוא פוסק בדיני טענה? <strong>כשמואל,</strong> שאמר בדין שבועת המודה במקצת שדי שהטענה עצמה שתי כסף כדי לחייב את המודה במקצת להישבע? <strong>והתני</strong> <small>[והרי שנה]</small> <strong>ר' חייא</strong> ברייתא <strong>לסיועיה</strong> <small>[</small>שיש בה <small>לסייע]</small> <strong>ל</strong>דברי <strong>רב,</strong> שרק כאשר הכפירה של הנתבע היא בשווי שתי כסף צריך להישבע! אלא <strong>אימא</strong> <small>[אמור]</small> ותקן: צריך שתהא ביניהם <strong>כפירת טענה</strong> של שתי כסף כדי לחייב שבועה, <strong>כ</strong>דברי <strong>רב.</strong>
 <big>ג</big> שנינו במשנה: <strong>חלקו השותפין והאריסין</strong> אין יכולים עוד להשביעם בטענות ספק. אבל אם נתחייבו שבועה מצד אחר, מגלגלים עליהם גם שבועה זו יחד עמה. <strong>איבעיא להו</strong> <small>[נשאלה להם]</small> ללומדים: <strong>מהו לגלגל</strong> שבועה <strong>בדרבנן</strong> <small>[בדברי סופרים]?</small> כלומר, אם חובת שבועה ראשונה היתה רק מדברי סופרים, האם אפשר לגלגל תביעות גם על סמך שבועה זו, או דווקא כאשר השבועה שמתחייבים בה היא שבועה שמן התורה?
  ומציעים:  <strong>תא שמע</strong> <small>[בוא</small> ו<small>שמע]</small> ממה ששנינו: <strong>לוה הימנו ערב שביעית</strong> (שנת השמיטה), <strong>ולמוצאי שביעית נעשה לו שותף או אריס</strong> — <strong>אין מגלגלין</strong> עליו שבועה. שאף שנשבע לו שבועת השותפים, אינו יכול לגלגל עליו שבועה על ההלוואה שלווה קודם לכן, משום שהחוב כבר נשמט. ונדייק: <strong>טעמא</strong> <small>[הטעם,</small> דווקא<small>]</small> במקרה ש<strong>לוה הימנו ערב שביעית, דאתיא</strong> <small>[שבאה]</small> שנת ה<strong>שביעית אפקעתיה</strong> <small>[והפקיעה אותו]</small> את החוב, וממילא גם את השבועה שעליו, הדין כן. <strong>הא</strong> <small>[אבל]</small> ב<strong>שאר שני שבוע</strong> (השמיטה) <strong>מגלגלין</strong> עליו שבועה, אף על פי ששבועת האריס היא רק מדברי סופרים!
  ודוחים:  <strong>לא תימא</strong> <small>[תאמר</small> ותדייק<small>]:</small> <strong>הא</strong> <small>[אבל]</small> ב<strong>שאר שני שבוע</strong> — <strong>מגלגלין, אלא אימא</strong> <small>[אמור]</small> ודייק כך: אם <strong>נעשה לו שותף או אריס ערב שביעית, ולמוצאי שביעית לוה הימנו</strong> ונתחייב לו שבועה מן התורה — <strong>מגלגלין.</strong>
 ותוהים: דבר זה אינו צריך לדיוק, <strong>הא בהדיא קתני לה</strong> <small>[הרי במפורש שנה אותה]:</small> <strong>נעשה לו שותף או אריס ערב שביעית, ולמוצאי שביעית לוה הימנו</strong> — <strong>מגלגלין!</strong> אלא יש לדייק כמו שאמרנו קודם, <strong>שמע מינה</strong> <small>[</small>ו<small>למד מכאן]</small> ש<strong>מגלגלין בדרבנן</strong> <small>[ב</small>שבועה שמ <small>דברי סופרים].</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר רב הונא:</strong>
## דף מט.
 <strong>לכל</strong> כלומר, על ידי כל שבועה מדברי סופרים <strong>מגלגלין</strong> על הנשבע כל שבועה אחרת, <strong>חוץ משכיר שאין מגלגלין</strong> שבועה, משום שעיקר שבועתו אינה אלא מפני תקנה. <strong>רב חסדא אמר: לכל</strong> המחוייב שבועה <strong>אין מקילין,</strong> אלא מגלגלים עליהם שבועה, <strong>חוץ משכיר</strong> ש<strong>מקילין</strong> עליו. ושואלים: כיון שמסקנת דבריהם היא אותה מסקנה, <strong>מאי בינייהו</strong> <small>[מה</small> ההבדל <small>ביניהם],</small> בין רב הונא ורב חסדא? ומשיבים: <strong>איכא בינייהו</strong> <small>[יש ביניהם</small> הבדל<small>]:</small> <strong>לפתוח לו</strong> אם לא דרש התובע שיגלגלו שבועה, האם יציעו לו בית דין לגלגל או לא?
 <big>א</big> שנינו במשנה: <strong>והשביעית משמטת</strong> לא רק את החוב אלא גם את השבועה. ושואלים: <strong>מנא הני מילי</strong> <small>[מנין הדברים הללו]?</small> <strong>אמר רב גידל אמר רב,</strong> ש<strong>אמר קרא</strong> <small>[הכתוב]:</small> <strong>"וזה דבר השמטה"</strong> (דברים טו, ב), לומר: <strong>ואפילו דיבור משמטת</strong> כלומר, אפילו דיבור כגון שבועה, גם כן משמטת השמיטה.
 
 <big>א משנה</big> <strong>ארבעה</strong> סוגי <strong>שומרין הן: שומר חנם והשואל, נושא שכר</strong> (שומר בשכר) <strong>והשוכר.</strong>
 וכללם: <strong>שומר חנם</strong> — <strong>נשבע על הכל,</strong> שנשבע על שלא פשע, ונפטר בשבועה זו מכל האשמות (נגנב, אבד וכו'). <strong>והשואל</strong> — <strong>משלם את הכל,</strong> שבכל מקרה צריך להחזיר מה ששאל, בין בגניבה ובין באונס.
 <strong>נושא שכר והשוכר</strong> — <strong>נשבעין</strong> כאשר הם טוענים שאירע לדבר אונס <strong>על השבורה</strong> או <strong>על השבויה ועל המתה</strong> ונפטרים, <strong>ומשלמין את האבדה ואת הגניבה.</strong>
 <big>ב</big> ופרטי הדינים. <strong>אמר לשומר חנם: "היכן שורי"? אמר לו</strong> השומר: <strong>"מת", ו</strong>מה שבאמת היה <strong>הוא</strong> <strong>שנשבר או נשבה או נגנב או אבד.</strong> או אמר לו השומר: <strong>"נשבר", והוא שמת או נשבה או נגנב או אבד.</strong> או אמר לו: <strong>"נשבה", והוא שמת או נשבר או נגנב או אבד.</strong> או אמר לו: <strong>"נגנב", והוא שמת או נשבר או נשבה או אבד.</strong> או אמר לו: <strong>"אבד", והוא שמת או נשבר או נשבה או נגנב.</strong> על כל אלה, אם אמר לו בעל השור: <strong>"משביעך אני" ואמר: "אמן"</strong> למרות שנשבע לשקר, בכל זאת <strong>פטור</strong> מקרבן אשם על השבועה, משום שבכל אחד מן המקרים הללו לא נפטר מחיוב תשלום על ידי שבועתו.
  וכן אם אמר לו לשומר חינם: <strong>"היכן שורי"?</strong> ו<strong>אמר לו</strong> השומר: <strong>"איני יודע מה אתה סח", והוא שמת או נשבר או נשבה או נגנב או אבד,</strong> ואמר לו: <strong>"משביעך אני" ואמר</strong> השומר <strong>"אמן"</strong> — <strong>פטור,</strong> שהרי אינו חייב לשלם באף אחד מן המקרים הללו.
 <big>ג</big> אמר לו: <strong>"היכן שורי"? אמר לו "אבד". "משביעך אני", ואמר</strong> השומר: <strong>"אמן", והעדים מעידים אותו</strong> <strong>שאכלו</strong> — הרי זה <strong>משלם</strong> למפקיד <strong>את הקרן,</strong> את מחיר השור, שהרי נטלו לעצמו. אבל אם <strong>הודה מעצמו</strong> לאחר שנשבע, ששיקר, בלא עדים — <strong>משלם</strong> כמו כל מי שנשבע שבועת הפקדון לשקר, <strong>קרן וחומש</strong> לבעלים, <strong>ו</strong>מביא קרבן <strong>אשם</strong> לכפרה.
  במקרה דומה, שאמר לו: <strong>"היכן שורי"? ואמר לו</strong> השומר: <strong>"נגנב".</strong> אמר לו בעל השור: <strong>"משביעך אני", ואמר "אמן", והעדים מעידים אותו ש</strong>הוא עצמו <strong>גנבו</strong> — <strong>משלם</strong> השומר <strong>תשלומי כפל,</strong> ואם <strong>הודה מעצמו</strong> — <strong>משלם קרן וחומש ואשם.</strong>
 <big>ד</big> <strong>אמר לאחד בשוק,</strong> שאיננו שומר: <strong>"היכן שורי שגנבת"?</strong> ו<strong>הוא אומר: "לא גנבתי", והעדים מעידים אותו שגנבו</strong> — הרי הוא <strong>משלם תשלומי כפל</strong> כדין המפורש בגנב. אם <strong>טבח</strong> האיש <strong>ומכר</strong> את הבהמה — <strong>משלם תשלומי ארבעה וחמשה. ראה</strong> הנאשם <strong>עדים שממשמשין ובאין</strong> להעיד כנגדו, ו<strong>אמר: "גנבתי, אבל לא טבחתי ולא מכרתי"</strong> — <strong>אינו משלם אלא קרן,</strong> שהרי הודה מעצמו.
 <big>ה</big> אם <strong>אמר</strong> בעל הבית <strong>לשואל: "היכן שורי", אמר לו:</strong>
## דף מט:
 <strong>"מת", והוא שנשבר או נשבה או נגנב או אבד.</strong> או אמר לו: <strong>"נשבר</strong> השור", <strong>והוא שמת או נשבה או נגנב או אבד.</strong> או אמר לו: <strong>"נשבה</strong> השור", <strong>והוא שמת או נשבר או נגנב או אבד.</strong> או אמר לו: <strong>"נגנב", והוא שמת או נשבר או נשבה או אבד.</strong> או אמר לו: <strong>"אבד", והוא שמת או נשבר או נשבה או נגנב,</strong> בכל אלה, אם אמר בעל השור: <strong>"משביעך אני", ואמר: "אמן"</strong> — <strong>פטור</strong> מקרבן על השבועה, שהרי בין כה וכה היה צריך לשלם, והשבועה לא פטרה אותו.
  אבל אם אמר לו: <strong>"היכן שורי"? אמר לו: "איני יודע מה אתה סח", והוא שמת</strong> השור, <strong>או נשבר או נשבה או נגנב או נאבד,</strong> אמר לו: <strong>"משביעך אני", ואמר: "אמן"</strong> — <strong>חייב</strong> בקרבן על שבועה זו, שהרי רצה לפטור את עצמו מתשלום.
 <strong>אמר לנושא שכר</strong> או ל<strong>שוכר: "היכן שורי"? אמר לו</strong> השוכר: <strong>"מת", והוא שנשבר או נשבה.</strong> וכן אם אמר לו: <strong>"נשבר",</strong> <strong>והוא</strong> על פי האמת <strong>מת או נשבה.</strong> או אמר לו: <strong>"נשבה", והוא שמת או נשבר.</strong> או אמר לו: <strong>"נגנב"</strong> — <strong>והוא שאבד.</strong> וכן במקרה שאמר לו: <strong>"אבד"</strong> — <strong>והוא שנגנב.</strong> בכל אלו, אם אמר לו: <strong>"משביעך אני", ואמר</strong> השומר: <strong>"אמן"</strong> — <strong>פטור</strong> מקרבן על השבועה, משום שאיננו משנה את דינו על ידי השבועה, שבין לפי האמת ובין לפי דבריו פטור הוא.
  אבל אם אמר השומר: <strong>"מת" או "נשבר" או "נשבה", ו</strong>מה שקרה <strong>הוא שנגנב או אבד,</strong> אמר בעל השור <strong>"משביעך אני" ואמר</strong> השומר <strong>"אמן"</strong> — <strong>חייב,</strong> שהרי רצה לפטור את עצמו בטענת אונס שלא כדין. ומצד אחר, אם אמר השומר: <strong>"אבד" או "נגנב", והוא שמת או נשבר או נשבה, "משביעך אני", ואמר: "אמן"</strong> — <strong>פטור,</strong> שהרי חייב עצמו בממון שלא היה חייב לשלמו.
 <strong>זה הכלל: כל</strong> שומר הנשבע לשקר, ובשבועתו <strong>משנה מ</strong>דבר <strong>חובה</strong> לשלמו <strong>ל</strong>דבר אחר ש<strong>חובה</strong> עליו, <strong>ו</strong>כן משנה <strong>מפטור לפטור</strong> או <strong>מפטור לחובה</strong> — בכל המקרים הללו <strong>פטור</strong> מהחיוב על השבועה. אבל כל מי שנשבע לשקר ומשנה <strong>מחובה לפטור</strong> — <strong>חייב. זה הכלל: כל הנשבע להקל על עצמו</strong> — <strong>חייב, להחמיר על עצמו</strong> — <strong>פטור.</strong>
 <big>א גמרא</big> ומבררים: <strong>מאן תנא</strong> <small>[מי</small> הוא התנא <small>ששנה]</small> שיש <strong>ארבעה שומרין? אמר רב נחמן אמר רבה בר אבוה:</strong> שיטת <strong>ר' מאיר היא. אמר ליה</strong> <small>[לו]</small> <strong>רבא לרב נחמן: מי איכא</strong> <small>[וכי יש]</small> <strong>תנא דלית ליה</strong> <small>[שאין לו]</small> <strong>ארבעה שומרין,</strong> שאתה שואל מי שנה משנה זו? <strong>אמר ליה</strong> <small>[לו]:</small> <strong>הכי קאמינא לך</strong> <small>[כך אני אומר לך],</small> <strong>מאן</strong> <small>[מיהו]</small> ה<strong>תנא</strong> ש<strong>אמר: שוכר כנושא שכר דמי</strong> <small>[נחשב]?</small> ועל כך <strong>אמר רב נחמן אמר רבה בר אבוה:</strong> שיטת <strong>ר' מאיר היא.</strong> ותוהים: <strong>והא</strong> <small>[והרי]</small> <strong>ר' מאיר איפכא שמעינן ליה</strong>
 <small>[ההיפך שמענו אותו</small> אומר<small>]!</small> <strong>דתנן</strong> <small>[ששנינו</small> במשנה<small>]:</small> <strong>שוכר כיצד משלם? ר' מאיר אומר: כשומר חנם, ר' יהודה אומר: כנושא שכר!</strong> ומשיבים: <strong>רבה בר אבוה איפכא תני</strong> <small>[להיפך היה שונה],</small> שר' מאיר אומר שדינו כשומר שכר, ולכן אמר שמשנתנו כשיטתו.
  ושואלים לעצם הענין: וכי <strong>הני</strong> <small>[אלה]</small> <strong>ארבעה הוו</strong> <small>[הם]?</small> הלא <strong>שלשה הוו</strong> <small>[הם],</small> שהרי אין הבדל בהלכה בין נושא שכר ושוכר! <strong>אמר רב נחמן בר יצחק: ארבעה שומרין</strong> מבחינת האופן שבו קיבלו את הדבר לשמירה, אבל <strong>דיניהן</strong> מבחינת ההלכה הם <strong>שלשה.</strong>
 <big>ב</big> שנינו במשנה: <strong>אמר לשומר חנם כו'. היכן שורי כו'. אמר לאחד בשוק כו'. אמר לשומר כו'. היכן שורי? אמר לו איני יודע מה אתה סח כו'.</strong> ומסקנת הדברים היא שאלו שאינם מקילים על עצמם בשבועתם — פטורים, למרות שנשבעו לשקר. <strong>אמר רב: וכולן</strong> כל אלה אמנם <strong>פטורין משבועת שומרין,</strong> אבל <strong>חייבין משום שבועת ביטוי,</strong> שהרי שמכל מקום נשבעו לשקר. <strong>ושמואל אמר: אף פטורין משום שבועת ביטוי.</strong>
 ושואלים: <strong>במאי קמפלגי</strong> <small>[במה,</small> באיזה עיקרון <small>הם חלוקים]?</small> <strong>שמואל סבר:</strong> שבועה זו <strong>ליתא</strong> <small>[איננה]</small> <strong>בלהבא</strong> שאינו יכול להישבע בדבר זה בלהבא (שימות, או ייגנב, או יאבד וכיוצא בזה), וכל שבועה שאינו יכול להישבע להבא, לדעת שמואל אין בה משום שבועת ביטוי. <strong>ורב סבר: איתיה</strong> <small>[ישנו]</small> <strong>בלאו והן</strong> הרי יכול להישבע עליה גם ב"לאו" (בלשון שלילה "שלא נגנב" וכו') וגם ב"הן" ("נגנב" וכו'), ובשבועה כזאת מתחייב משום שבועת ביטוי.
  ושואלים:  <strong>והא איפליגו</strong> <small>[והרי נחלקו]</small> <strong>בה</strong> בשאלה זו <strong>חדא זימנא</strong> <small>[פעם אחת]!</small> <strong>דאתמר</strong> <small>[שנאמר]:</small> אם אמר: <strong>"שבועה שזרק פלוני צרור לים",</strong> או: <strong>"שבועה שלא זרק"</strong> — <strong>רב אמר: חייב</strong> משום שבועת ביטוי אם היה זה שקר, <strong>ושמואל אמר: פטור. רב אמר חייב</strong> משום <strong>דאיתא</strong> <small>[שישנה]</small> <strong>בלאו והן,</strong> וכל דבר שישנו בלאו והן חייבים עליו. <strong>ושמואל אמר פטור</strong> משום <strong>דליתא</strong> <small>[שאינה</small> קיימת<small>]</small> <strong>ב</strong>דבר שיהיה <strong>להבא,</strong> שהרי אדם אינו יכול להישבע על מה שיעשה או לא יעשה אדם אחר!
  ומשיבים:  <strong>צריכא</strong> <small>[נצרכה]</small> המחלוקת להיאמר גם במקרה זה, <strong>דאי אשמעינן בהא</strong> <small>[שאם היה משמיע לנו בזו]</small> ב"שבועה שזרק פלוני", היינו אומרים: <strong>בהא קאמר</strong> <small>[בזו אמר]</small> <strong>רב</strong> שהוא חייב, <strong>משום דמנפשיה קמישתבע</strong> <small>[שמעצמו הוא נשבע]</small> לשקר, <strong>אבל בהך דבי דינא משבעי ליה</strong> <small>[בזו</small> שבמשנתנו, <small>שבית דין משביעים אותו]</small> — <strong>אימא מודי ליה</strong> <small>[אמור</small> ש<small>מודה לו]</small> <strong>לשמואל, כ</strong>דברי <strong>ר' אמי,</strong> ש<strong>אמר ר' אמי: כל שבועה שהדיינים משביעין אותה אין חייבין עליה משום שבועת ביטוי. ו</strong>להיפך,
 <strong>אי איתמר בהא</strong> <small>[אם היה נאמר</small> רק <small>בזו]</small> שבמשנתנו, היינו אומרים: <strong>בהא קאמר</strong> <small>[בזו אמר]</small> <strong>שמואל</strong> שפטור, כדברי ר' אמי, <strong>אבל בהך אימא מודה ליה</strong> <small>[בזו אמור</small> ש<small>מודה לו]</small> <strong>לרב</strong> שחייב, על כן <strong>צריכא</strong> <small>[צריכה]</small> ההלכה להיאמר בשני המקרים.
  ומביאים, <strong>גופא</strong> <small>[גופה]</small> של אותה הלכה, <strong>אמר ר' אמי: כל שבועה שהדיינין משביעין אותה אין בה משום שבועת ביטוי, שנאמר: "או נפש כי תשבע לבטא בשפתים"</strong> (ויקרא ה, ד), כלומר <strong>מעצמו,</strong> וכיצד מובן דבר זה מן הכתוב? <strong>כ</strong>דברי <strong>ריש לקיש,</strong> ש<strong>אמר ריש לקיש:</strong> הביטוי <strong>"כי" משתמש</strong> כלומר, יש לו משמעות בתורה <strong>בארבע לשונות: אי</strong> <small>[אם],</small> <strong>דלמא</strong> <small>[שמא],</small> <strong>אלא,</strong> <strong>דהא</strong> <small>[שהרי].</small> וכאן המשמעות שלה היא "אם", כלומר, אם אדם נשבע מעצמו, אבל לא כשבית דין משביעים אותו.
 <strong>ר' אלעזר אומר: כולן</strong> השנויים במשנתנו שפטור — <strong>פטורין משבועת שומרין וחייבין משום שבועת ביטוי, חוץ מ"איני יודע מה אתה סח"</strong> שאומר ה<strong>שואל,</strong> או טענת <strong>גניבה ואבידה</strong> של <strong>נושא שכר ושבשוכר</strong> — <strong>שהוא חייב</strong> בהם משום שבועת שומרים, ומדוע? <strong>שהרי כפרו ממון,</strong> שרצה לפטור עצמו מתשלום. והוא כדעת רב.

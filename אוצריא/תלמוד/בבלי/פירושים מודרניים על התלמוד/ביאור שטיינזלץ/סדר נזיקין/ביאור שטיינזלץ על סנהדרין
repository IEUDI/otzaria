# ביאור שטיינזלץ על סנהדרין
עדין שטיינזלץ
## דף ב.
 <strong>דיני ממונות</strong> נידונים על ידי <strong>שלשה</strong> דיינים. דיני <strong>גזילות וחבלות</strong> — <strong>בשלושה</strong>. תשלומי <strong>נזק</strong> שמשלם אדם אם הוא מזיק או שבהמתו המועדה לכך הזיקה, <strong>ו</strong>כן <strong>חצי נזק</strong> שמשלם עבור נזקי נגיחה (קרן) של שור תם (שעדיין לא העידו בו שנגח יותר מפעמיים, ככתוב: "וכי יגוף שור איש את שור רעהו ומת ומכרו את השור החי וחצו את כספו וגם את המת יחצון". שמות כא, לה), וכן <strong>תשלומי כפל</strong> שמשלם גנב שנתפס בגניבה ("אם המצא תמצא בידו הגניבה משור עד חמור עד שה חיים שנים ישלם". שמות כב, ג), <strong>ותשלומי ארבעה וחמשה</strong> שמשלם מי שגנב וטבח שור או שה ("כי יגנוב איש שור או שה וטבחו או מכרו חמישה בקר ישלם תחת השור וארבע צאן תחת השה". שמות כא, לז) — אף אלה נידונים <strong>בשלשה.</strong>
 דין <strong>האונס</strong> בתולה ("כי ימצא איש נערה בתולה אשר לא אורשה ותפשה ושכב עמה ונמצאו. ונתן האיש השוכב עמה לאבי הנערה חמישים כסף". דברים כב, כט), <strong>ו</strong>כן דין <strong>המפתה</strong> בתולה שצריך לשלם לה כמוהר בתוליה ("וכי יפתה איש בתולה אשר לא אורשה ושכב עמה כסף ישקול כמוהר הבתולות". שמות כב, טו). <strong>ו</strong>כן <strong>המוציא שם רע</strong> על אשתו שטוען שכאשר נשאה לא היתה בתולה, ומאשימה שזנתה בהיותה מאורסת לו, ("כי יקח איש אשה... ושם לה עלילות דברים והוציא עליה שם רע... ולא מצאתי לה בתולים... וענשו אותו מאה כסף ונתנו לאבי הנערה...". דברים כב, יג–יט) — <strong>בשלשה,</strong> אלו <strong>דברי ר' מאיר.</strong>
 <strong>וחכמים אומרים: מוציא שם רע</strong> נידון <strong>ב</strong>בית דין של <strong>עשרים ושלשה</strong> דיינים המוסמך לדון גם בדיני נפשות <strong>מפני שיש בו</strong> בדין זה גם <strong>דיני נפשות</strong>, כי אם מביא הבעל עדים שהאשה זנתה בהיותה מאורסת — תתחייב מיתה, או לחילופין יתחייבו מיתה העדים שהעלילו עליה עלילת שווא.
  חובת <strong>מכות</strong> שמלקים אדם שעבר על מצוות לא תעשה — נידונת <strong>בשלשה, משום</strong> (בשם) <strong>ר' ישמעאל אמרו:</strong> אף מכות <strong>בעשרים ושלשה.</strong>
 <strong>עיבור החדש</strong> שצריך לקבוע מתי ראש החודש — <strong>בשלשה. עיבור השנה,</strong> שהוא הוספת חודש לשנה כאשר יש צורך בכך — <strong>בשלשה,</strong> אלו <strong>דברי ר' מאיר. רבן שמעון בן גמליאל אומר: בשלשה מתחילין</strong> לדון בענין, <strong>ובחמשה נושאין ונותנין</strong> בו, <strong>וגומרין בשבעה</strong> דיינים מפני חשיבות הדין. ואולם מודה הוא ש<strong>אם גמרו בשלשה</strong> בלבד — השנה <strong>מעוברת</strong>.
 <strong>סמיכת זקנים, ועריפת עגלה,</strong> כשנהרג אדם ואין יודעים מי הרגו (דברים כא, א–ט) — <strong>בשלשה,</strong> אלו <strong>דברי ר' שמעון. ר' יהודה אומר: בחמשה. החליצה</strong> שחולץ היבם לאשת אחיו שמת בלא בנים כאשר אינו רוצה לשאת אותה (דברים כה, ה–י), <strong>והמיאונין</strong> שילדה קטנה יתומה מאב שהשיאוה אמה או אחיה, כשהיא ממאנת להמשיך לחיות עם בעלה, ונישואיה מתבטלים, נעשה דבר זה בפני בית דין של <strong>שלשה.</strong>
 <strong>נטע רבעי,</strong> שהם פירות עצים בשנה הרביעית לנטיעתם שמותר לאכלם לאחר שפדאום והביאו תמורתם הכספית לירושלים, <strong>ומעשר שני</strong> כשאינו יכול להביאו ולאוכלו בירושלים וצריך לפדותו אלא <strong>שאין דמיו ידועין</strong> — <strong>בשלשה.</strong> הערכתם של <strong>ההקדשות בשלשה, הערכין</strong> שאף הם ממיני ההקדשות (ויקרא כז, א–ח) <strong>המטלטלים</strong> — מוערכים <strong>בשלשה. ר' יהודה אומר:</strong> צריך שיהיה <strong>אחד מהן כהן.</strong>
 <strong>והקרקעות</strong> המוקדשות נערכות ב<strong>תשעה</strong> דיינים <strong>ו</strong>עוד <strong>כהן</strong> אחד. <strong>ואדם</strong> שיש להעריך את דמיו לצורך הקדש <strong>כיוצא בהן</strong> בדומה לקרקעות.
 <big>ב</big> <strong>דיני נפשות</strong> בכללם נדונים <strong>בעשרים ושלשה</strong> דיינים. <strong>הרובע והנרבע,</strong> כלומר, בהמה שרבעה אשה, או שנרבעה על ידי גבר — דינם <strong>בעשרים ושלשה, שנאמר: "</strong>ואשה אשר תקרב אל כל בהמה לרבעה אותה <strong>והרגת את האשה ואת הבהמה"</strong> (ויקרא כ, טז), <strong>ואומר "</strong>ואיש אשר יתן שכבתו בבהמה מות יומת <strong>ואת הבהמה תהרגו"</strong> (ויקרא כ, טו), שהשווה הכתוב המתת הבהמה למיתת אדם לענין הדין והדיינים.
 <strong>שור</strong> <strong>הנסקל</strong> משום שהרג נפש אדם דינו אף הוא <strong>בעשרים ושלשה, שנאמר: "</strong>ואם שור נגח הוא מתמול שלשום והועד בבעליו ולא ישמרנו והמית איש או אשה <strong>השור יסקל וגם בעליו יומת"</strong> (שמות כא, כט), ולמדנו מכאן: <strong>כמיתת בעלים כך מיתת השור.</strong> הכתוב מדבר אמנם בשור אבל גם <strong>הזאב והארי, הדוב והנמר והברדלס והנחש</strong> שהמיתו — <strong>מיתתן בעשרים ושלשה. ר' אליעזר אומר</strong> אלה אינם צריכים בית דין, אלא <strong>כל הקודם להורגן זכה. ר' עקיבא אומר: מיתתן בעשרים ושלשה.</strong>
 <big>ג</big> <strong>אין דנין לא את השבט</strong> שחטא <strong>ולא את נביא השקר, ולא את כהן גדול</strong> שחטא בחטא שעונשו מוות, <strong>אלא על פי בית דין של שבעים ואחד. ואין מוציאין</strong> את העם <strong>למלחמת הרשות</strong> (שאינה מלחמת מצוה שבתורה או מלחמת הגנה), <strong>אלא על פי בית דין של שבעים ואחד. אין מוסיפין על העיר</strong> ירושלים <strong>ועל העזרות</strong> של בית המקדש, <strong>אלא על פי בית דין של שבעים ואחד.</strong> וכן <strong>אין עושין סנהדריו‍ת</strong> (בתי דין) של עשרים ושלושה <strong>לשבטים, אלא על פי בית דין של שבעים ואחד.</strong>
 <strong>אין עושין עיר הנדחת</strong> כאשר כל בני העיר חטאו בעבודה זרה, ועל פי מצוות התורה הורגים את כל אנשיה ומחריבים אותה (דברים יג, יג–יט), <strong>אלא על פי בית דין של שבעים ואחד. אין עושין עיר הנדחת בספר</strong> סמוך לגבולות הארץ, <strong>ולא</strong> עושים <strong>שלש</strong> ערים נדחות, <strong>אבל עושין אחת או שתים</strong> בתוך הארץ.
 <big>ד</big> בענין מספר הדיינים בבתי הדין השונים מביאים מדרש הלכה: <strong>סנהדרין גדולה היתה של שבעים ואחד</strong> דיינים, <strong>וקטנה של עשרים ושלשה. מנין לגדו‍לה שהיא של שבעים ואחד</strong> — <strong>שנאמר: "אספה לי שבעים איש מזקני ישראל</strong> אשר ידעת כי הם זקני העם ושוטריו ולקחת אותם אל אהל מועד והתיצבו שם עמך<strong>"</strong> (במדבר יא, טז), <strong>ומשה על גביהן</strong> — הרי יחד שבעים ואחד. <strong>ר' יהודה אמר:</strong> משה אינו מן המנין, ולפיכך סנהדרין גדולה מניינה <strong>שבעים.</strong>
 <strong>ומנין ל</strong>סנהדרין <strong>קטנה שהיא של עשרים ושלשה</strong> — <strong>שנאמר: "ושפטו העדה</strong> בין המכה ובין גואל הדם על המשפטים האלה<strong>"</strong> (במדבר לה, כד) <strong>"והצילו העדה</strong> את הרוצח מיד גואל הדם<strong>"</strong> (במדבר לה, כה), ואם כן יש <strong>עדה</strong> שהיא לפחות עשרה אנשים שהיא <strong>שו‍פטת,</strong> כלומר, כנוטה לחובה, <strong>ועדה</strong> (עשרה לפחות) שהיא <strong>מצלת</strong> את הנאשם — <strong>הרי כאן עשרים.</strong>
 <strong>ומנין לעדה שהיא עשרה</strong> אנשים לכל הפחות — <strong>שנאמר</strong> על המרגלים: <strong>"עד מתי לעדה הרעה הזאת</strong> אשר המה מלינים עלי<strong>"</strong> (במדבר יד, כז) והם היו שנים עשר איש, <strong>יצאו</strong> מהם <strong>יהושע וכלב</strong> שלא הוציאו דיבת הארץ רעה, הרי שלעשרת האנשים הנשארים קורא הכתוב עדה. הרי למדנו מכאן לענין דיני נפשות שהם בעשרים דיינים.
 <strong>ומנין להביא עוד שלשה</strong> דיינים לבית דין זה? מן הכתוב "לא תהיה אחרי רבים לרעת ולא תענה על ריב לנטות אחרי רבים להטות" (שמות כג, ב), <strong>ממשמע שנאמר: "לא תהיה אחרי רבים לרעת"</strong> נלמד שאין הולכים אחר הרוב כשיש בכך צד של גרימת מוות וכיוצא בו. <strong>שומע אני</strong> מכאן <strong>שאהיה עמהם</strong> עם הרבים <strong>לטובה,</strong> ואכריע כדעתם. <strong>אם כן למה נאמר</strong> באותו פסוק <strong>"אחרי רבים להטת",</strong> שממנו אפשר להבין כי יש לקבל בכל מקרה את הכרעת הרוב? כדי לישב את הסתירה יש להסביר כך: <strong>לא כהטייתך לטובה הטייתך לרעה; הטייתך לטובה</strong> יכולה להיעשות <strong>על פי</strong> רוב של דיין <strong>אחד,</strong> שכיון שיש רוב של איש אחד בלבד — עושים כן. ואילו <strong>הטייתך לרעה על פי שנים</strong> לפחות, כי לכך צריך רוב ניכר יותר, ואם כן יש צורך שיהיו בבית הדין עשרים ושנים איש כדי שאפשר יהיה שתהא עדה שופטת שהיא עשרה אנשים הדנים לחובה, ועדה מצלת שהיא עשרה הדנים לזכות, ועוד שנים שיוכלו להכריע את הכף גם לחובה.
## דף ב:
 <strong>ואין בית דין שקול</strong> שאין עושים לכתחילה בית דין זוגי, שלא יוכל להגיע לידי הכרעה, לכן <strong>מוסיפין עליהם עוד אחד</strong> להכריע, <strong>הרי כאן עשרים ושלשה</strong> דיינים.
 <strong>וכמה</strong> תושבים <strong>יהא בעיר ותהא</strong> העיר <strong>ראויה לסנהדרין</strong> קטנה? <strong>מאה ועשרים</strong> איש, כפי שיבואר בגמרא שבמספר כזה אפשר למצוא כל האנשים הנחוצים לדיון. <strong>ר' נחמיה אומר: מאתים ושלשים, כנגד שרי עשרות,</strong> כלומר, שכל אחד מחברי הסנהדרין יחשב כממונה על עשרה, שבפחות מכן אין זה כבוד שיהיו חברי סנהדרין במקום שאינם יכולים להיחשב כממונים לפחות על עשרה בני אדם.
 <big>א גמרא</big> במשנה נאמר כי דיני ממונות נידונים בשלושה, וכן דיני גזילות וחבלות. ושואלים: וכי אלה שני דברים נבדלים? <strong>אטו</strong> <small>[וכי]</small> <strong>גזילות וחבלות לאו</strong> <small>[לא]</small> <strong>דיני ממונות נינהו</strong> <small>[הם]?</small> ודי היה לומר שדיני ממונות בשלושה! <strong>אמר ר' אבהו:</strong> בלשון <strong>"מה הן" קתני</strong> <small>[שנה],</small> ולא פירוט הוא זה אלא הגדרה וכך יש להבין: <strong>מה הן דיני ממונות</strong> שנאמרו כאן — דיני <strong>גזילות וחבלות, אבל</strong> דיני <strong>הודאות</strong> שמודה אדם שהוא חייב כסף לחבירו, <strong>והלואות</strong> שלא נפרעו — <strong>לא</strong> נכנסו בכלל זה.
 <strong>וצריכא</strong> <small>[ונצרכה]</small> לשון זו, שתיאמר גם בכלל וגם בביאור, <strong>דאי תנא</strong> <small>[שאילו היה שונה]</small> רק <strong>דיני ממונות</strong> בשלושה <strong>הוה אמינא</strong> <small>[הייתי אומר]</small> ש<strong>אפילו הודאות והלואות</strong> בכלל זה, על כן <strong>תנא</strong> <small>[שנה]</small> ובאר: <strong>גזילות וחבלות</strong> שרק הם בכלל. <strong>ואי תנא</strong> <small>[ואילו היה שונה]</small> רק <strong>גזילות וחבלות, ולא קתני</strong> <small>[היה שונה]</small> <strong>דיני ממונות הוה אמינא</strong> <small>[הייתי אומר]:</small> <strong>הוא הדין</strong> ש<strong>אפילו הודאות והלואות</strong> בשלושה, <strong>והאי דקתני</strong> <small>[וזה ששנה]</small> במשנה רק <strong>גזילות וחבלות</strong> הייתי מבין אותו כדוגמא בלבד, והייתי אומר כי <strong>משום</strong> ש<strong>עיקר</strong> הדין שיש צורך ב<strong>שלשה</strong> דיינים <strong>דכתיבי</strong> <small>[</small><small>שכתובים],</small> <strong>בגזילות וחבלות כתיבי</strong> <small>[כתובים].</small>
 והראיה לדבר, בענין <strong>גזילות</strong> — <strong>דכתיב</strong> <small>[שנאמר]</small> כאשר מפקידים דבר בידי אדם וההוא טוען כי נגנב: <strong>"ונקרב בעל הבית אל האלהים</strong> אם לא שלח ידו במלאכת רעהו<strong>"</strong> (שמות כב, ז) ו"אלוהים" משמעו — דיינים. וכן בדין <strong>חבלות</strong> ברור לנו שהן כגזילות, כי <strong>מה לי חבל</strong> והזיק <strong>בגופו, מה לי חבל בממונו.</strong> ומשום שנצרכו שני דינים אלה <strong>תנא</strong> <small>[שנה</small> במשנה<small>]:</small> <strong>מה הן דיני ממונות</strong> — <strong>גזלות וחבלות, אבל הודאות והלואות</strong> — <strong>לא.</strong>
 ושואלים: <strong>ולמאי</strong> <small>[ולמה,</small> לאיזה ענין<small>]</small> אין הודאות והלוואות כגזילות? <strong>אילימא</strong> <small>[אם תאמר]</small> לענין זה ש<strong>לא בעינן</strong> <small>[צריכים אנו]</small> לדון את ההודאות וההלוואות בבית דין של <strong>שלשה</strong> — <strong>והאמר</strong> <small>[והרי אמר]</small> <strong>ר' אבהו</strong> עצמו: <strong>שנים שדנו דיני ממונות</strong> מכל סוג, ואפילו הודאות <strong>לדברי הכל אין דיניהם דין,</strong> שאין בית דין פחות משלושה.
 <strong>אלא</strong> לא בזה ההבדל, כי אם ש<strong>לא בעינן</strong> <small>[צריכים אנו]</small> לדיני הודאות והלוואות שיהיו חברי בית הדין <strong>מומחין,</strong> שלמדו תורה הרבה ובקיאים בדינים וקיבלו רשות להורות, אלא כל שלושה אנשים יכולים לשמש בית דין בענייני ממון אלה.
  ואולם יש לברר: <strong>מאי קסבר</strong> <small>[מה</small> בעצם <small>סבר]</small> התנא ששנה חלוקה זו? <strong>אי קסבר</strong> <small>[אם סבר]</small> ש<strong>עירוב פרשיות כתוב כאן,</strong> שהפרשה הקטנה שממנה מוצא דין זה (שמות כב, ו–ח) דנה בכמה עניינים המעורבים זה בזה ונלמדים זה מזה, וממילא דיני גזילה ודיני הודאה או הלוואה המצויים בה נידונים כיחידה אחת, אם כן <strong>ליבעי נמי</strong> <small>[שיצטרכו גם כן]</small> בהודאות והלוואות שיהיו נדונים ב<strong>מומחין</strong> כמו בדיני גזילות. <strong>ואי קסבר</strong> <small>[ואם סבר]</small> <strong>אין עירוב פרשיות כתוב כאן</strong> אלא דין גזל לעצמו ודין הודאה לעצמו, אם כן <strong>שלשה</strong> דיינים <strong>למה לי?</strong> שמנין זה של הדיינים נלמד מן החזרה על המלה "אלהים" שלוש פעמים בפרשה זו ולא נאמר בדין הלוואות!
  ומשיבים:  <strong>לעולם קסבר</strong> <small>[סבר]</small> כי <strong>עירוב פרשיות כתוב כאן, ובדין הוא דליבעי נמי</strong> <small>[שיצטרכו גם כן]</small> בדיני הלוואות שלושה <strong>מומחין, והאי</strong> <small>[וזה]</small> ש<strong>לא בעינן</strong> <small>[צריכים אנו]</small> שיהיו <strong>מומחין,</strong> הרי זה <strong>משום</strong> טעמו של <strong>ר' חנינא.</strong> ש<strong>אמר ר' חנינא: דבר תורה</strong> (על פי דין התורה) <strong>אחד דיני ממונות ואחד דיני נפשות</strong> העדים נחקרים <strong>בדרישה ובחקירה</strong> חמורה של קביעת הזמן, המקום והתנאים, שבודקים כל פרט בעדות, למצוא בה סתירות אפשריות,
## דף ג.
 <strong>שנאמר: "משפט אחד יהיה לכם"</strong> (ויקרא כד, כב), שכל הדיינים ידונו באותה דרך, ונתפרש כי בדיני נפשות יש צורך בדרישה וחקירה ("ודרשת וחקרת ושאלת היטב...". דברים יג, טו). <strong>ומה טעם אמרו</strong> חכמים כי ב<strong>דיני ממונות לא בעינן</strong> <small>[צריכים אנו]</small> בהם <strong>דרישה וחקירה?</strong> תיקנו תקנה זו <strong>כדי שלא תנעול דלת בפני לווין,</strong> שאם יצטרכו בדיון בגבייתה של הלוואה גם כן חקירה ודרישה של עדים, על כל קשיי ההוכחה שבדבר לא ירצו עוד המלוים להלוות לעניים, ומטעם זה עצמו גם ויתרו על הצורך בדיינים מומחים בדינים אלה.
  ושואלים:  <strong>אלא מעתה</strong> שעשו חכמים תקנה זו למעט בדרישות בדיני ממונות, אם כן כיון שדי להם בדיינים הדיוטות (שאינם מומחים), אם כן, אם <strong>טעו</strong> ההדיוטות בדונם דיני ממונות <strong>לא ישלמו,</strong> וכאילו היו מומחים! ודוחים: <strong>כל שכן אתה נועל דלת בפני לווין,</strong> שלא ירצו המלוים להלוות מחשש שבית דין טועה לא יפסוק כהלכה בעניינם.
  על שיטת ההסבר של ר' אבהו למשנה, מקשים: <strong>אי הכי תרתי קתני</strong> <small>[אם כך</small> אתה מבין, הרי <small>שני</small> דברים <small>שנינו],</small> ובמקום לדחוק כפי שאמרנו נוח יותר להבין את משנתנו, שכאשר אמר <strong>דיני ממונות</strong> סתם היתה הכוונה להודאות והלוואות ואלה נידונים <strong>בשלשה הדיוטות, גזילות וחבלות</strong> — <strong>בשלשה מומחין.</strong>
 <strong>ועוד</strong> יש להקשות על ביאורו של ר' אבהו: אם המילים "גזילות וחבלות" הן רק כפירוט של "דיני ממונות" <strong>"שלשה" "שלשה" למה לי?</strong> על כרחך, מזה שנאמר גם אחד דיני ממונות שהם בשלושה, וגם אחד גזילות וחבלות בשלושה, משמע שאלו הם שני דברים נפרדים!
 <strong>אלא אמר רבא: תרתי קתני</strong> <small>[שני</small> דברים <small>שנינו]</small> ושני דינים הם, והטעם הוא <strong>משום</strong> שיטתו של <strong>ר' חנינא</strong> להקל בכמה דברים בדיני ממונות, וכך יש להבין את משנתנו: דיני ממונות שהם הודאות והלוואות — בשלושה הדיוטות, וגזילות וחבלות — בשלושה מומחים. <strong>רב אחא בריה</strong> <small>[בנו]</small> של <strong>רב איקא אמר: מדאורייתא</strong> <small>[מן התורה]</small> ומעיקר הדין <strong>חד נמי</strong> <small>[</small>דיין <small>אחד גם כן]</small> <strong>כשר</strong> לדיני הודאות והלוואות, <strong>שנאמר: "בצדק תשפט עמיתך"</strong> (ויקרא יט, טו), שמתוך שנאמר "תשפוט עמיתך" בלשון יחיד — משמע שיש פעמים שיחיד רשאי לדון, <strong>אלא</strong> תיקנו שידונו דיני ממונות בשלושה <strong>משום</strong> <strong>יושבי קרנות</strong> — אנשים בטלים שלא למדו ואינם עוסקים במשא ומתן, שמא יבואו הם לדון. וכדי להימנע שיהיה דיין אחד מיושבי קרנות עמדו על כך שיהא בית דין של שלושה.
  ומקשים:  <strong>אטו בתלתא מי לא הוו</strong> <small>[וכי בשלושה האם אינם יכולים להיות]</small> <strong>יושבי קרנות?</strong> ומה תועלת בתוספת מספר! ומשיבים: בכל זאת, <strong>אי אפשר,</strong> קשה להניח <strong>דלית בהו חד דגמיר</strong> <small>[שאין בהם אחד שלמד],</small> אבל אם יקחו רק דיין יחיד — שמא יזדמן להם אדם שלא קרא ולא שנה. ושואלים: <strong>אלא מעתה,</strong> שלפי דין תורה דיינים הדיוטות כשרים הם, אם כן כאשר <strong>טעו</strong> בדינם <strong>לא ישלמו!</strong> ומשיבים: <strong>כל שכן דנפישי</strong> <small>[שירבו]</small> אז <strong>יושבי קרנות</strong> שיכניסו עצמם לדין ולא יחששו לטעות.
  ושואלים:  <strong>מאי איכא</strong> <small>[מה</small> הבדל <small>יש]</small> <strong>בין</strong> שיטת <strong>רבא</strong> האומר שדיני ממונות הם בשלושה הדיוטות משום טעמו של ר' חנינא, <strong>ל</strong>שיטת <strong>רב אחא בריה</strong> <small>[בנו]</small> של <strong>רב איקא</strong> הסבור שמן התורה די בדיין אחד? ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> לענין מה ש<strong>אמר שמואל: שנים שדנו</strong> — <strong>דיניהן דין, אלא שנקראו בית דין חצוף. ל</strong>שיטת <strong>רבא לית ליה</strong> <small>[אינו מקבל]</small> את דעת <strong>שמואל,</strong> ולדעתו בית דין של שלושה הוא הכרחי, ולא הקלו אלא שלא יצטרכו שלושה מומחים. <strong>לרב אחא בריה</strong> <small>[בנו]</small> של <strong>רב איקא אית ליה</strong> <small>[יש לו,</small> הוא מקבל<small>]</small> את שיטתו של <strong>שמואל,</strong> שהרי לדעתו אפילו דיין אחד היה מספיק, והדיינים הנוספים אינם מעיקר הדין.
 <big>א</big> שנינו במשנה כי תשלומי <strong>נזק וחצי נזק</strong> נידונים בשלושה. ושואלים: <strong>נזק היינו</strong> <small>[הריהו]</small> <strong>חבלות,</strong> שהמלה "חבלה" כוללת כל מיני נזקים שגורם אדם או בהמתו לאחרים! ומשיבים: <strong>משום דקא בעי למיתנא</strong> <small>[שרצה לשנות</small> בהמשך<small>]</small> <strong>חצי נזק</strong> שהוא דין מיוחד, <strong>תני נמי</strong> <small>[שנה גם כן]</small> דין <strong>נזק שלם</strong> (כלומר, נזק סתם שמשלם כל מה שהזיק).
  ומקשים:  <strong>חצי נזק נמי</strong> <small>[גם כן]</small> אין צורך בו, <strong>היינו</strong> <small>[הרי זה]</small> בדיוק כשאר <strong>חבלות,</strong> שהרי גם הוא בכלל חבלות שגורמים נכסיו! ומשיבים כי יש הבדל: <strong>תנא ממונא</strong> <small>[שנה</small> התנא תשלומי <small>ממון]</small> שמשלם המזיק בשיעור ממון שהזיק, <strong>וקתני קנסא</strong> <small>[ושנה</small> גם דיני <small>קנסות],</small> שכן "חצי נזק" אינו נחשב כממון שחייב המזיק לשלם אלא כקנס שהטילה עליו התורה.
  ומקשים:  <strong>הניחא למאן דאמר</strong> <small>[</small>דבר <small>זה נוח ל</small>שיטת <small>מי שאומר]</small> ש<strong>פלגא ניזקא קנסא</strong> <small>[</small>תשלום <small>חצי נזק קנס]</small> הוא, ואינו מחוייב מעיקר הדין, ואינו כתשלום חוב של ממון, ואינו אלא קנס להתרות בו שיזהר בעתיד, <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>פלגא ניזקא ממונא</strong> <small>[</small>תשלום <small>חצי נזק ממון</small> הוא<small>],</small> אלא שויתרה התורה למזיק על מחצית התשלום משום שאין לבעלים אחריות מלאה, <strong>מאי איכא למימר</strong> <small>[מה יש לומר]?</small> שכן לשיטה זו נזק וחצי נזק שווים!
 <strong>אלא</strong> יש לדחות הסבר זה ולומר: <strong>איידי דקא בעי למיתנא</strong> <small>[מתוך שרצה לשנות</small> הלאה<small>]</small> <strong>תשלומי כפל ותשלומי ארבעה וחמשה</strong> שהם <strong>ממון</strong>
## דף ג:
 <strong>שאינו משתלם בראש הוא,</strong> כלומר, שמשלם שלא בדיוק כפי שהזיק אלא יתר על כן, <strong>תנא נמי</strong> <small>[שנה גם כן]</small> דין <strong>חצי נזק</strong> שאף הוא <strong>ממון שאינו משתלם בראש הוא</strong> שמשלם פחות ממה שהזיק, <strong>ואיידי דקא בעי למיתנא</strong> <small>[ומתוך שרצה לשנות]</small> <strong>חצי נזק, תנא נמי</strong> <small>[שנה גם כן]</small> <strong>נזק</strong> שלם.
 <big>א</big> ושואלים: לגופה של ההלכה שיש צורך ב<strong>שלשה</strong> דיינים, <strong>מנלן</strong> <small>[מנין לנו]</small> דבר זה? ומשיבים, <strong>דתנו רבנן</strong> <small>[ששנו חכמים],</small> נאמר: <strong>"ונקרב בעל הבית אל האלהים"</strong> (שמות כב, ז): "אלהים" — דיין הוא, <strong>הרי כאן</strong> דיין <strong>אחד,</strong> ונאמר עוד: <strong>"עד האלהים יבא דבר שניהם"</strong> (שמות כב, ח) — <strong>הרי כאן שנים, "אשר ירשיען אלהים"</strong> (שמות כב, ח) — <strong>הרי כאן שלשה,</strong> זוהי שיטת לימוד אחת ומ<strong>דברי ר' יאשיה</strong> היא.
 <strong>ר' יונתן אומר:</strong> לא כך לומדים, כי "אלהים" <strong>ראשון</strong> — <strong>תחילה נאמר</strong> לגופו, שנדע שיש בכלל צורך בדיין, <strong>ואין דורשין</strong> לצורך המספר את ה<strong>תחילות</strong> (תוספות), <strong>אלא</strong> כך נאמר: <strong>"עד האלהים יבא דבר שניהם"</strong> — <strong>הרי כאן</strong> דיין <strong>אחד, "אשר ירשיען אלהים"</strong> — <strong>הרי כאן שנים, ו</strong>כיון ש<strong>אין</strong> עושים <strong>בית דין שקול</strong> (במספר זוגי) <strong>מוסיפין עליהן עוד אחד, הרי כאן שלשה.</strong>
 ושואלים: <strong>נימא</strong> <small>[האם לומר]</small> כי <strong>ב</strong>שאלה אם <strong>דורשין תחילות קמיפלגי</strong> <small>[נחלקו]</small> ר' יאשיה ור' יונתן? <strong>דמר</strong> <small>[שחכם זה,</small> ר' יאשיה<small>]</small> <strong>סבר:</strong> <strong>דורשין תחילות</strong> ומחשיבים כמניין גם מלה שנזכרה ראשונה, <strong>ומר</strong> <small>[וחכם זה,</small> ר' יונתן<small>]</small> <strong>סבר:</strong> <strong>אין דורשין תחילות!</strong> ודוחים: <strong>לא, דכולי עלמא</strong> <small>[לדעת הכל]</small> <strong>אין דורשין תחילות</strong> למניין, אלא כאן יש מקרה מיוחד. כי <strong>אמר</strong> <small>[</small>יכול היה <small>לומר]</small> <strong>לך</strong> <strong>ר' יאשיה: אם כן</strong> שאין לימוד נוסף בא מן המלה, <strong>נימא קרא</strong> <small>[שיאמר הכתוב]</small> <strong>"ונקרב בעל הבית אל השופט", מאי</strong> <small>[מה]</small> משמע הביטוי המיוחד <strong>"אל האלהים"</strong> — <strong>שמע מינה למניינא</strong> <small>[למד מכאן</small> כי <small>ל</small>צורך <small>מנין]</small> נאמר, שאף מלה זו נמנית.
  ושואלים:  <strong>ור' יונתן,</strong> מה אומר כנגד נימוק זה? ומשיבים: לדעתו <strong>לישנא דעלמא נקט</strong> <small>[לשון העולם,</small> הבריות, <small>אחז]</small> הפסוק, <strong>כדאמרי אינשי</strong> <small>[כמו שאומרים הבריות]:</small> <strong>מאן דאית ליה דינא</strong> <small>[מי שיש לו דין]</small> — <strong>ליקרב לגבי דיינא</strong> <small>[שילך אצל הדיין],</small> ואין ללמוד מכאן הלכה מיוחדת.
  ושואלים:  <strong>ו</strong>כי <strong>ר' יאשיה לית ליה</strong> <small>[אין לו,</small> אינו מקבל<small>]</small> את העקרון שיהיה <strong>בית דין נוטה,</strong> כלומר, בית דין שאיננו שקול? <strong>והתניא</strong> <small>[והרי שנינו</small> בברייתא<small>],</small> <strong>ר' אליעזר בנו של ר' יוסי הגלילי אומר: מה תלמוד לומר "לנטת אחרי רבים להטת"</strong> (שמות כג, ב) — מכאן נבין כי <strong>התורה אמרה: עשה לך בית דין נוטה</strong> שתוכל תמיד להטות אחרי רבים!
  ודוחים: אין זו דעת הכל, כי  <strong>סבר לה</strong> ר' יאשיה <strong>כ</strong>שיטת <strong>ר' יהודה,</strong> ש<strong>אמר:</strong> בית דין הגדול של <strong>שבעים</strong> דיינים היה, <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>סנהדרי גדולה היתה של שבעים ואחד, ר' יהודה אומר:</strong> של <strong>שבעים,</strong> משמע שלדעת ר' יהודה אין חובה לעשות בית דין נוטה.
  ומקשים:  <strong>אימר</strong> <small>[אמור]</small> ש<strong>שמעת ליה</strong> <small>[אותו]</small> את <strong>ר' יהודה</strong> שאומר הלכה זו <strong>ב</strong>ענין <strong>סנהדרי גדולה, דכתיבי קראי</strong> <small>[שנאמרו כתובים]</small> מיוחדים ומהם הוא למד דבר זה, והרי זו כגזירת הכתוב שיהיו בה רק שבעים, אולם <strong>בשאר בי דינא</strong> <small>[בתי דין]</small> <strong>מי</strong> <small>[האם]</small> <strong>שמעת ליה</strong> <small>[אותו]</small> שיש בית דין שקול?
 <strong>וכי תימא</strong> <small>[ואם תאמר]:</small> <strong>לא שנא</strong> <small>[אינו שונה]</small> ואין ר' יהודה מחלק בדבר, <strong>והתנן</strong> <small>[והרי שנינו</small> במשנה<small>]:</small> <strong>סמיכת זקנים ועריפת עגלה בשלשה,</strong> אלו <strong>דברי ר' שמעון. ר' יהודה אומר: בחמשה.</strong>
 <strong>ואמרינן</strong> <small>[ואמרנו]</small> בביאור הענין הזה: <strong>מאי טעמא</strong> <small>[מה הטעם]</small> של <strong>ר' יהודה</strong> — שנאמר בכתוב "וסמכו זקני העדה את ידיהם על ראש הפר לפני ה' " (ויקרא ד, טו), ודרשו: <strong>"וסמכו"</strong> הוא לשון רבים — הרי כאן לפחות <strong>שנים, "זקני"</strong> אף הוא <strong>שנים</strong> — הרי ארבעה, <strong>ואין בית דין שקול, מוסיפין עליהן עוד אחד</strong> — <strong>הרי כאן חמשה.</strong> הרי שר' יהודה עצמו משתמש בכלל שאין בית דין שקול!
  ודוחים: אמנם ר' יהודה סבור שאין בית דין שקול, אלא שיטתו של  <strong>ר' יאשיה עדיפא</strong> <small>[עדיפה,</small> קיצונית<small>]</small> <strong>מ</strong>שיטתו של <strong>ר' יהודה.</strong> ש<strong>אילו ר' יהודה בסנהדרי גדולה הוא דלית ליה</strong> <small>[שאין לו],</small> שאינו מחייב שיהא בית דין נוטה, <strong>הא</strong> <small>[הרי]</small> <strong>בשאר בי דינא אית ליה</strong> <small>[בתי דינים יש לו]</small> עקרון זה. <strong>ור' יאשיה בשאר בי דינא נמי לית ליה</strong> <small>[גם כן אין לו,</small> אינו מקבל<small>]</small> עקרון זה. שואלים: <strong>ואלא האי</strong> <small>[</small>מקרא <small>זה]</small> <strong>"לנטת" מאי עביד ליה</strong> <small>[מה עושה</small> הוא <small>בו]</small> וכיצד הוא מפרשו? ומשיבים: ר' יאשיה <strong>מוקים לה</strong> <small>[מעמיד אותה],</small> מסביר את הכתוב הזה, <strong>בדיני נפשות,</strong> שבהם יש צורך בבית דין נוטה,
 <strong>אבל בדיני ממונות</strong> — <strong>לא.</strong> ושואלים: <strong>אלא הא דתנן</strong> <small>[זו ששנינו</small> במשנה<small>]:</small> אם נחלקו הדיינים, <strong>שנים אומרים "זכאי" ואחד אומר "חייב"</strong> — הרי הוא <strong>זכאי, שנים אומרים "חייב" ואחד אומר "זכאי"</strong> — <strong>חייב. נימא</strong> <small>[האם נאמר]</small> שמשנה זו ש<strong>לא כ</strong>דעת <strong>ר' יאשיה,</strong> שלכאורה ר' יאשיה אינו מקבל הכרעת הרוב בדיני ממונות, ויהא צורך בהסכמה פה אחד של כל הדיינים!
  ודוחים:  <strong>אפילו תימא</strong> <small>[תאמר]</small> שדבר זה הוא כשיטת <strong>ר' יאשיה</strong> אלא <strong>מייתי לה</strong> <small>[מביא</small> הוא <small>אותה,</small> לומד הוא<small>]</small> את הדין הזה שיש לקבל דעת הרוב <strong>בקל וחומר מדיני נפשות: ומה דיני נפשות דחמירי</strong> <small>[ש</small>הם <small>חמורים],</small> <strong>אמר רחמנא</strong> <small>[אמרה התורה]:</small> <strong>זיל בתר רובא</strong> <small>[לך אחר הרוב]</small> ואינך צריך הסכמת כל הדיינים כולם, <strong>דיני ממונות</strong> שהם קלים יותר, <strong>לא כל שכן</strong> שהכרעת הרוב מספקת?!
 <big>ב</big> <strong>תנו רבנן</strong> <small>[שנו חכמים]:</small> <strong>דיני ממונות</strong> נידונים <strong>בשלשה</strong> דיינים, <strong>רבי אומר: בחמשה</strong> דיינים, <strong>כדי שיגמר הדין בשלשה.</strong> ושואלים: <strong>אטו בתלתא מי</strong> <small>[וכי בשלושה האם]</small> <strong>לא גמר דינא בתרי</strong> <small>[בשנים]</small> שהם רוב? ומשיבים: <strong>הכי קאמר</strong> <small>[כך אמר],</small> כך יש להבין: <strong>מפני שגמר דין בשלשה,</strong> כלומר, לדעת רבי, דרוש שמספר רוב הדיינים שיגמרו ויחליטו לצד מסויים יהא ראוי להיות בית דין בפני עצמו. <strong>אלמא קסבר</strong> <small>[מכאן שסבר]</small> רבי: <strong>תלתא כי כתיבי</strong> <small>[שלושה</small> דיינים אלה <small>כאשר כתובים</small> במקרא<small>]</small> — <strong>בגמר דינא כתיבי</strong> <small>[ב</small>ענין <small>גמר הדין</small> הם <small>כתובים],</small> כלומר, שבשעת ההכרעה צריכה להיות הכרעה על פי שלושה דיינים, ורוב כזה קיים רק כשיש חמישה דיינים המתחילים בדיון.
 <strong>מגדף בה</strong> <small>[מקשה על כך]</small> בלשון קשה <strong>ר' אבהו: אלא מעתה,</strong> אם זו היא הסברה שבדבר, אם כן, <strong>תהא סנהדרי גדולה צריכה מאה וארבעים ואחד</strong> חברים, <strong>כדי שיגמר</strong> בה <strong>הדין בשבעים ואחד! ו</strong>כן <strong>תהא סנהדרי קטנה צריכה ארבעים וחמשה</strong> איש <strong>כדי שיגמר הדין בשלשה ועשרים,</strong> והרי הדבר בניגוד לכתובים!
 <strong>אלא "אספה לי שבעים איש</strong> מזקני ישראל<strong>"</strong> (במדבר יא, טז) <strong>אמר רחמנא</strong> <small>[אמרה התורה]</small> ודיו בכך, ונלמד: <strong>משעת אסיפה</strong> צריכים להיות <strong>שבעים.</strong> וכן <strong>"ושפטו העדה" "והצילו העדה"</strong> הנאמר בבית דין הדן בדיני נפשות, <strong>נמי</strong> <small>[גם כן]</small> <strong>משעת שפיטת העדה</strong> צריכים להיות עשרים ושלושה, ולא בשעת גמר דין, <strong>הכי נמי</strong> <small>[כך גם כן]</small> בבית דין הדן דיני ממונות, <strong>"ונקרב בעל הבית אל האלהים"</strong> (שמות כב, ז), משמעו — <strong>משעת קריבה</strong> לדון צריכים <strong>שלשה</strong> ולא בגמר דין.
 <strong>אלא</strong> יש לדחות את ההסבר הקודם, ולומר: <strong>היינו טעמא</strong> <small>[זהו הטעם]</small> של <strong>רבי:</strong> נאמר באותה פרשה <strong>"אשר ירשיען אלהים"</strong> (שמות כב, ז ח) בלשון רבים — הרי <strong>תרי</strong> <small>[שנים],</small> <strong>נאמר "אלהים" למטה ונאמר "אלהים" למעלה</strong> (שמות כב, ז ח), <strong>מה למטה</strong> הכוונה היא ל<strong>שנים, אף למעלה</strong> הכוונה היא ל<strong>שנים</strong> — הרי ארבעה דיינים, <strong>ואין בית דין שקול</strong> — <strong>מוסיפין עליהם עוד אחד, הרי כאן חמשה.</strong>
## דף ד.
 <strong>ורבנן</strong> <small>[וחכמים]</small> אומרים שאין מכאן ראיה גמורה כי <strong>"ירשיען" כתיב</strong> <small>[נאמר],</small> שאמנם קוראים אנו "ירשיעון" בלשון רבים, אבל הכתיב הוא "ירשיען" בלשון יחיד, ואין למדים מכאן אלא דיין אחד.
 <big>א</big> המחלוקת בין רבי וחכמים הוסברה איפוא כמבוססת על השאלה האם יש לסמוך על דרך הכתיבה או על הקריאה המקובלת של מילים בתורה. בענין זה <strong>אמר ר' יצחק בר יוסי אמר ר' יוחנן: רבי, ור' יהודה בן רועץ, ובית שמאי, ור' שמעון, ור' עקיבא, כולהו סבירא להו</strong> <small>[כולם סבורים הם]:</small> <strong>יש אם למקרא.</strong> כלומר, יש בסיס ויסוד חזק לאופן שבו קוראים את התורה, וצורת המלה כפי שהיא נקראת חשובה יותר מאשר נוסח הכתיב.
  ומפרטים: דברי  <strong>רבי</strong> בענין זה — <strong>הא דאמרן</strong> <small>[זו שאמרנו]</small> שהרי הוא דורש "ירשיען" בלשון רבים דווקא — "ירשיעון".
 <strong>ור' יהודה בן רועץ, דתניא</strong> <small>[ש</small>כן <small>שנינו</small> בברייתא<small>]:</small> <strong>שאלו תלמידים את ר' יהודה בן רועץ:</strong> נאמר "ואם נקבה תלד וטמאה שבעים כנדתה ושישים יום וששת ימים תשב על דמי טהרה" (ויקרא יב, ה) <strong>אקרא אני "שבעים"</strong> ולא "שבעים", <strong>יכול תהא יולדת נקבה טמאה שבעים</strong> יום!
 <strong>אמר להן:</strong> אפשר להוכיח שאין הדבר כן, <strong>טימא וטיהר ב</strong>יולדת <strong>זכר</strong> שמיד אחרי הלידה היא טמאה ואחר כך באים ימי "דמי טהרה", <strong>וטימא וטיהר בנקבה. מה כשטיהר בזכר</strong> שיש לה להמתין שלושים ושלושה יום — טיהר <strong>בנקבה כפלים</strong> (שישים ושישה), <strong>אף כשטימא בזכר</strong> ואמר "וטמאה שבעת ימים כימי נדת דוותה תטמא" (ויקרא יב, ב) <strong>בנקבה</strong> הזמן הוא <strong>כפלים,</strong> ואם כן יש לקרוא כאן "שבעים".
 <strong>לאחר שיצאו</strong> ממנו <strong>יצא ומחזיר אחריהם</strong> ובקש מהם שישובו, ו<strong>אמר להן: אי</strong> (אין) <strong>אתם זקוקים לכך</strong> לראיה זו שבאה על ידי ההשוואה, אלא <strong>"שבועיים" קרינן</strong> <small>[קוראים אנו]</small> במסורת המקובלת, <strong>ויש אם למקרא</strong> ואין צורך בראיות אחרות.
 <strong>בית שמאי</strong> מנין שסבורים שיש אם למקרא — <strong>דתנן</strong> <small>[ש</small>כן <small>שנינו</small> במשנה<small>],</small> <strong>בית שמאי אומרים: כל</strong> מיני דם הקרבנות <strong>הניתנין על מזבח החיצון, שנתנן במתנה אחת</strong> בזריקה אחת בלבד, אף שמעיקר הדין צריכים לתת את דמם בשתי נתינות או יותר — <strong>כיפר</strong> ויצא ידי חובת הקרבן. <strong>שנאמר:</strong> "ועשית עולותיך... <strong>ודם זבחיך ישפך</strong> על מזבח ה' אלהיך" (דברים יב, כז), שאף לקרבן עולה, שצריך נתינות אחדות, די בשפיכת דם אחת לצאת בדיעבד ידי חובה. <strong>ו</strong>אילו <strong>ב</strong>קרבן <strong>חטאת</strong> צריך שיתן לפחות <strong>שתי מתנות. ובית הלל אומרים: אף בחטאת,</strong> בדיעבד, אם <strong>נתנן במתנה אחת</strong> — <strong>כיפר.</strong>
 <strong>ואמר רב הונא: מאי טעמא</strong> <small>[מה הטעם]</small> של <strong>בית שמאי</strong> — שנאמר בחטאת שלוקח מן הדם באצבעו "ונתן על קרנת מזבח העלה", וענין זה נזכר שלוש פעמים, הרי מצרפים את המקרים שמוזכר בהם <strong>"קרנת" "קרנת" "קרנת"</strong> (ויקרא ד,כה,ל,לד), ולפי הכלל שמיעוט רבים שנים, <strong>הרי כאן שש</strong> קרנות. <strong>ארבע</strong> מהן נמנו <strong>למצוה</strong> שלכתחילה עליו לתת דם על ארבע קרנות המזבח, <strong>ושתים</strong> אחרות נמנו <strong>לעכב,</strong> שאם לא נתן על שתי קרנות לפחות — לא יצא.
 <strong>ובית הלל אומרים</strong> כי יש להבין את הדברים כפי הכתיב. נאמר <strong>"קרנות"</strong> פעם אחת מלא, ונאמר פעמיים <strong>"קרנת" "קרנת"</strong> חסר, ולפי הכתיב "קרנת" משמעו קרן אחת בלבד — <strong>הרי כאן</strong> בסך הכל <strong>ארבע.</strong> ונאמר כי נותנים את דם החטאת על ארבע קרנות — <strong>שלש</strong> מהן <strong>למצוה</strong> בלבד, <strong>ואחת לעכב.</strong>
 ושואלים: לפי הסבר זה לשיטת בית הלל <strong>ואימא כולהו</strong> <small>[ואמור שכולן]</small> <strong>למצוה,</strong> וגם אם לא נתן כלל — כיפר. ודוחים: <strong>כפרה בכדי</strong> <small>[לריק,</small> בלא דבר<small>]</small> בלא נתינת דם כלל — <strong>לא אשכחן</strong> <small>[מצאנו]</small> בכתובים.
  וכן <strong>ר' שמעון</strong> סבר שיש אם למקרא, <strong>דתניא</strong> <small>[ש</small>כן <small>שנינו</small> בברייתא<small>]</small> שנחלקו חכמים בענין מספר הדפנות ההכרחי בסוכה של מצוה, יש מי שאומר ש<strong>שתים</strong> צריכות להיות <strong>כהלכתן,</strong> כלומר, דפנות בשיעור הראוי לסוכה, <strong>ושלישית אפילו</strong> רחבה רק <strong>טפח</strong> אחד. <strong>ר' שמעון אומר</strong> שצריך <strong>שלש</strong> דפנות גמורות <strong>כהלכתן, ורביעית אפילו טפח.</strong> ושואלים: <strong>במאי קמיפלגי</strong> <small>[במה,</small> באיזה עקרון <small>הם נחלקו]?</small> ומסבירים: <strong>רבנן סברי</strong> <small>[סבורים]</small> ש<strong>יש אם למסורת</strong> שדורשים מצורת המילים בכתיבתן, <strong>ור' שמעון סבר</strong> ש<strong>יש אם למקרא.</strong> כיצד?
 <strong>רבנן סברי</strong> <small>[חכמים סבורים]:</small> <strong>יש אם למסורת,</strong> ובענין סוכות נאמר <strong>"בסכת" "בסכת" "בסכות"</strong> (ויקרא כג, מב–מג) <strong>הרי כאן ארבע,</strong> כי "בסכת" נדרש בלשון יחיד, ו"בסכות" הוא לשון רבים, ומיעוט רבים שניים. <strong>דל חד קרא לגופיה</strong> <small>[הסר מקרא אחד לגופו],</small> כלומר, ללמדנו לעצם החובה לשבת בסוכה — <strong>פשו להו תלת</strong> <small>[נשארו להם</small> איפוא <small>שלוש],</small> כלומר, שלושה מקראות נוספים שמהם אנו לומדים ברמז לענין מנין הדפנות בסוכה, שצריך בה שלוש דפנות. <strong>אתאי הלכתא</strong> <small>[באה ההלכה</small> המקובלת בידינו<small>]</small> שדופן אחת של הסוכה יכולה להיות בלתי שלמה <strong>גרעתא</strong> <small>[גרעה]</small> את הדופן ה<strong>שלישית</strong> של הסוכה, <strong>ואוקימתא</strong> <small>[והעמידה אותה]</small> על <strong>טפח</strong> בלבד.
  ולכן: שתים כהלכתן והשלישית אפילו טפח.  <strong>ור' שמעון סבר</strong> שמבינים את הכתובים כדרך קריאתם והקרי הוא <strong>"בסכת" "בסכת" "בסכות"</strong> כל אחד בלשון רבים, <strong>הרי כאן</strong> לפחות <strong>שש, דל חד קרא לגופיה</strong> <small>[הסר מקרא אחד לגופו]</small> שיש צורך בסוכה כלל, ויש איפוא רק שני מקראות שנאמר בהם "בסכות", <strong>פשו להו</strong> <small>[נשארו להן]</small> <strong>ארבע</strong> לצורך הדרשה. <strong>אתאי הלכתא גרעתא</strong> <small>[באה ההלכה</small> ו<small>גרעה]</small> את הדופן ה<strong>רביעית ואוקמיה</strong> <small>[והעמידה אותה]</small> על <strong>טפח</strong> וזהו המקור לשיטתו.
 <strong>ר' עקיבא</strong> סבור שיש אם למקרא, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' עקיבא אומר:</strong> יודעים אנו שרביעית דם שיצאה ממת אחד מטמאה באהל, ורצה ר' עקיבא להוכיח כי אם יצא דם בשיעור זה מכמה אנשים יחד — מטמא, ו<strong>מניין לרביעית דם שיצאה משני מתים</strong> יחד <strong>ש</strong>אף היא <strong>מטמא באהל?</strong> — <strong>שנאמר: "</strong>ו<strong>על כל נפשת מת לא יבא"</strong> (ויקרא, כא יא) ובלשון המקרא "הדם הוא הנפש", ומן הצורה "נפשות" ברבים, נלמד שגם אם היו <strong>שתי נפשות ושיעור אחד</strong> הרי זה מטמא. <strong>ורבנן</strong> אומרים: <strong>"נפשת" כתיב</strong> ואפשר להבינו בלשון יחיד. ולמדים מכאן לטומאת דם היוצא ממת אחד בלבד.
 <strong>מתקיף לה</strong> <small>[מקשה על כך]</small> על דרך סברה זו כולה <strong>רב אחא בר יעקב: מי איכא דלית ליה</strong> <small>[האם יש</small> חכם <small>שאין לו,</small> שאינו מקבל את ההנחה<small>]</small> ש<strong>יש אם למקרא,</strong> וסבור שאין סומכים על הקריאה? <strong>והתניא</strong> <small>[והרי שנינו</small> בברייתא<small>]</small> על הכתוב <strong>"</strong>לא תבשל גדי <strong>בחלב אמו"</strong> (שמות כג, יט) <strong>יכול</strong> הכוונה <strong>בחלב,</strong> ויהא האיסור בבישול לא בחלב כי אם על חלב?
## דף ד:
 <strong>אמרת</strong> <small>[אומר אתה]</small> כתשובה לכך: <strong>יש אם למקרא,</strong> והקריאה המקובלת בידינו היא חלב. משמע שאין מערער שסומכים על דרך הקריאה המקובלת בידינו.
 <strong>אלא</strong> יש לדחות כל מה שאמרנו, ולומר: <strong>דכולי עלמא</strong> <small>[לדעת הכל]</small> <strong>יש אם</strong> <strong>למקרא.</strong> ואם כן, כל המחלוקת שהבאנו ופירשנו עלינו לחזור ולפרש באופן אחר. <strong>ורבי ורבנן</strong> <small>[וחכמים]</small> שנחלקו בענין מספר הדיינים, <strong>בהא קמיפלגי</strong> <small>[ב</small>ענין <small>זה הם נחלקו];</small> <strong>רבי סבר</strong> שמה שנאמר <strong>"ירשיען אלהים"</strong> כוונתו לדיינים <strong>אחריני</strong> <small>[אחרים],</small> נוספים לאלה המנויים קודם ולכן עליהם ביחד להיות חמישה, <strong>ורבנן סברי</strong> <small>[וחכמים סבורים]</small> כי <strong>"ירשיען"</strong> כוונתו — <strong>דהאיך והאי</strong> <small>[של אלה ואלה],</small> כלומר, אותם דיינים הנזכרים כבר, שהם שלושה.
 <strong>ור' יהודה בן רועץ</strong> המדבר מענין מספר ימי טומאה ללידת נקבה, אין להבין מתוך הדברים שרק הוא לבדו סבור שיש אם למקרא אלא <strong>לא פליגי רבנן עליה</strong> <small>[נחלקו חכמים עליו],</small> והכל מקבלים את שיטתו.
  ו<strong>בית הלל,</strong> הסבורים שיוצאים אפילו בחטאת במתנת דמים אחת, טעם אחר להם בדבר, <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר בחטאת <strong>"וכפר" "וכפר" "וכפר"</strong> (ויקרא ד, כו. ויקרא ד, לא. ויקרא ד, לה) שלוש פעמים והיה צורך בחזרה זו <strong>מפני הדין.</strong> כלומר, משום שהיתה אפשרות לעשות השוואה בדרך ההגיון והסברה ("דין") ולהגיע למסקנה אחרת. כיצד?
 <strong>והלא דין הוא: נאמר</strong> לשון <strong>"דמים" למטה</strong> בדין חטאת העוף ("והנשאר בדם ימצה אל יסוד המזבח". ויקרא ה, ט), <strong>ונאמר</strong> לשון <strong>"דמים" למעלה</strong> בדין חטאת הבהמה ("ולקח הכהן המשיח מדם הפר". ויקרא ד, ועוד). <strong>מה דמים האמורים למטה</strong> בחטאת העוף כ<strong>שנתנן במתנה אחת כיפר</strong> (שהרי נאמרה בה רק נתינת דם אחת), <strong>אף דמים האמורים למעלה</strong> כ<strong>שנתנן במתנה אחת</strong> בדיעבד — <strong>כיפר.</strong>
 <strong>או כלך</strong> <small>[לך]</small> <strong>לדרך זו</strong> ותציע הצעה אחרת: כי <strong>נאמר "דמים" בחוץ</strong> בקרבן חטאת של כל אדם שהוא מוקרב על מזבח החיצון שבעזרה, <strong>ונאמר "דמים" בפנים</strong> על חטאות הקהל והכהן הגדול שזורקים מדמן על מזבח הקטורת שבפנים בהיכל. <strong>מה דמים האמורים בפנים,</strong> אם <strong>חיסר אחת ממתנות</strong> — <strong>לא עשה ולא כלום</strong> ואין הקרבן עולה לו, <strong>אף דמים האמורים בחוץ</strong> אם <strong>חיסר אחת ממתנות</strong> — <strong>לא עשה כלום.</strong>
 ומעתה נדון: <strong>נראה למי דומה</strong> יותר דין חטאות החיצוניות ולמה צריך להשוות? ואפשר לטעון: <strong>דנין חוץ מחוץ,</strong> קרבן חטאת המוקרב על מזבח החיצון מחטאת העוף המוקרב אף הוא על מזבח החיצון, <strong>ואין דנין חוץ מפנים.</strong>
 <strong>או כלך לדרך זו</strong> שמא אפשר לטעון להיפך: <strong>דנין</strong> דבר שהוא <strong>חטאת, ו</strong>שלכתחילה צריך לזרוק את דמו על <strong>ארבע קרנות</strong> המזבח, <strong>מחטאת</strong> הפנימית שאף היא קרויה חטאת <strong>ו</strong>אף היא נזרקת על <strong>ארבע קרנות</strong> המזבח, <strong>ואל יוכיח זה,</strong> קרבן העוף, <strong>שאין</strong> הוא <strong>חטאת וארבע קרנות</strong> יחד, אלא קרבן המוקרב בצורה שונה לגמרי.
  וכיון שאין להכריע על ידי הסברה לבד, <strong>תלמוד לומר: "וכפר" "וכפר" "וכפר"</strong> — <strong>מפני הדין,</strong> מפני סברה זו. וכך נאמר: <strong>"כיפר"</strong> כוונתו מכל מקום — <strong>אף על פי שלא נתן אלא שלשה</strong> מתנות, <strong>"כיפר"</strong> — <strong>אף על פי שלא נתן אלא שתים, "כיפר"</strong> — <strong>אף על פי שלא נתן אלא אחת.</strong> ודרשה זו היא המקור לשיטת בית הלל.
 <strong>ור' שמעון ורבנן</strong> שנחלקו בענין סוכה <strong>בהא פליגי</strong> <small>[ב</small>נושא <small>זה נחלקו],</small> ש<strong>ר' שמעון סבר</strong> <small>[סבור]</small> ש<strong>סככא לא בעי קרא</strong> <small>[</small>חובת <small>הסכך</small> לסוכה <small>אינה צריכה מקרא</small> מיוחד<small>]</small> ללמד עליו שהוא נדרש, שהרי דבר זה מובן מעצם המלה, ולכן נשארו שתי פעמים "בסוכות" מלא, ולמדים מכאן לארבע דפנות הסוכה, וההלכה ממעטת דופן אחת עד כדי טפח. <strong>ורבנן סברי</strong> <small>[וחכמים סבורים]</small> שאף <strong>סככא בעי קרא</strong> <small>[</small>חובת <small>הסכך צריך מקרא</small> מיוחד<small>],</small> ולכן סבורים חכמים שמארבע הפעמים שנזכרו סוכות (ומהם למדו לדפנות הסוכה) יש ליטול אחת לענין הסכך, הרי נשארו רק שלוש דפנות.
 <strong>ור' עקיבא ורבנן</strong> <small>[וחכמים]</small> המדברים מענין טומאת רביעית דם משני מתים, <strong>בהא פליגי</strong> <small>[ב</small>דבר <small>זה נחלקו],</small> ש<strong>ר' עקיבא סבר</strong> <small>[סבור]</small> ש<strong>"נפשת"</strong> — <strong>תרתי משמע</strong> <small>[שתים משמעו],</small> ולכן רביעית דם הבאה משני מתים אף היא מטמאה, <strong>ורבנן סברי</strong> <small>[וחכמים סבורים]</small> <strong>"נפשת"</strong> — <strong>דעלמא משמע</strong> <small>[בכלל משמעו],</small> שמדובר בדין כללי ולכן נזכר בלשון רבים, ואין לדייק מכאן לגבי שתי נפשות, ובשל כך יכול איפוא להתפרש שהכל מודים שיש אם למקרא.
 ושואלים: <strong>ודכולי עלמא</strong> <small>[ו</small>האם באמת <small>לדעת הכל]</small> <strong>יש אם למקרא? והתניא</strong> <small>[והרי שנינו</small> בברייתא<small>]:</small> נאמר בענין תפילין "והיו לטוטפות בין עיניך" (שמות יג, טז), ונזכר בתורה שלוש פעמים: <strong>"</strong>ו<strong>לטוטפות"</strong> (שמות יג, טז), <strong>"לטוטפת"</strong> (דברים ו, ח), <strong>"לטוטפת"</strong> (דברים יא, יח), "טוטפת" הוא לשון יחיד, "טוטפות" לשון רבים — <strong>הרי כאן ארבע</strong> טוטפות, ומכאן למדנו שמספר הבתים (הטוטפות) בתפילין של ראש יהיה ארבעה, אלו <strong>דברי ר' ישמעאל.</strong>
 <strong>ר' עקיבא אומר: אינו צריך</strong> לראיה זו אלא המלה "טוטפת" עצמה משמעה ארבע. כיצד? <strong>"טט" ב</strong>לשון <strong>כתפי</strong> היא <strong>שתים,</strong> המלה <strong>"פת" ב</strong>לשון בני <strong>אפריקי</strong> היא <strong>שתים</strong> — הרי "טוטפות" משמעה ארבע. וברור מדברי ר' ישמעאל שהוא למד דווקא ממסורת הכתיבה ולא מן הקרי.
 <strong>אלא</strong> עלינו לדחות שוב את מה שאמרנו, ולחזור להסבר הראשון: <strong>לעולם</strong> יש לך לפרש כי <strong>פליגי</strong> <small>[נחלקו]</small> חכמים אם סומכים על הכתיבה או על הקריאה. <strong>והני מילי</strong> <small>[ודברים אלה],</small> מה שהיה קושי ללא פתרון קודם, ממה שלא מצאנו שנחלקו בענין גדי בחלב אמו, יש לומר: <strong>כי פליגי</strong> <small>[כאשר נחלקו]</small> — הרי זה <strong>היכא דשני קרא</strong> <small>[במקום ששונה הקריאה]</small> <strong>מ</strong>ה<strong>מסורת</strong> של הכתיב, שלפי הקרי היה צורך לכתוב את המלה בצורה אחרת, ואז נחלקו מה היא הצורה העיקרית. <strong>אבל האי</strong> <small>[זה]</small> <strong>"חלב" ו"חלב" דכי הדדי נינהו</strong> <small>[שזה כמו זה הם]</small> ואין כל אפשרות לכתוב אחרת, <strong>יש</strong> לכל הדעות <strong>אם למקרא.</strong>
 על הסבר זה מקשים: <strong>והרי</strong> המילים <strong>"יראה" "יראה" דכי הדדי נינהו</strong> <small>[שהם זו כמו זו</small> בכתיבתם<small>],</small> <strong>ו</strong>בכל זאת <strong>פליגי</strong> <small>[נחלקו]</small> חכמים על מה יש לסמוך יותר. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יוחנן בן דהבאי אומר משום</strong> (בשם) <strong>ר' יהודה בן תימא: הסומא</strong> (עיוור) <strong>באחת מעיניו פטור מן הראיה,</strong> כלומר, פטור מלעלות לרגל, <strong>שנאמר:</strong> "שלוש פעמים בשנה יראה כל זכורך אל פני האדון ה' " (שמות כג, יז), וניתן הדבר להיקרא <strong>"יראה"</strong> ונקרא <strong>"יראה"</strong> והוא דורש: <strong>כדרך שבא לראות כך בא ליראות</strong> לפני ה'. <strong>מה לראות</strong> כוונתו ראיה שלמה <strong>בשתי עיניו, אף ליראות בשתי עיניו,</strong> ומי שאין שתי עיניו רואות איננו בין המחוייבים לעלות לרגל. משמע שאף כשאין הבדל באותיות יש הדורשים את המילים שלא כדרך קריאתן המקובלת!
 <strong>אלא אמר רב אחא בריה</strong> <small>[בנו]</small> של <strong>רב איקא:</strong> בדין גדי בחלב אמו שהכל מסכימים לו, יש טעם אחר להוכיח שמדובר בחלב ולא בחלב, כי <strong>אמר קרא</strong> <small>[הכתוב]</small> <strong>"לא תבשל גדי"</strong> (שמות כג, יט), משמע — <strong>דרך בישול אסרה תורה,</strong> ובישול יתכן רק בחלב נוזל ולא בדבר המוצק כחלב.
 <big>א</big> ושוב חוזרים אנו לנושא העיקרי. <strong>תנו רבנן</strong> <small>[שנו חכמים]</small> בברייתא: <strong>דיני ממונות בשלשה</strong> דיינים
## דף ה.
 <strong>ואם היה</strong> הדיין <strong>מומחה לרבים</strong> הריהו <strong>דן אפילו</strong> בהיותו <strong>יחידי.</strong> מסופר, <strong>אמר רב נחמן: כגון אנא</strong> <small>[אני]</small> אדם כמוני <strong>דן דיני ממונות ביחידי. וכן אמר ר' חייא: כגון אנא</strong> <small>[אני]</small> <strong>דן דיני ממונות ביחידי.</strong>
 <strong>איבעיא להו</strong> <small>[נשאלה להם</small> ללומדים<small>]:</small> מה פירוש <strong>"כגון אנא"</strong> <small>[אני],</small> בדברי חכמים אלה? האם משמעו: <strong>דגמירנא וסבירנא ונקיטנא רשותא</strong> <small>[שלמדתי</small> וקיבלתי מרבותי <small>ו</small>הגעתי לדרגה <small>להבין מדעתי וקיבלתי רשות]</small> מראש הגולה שהוא הרשות המוסמכת לכך, זה הרשאי לדון ביחיד, <strong>אבל</strong> מי ש<strong>לא נקיט רשותא</strong> <small>[קיבל רשות]</small> מראש הגולה — <strong>דיניה</strong> <small>[דינו]</small> ביחיד <strong>לא דינא</strong> <small>[דין].</small> <strong>או דילמא</strong> <small>[שמא]:</small> <strong>אף על גב</strong> <small>[אף על פי]</small> ש<strong>לא נקיט רשותא</strong> <small>[קיבל רשות]</small> — <strong>דיניה דינא</strong> <small>[דינו דין]?</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ש<strong>מר זוטרא בריה</strong> <small>[בנו]</small> של <strong>רב נחמן דן דינא</strong> <small>[דין]</small> מסויים <strong>וטעה</strong> בו, <strong>אתא לקמיה</strong> <small>[בא לפני]</small> <strong>רב יוסף</strong> לשאול מה עליו לעשות. <strong>אמר ליה</strong> <small>[לו]:</small> <strong>אם</strong> בעלי הדין <strong>קיבלוך עלייהו</strong> <small>[עליהם],</small> והסכימו שניהם שאתה לבדך תדון אותם — <strong>לא תשלם,</strong> אין אתה חייב לשלם, <strong>ואי</strong> <small>[ואם]</small> <strong>לא</strong> קיבלוך אלא כפאום לידון בפניך — <strong>זיל שלים</strong> <small>[לך ושלם].</small> על כל פנים <strong>שמע מינה</strong> <small>[למד מכאן]</small> שגם <strong>כי</strong> <small>[כאשר]</small> <strong>לא נקיט רשותא</strong> <small>[קיבל רשות</small> מראש הגולה<small>]</small> — <strong>דיניה דינא</strong> <small>[דינו דין],</small> שכן גם במקרה שעליו לחזור ולשלם אומרים אנו שדינו דין, ואין אנו אומרים שבטלה הכרעתו מעיקרה ויחזירו המתדיינים את הכסף וידונו שוב בפני בית דין אחר, הרי שיחיד מלומד ומומחה רשאי לדון ביחיד. ומסכמים: אכן <strong>שמע מינה</strong> <small>[למד מכאן]</small> שכן הוא הדין.
 <big>א</big> <strong>אמר רב: האי מאן דבעי למידן דינא</strong> <strong>ואי טעה מיבעי למיפטרא</strong> <small>[מי שרוצה לדון דין, ואם יטעה רוצה</small> הוא <small>להיפטר]</small> ולא יצטרך לשלם למי שחייבו בטעות — <strong>לישקול רשותא מבי ריש גלותא</strong> <small>[שיקבל רשות</small> לדון <small>מבית ראש הגולה].</small> <strong>וכן אמר שמואל:</strong> במקרה כזה <strong>לשקול רשותא מבי ריש גלותא</strong> <small>[שיקבל רשות מבית ראש הגולה],</small> שכיון שקיבל רשות לדון, הרי גם הכרעה מוטעית שלו אין לבטלה, וכאילו לא טעה. כיון שנתבררה החשיבות שיש בקבלת רשות מראש הגולה, דנים בדבר היקפה של סמכותו.
 <strong>פשיטא</strong> <small>[פשוט]</small> הוא, כי <strong>מהכא להכא</strong> <small>[מכאן לכאן],</small> כלומר, רשות מראש הגולה שבבבל לדון בבבל, <strong>ומהתם להתם</strong> <small>[ומשם לשם],</small> רשות מהנשיא שבארץ ישראל עבור בני ארץ ישראל — <strong>מהני</strong> <small>[מועילה]</small> רשות זו, <strong>ומהכא להתם</strong> <small>[ומכאן לשם]</small> — <strong>נמי מהני</strong> <small>[גם כן מועילה],</small> משום שסמכות ראש הגולה גדולה משל הנשיא. <strong>דהכא</strong> <small>[שכאן]</small> בבבל הוא <strong>שבט</strong> מושלים, שיש בידו שלטון ממשי, <strong>והתם</strong> <small>[ושם]</small> הנשיא בארץ ישראל הוא <strong>מחוקק</strong> בלבד.
 <strong>כדתניא</strong> <small>[כפי ששנינו</small> בברייתא<small>]</small> על הכתוב: "לא יסור שבט מיהודה ומחוקק מבין רגליו עד כי יבא שילה" (בראשית מט, י), ופירושו שאף בזמן הגלות לפני ביאת המשיח ("שילה") <strong>"לא יסור שבט מיהודה"</strong> — <strong>אלו ראשי גליות שבבבל שרודין את ישראל בשבט</strong> וכח בידם. <strong>"ומחקק מבין רגליו"</strong> — <strong>אלו בני בניו של הלל</strong> הזקן שהם הנשיאים בארץ <strong>שמלמדין תורה ברבים,</strong> אבל אין להם סמכות רבה כל כך מטעם השלטונות לשפוט את העם.
  ואולם השאלה היא: <strong>מהתם להכא מאי</strong> <small>[משם לכאן מה</small> הדין<small>],</small> האם מתן רשות בארץ ישראל מועיל גם לגבי בבל? ומשיבים: <strong>תא שמע</strong> <small>[בא</small> ו<small>שמע]</small> פתרון לדבר ממה ש<strong>רבה בר חנה דן דינא</strong> <small>[דין</small> בבבל<small>]</small> <strong>וטעה, אתא לקמיה</strong> <small>[בא לפני]</small> <strong>ר' חייא</strong> לשאול מה יעשה. <strong>אמר ליה</strong> <small>[לו]:</small> <strong>אי</strong> <small>[אם]</small> <strong>קיבלוך עלייהו</strong> <small>[עליהם]</small> בעלי הדין — <strong>לא תשלם,</strong> <strong>ואי</strong> <small>[ואם]</small> <strong>לא</strong> — <strong>זיל שלים</strong> <small>[לך ושלם].</small> <strong>והא</strong> <small>[והרי]</small> <strong>רבה בר חנה רשותא הוה נקיט</strong> <small>[רשות קבל]</small> מהנשיא שבארץ ישראל כאשר יבואר, <strong>שמע מינה</strong> <small>[למד מכאן]</small> כי <strong>מהתם להכא</strong> <small>[משם,</small> מארץ ישראל, <small>לכאן</small> לבבל<small>]</small> — <strong>לא מהני</strong> <small>[אינה מועילה]</small> נתינת הרשות. ומסכמים: אכן <strong>שמע מינה</strong> <small>[למד מכאן]</small> שכן הוא.
  ותוהים:  <strong>ו</strong>כי <strong>לא מהני</strong> <small>[מועילה]</small> רשות זו? <strong>והא</strong> <small>[והרי]</small> <strong>רבה בר רב הונא כי הוה מינצי בהדי דבי ריש גלותא</strong> <small>[כאשר היה רב עם</small> אנשי <small>בית ראש הגולה]</small> <strong>אמר: לאו מינייכו נקיטנא רשותא</strong> <small>[לא מכם קבלתי רשות</small> לדון<small>],</small> <strong>נקיטנא רשותא מאבא מרי</strong> <small>[קבלתי רשות מאבי מורי,</small> רב הונא<small>],</small> <strong>ואבא מרי</strong> <small>[ואבי מורי]</small> קבל <strong>מרב, ורב מר' חייא, ור' חייא מרבי</strong> יהודה הנשיא שבארץ ישראל. משמע שקבלת רשות מארץ ישראל מועילה לבבל! ודוחים: מכאן אין ראיה, <strong>במילתא דעלמא</strong> <small>[בדברים בלבד]</small> <strong>הוא דאוקים להו</strong> <small>[שהעמיד אותם],</small> שאמר זאת כאיום בלבד, ואין להביא מכאן ראיה.
  ושואלים:  <strong>וכי מאחר דלא מהני</strong> <small>[שאין</small> קבלת הרשות בארץ <small>מועילה]</small> לבבל, <strong>רבה בר חנה רשותא דנקט למה לי</strong> <small>[אותה רשות שקיבל למה לו],</small> ומה תועלת היתה לו בקבלת רשות עם יציאתו לבבל? ומשיבים: רשות זו מועילה <strong>לעיירות העומדים על הגבולין</strong> שאינן לגמרי בתחום השיפוט של בבל, ורשות מארץ ישראל יפה כוחה לגביהם.
 <big>ב</big> ושואלים: <strong>מאי רשותא</strong> <small>[מה רשות</small> זו<small>]</small> שרמזנו לה בדברינו? מסופר: <strong>כי הוה נחית</strong> <small>[כאשר ירד]</small> <strong>רבה בר חנה לבבל, אמר ליה</strong> <small>[לו]</small> <strong>ר' חייא לרבי: בן אחי יורד לבבל,</strong> האם <strong>יורה?</strong> כלומר, האם נותן אתה לו רשות להורות בדיני איסור והיתר? אמר לו: <strong>יורה.</strong> והוסיף לשאול: האם גם <strong>ידין?</strong> האם נותן אתה לו רשות לדון שייפטר מתשלום גם אם טעה? אמר לו: <strong>ידין.</strong> האם נותן אתה לו רשות ש<strong>יתיר בכורות?</strong> שבכור בהמה טהורה שנפל בו מום מביאים אותו לחכם, והוא מחליט אם מום קבוע הוא, ומותר לאכול אותו. אמר לו: <strong>יתיר.</strong>
 בדומה לכך מסופר: <strong>כי הוה נחית</strong> <small>[כאשר ירד]</small> <strong>רב לבבל, אמר ליה</strong> <small>[לו]</small> <strong>ר' חייא לרבי: בן אחותי יורד לבבל,</strong> האם <strong>יורה?</strong> אמר לו: <strong>יורה.</strong> האם <strong>ידין?</strong> — <strong>ידין,</strong> האם <strong>יתיר בכורות?</strong> אמר לו: <strong>אל יתיר.</strong>
 בסיפור זה יש כמה דברים תמוהים, ושואלים: <strong>מאי שנא למר דקא קרי</strong> <small>[במה שונה שלחכם זה,</small> לרבה בר חנה, <small>שהוא קורא אותו,</small> את ר' חייא<small>]</small> <strong>"בן אחי",</strong> <strong>ומאי שנא למר דקא קרי</strong> <small>[ובמה שונה שלחכם זה,</small> לרב <small>שהוא קורא אותו]</small> <strong>"בן אחותי", וכי תימא הכי הוה</strong> <small>[ואם תאמר</small> ש<small>כך היה]</small> ה<strong>מעשה,</strong> שזה היה בן אחיו וזה היה בן אחותו, <strong>והאמר מר</strong> <small>[והרי אמר החכם]</small> במסורת: <strong>איבו</strong> (אבי רב), <strong>וחנה</strong> (אבי רבה בר חנה), <strong>ושילא, ומרתא, ור' חייא</strong> — <strong>כולהו</strong> <small>[כולם]</small> <strong>בני אבא בר אחא כרסלא מ</strong>המקום <strong>כפרי הוו</strong> <small>[היו].</small> ואם כן הרי גם רב היה בן אחיו של ר' חייא? ומשיבים: <strong>רב</strong> היה <strong>בר אחוה דהוה בר אחתיה</strong> <small>[בן אחיו שהיה</small> גם <small>בן אחותו],</small> ואילו <strong>רבה בר חנה בר אחוה דלאו בר אחתיה</strong> <small>[בן אחיו שאינו בן אחותו],</small> ולכן הדגיש שיש לו קירבה נוספת אליו.
 <strong>ואי בעית אימא</strong> <small>[ואם תרצה אמור]</small> מפני טעם אחר קראו "בן אחותי" —
## דף ה:
 <strong>על שם חכמתו</strong> שהיה רב חכם ביותר, <strong>דכתיב</strong> <small>[ש</small>כן <small>נאמר]</small> <strong>"אמר לחכמה אחתי את"</strong> (משלי ז, ד), וכשקרא לו בן אחותו רמז לחכמתו.
  אמרנו ששאלו האם <strong>יתיר בכורות?</strong> ואמר לו: <strong>אל יתיר.</strong> ושואלים: <strong>מאי טעמא</strong> <small>[מה הטעם]?</small> <strong>אילימא</strong> <small>[אם תאמר]</small> <strong>משום</strong> שהוא <strong>לא חכים</strong> <small>[חכם]</small> ולמדן דיו, <strong>הא קא אמרינן דחכים טובא</strong> <small>[הרי</small> כבר <small>אמרנו ש</small>הוא <small>חכם ביותר],</small> <strong>אלא</strong> תאמר <strong>משום</strong> שהוא <strong>לא בקיע במומי</strong> <small>[בקי במומים],</small> ואף שידע את ההלכה אינו יודע בטיבם של המומים,
 <strong>וה</strong><strong>אמר</strong> <small>[והרי אמר]</small> <strong>רב: שמונה עשר חדשים גדלתי,</strong> כלומר, שימשתי והסתכלתי <strong>אצל רועה בהמה, לידע איזה</strong> הוא <strong>מום קבוע</strong> בבהמה <strong>ואיזה</strong> הוא <strong>מום עובר.</strong> הרי שהיה בקי ביותר במומים! <strong>אלא</strong> טעם הדבר היה <strong>לחלק לו כבוד לרבה בר חנה,</strong> שרצה רבי לתת לו מינוי מיוחד כדי שינהגו בו כבוד. כי רב, מפני חכמתו ואישיותו, היו נוהגים בו כבוד גם בלא תוספת זו.
 <strong>ואיבעית אימא</strong> <small>[ואם תרצה אמור]</small> הסבר אחר: <strong>משום הא גופיה</strong> <small>[</small>דבר <small>זה עצמו]</small> ש<strong>רב בקיע במומי טפי</strong> <small>[</small>היה <small>בקי במומים ביותר],</small> <strong>ושרי מומי</strong> <small>[ומתיר מומים]</small> כאלה ש<strong>לא ידעי אינשי</strong> <small>[יודעים</small> בהם סתם <small>אנשים],</small> <strong>ואמרי</strong> <small>[והיו אומרים]</small> בטעות על מום אחר: <strong>כי האי גוונא שרא</strong> <small>[כגון זה התיר]</small> <strong>רב, ואתו למשרי</strong> <small>[ויבואו להתיר]</small> <strong>מום עובר</strong> הדומה קצת למום שהתיר רב. ומפני חשש זה לא נתן לו רבי רשות להתיר מומים.
 <big>א</big> במעשה על מינויים של רבה בר חנה ורב, הוזכר שנתן להם רבי רשות להורות באיסור והיתר. ושואלים: לשם מה היה צריך לתת לו רשות ש<strong>יורה? יורה</strong> אף בלא נטילת רשות! שכן <strong>אי גמיר</strong> <small>[אם למד</small> ויודע<small>]</small> — <strong>רשותא למה לי למישקל</strong> <small>[רשות למה לו לקבל],</small> הלא הכל תלוי בידיעת התורה בלבד?! שאין מתן רשות שייך אלא בדיני ממונות! ומסבירים שתיקנו שיקבל אדם רשות להורות אפילו בדיני איסור והיתר <strong>משום מעשה שהיה.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>פעם אחת הלך רבי למקום אחד, וראה בני אדם שמגבלין</strong> (לשים) <strong>עיסותיהם בטומאה,</strong> שלא היו מקפידים בטהרת עצמם בשעת לישה, וסבורים היו שבכל זאת העיסה טהורה. <strong>אמר להם: מפני מה אתם מגבלין עיסותיכם בטומאה? אמרו לו: תלמיד אחד בא לכאן והורה לנו</strong> כי <strong>מי בצעים</strong> (ביצות) <strong>אין מכשירין</strong> לקבל טומאה, והיו לוקחים מים מהביצות ובהם היו לשים, וסברו שהקמח הנילוש בהם אינו מקבל טומאה. <strong>ו</strong>באמת <strong>הוא,</strong> אותו תלמיד, בדין <strong>מי ביצים,</strong> כלומר, הנוזלים של הביצים <strong>דרש להו</strong> <small>[להם],</small> שאם לש אדם עיסה בביצים חיות בלבד — אין העיסה מקבלת טומאה, שאין מי הביצים נחשבים מים. <strong>ואינהו סבור</strong> <small>[והם סברו]</small> כי <strong>מי בצעים קאמר</strong> <small>[אמר].</small>
 <strong>וטעו</strong> אנשי אותו מקום <strong>נמי בהא</strong> <small>[גם כן ב</small>דבר <small>זה]</small> שהיה גורם לטעותם, ששנינו: <strong>מי קרמיון ומי פיגה</strong> (שמות שני נהרות) <strong>פסולין</strong> לעשות מהם מי חטאת לטהרה, <strong>מפני שהן מי בצעים. ואינהו סבור</strong> <small>[והם,</small> אנשי המקום, <small>סברו]:</small> <strong>מדלגבי</strong> <small>[מכיון שאצל,</small> לענין<small>]</small> <strong>חטאת פסילי</strong> <small>[</small>הם <small>פסולים]</small> ואינם נחשבים למים — <strong>אכשורי נמי</strong> <small>[להכשיר</small> לקבל טומאה הם <small>גם כן]</small> <strong>לא מכשרי</strong> <small>[מכשירים],</small> שאינם נחשבים מים. <strong>ו</strong>אולם <strong>לא היא,</strong> אי אפשר להשוות את הדברים, כי <strong>התם</strong> <small>[שם]</small> <strong>לענין חטאת</strong> — <strong>בעינן</strong> <small>[צריכים אנו]</small> שיהיו <strong>מים חיים</strong> (כפי שנאמר: "ונתן עליו מים חיים אל כלי". במדבר יט, יז), ומי ביצות אינם מים חיים. ואולם <strong>הכא</strong> <small>[כאן]</small> לגבי הכשרה — <strong>אכשורי כל דהו מכשרי</strong> <small>[כל</small> מים <small>שהם מכשירים],</small> וכיון שאותה טעות נגרמה מפני תלמיד שלא דקדק יפה בלשונו,
 <strong>תנא</strong> <small>[שנה]</small> החכם: <strong>באותה שעה גזרו: תלמיד אל יורה אלא אם כן נוטל</strong> תחילה <strong>רשות מרבו,</strong> והרב אינו נותן לו רשות אם אינו יודע לדייק בדבריו כראוי.
  אגב מעשה זה של הוראה מסופר: <strong>תנחום בריה</strong> <small>[בנו]</small> של <strong>ר' אמי איקלע</strong> <small>[נזדמן]</small> <strong>ל</strong>מקום הקרוי <strong>חתר, דרש להו</strong> <small>[להם,</small> לבני המקום<small>]:</small> <strong>מותר ללתות</strong> (לשרות מעט במים להקל על הקליפה בשעת טחינה) <strong>חיטין בפסח,</strong> ואין לחשוש שמא יחמיצו בינתיים. <strong>אמרו לו: לאו</strong> <small>[האם לא]</small> <strong>ר' מני</strong> ש<strong>מן צור איכא הכא</strong> <small>[ישנו כאן]</small> סמוך למקומנו. <strong>ותניא</strong> <small>[ושנינו</small> בברייתא<small>]:</small> <strong>תלמיד אל יורה הלכה במקום רבו, אלא אם כן היה רחוק ממנו</strong> <strong>שלש פרסאות</strong> שהוא <strong>כנגד מחנה ישראל.</strong> שבתוך המחנה אין אדם רשאי לדון בפני משה רבינו. <strong>אמר להו</strong> <small>[להם]:</small> <strong>לאו אדעתאי</strong> <small>[לא</small> היה הדבר <small>בדעתי],</small> כלומר, לא ידעתי שרבי מצוי במקום סמוך.
  מסופר:  <strong>ר' חייא חזייה לההוא גברא דהוה קאי</strong> <small>[ראה אדם אחד שהיה עומד]</small> <strong>בבית הקברות, אמר ליה</strong> <small>[לו]:</small> <strong>לאו</strong> <small>[האם לא]</small> <strong>בן איש פלוני כהן אתה?</strong> ומה לכהן בבית הקברות? <strong>אמר ליה</strong> <small>[לו]</small> אותו אדם: <strong>אין</strong> <small>[כן],</small> ואולם <strong>אבוה דההוא גברא</strong> <small>[אביו של אותו אדם,</small> כלומר, אבי<small>]</small> <strong>גבה עינים הוה</strong> <small>[היה]</small> החושק במה שאינו ראוי לו, <strong>נתן עיניו בגרושה</strong> ונשאה והוליד ממנה בן, הוא האיש שהיה שם <strong>וחללו</strong> על ידי כך מקדושת כהונה, שבן כהן הנולד מגרושה אין לו קדושת כהונה כלל. כיון שדובר כאן אודות נטילת רשות להורות, דנים עוד בדבר היקפה של רשות זו.
 <strong>פשיטא</strong> <small>[פשוט,</small> מובן מאליו<small>]</small> כי נתינת רשות <strong>לפלגא</strong> <small>[למחצה],</small> לחלק מן הדברים, <strong>הא קאמר דמהני</strong> <small>[הרי</small> כבר <small>אמר ש</small>היא <small>מועילה].</small> ואולם נתינת רשות <strong>על תנאי מאי</strong> <small>[מה</small> דינה<small>]?</small> האם אפשר לתת רשות לזמן מסויים, או למקום מסויים? ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר ר' יוחנן לרב שמן:</strong><strong> הרי אתה ברשותנו</strong>, כלומר, הרי לך רשות להורות ולדון <strong>עד שתבוא</strong> (תחזור) <strong>אצלנו.</strong> ומשמע שאפשר לתת רשות להורות למשך זמן מוגבל.
 <big>ב</big> <strong>גופא</strong> <small>[לגופו]</small> של הענין שכבר הוזכר קודם לגבי בית דין של שנים, <strong>אמר שמואל: שנים שדנו</strong> — <strong>דיניהם דין, אלא שנקרא "בית דין חצוף",</strong> אבל אין הדבר פוגע בסמכותו. <strong>יתיב</strong> <small>[ישב]</small> <strong>רב נחמן</strong> בין תלמידיו <strong>וקאמר להא שמעתא</strong> <small>[ואמר את ההלכה הזו],</small> <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו במשנה: <strong>אפילו שנים</strong> בתוך בית הדין <strong>מזכין או שנים מחייבין ואחד אומר "איני יודע"</strong> — <strong>יוסיפו הדיינין</strong> עוד אחד, משום שהנמנע נחשב כאילו לא היה במנין, ואין כאן בית דין. <strong>ואי איתא</strong> <small>[ואם יש]</small> בסיס להלכתו זו של שמואל, אם כן <strong>להוו</strong> <small>[שיהיו]</small> אותם דיינים שכבר הגיעו לידי החלטה <strong>כשנים שדנו,</strong> ולא יצטרכו להוסיף, שגם אם השלישי איננו — יכולים הם לפסוק לבדם.
  ענה לו רב נחמן: <strong>שאני התם</strong> <small>[שונה שם],</small> <strong>דמעיקרא אדעתא דתלתא יתיבי</strong> <small>[שמתחילה על דעת שיהיו שלושה היו יושבים]</small> והחליטו שבשלושה יהוו בית דין שלם, ולכן אם נמנע אחד מהם — צריכים הם להשלים את המספר. ואילו <strong>הכא לאו אדעתא דתלתא יתיבי</strong> <small>[כאן לא על דעת של שלושה ישבו],</small> שמתחילה ישבו רק שניים לדון.
 <strong>איתיביה</strong> <small>[הקשה לו]</small> עוד ממה ששנינו במקום אחר, <strong>רבן שמעון בן גמליאל אומר: הדין</strong> נעשה <strong>בשלשה</strong> דיינים, <strong>ופשרה</strong> בין המתדיינים נעשית גם <strong>בשנים. ויפה כח פשרה מכח הדין, ששנים שדנו</strong> — <strong>בעלי דינין יכולין לחזור בהן</strong> ולומר שרצונם בבית דין שלם. <strong>ו</strong>אילו <strong>שנים שעשו פשרה</strong> ונתרצו שני הצדדים שיפשרו ביניהם — <strong>אין בעלי דינין יכולין לחזור בהן.</strong>
## דף ו.
 <strong>וכי תימא פליגי רבנן עליה</strong> <small>[ואם תאמר חלוקים חכמים עליו],</small> על <strong>רבן שמעון בן גמליאל,</strong> והם סבורים ששנים שדנו דיניהם דין, <strong>והאמר</strong> <small>[והרי אמר]</small> <strong>ר' אבהו: שנים שדנו</strong> — <strong>לדברי הכל אין דיניהם דין!</strong> קושיה זו דוחים מיד: וכי <strong>גברא אגברא קא רמית</strong> <small>[מאדם על אדם אתה משליך,</small> מראה סתירה<small>]?!</small> אמנם ר' אבהו סבר ששנים שדנו אין דיניהם דין לדברי הכל, ואולם שמואל סבר שזו היא רק דעת יחיד, וכי רוב החכמים סבורים שדיניהם דין.
 <big>א</big> ודנים ב<strong>גופא</strong> (גוף) הדברים שנאמרו למעלה. <strong>אמר ר' אבהו: שנים שדנו דיני ממונות</strong> — <strong>לדברי הכל אין דיניהם דין. איתיביה</strong> <small>[הקשה לו]</small> <strong>ר' אבא לר' אבהו</strong> ממה ששנינו: דיין ש<strong>דן את הדין,</strong> וטעה <strong>וזיכה את החייב</strong> או ש<strong>חייב את הזכאי,</strong> וכן אם <strong>טימא את הטהור,</strong> או ש<strong>טיהר את הטמא</strong> — <strong>מה שעשה עשוי,</strong> ואין אומרים שהדין בטל ויחזרו וידונו בו, <strong>ומשלם מביתו</strong> את כל הנזק שגרם. משמע שאפילו יחיד שדן דינו דין.
  ודוחים:  <strong>הכא במאי עסקינן</strong> <small>[כאן במה אנו עוסקים]</small> ש<strong>קיבלוהו עלייהו</strong> <small>[עליהם]</small> המתדיינים קודם לכן, שהסכימו לקבל את הכרעתו. ומקשים: <strong>אי הכי</strong> <small>[אם כך]</small> שקיבלוהו עליהם, <strong>אמאי</strong> <small>[מדוע]</small> <strong>משלם מביתו?</strong> והלא קיבלו על עצמם לעשות כדבריו בכל מקרה! ומשיבים שמדובר כגון ש<strong>אמרו ליה</strong> <small>[לו]:</small> <strong>דיינת לן</strong> <small>[דון לנו]</small> <strong>דין תורה,</strong> ואם טעה ולא דן דין תורה — משלם.
 <strong>אמר ליה</strong> <small>[לו]</small> <strong>רב ספרא לר' אבא:</strong> הלכה זו בדיין שטעה, ש<strong>טעה במאי</strong> <small>[במה]?</small> <strong>אילימא</strong> <small>[אם תאמר]</small> ש<strong>טעה בדבר משנה</strong> שיש הלכה מפורשת שלא כדבריו, וטעה ופסק בניגוד להלכה, <strong>והאמר</strong> <small>[והרי אמר]</small> <strong>רב ששת אמר ר' אמי: טעה בדבר משנה</strong> — <strong>חוזר,</strong> שגם בית דין מומחה אם פסק בניגוד לדבר משנה, בטל דינו מעיקרו וכל הדין חוזר, ואין הזכאי יכול לומר שאיננו רוצה לחזור ולדון. <strong>אלא</strong> מדובר כאן ש<strong>טעה בשיקול הדעת.</strong>
 ושואלים: <strong>היכי דמי</strong> <small>[כיצד היא בדיוק]</small> טעות <strong>בשיקול הדעת,</strong> שהדיין יכול אחר כך לדעת בוודאות שטעה בהלכה. כי מה עדיפות יש לשיקול דעת שני על שיקולו הראשון? <strong>אמר רב פפא: כגון תרי תנאי ותרי אמוראי דפליגי אהדדי</strong> <small>[שני תנאים או שני אמוראים שחולקים זה על זה],</small> <strong>ולא איתמר הלכתא</strong> <small>[נאמרה הלכה]</small> <strong>לא כמר</strong> <small>[כחכם זה]</small> <strong>ולא כמר</strong> <small>[כחכם זה],</small> <strong>וסוגיין דעלמא אליבא דחד מינייהו</strong> <small>[ומהלך העולם,</small> כלומר, מקובל בין הדיינים, לפסוק <small>כשיטת אחד מהם],</small> <strong>ואזל איהו ועבד כאידך</strong> <small>[והלך הוא ועשה כאחר]</small> — <strong>היינו</strong> <small>[זוהי]</small> טעות ב<strong>שיקול הדעת,</strong> שלאחר זמן מתברר לו שהפסק המקובל אינו כהכרעתו שלו.
 <big>ב</big> על מחלוקתם של שמואל ור' אבהו, בדבר מעמדו של בית דין של שנים, מעירים: <strong>לימא כתנאי</strong> <small>[האם לומר</small> ש<small>כ</small>מחלוקת <small>תנאים</small> אחרת<small>]</small> היא בעיה זו, ששנינו: <strong>"ביצוע</strong> (פשרה) נעשית <strong>בשלשה</strong> דיינים, אלו <strong>דברי ר' מאיר, וחכמים אומרים: פשרה ביחיד".</strong> ומסבירים כי <strong>סברוה</strong> <small>[סברו אותה]</small> האמוראים שרצו לדון בדבר כמה הנחות יסוד, והן: <strong>לכולי עלמא מקשינן</strong> <small>[ל</small>דעת <small>הכל אנו משווים]</small> <strong>פשרה לדין,</strong> ושניהם נידונים באותו מספר של דיינים.
 <strong>מאי לאו</strong> <small>[האם לא]</small> <strong>בהא קמיפלגי</strong> <small>[ב</small>דבר <small>זה נחלקו],</small> <strong>דמר סבר</strong> <small>[שחכם זה,</small> ר' מאיר, <small>סבור]</small> ש<strong>דין</strong> נערך <strong>בשלשה</strong> דיינים ולא בפחות וכן גם פשרה, <strong>ומר סבר</strong> <small>[וחכם זה,</small> חכמים, <small>סבורים]</small> ש<strong>דין</strong> נערך אפילו <strong>בשנים?</strong> ודוחים: <strong>לא,</strong> אפשר לומר <strong>דכולי עלמא</strong> <small>[ל</small>דעת <small>הכל]</small> <strong>דין בשלשה, והכא בהא קמיפלגי</strong> <small>[וכאן ב</small>דבר <small>זה</small> עצמו <small>נחלקו],</small> <strong>דמר סבר</strong> <small>[שחכם זה,</small> ר' מאיר, <small>סבור]:</small> ש<strong>מקשינן</strong> <small>[משוים אנו]</small> <strong>פשרה לדין, ומר סבר</strong> <small>[וחכם זה,</small> חכמים, <small>סבורים]</small> ש<strong>לא מקשינן</strong> <small>[אין אנו משווים]</small> <strong>פשרה לדין,</strong> ומציעים עוד:
 <strong>לימא תלתא תנאי</strong> <small>[האם לומר ש</small>מחלוקת <small>שלושה תנאים,</small> שלוש דעות<small>]</small> <strong>בפשרה, דמר סבר</strong> <small>[שחכם זה,</small> ר' מאיר, <small>סבור]</small> שפשרה <strong>בשלשה</strong> בלבד, <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]:</small> <strong>בשנים, ומר סבר</strong> <small>[וחכם זה,</small> חכמים כאן <small>סבורים]</small> שהיא אפילו <strong>ביחיד!</strong> ודוחים: <strong>אמר רב אחא בריה</strong> <small>[בנו]</small> של <strong>רב איקא, ואיתימא</strong> <small>[ויש אומרים]</small> שהיה זה <strong>ר' יימר בר שלמיא: מאן</strong> <small>[מי]</small> ש<strong>אמר</strong> שפשרה ב<strong>תרי</strong> <small>[</small>ב<small>שנים]</small> <strong>אפילו חד נמי</strong> <small>[</small>ב<small>אחד גם כן]</small> הוא מכשיר שאין יתרון שנים על אחד, <strong>והאי דקאמר תרי</strong> <small>[וזה שאמר שנים]</small> אינו כדי לחזק את מעמדם אלא כעצה טובה — <strong>כי היכי דליהוו עליה סהדי</strong> <small>[כדי שיהיו עליו עדים]</small> ולא יוכל צד אחד לחזור בו, ולומר שלא כך היתה הפשרה.
 <strong>אמר רב אשי: שמע מינה</strong> <small>[למד מכאן]</small> מסברה זו כי <strong>פשרה אינה צריכה קנין,</strong> שאין צורך לעשות בסופה קנין, שהקנין הוא דרך חוקית להעברת הנכסים סופית מאדם לחבירו, שאם עושים קנין הרי מסקנת המפשרים תקבל תיכף ומיד תוקף מוחלט, שהרכוש יחשב כמועבר לבעליו. <strong>דאי סלקא דעתך</strong> <small>[שאם עולה על דעתך]</small> לומר שכל פשרה <strong>צריכה קנין,</strong> אם כן <strong>למאן ד</strong><strong>אמר</strong> <small>[ל</small>דעת <small>מי שאומר]</small> שפשרה <strong>צריכה</strong> קנין, אם כן <strong>תלתא</strong> <small>[שלושה]</small> <strong>למה לי,</strong> ולשם מה שלושה? <strong>תסגי בתרי</strong> <small>[יהיה די בשנים]</small> <strong>וליקני מיניה</strong> <small>[ושיקנו ממנו]</small> שישלם החייב, ויהא זה גמר דין שאין אפשרות לחזור בו, וכמוהו כפסק של בית דין גמור? ומסכמים: <strong>והלכתא</strong> <small>[והלכה</small> היא<small>]:</small> <strong>פשרה צריכה קנין,</strong> אפילו כאשר היא נעשית בשלושה.
 <big>ג</big> כיון שהבאנו אגב הדיון ענין פשרה, מביאים מדברי התנאים הדנים באריכות בתוספתא בנושא זה. <strong>תנו רבנן</strong> <small>[שנו חכמים]:</small> <strong>כשם שהדין בשלשה כך ביצוע</strong> (פשרה) <strong>בשלשה.</strong>
## דף ו:
 <strong>נגמר הדין</strong> — <strong>אי</strong> (אין) <strong>אתה רשאי לבצוע</strong> (לפשר) אחרי שיודע אתה מי חייב ומי זכאי.
 <strong>(סרמ"ש בנק"ש סימן.)</strong> ואילו <strong>ר' אליעזר בנו של ר' יוסי הגלילי אומר: אסור</strong> <strong>לבצוע, וכל הבוצע</strong> — <strong>הרי זה חוטא.</strong> שכן הפשרה מעוותת את הדין, שלפי האמת צד אחד צריך להיות זכאי או חייב, ואחרי הפשרה נמצא שצד אחד מקופח. ויותר מזה, <strong>וכל המברך את הבוצע</strong> ואומר שעושה שלום בין הבריות — <strong>הרי זה מנאץ. ועל זה נאמר: "</strong>כי הלל רשע על תאות נפשו ו<strong>בצע ברך נאץ ה' "</strong>(תהלים י, ג),
 <strong>אלא יקוב הדין את ההר,</strong> כלומר, יש ללכת לפי דין האמת עד מיצויו, <strong>שנאמר: "</strong>לא תגורו מפני איש כי <strong>כי המשפט לאלהים הוא"</strong> (דברים א, יז), וצריך המשפט להיעשות כחובה כלפי שמים. ומעירים: <strong>וכן משה</strong> רבינו שהיה דן את ישראל על פי התורה <strong>היה אומר "יקוב הדין את ההר", אבל אהרן</strong> אחיו שלא היה דיין, היה <strong>אוהב שלום ורודף שלום, ומשים שלום בין אדם לחבירו,</strong> לפני שבאו הדברים לידי דין תורה, <strong>שנאמר</strong> בשבחו של הכהן: <strong>"תורת אמת היתה בפיהו ועולה לא נמצא בשפתיו בשלום ובמישור הלך אתי ורבים השיב מעון"</strong> (מלאכי ב, ו). אבל כאשר מגיעים הדברים לדין תורה שם אין מקום לפשרה. אחר שהובאה משמעות אחת לדברי הכתוב "ובוצע ברך נאץ ה' ", מביאים לפרשו בפנים אחרות על ידי חכמים אחרים.
 <strong>ר' אליעזר אומר: הרי שגזל</strong> אדם מחבירו <strong>סאה של חטים, וטחנה ואפאה והפריש ממנה חלה, כיצד מברך</strong> זה על מצות הפרשת חלה? — <strong>אין זה מברך</strong> את ה' בברכה זו <strong>אלא מנאץ, ועל זה נאמר: "ובצע ברך נאץ ה' ",</strong> כלומר, הבוצע מקצת מן העיסה להפרישה חלה, ומברך על כך — ניאץ ה'.
 <strong>ר' מאיר אומר: לא נאמר</strong> פסוק זה ב<strong>"בוצע" אלא כנגד יהודה, שנאמר</strong> במכירת יוסף: <strong>"ויאמר יהודה אל אחיו מה בצע כי נהרג את אחינו</strong> וכסינו את דמו. לכו ונמכרנו לישמעאלים<strong>"</strong> (בראשית לז כו –כז), <strong>וכל המברך את יהודה</strong> ואומר שעשה מעשה טוב — <strong>הרי זה מנאץ</strong> שהרי יכול היה, אילו רצה, להצילו לגמרי, <strong>ועל זה נאמר: "ובצע ברך נאץ ה' ".</strong>
 שיטה אחרת בענין פשרה היתה בידי <strong>ר' יהושע בן קרחה</strong> ה<strong>אומר: מצוה לבצוע, שנאמר: "אמת ומשפט שלום שפטו בשעריכם"</strong> (זכריה ח, טז). <strong>והלא במקום שיש משפט</strong> ועומדים על הדין — <strong>אין שלום, ובמקום שיש שלום</strong> — <strong>אין משפט?! אלא איזהו משפט שיש בו</strong> גם <strong>שלום</strong> — <strong>הוי אומר: זה ביצוע,</strong> ששני הצדדים מתרצים בדבר.
 <strong>וכן בדוד הוא אומר "ויהי דוד עושה משפט וצדקה</strong> לכל עמו<strong>"</strong> (שמואל ב' ח, טו), <strong>והלא כל מקום שיש משפט</strong> — <strong>אין צדקה,</strong> שהרי משפט דין הוא, <strong>ו</strong>במקום שיש <strong>צדקה</strong> — <strong>אין משפט. אלא איזהו משפט שיש בו צדקה</strong> — <strong>הוי אומר: זה ביצוע.</strong>
 ומעירים: במשפט זה <strong>אתאן</strong> <small>[באנו,</small> חזרנו<small>]</small> <strong>ל</strong>שיטת ה<strong>תנא קמא</strong> <small>[הראשון]</small> המתיר את הפשרה. ועוד פירוש אחר נאמר ל"משפט וצדקה": <strong>דן</strong> הדיין <strong>את הדין, זיכה את הזכאי וחייב את החייב, וראה שנתחייב עני</strong> לשלם <strong>ממון ושלם לו</strong> הדיין לזכאי <strong>מתוך ביתו</strong> שלו — <strong>זה משפט וצדקה,</strong> שיש בו
 <strong>משפט לזה וצדקה לזה. משפט לזה</strong> — <strong>שהחזיר לו ממון</strong> שמגיע לו ודין ומשפט אמת דן, <strong>וצדקה לזה</strong> — <strong>ששילם לו</strong> הדיין <strong>מתוך ביתו</strong> שאינו יכול לשלם משל עצמו. <strong>וכן בדוד הוא אומר: "ויהי דוד עשה משפט וצדקה לכל עמו",</strong> יש להבין שהיה עושה <strong>משפט לזה</strong> — <strong>שהחזיר לו את ממונו, וצדקה לזה</strong> — <strong>ששילם לו</strong> לענין שנתחייב <strong>מתוך ביתו</strong> שלו.
 <strong>קשיא ליה</strong> <small>[קשה היה לו]</small> <strong>לרבי</strong> על פירוש זה: <strong>האי</strong> <small>[זה,</small> הביטוי<small>]</small> <strong>"לכל עמו"</strong> אינו מדוייק במקרה זה, כי <strong>"לעניים" מיבעי ליה</strong> <small>[צריך היה לו</small> לומר<small>],</small> שבמקרה זה היה דוד עושה משפט לכולם, וצדקה רק לעניים, שלהם שילם מה שנתחייבו. <strong>אלא, רבי אומר: אף על פי שלא שילם</strong> לעני <strong>מתוך ביתו</strong> ודן את הדין בצדק <strong>זהו משפט וצדקה, משפט לזה וצדקה לזה. משפט לזה</strong> — <strong>שהחזיר לו ממונו, וצדקה לזה</strong> — <strong>שהוציא</strong> את ה<strong>גזילה מתחת ידו.</strong> ואם כן, עכשיו הוא צדיק בדין שמים.
 <strong>ר' שמעון בן מנסיא אומר</strong> בענין פשרה: <strong>שנים שבאו לפניך</strong> הדיין <strong>לדין, עד שלא תשמע</strong> את <strong>דבריהן</strong> (טענותיהם), <strong>או משתשמע דבריהן ואי</strong> (אין) <strong>אתה יודע</strong> עדיין <strong>להיכן</strong> ה<strong>דין נוטה</strong> ומי מהם צודק — <strong>אתה רשאי לומר להן: צאו ובצעו</strong> (עשו פשרה) ביניכם. <strong>משתשמע דבריהן ואתה יודע להיכן הדין נוטה</strong> — <strong>אי אתה רשאי לומר להן</strong> עוד: <strong>צאו ובצעו, שנאמר: "פוטר מים ראשית מדון ולפני התגלע הריב נטוש"</strong> (משלי יז, יד), <strong>קודם שנתגלע</strong> (נגלה ונתברר) דבר <strong>הריב</strong> — <strong>אתה יכול לנטשו</strong> (לעזבו) וליעץ לבעלי הדין להתפשר. <strong>משנתגלע הריב</strong> — <strong>אי אתה יכול</strong> עוד <strong>לנטשו.</strong>
 <strong>וריש לקיש אמר</strong> באותו ענין: <strong>שנים שבאו</strong> לפניך הדיין <strong>לדין, אחד</strong> מהם <strong>רך,</strong> כלומר, אדם שאינו תקיף ואינו אלים, <strong>ואחד</strong> מהם <strong>קשה, עד שלא תשמע דבריהן, או משתשמע דבריהן ואין אתה יודע</strong> עדיין <strong>להיכן דין נוטה</strong> — <strong>אתה רשאי לומר להם: אין אני נזקק לכם</strong> לדון בדין זה והתדיינו בפני אחר, שחושש הדיין <strong>שמא</strong> יתברר לבסוף ש<strong>נתחייב חזק</strong> שבהם, <strong>ונמצא חזק רודפו</strong> על שחייבו. ואולם <strong>משתשמע דבריהן ואתה יודע להיכן הדין נוטה,</strong> ויודע אתה שהחזק בהם הוא החייב, <strong>אי אתה יכול לומר להן: איני נזקק לכם, שנאמר</strong> בכגון זה: <strong>"לא תגורו מפני איש"</strong> (דברים א, יז), שאסור לו לדיין להתיירא מפני הבריות.
 <strong>ר' יהושע בן קרחה אומר: מניין לתלמיד שיושב לפני רבו</strong> בשעה שרבו דן בין שני אנשים <strong>וראה זכות לעני וחובה לעשיר,</strong> ורבו לא שם לב לצד זה, <strong>מניין שלא ישתוק</strong> מפני כבוד רבו ומפני החשש לעורר עליו חמתו של העשיר — <strong>שנאמר: "לא תגורו מפני איש". ר' חנין אומר</strong> בביאור הדברים: <strong>לא תכניס דבריך מפני איש,</strong> כלומר, אל תצמצם את עצמך שלא לומר דברים מפני שאתה חושש מאדם, ועוד אמר: <strong>ויהו עדים יודעים את מי הן מעידין, ולפני מי הן מעידין, ומי עתיד ליפרע מהן, שנאמר: "ועמדו שני האנשים אשר להם הריב לפני ה'</strong> לפני הכהנים והשופטים אשר יהיו בימים ההם<strong>"</strong> (דברים, יט, יז), והסבירו חכמינו שמדובר כאן בעדים, החייבים לדעת שהם מעידים לא רק לפני השופטים אלא לפני ה'.
 <strong>ו</strong>כן <strong>יהו הדיינין יודעין את מי הן דנין, ולפני מי הן דנין, ומי עתיד ליפרע מהן</strong> אם לא ידונו דין אמת, <strong>שנאמר: "אלהים נצב בעדת אל</strong> בקרב אלהים ישפוט<strong>"</strong> (תהלים פב, א), כלומר, ה' עומד בין הדיינים ("בקרב אלהים") ושופט עמהם. <strong>וכן ביהושפט הוא אומר: "ויאמר אל השפטים ראו מה אתם עשים כי לא לאדם תשפטו כי אם לה'</strong> ועמכם בדבר משפט<strong>"</strong> (דברי הימים ב יט, ו), <strong>שמא יאמר הדיין</strong> אם כן <strong>מה לי בצער הזה</strong> לקבל על עצמי תפקיד זה? <strong>תלמוד לומר: "עמכם בדבר משפט"</strong> והכוונה — <strong>אין לו לדיין אלא מה שעיניו רואות,</strong> ואין הדיין צריך לתהות שמא לא הגיע לידיעת האמת לאמיתה, אלא לפי ראות עיניו ("עמכם" — לפי מה שעם לבו) יהא ה' עמו לעזרו שיצא דין צדק.
  בתוספתא זו הובאה הדעה, שלאחר גמר דין שוב אין הדיין רשאי להציע פשרה, ושואלים: <strong>היכי דמי</strong> <small>[מהו בדיוק]</small> <strong>גמר דין? אמר רב יהודה אמר רב:</strong> כשהוא מגיע לומר: <strong>איש פלוני</strong> — <strong>אתה חייב, איש פלוני</strong> — <strong>אתה זכאי. אמר רב: הלכה כ</strong>שיטת <strong>ר' יהושע בן קרחה,</strong> שמצוה לעשות פשרה. ומקשים: <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>רב הונא תלמידיה</strong> <small>[תלמידו</small> המובהק<small>]</small> של <strong>רב הוה</strong> <small>[היה],</small> <strong>כי הוה אתו לקמיה</strong> <small>[כאשר היו באים</small> לדין <small>לפני]</small> <strong>רב הונא,</strong> <strong>אמר להו</strong> <small>[להם]</small> מתחילה: <strong>אי דינא בעיתו, אי</strong> <small>[האם דין אתם רוצים, או]</small> <strong>פשרה בעיתו</strong> <small>[אתם רוצים]?</small> הרי שעשיית פשרה אינה ממש מצוה! ומסבירים: <strong>מאי</strong> <small>[מהי]</small> <strong>"מצוה" נמי</strong> <small>[גם כן]</small> <strong>דקאמר</strong> <small>[שאמר]</small> <strong>ר' יהושע בן קרחה</strong> — כוונתו היתה:
## דף ז.
 <strong>מצוה למימרא להו</strong> <small>[לומר להם]</small> תחילה: <strong>אי דינא בעיתו, אי</strong> <small>[האם דין אתם רוצים, או]</small> <strong>פשרה בעיתו</strong> <small>[אתם רוצים].</small> ומקשים: אם כן <strong>היינו</strong> <small>[זוהי]</small> שיטת ה<strong>תנא קמא</strong> <small>[הראשון]</small> המתיר לעשות פשרה! ומסבירים: <strong>איכא בינייהו</strong> <small>[יש ביניהם</small> הבדל למעשה<small>]</small> לענין ה<strong>מצוה</strong> שבדבר. <strong>ר' יהושע בן קרחה סבר:</strong> עשיית פשרה היא <strong>מצוה,</strong> שצריך להציע אפשרות זו. ו<strong>תנא קמא סבר:</strong> אינה מצוה אלא <strong>רשות.</strong>
 ומקשים: אם כן, הרי שיטה זו של האומר רשות <strong>היינו</strong> <small>[זוהי]</small> שיטתו של <strong>ר' שמעון בן מנסיא</strong> האומר כי כל עוד לא שמע הדיין את טענות הצדדים או אפילו שכבר שמע אלא שאינו יודע להיכן הדין נוטה, הריהו רשאי לעשות פשרה ביניהם! ומשיבים: <strong>איכא בינייהו</strong> <small>[יש ביניהם</small> הבדל למעשה<small>],</small> שלדעת ר' שמעון בן מנסיא <strong>משתשמע דבריהן ואתה יודע להיכן הדין נוטה, אי</strong> (אין) <strong>אתה רשאי לומר להן צאו ובצעו,</strong> ואילו לדעת התנא הראשון כל עוד לא נגמר הדין ממש יכול הדיין להציע פשרה אף שהוא יודע להיכן הדין נוטה.
 <big>א</big> למדנו שחכמים דרשו בדרכים שונות את הפסוק "ובוצע ברך נאץ ה' ", ומעירים: <strong>ופליגא</strong> <small>[וחלוקה]</small> דעת כל אחד מהם על דרשתו של <strong>ר' תנחום בר חנילאי.</strong> ש<strong>אמר ר' תנחום בר חנילאי: לא נאמר מקרא זה אלא כנגד מעשה העגל, שנאמר: "וירא אהרן ויבן מזבח לפניו</strong> ויקרא אהרן ויאמר חג לה' מחר<strong>"</strong> (שמות לב, ה) ושואלים: <strong>מה ראה</strong> אהרן שהחליט לעשות את העגל? <strong>אמר ר' בנימין בר יפת אמר ר' אלעזר: ראה</strong> את <strong>חור</strong> שגם אותו הפקיד משה על העם (ראה שמות כד, יד) <strong>שזבוח לפניו,</strong> שהתנגד לעשות את העגל והרגוהו.
 <strong>אמר</strong> אהרן בליבו: <strong>אי</strong> <small>[אם]</small> <strong>לא שמענא להו השתא</strong> <small>[אשמע להם עכשיו]</small> הרי הם <strong>עבדו</strong> <small>[יעשו]</small> <strong>לי כדעבדו</strong> <small>[כפי שעשו]</small> <strong>בחור,</strong> <strong>ומיקיים</strong> <small>[ויתקיים]</small> אז <strong>בי,</strong> בהריגתי <strong>"אם יהרג במקדש ה' כהן ונביא"</strong> (איכה ב, כ), <strong>ו</strong>על חטא חמור כזה <strong>לא הויא להו תקנתא</strong> <small>[תהא להם תקנה]</small> <strong>לעולם. מוטב דליעבדו</strong> <small>[שיעבדו]</small> <strong>לעגל, אפשר הויא להו תקנתא</strong> <small>[שתהיה להם תקנה]</small> <strong>בתשובה.</strong> ור' תנחום בן חנילאי אומר שלמרות זאת אסור לשבח את מעשהו של אהרן, והמשבח פשרה זו שעשה אהרן עם עצמו — הריהו כמנאץ ה'.
  ושואלים:  <strong>והני תנאי</strong> <small>[ואלו תנאים]</small> שלא דרשו את הכתוב <strong>"פוטר מים ראשית מדון</strong> ולפני התגלע הריב נטוש<strong>"</strong> (משלי יז, יד) לענין פשרה, <strong>מאי דרשי ביה</strong> <small>[מה דורשים</small> הם <small>בו]?</small> ומשיבים: הם דורשים אותו <strong>כ</strong>שיטת <strong>רב המנונא.</strong> ש<strong>אמר רב המנונא: אין תחילת דינו של אדם נידון</strong> ביום הדין <strong>אלא על דברי תורה</strong> אם למד או לא למד, <strong>שנאמר: "פוטר מים ראשית מדון",</strong> שהשאלה האם עסק אדם ודבר ("פוטר") בדברי תורה (המשולה כמים) הוא ראשית הדין. מאותו כתוב <strong>אמר רב הונא</strong> כי <strong>האי תיגרא דמיא לצינורא דבידקא דמיא</strong> <small>[תגרה זו</small> שבין אנשים <small>דומה לצנור מים שנפרץ בו פרץ],</small> <strong>כיון דרווח</strong> <small>[שגדל]</small> — <strong>רווח</strong> <small>[גדל],</small> שהפירצה גדלה והולכת במהירות יתירה, והוא שנאמר "פוטר מים" כמי שפותח את המים — כך היא ראשית מדון, שהיא הולכת ונעשית לריב גדול.
 <strong>אביי קשישא</strong> <small>[הזקן]</small> <strong>אמר:</strong> תגרה <strong>דמי לגודא דגמלא</strong> <small>[דומה לקרש בגשר עץ],</small> <strong>כיון דקם</strong> <small>[ש</small>הוא <small>מתייצב]</small> — <strong>קם</strong> <small>[נעשה יציב]</small> ונשאר קבוע. וכן התגרה ככל שממשיכים בה היא נעשית יותר קבועה וחזקה.
 <big>ב</big> אגב מדרש הכתוב הזה מביאים עוד פתגמים עממיים בנושאים שונים (לדברים האמורים להלן <strong>שמע"י ושת"י שב"ע זמירו"ת הו"א סימן</strong>).
  מסופר:  <strong>ההוא דהוה קאמר ואזיל</strong> <small>[אדם אחד שהיה אומר והולך]:</small> <strong>טוביה דשמע ואדיש, חלפוה בישתיה</strong> <small>[טוב לו למי ששומע</small> דברים עליו <small>ושותק, יחלפו ממנו רעות]</small> <strong>מאה.</strong> <strong>אמר ליה</strong> <small>[לו]</small> <strong>שמואל לרב יהודה:</strong> מה שאומר אדם זה <strong>קרא כתיב</strong> <small>[מקרא כתוב]</small> שנאמר <strong>"פוטר מים ראשית מדון".</strong> ששמואל דרש "ראשית מדון" — <strong>ריש מאה דיני</strong> <small>[ראש מאה דינים],</small> ומי שפוטר, כלומר, נמנע מתגרה, חוסך מעצמו מאה רעות. וכיון שמובא סיפור זה מביאים עוד בכיוצא בו.
 <strong>ההוא דהוה קאמר ואזיל</strong> <small>[אדם אחד שהיה אומר והולך]:</small> <strong>אתרתי תלת גנבא לא מיקטל</strong> <small>[על שתים שלוש</small> פעמים, <small>הגנב אינו נהרג].</small> <strong>אמר ליה שמואל לרב יהודה: קרא כתיב</strong> <small>[מקרא כתוב]</small> כענין זה, שנאמר: <strong>"כה אמר ה' על שלשה פשעי ישראל ועל ארבעה לא אשיבנו"</strong> (עמוס ב, ו), משמע בפחות מכן עדיין יש תקנה.
  ועוד:  <strong>ההוא דהוה קאמר ואזיל</strong> <small>[אדם אחד שהיה אומר והולך]:</small> <strong>שב בירי לשלמנא, וחדא לעביד ביש</strong> <small>[שבעה בורות לאיש שלום</small> וניצול מהם <small>ואחת לעושה רע]</small> ולא יצא ממנו. <strong>אמר ליה שמואל לרב יהודה קרא כתיב</strong> <small>[מקרא כתוב]</small> כענין זה: <strong>"כי שבע יפול צדיק וקם ורשע יפול באחת"</strong> (ראה משלי כד, טז)
  ועוד <strong>ההוא דהוה קאמר ואזיל</strong> <small>[אדם אחד שהיה אומר והולך]</small>: <strong>דאזיל מבי דינא שקל גלימא</strong> <small>[</small>מי <small>שיוצא מבית הדין נטול גלימה]</small> שהפסידה בדינו — <strong>ליזמר</strong> <small>[יזמר]</small> <strong>זמר וליזיל באורחא</strong> <small>[וילך בדרך],</small> שגם אם הפסיד בדין, הפסיד, ונגמר הענין בצדק. <strong>אמר ליה</strong> <small>[לו]</small> <strong>שמואל לרב יהודה: קרא כתיב</strong> <small>[מקרא כתוב]</small> בענין מינוי שופטים לעם כענין זה: <strong>"וגם כל העם הזה על מקמו יבא בשלום"</strong> (שמות יח, כג), שלא רק הזוכים בדין, אלא גם אלה שהתחייבו יוצאים בשלום.
  ועוד:  <strong>ההוא דהוה קאמר ואזיל</strong> <small>[אדם אחד שהיה אומר והולך]:</small> <strong>היא ניימא, ודיקולא שפיל</strong> <small>[ישנה, וסל הנצרים</small> על ראשה <small>נופל].</small> <strong>אמר ליה</strong> <small>[לו]</small> <strong>שמואל לרב יהודה,</strong> <strong>קרא כתיב</strong> <small>[מקרא נאמר]:</small> <strong>"בעצלתים ימך המקרה</strong> ובשפלות ידים ידלוף הבית<strong>"</strong>(קהלת י, יח), כלומר, עצלות גורמת שהכל יתמוטט. 
 ועוד: <strong>ההוא דהוה קאמר ואזיל</strong> <small>[אדם אחד שהיה אומר והולך]:</small> <strong>גברא דרחיצנא עליה אדייה לגזיזיה</strong> <small>[האיש שבטחתי בו הרים את אגרופו</small> <strong>וקם</strong> עלי. <strong>אמר ליה</strong> <small>[לו]</small> <strong>שמואל לרב יהודה,</strong> <strong>קרא כתיב</strong> <small>[מקרא כתוב]:</small> <strong>"גם איש שלומי אשר בטחתי בו</strong> אוכל לחמי הגדיל עלי עקב<strong>"</strong>(תהילים מא, י). 
 ועוד: <strong>ההוא דהוה קאמר ואזיל</strong> <small>[אדם אחד שהיה אומר והולך]:</small> <strong>כי רחימתין הוה עזיזא</strong> <small>[כאשר אהבתנו היתה עזה]</small> — <strong>אפותיא דספסירא שכיבן</strong> <small>[על רוחב הסייף שכבנו],</small> והיה לנו מקום למדי, <strong>השתא</strong> <small>[עכשיו]</small> ש<strong>לא עזיזא רחימתין</strong> <small>[עזה אהבתנו]</small> — <strong>פוריא בר שיתין גרמידי לא סגי לן</strong> <small>[מיטה בת ששים אמות אינה דיה לנו].</small> <strong>אמר רב הונא: קראי כתיבי</strong> <small>[כתובים נאמרו]</small> כעין רעיון זה, <strong>מעיקרא כתיב</strong> <small>[מתחילה נאמר]</small> במשכן <strong>"ונועדתי לך שם ודברתי אתך מעל הכפרת</strong> מבין שני הכרובים אשר על ארון העדות<strong>"</strong> (שמות כה, כב) <strong>ותניא</strong> <small>[ושנויה</small> ברייתא<small>]</small> ה<strong>ארון</strong> היה גבוה <strong>תשעה</strong> טפחים <strong>ו</strong>ה<strong>כפורת</strong> עצמה <strong>טפח הרי כאן עשרה,</strong> ומתחילה כשהיתה חיבת ה' לישראל היתה שכינה מתגלה אף במקום מצומצם זה.
  ובבית המקדש נאמר <strong>"והבית אשר בנה המלך שלמה לה' ששים אמה ארכו ועשרים רחבו ושלשים אמה קומתו"</strong> (מלכים א' ו, ב), <strong>ולבסוף כתיב</strong> <small>[נאמר]:</small> <strong>"כה אמר ה' השמים כסאי והארץ הדם רגלי אי זה בית אשר תבנו לי</strong> ואיזה מקום מנוחתי<strong>"</strong> (ישעיה סו, א), שכאשר חטאו ישראל בית המקדש כולו אינו רחב למדי שתשרה בו שכינה. 
 <big>ג</big> ושבים לבאר דברים שהוזכרו באותה ברייתא <strong>מאי משמע</strong> <small>[מה המשמעות]</small> <strong>דהאי</strong> <small>[ש</small>מלה <small>זו]</small> <strong>"לא תגורו" לישנא דכנושי</strong> <small>[לשון כינוס</small> והתכנסות<small>]</small> <strong>הוא,</strong> שמכאן למדים שאין לו לדיין להסתיר דבריו ולהחביאם? <strong>אמר רב נחמן,</strong> <strong>אמר קרא</strong> <small>[הכתוב]:</small> <strong>"ויין לא תשתה ולא תאגר"</strong> (דברים כח, לט) משמע ש"אגירה" היא לשון הכנסה פנימה. <strong>רב אחא בר יעקב אמר, מהכא</strong> <small>[מכאן]</small> לומדים זאת, שנאמר: <strong>"תכין בקיץ לחמה אגרה בקציר מאכלה"</strong> (משלי ו, ח), כלומר, "אגירה" היא הכנסה בפנים, <strong>רב אחא בריה </strong> <small>[בנו]</small> של <strong>רב איקא אמר: מהכא</strong> <small>[מכאן]</small> לומדים זאת, שנאמר: <strong>"אגר בקיץ בן משכיל"</strong> (משלי י, ה). כיון שנאמרו דברי ם בהגדרת תפקידם של הדיינים ובהבנת ערכם מביאים עוד דרשות חכמים באותו ענין.
 <strong>(אמ"ת ממו"ן ירא"ה סימן)</strong>  <strong>אמר ר' שמואל בר נחמני אמר ר' יונתן: כל דיין שדן דין אמת לאמיתו</strong> — הריהו <strong>משרה שכינה בישראל, שנאמר: "אלהים נצב בעדת אל בקרב אלהים ישפט"</strong> (תהלים פב, א), משמע שהשכינה שורה בתוך בית הדין. ולהיפך, <strong>כל דיין שאינו דן דין אמת לאמיתו</strong> — <strong>גורם לשכינה שתסתלק מישראל, שנאמר: "משד עניים מאנקת אביונים עתה אקום יאמר ה' "</strong>(תהלים יב, ו), כלומר, ה' יקום ויסתלק משם.
 <strong>ואמר ר' שמואל בר נחמן אמר ר' יונתן: כל דיין שנוטל מזה ונותן לזה שלא כדין, הקדוש ברוך הוא נוטל ממנו,</strong> מן הדיין, את <strong>נפשו, שנאמר: "אל תגזל דל כי דל הוא ואל תדכא עני בשער. כי ה' יריב ריבם וקבע את קבעיהם נפש"</strong> (משלי כב, כב–כג), כלומר, הגוזל מעניים בדין ("בשער"), הקדוש ברוך הוא יקח ממנו ("קבע") את נפשו.
 <strong>ואמר ר' שמואל בר נחמני אמר ר' יונתן: לעולם יראה דיין</strong> את <strong>עצמו כאילו חרב מונחת לו בין ירכותיו, וגיהנם פתוחה לו מתחתיו,</strong> אם יסטה משורת הדין. 
## דף ז:
 <strong>שנאמר: "הנה מטתו שלשלמה ששים גברים סביב לה מגברי ישראל. כלם אחזי חרב מלמדי מלחמה איש חרבו על ירכו מפחד בלילות"</strong> (שיר השירים ג, ז–ח), ודרשו, שתלמידי חכמים העוסקים בדין תורה, שהשכינה ("שלמה") שרויה לידם, צריכים לראות עצמם כאילו חרב מונחת על ירכם והם מפחדים <strong>מפחדה של גיהנם שדומה ללילה.</strong>
 <strong>דרש ר' יאשיה ואיתימא</strong> <small>[ויש אומרים]</small> שהיה זה <strong>רב נחמן בר יצחק: מאי דכתיב</strong> <small>[מהו שנאמר]</small> <strong>"בית דוד כה אמר ה' דינו לבקר משפט והצילו גזול מיד עושק"</strong> (ירמיה כא, יב), <strong>וכי בבקר דנין וכל היום אין דנין?</strong> ואם כן מהו "לבוקר"? <strong>אלא: אם ברור לך הדבר כבקר</strong> שהוא מאיר — <strong>אמרהו, ואם לאו</strong> (לא) — <strong>אל תאמרהו. ר' חייא בר אבא אמר</strong> בשם <strong>ר' יונתן:</strong> דבר זה נלמד <strong>מהכא</strong> <small>[מכאן],</small> שנאמר: <strong>"אמר לחכמה אחתי את"</strong> (משלי ז, ד), ללמדנו: <strong>אם ברור לך הדבר כאחותך שהיא אסורה לך</strong> — <strong>אומרהו, ואם לאו,</strong> אם אינו ברור לך כל כך — <strong>אל תאמרהו.</strong> ועוד בענין דין ודיינים.
 <strong>אמר ר' יהושע בן לוי: עשרה שיושבין בדין</strong> — <strong>קולר</strong> (שרשרת של אסירים), כלומר, האחריות <strong>תלוי בצואר כולן.</strong> ותוהים: <strong>פשיטא</strong> <small>[פשוט,</small> ברור<small>]</small> שכולם אחראים! ומשיבים: <strong>לא צריכא</strong> <small>[נצרכה]</small> <strong>אלא לתלמיד היושב לפני רבו,</strong> שאף שאינו בין הדיינים, בכל זאת גם לו חלק באחריות.
  ומסופר שבהתאם לרעיון זה <strong>רב הונא כי הוה אתי דינא לקמיה</strong> <small>[כאשר היה בא דין לפניו],</small> <strong>מיכניף ומייתי</strong> <small>[היה אוסף ומביא]</small> עוד <strong>עשרה רבנן מבי</strong> <small>[חכמים מבית</small> מדרשו<small>]</small> של <strong>רב.</strong> <strong>אמר: כי היכי דלימטיין שיבא מכשורא</strong> <small>[כדי שיגיע לנו</small> רק <small>שבב מן הקורה],</small> שתהא האחריות תלויה בכולם, ואשר על כן על כל אחד מהם רובץ רק חלק קטן ממנה, שלא רצה לקבל על עצמו בלבד את כל האחריות. ובדומה לזה, <strong>רב אשי, כי הוה אתי טריפתא לקמיה</strong> <small>[כאשר היתה באה</small> שאלה בדין <small>טריפה לפניו],</small> <strong>מכניף ומייתי להו לכולהו טבחי</strong> <small>[היה אוסף ומביא אותם, את כל השוחטים]</small> של <strong>מתא מחסיא</strong> עירו, <strong>אמר: כי היכי דלימטיין שיבא מכשורא</strong> <small>[כדי שיגיע לנו</small> רק <small>שבב מן הקורה].</small>
 ועוד בענין דיינים: <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר, דרש רב נחמן בר כהן: מאי דכתיב</strong> <small>[מהו שנאמר]</small> <strong>"מלך במשפט יעמיד ארץ ואיש תרומות יהרסנה"</strong> (משלי כט, ד) — <strong>אם</strong> ה<strong>דיין דומה למלך, שאינו צריך לכלום</strong> ואינו נזקק לממונם של אחרים, ואינו תלוי בהם — הוא <strong>יעמיד ארץ, ואם דומה לכהן שמחזר בבית הגרנות</strong> לקבץ את התרומות — הוא <strong>יהרסנה,</strong> שאינו יכול להיות תקיף כראוי.
  מסופר:  <strong>דבי נשיאה אוקמו דיינא</strong> <small>[בני בית הנשיא העמידו דיין]</small> ש<strong>לא הוה גמיר</strong> <small>[למד].</small> <strong>אמר ליה</strong> <small>[לו]</small> אותו דיין <strong>ליהודה בר נחמני</strong> שהיה כרגיל <strong>מתורגמניה</strong> <small>[מתורגמנו],</small> האיש שהיה מסביר דבריו ברבים של <strong>ריש לקיש: קום עליה באמורא</strong> <small>[עמוד עליו,</small> עלי לשמש <small>לו כמתורגמן,</small> והוא ידרוש<small>].</small> <strong>קם, גחין עליה</strong> <small>[עמד, והתכופף לידו]</small> כמקובל, שהחכם יאמר דבר מה, והוא יתרגם ויסביר את הדברים לקהל, <strong>ולא</strong> <strong>אמר ליה</strong> <small>[לו]</small> <strong>ולא מידי</strong> <small>[דבר]</small> משום שלא ידע.
 <strong>פתח ואמר</strong> המתורגמן על הכתוב <strong>"הוי אמר לעץ הקיצה עורי לאבן דומם הוא יורה הנה הוא תפוש זהב וכסף וכל רוח אין בקרבו"</strong> (חבקוק ב, יט), כך הוא דיין זה, שבשל כסף וזהב העמידוהו להיות מורה לרבים, ואינו אלא כעץ ואבן דומם. <strong>ו</strong>הוסיף עוד כי <strong>עתיד הקדוש ברוך הוא ליפרע מ</strong>אלה ה<strong>מעמידין</strong> (הממנים) איש כזה, <strong>שנאמר: "וה' בהיכל קדשו הס מפניו כל הארץ"</strong> (חבקוק ב, כ), שהוא עליון על הכל והוא ידון את האחראים לכך.
 <strong>אמר ריש לקיש: כל המעמיד דיין על הציבור שאינו הגון</strong> (ראוי) <strong>כאילו נוטע אשירה</strong> (אילן של עבודה זרה) <strong>בישראל.</strong> ורמז לדבר, ממה <strong>שנאמר: "שפטים ושטרים תתן לך"</strong> (דברים טז, יח), <strong>וסמיך ליה</strong> <small>[וסמוך לו]</small> לדין מינוי שופטים האיסור <strong>"לא תטע לך אשרה כל עץ</strong> אצל מזבח ה' אלהיך אשר תעשה לך<strong>"</strong> (דברים טז, כא). <strong>אמר רב אשי: ו</strong>הממנה דיין כזה <strong>במקום שיש</strong> בו <strong>תלמידי חכמים, כאילו נטעו</strong> לעץ האשרה <strong>אצל מזבח, שנאמר: "אצל מזבח ה' אלהיך".</strong>
 <strong>כתיב</strong> <small>[נאמר]:</small> <strong>"לא תעשון אתי אלהי כסף ואלהי זהב</strong> לא תעשו לכם<strong>"</strong> (שמות כ, כ). ויש לתמוה: וכי <strong>אלהי כסף ואלהי זהב הוא דלא עבדי</strong> <small>[שאין עושים],</small> <strong>הא</strong> <small>[הרי]</small> של <strong>עץ שרי</strong> <small>[מותר]?!</small> אלא <strong>אמר רב אשי,</strong> יש להבין זאת כך: <strong>אלוה</strong> — כלומר, דיין (הקרוי אלהים) <strong>הבא בשביל כסף, ואלוה הבא בשביל זהב.</strong>
 ועוד בענין הדיינים, <strong>רב כי הוה אתי לבי דינא, אמר הכי</strong> <small>[כאשר היה בא לבית הדין, היה אומר כך]:</small> <strong>ברעות נפשיה לקטלא נפיק, וצבי ביתיה לית הוא עביד</strong> <small>[ברצון נפשו למיתה</small> הוא <small>יוצא,</small> הולך, <small>ולצרכי ביתו אינו עושה],</small> <strong>וריקן לביתיה עייל</strong> <small>[לביתו</small> הוא <small>נכנס],</small> שהרי הדיין מסתכן בענשי שמים אם יטה את הדין, ואינו מקבל שכר על הדין, <strong>ולואי שתהא ביאה</strong> לביתו <strong>כיציאה</strong> מן הבית בלא חטא.
  ועוד מספרים על רב <strong>כי הוי חזי אמבוהא דספרי אבתריה</strong> <small>[כאשר היה רואה שורה של סופרים הולכת אחריו]</small> לכבדו, <strong>אמר: "אם יעלה לשמים שיאו</strong> וראשו לעב יגיע. <strong>כגללו לנצח יאבד</strong> רואיו יאמרו איו<strong>"</strong> (איוב כ, ו–ז), להזכיר לעצמו שלא להתגאות. וכן <strong>מר זוטרא חסידא</strong> <small>[החסיד]</small> <strong>כי הוו מכתפי ליה בשבתא דריגלא</strong> <small>[כאשר היו נושאים אותו על הכתפיים בשבת שברגל]</small> לצורך הדרשה, והיו עושים לו על ידי כך כבוד גדול, <strong>אמר הכי</strong> <small>[היה אומר כך]:</small> <strong>"כי לא לעולם חסן ואם נזר לדור ודור"</strong> (משלי כז, כד).
 <strong>דרש בר קפרא: מנא הא מילתא</strong> <small>[מנין דבר זה]</small> ש<strong>אמרו רבנן</strong> <small>[חכמים]:</small> <strong>הוו מתונין בדין</strong> — <strong>דכתיב</strong> <small>[שנאמר]:</small> "ו <strong>לא תעלה במעלת</strong> על מזבחי" (שמות כ, כו), כלומר, בחפזון יתר, <strong>וסמיך ליה</strong> <small>[וסמוך לו]</small> הפסוק הבא אחריו <strong>"ואלה המשפטים</strong> אשר תשים לפניהם<strong>"</strong> (שמות כא, א). <strong>אמר ר' אליעזר: מניין לדיין שלא יפסע על ראשי עם קודש,</strong> כלומר, שלא יהלך כשכולם יושבים, שלא יראה כפוסע על ראשיהם — <strong>שנאמר: "</strong>ו<strong>לא תעלה במעלת", וסמיך ליה</strong> <small>[וסמוך לו]</small> הכתוב <strong>"ואלה המשפטים"</strong> שאף השופטים מוזהרים על כך.
  כיון שהוזכר פסוק זה דורשים אותו לענייננו: נאמר שם "ואלה המשפטים אשר תשים לפניהם", ולכאורה הביטוי <strong>"אשר תשים"</strong> אינו ראוי, ו<strong>"אשר תלמדם" מיבעי ליה</strong> <small>[צריך היה לו</small> לומר<small>]!</small> <strong>אמר ר' ירמיה ואיתימא</strong> <small>[ויש אומרים]</small> שהיה זה <strong>ר' חייא בר אבא: אלו כלי הדיינין</strong> שצריך לשים לפניו כדי להשתמש בהם. <strong>רב הונא, כי הוה נפק לדינא אמר הכי</strong> <small>[כאשר היה יוצא לדין היה אומר כך]:</small> <strong>אפיקו</strong> <small>[הוציאו]</small> <strong>לי מאני חנותאי</strong> <small>[</small>את <small>כלי החנות שלי],</small> כלומר, <strong>מקל ורצועה</strong> להלקות בהם את העבריינים, <strong>ושופרא</strong> <small>[ושופר]</small> אם יצטרכו להשתמש בו להחרים מישהו, <strong>וסנדלא</strong> <small>[וסנדל]</small> לצורך חליצה.
 ועוד בענין השופטים: נאמר <strong>"ואצוה את שפטיכם בעת ההיא</strong> לאמר שמוע בין אחיכם ושפטתם צדק בין איש ובין אחיו ובין גרו<strong>"</strong> (דברים א, טז), ו"צוואה" לשון זירוז היא, <strong>אמר ר' יוחנן:</strong> כוונתו, <strong>כנגד מקל ורצועה תהא זריז,</strong> שלא יחסוך הדיין בעונשים אם סבור הוא שיש בכך משום תועלת לציבור. על מה שנאמר <strong>"שמע בין אחיכם ושפטתם", אמר ר' חנינא:</strong> מכאן <strong>אזהרה לבית דין שלא ישמע דברי בעל דין קודם שיבא בעל דין חבירו,</strong> שהרי נאמר "שמוע בין אחיכם", בלשון רבים, כלומר, כששניהם מצויים יחד, <strong>ו</strong>אף יש כאן <strong>אזהרה לבעל דין שלא יטעים</strong> (יסביר) <strong>דבריו לדיין קודם שיבא בעל דין חבירו.</strong> כיצד: <strong>קרי ביה נמי</strong> <small>[קרא בו גם כן]</small> <strong>"שמע בין אחיכם",</strong> כלומר, כאשר אתה משמיע מה שיש לדיין לשמוע עשה זאת כאשר נמצא גם בעל הדין השני.
 <strong>רב כהנא אמר: מהכא</strong> <small>[מכאן]</small> ראיה לדבר, נאמר: <strong>"לא תשא</strong> שמע שוא<strong>"</strong> (שמות כג, א), ואנו מפרשים זאת כאילו נאמר <strong>"לא תשיא".</strong>
 נאמר שם <strong>"ושפטתם צדק"</strong> (דברים א, טז), <strong>אמר ריש לקיש: צדק את הדין,</strong> כלומר, ברר אותו יפה יפה עד שתהא בטוח שהוא דין צדק, <strong>ואחר כך חתכהו.</strong> עוד נאמר שם <strong>"בין איש ובין אחיו ובין גרו", אמר רב יהודה: אפילו בין בית לעלייה</strong> (קומה שניה), שצריך לחלק "בין איש ובין אחיו" הבאים לחלק ירושת אביהם, מי יקבל את הבית ומי יקבל את העלייה.
 <strong>"ובין גרו"</strong> (המובן כאן כמשמעו מגורים), <strong>אמר רב יהודה: אפילו בין תנור לכירים</strong> שאם צריכים שניים להתחלק, וזה אמור לקבל תנור וזה לקבל כיריים — דין רציני הוא, וצריך לדון בו.
  על הכתוב שם <strong>"לא תכירו פנים במשפט</strong> כקטן כגדול תשמעון לא תגורו מפני איש, כי המשפט לאלהים הוא והדבר אשר יקשה מכם תקריבון אלי ושמעתיו<strong>"</strong> (דברים א, יז), <strong>ר' יהודה אומר: לא תכירהו</strong> את האיש שהוא ידידך לשאת לו פנים בדין. <strong>ר' אלעזר אומר: לא תנכרהו</strong> אם הוא שונאך, אלא תנהג כאילו לא הכרת אותו מעולם.
  מסופר:  <strong>אושפיזכניה</strong> <small>[בעל בית מלונו]</small> של <strong>רב אתא לקמיה לדינא</strong> <small>[בא לפניו לדין].</small> <strong>אמר ליה</strong> <small>[לו]</small> רב: <strong>לאו אושפיזכני את</strong> <small>[האם לא בעל בית מלוני אתה]?</small> <strong>אמר ליה</strong> <small>[לו]:</small> <strong>אין</strong> <small>[כן].</small> <strong>אמר ליה</strong> <small>[לו]</small> אותו אדם: <strong>דינא אית</strong> <small>[דין יש]</small> <strong>לי</strong> ורצוני להידון בפניך. <strong>אמר ליה</strong> <small>[לו]</small> רב:
## דף ח.
 <strong>פסילנא</strong> <small>[פסול אני]</small> <strong>לך לדינא</strong> <small>[לדין],</small> שהרי אני מכיר אותך ושמא תהא דעתי נוטה לצדד בך שלא כדין. <strong>אמר ליה</strong> <small>[לו]</small> <strong>רב לרב כהנא</strong> שהיה תלמיד חבר שלו: <strong>פוק דייניה</strong> <small>[צא</small> ו<small>דון אותו]</small> אתה. <strong>חזייה דהוה קא גאיס ביה</strong> <small>[ראהו</small> רב כהנא <small>שגסה רוחו בו]</small> כיון שהוא סומך על רב, וסבור שמשום כך יתייחס אליו רב כהנא באופן מיוחד. <strong>אמר ליה</strong> <small>[לו]</small> רב כהנא: <strong>אי צייתא</strong> <small>[אם תציית]</small> — <strong>צייתא</strong> <small>[תציית],</small> <strong>ואי</strong> <small>[ואם]</small> <strong>לא</strong> — <strong>מפיקנא</strong> <small>[אוציא]</small> <strong>לך</strong> את <strong>רב מאונך</strong> <small>[מאוזניך],</small> כלומר, אדון אותך בעונש קשה ותדע שאין אתה יכול לסמוך עליו.
 <big>א</big> נאמר שם: <strong>"כקטן כגדל תשמעון"</strong> (דברים א, יז), <strong>אמר ריש לקיש: שיהא חביב עליך דין של פרוטה כדין של מאה מנה.</strong> שואלים: <strong>למאי הלכתא</strong> <small>[למה,</small> לאיזו הלכה<small>]</small> נאמר דבר זה? <strong>אילימא לעיוני ביה ומיפסקיה</strong> <small>[אם תאמר</small> לענין <small>לעיין בו ולפסוק בו],</small> <strong>פשיטא</strong> <small>[פשוט,</small> מובן מאליו<small>]</small> וכי עוול בפרוטה אינו עוול? <strong>אלא לאקדומיה</strong> <small>[להקדימו],</small> שאין הדיין יכול לומר שדין זה של פרוטה אינו חשוב וידחה דין זה בפרוטה, לאחר שידון בסכסוך בסכום גדול.
  עוד נאמר שם <strong>"לא תגורו מפני איש", אמר ר' חנן:</strong> מפסוק זה למדנו ש<strong>אל תכניס דבריך</strong> (תשתוק) <strong>מפני איש</strong> אלא אמור מה שהנך צריך לומר. על הנאמר <strong>"כי המשפט לאלהים הוא"</strong> (דברים א, יז), <strong>אמר ר' חמא בר' חנינא,</strong> כך יש להבין: <strong>אמר הקדוש ברוך הוא, לא דיין לרשעים ש</strong>הם דנים דין מעוות ו<strong>נוטלין מזה ממון ונותנים לזה שלא כדין, אלא שמטריחין אותי להחזיר ממון לבעליו,</strong> והוא שנאמר "כי המשפט לאלהים הוא", שאם אין הדיינים פוסקים כראוי צריך הקדוש ברוך הוא לשנות את סדר העולם, עד שיוחזר הממון לבעליו.
  על הנאמר <strong>"והדבר אשר יקשה מכם</strong> תקריבון אלי ושמעתיו<strong>"</strong> (דברים א, יז), <strong>אמר ר' חנינא ואיתימא</strong> <small>[ויש אומרים]</small> שאמר זאת <strong>ר' יאשיה: על דבר זה נענש משה,</strong> שהיה בכך כעין יוהרה, ועונשו, <strong>שנאמר</strong> כאשר באו אליו בנות צלפחד, ובוודאי לאחר ששאלו לכל בתי הדין האחרים: <strong>"ויקרב משה את משפטן לפני ה' "</strong>(במדבר כז, ה), שדבר שבא אליו לא ידע לענות בעצמו. <strong>מתקיף לה</strong> <small>[מקשה עליה]</small> על הסברה זו, <strong>רב נחמן בר יצחק: מי כתיב</strong> <small>[האם נאמר]</small> <strong>"ואשמיעכם"?</strong> הרי לא אמר משה שהוא עצמו יפתור את כל הקשיים, אלא <strong>"ושמעתיו" כתיב</strong> <small>[נאמר],</small> והכוונה: <strong>אי גמירנא</strong> <small>[אם למדתי]</small> — <strong>גמירנא</strong> <small>[למדתי]</small> ואומר מה שאני יודע, <strong>ואי</strong> <small>[ואם]</small> <strong>לא</strong> — <strong>אזלינא וגמירנא</strong> <small>[הולך אני ולומד]</small> מפי השכינה, ואין כאן איפוא כל יוהרה.
 <strong>אלא</strong> אם יש ללמוד הוראה מוסרית מדין בנות צלפחד, הרי היא <strong>כדתניא</strong> <small>[כפי ששנינו</small> בברייתא<small>]:</small> <strong>ראויה</strong> היתה <strong>פרשת נחלות</strong> (במדבר כז, א–יא) <strong>שתיכתב על ידי משה רבינו</strong> בנוסח כל התורה ("וידבר ה' אל משה"), <strong>אלא שזכו בנות צלפחד ונכתב על ידן</strong> בשל השאלה ששאלו ממשה. וכן <strong>ראויה היתה פרשת מקושש</strong> (במדבר טו, לב–לג) <strong>שתיכתב על ידי משה רבינו, אלא שנתחייב מקושש ונכתבה על ידו, ללמדך שמגלגלין חובה על ידי חייב, וזכות על ידי זכאי.</strong> ועוד נדרשים הפסוקים המדברים במינוי השופטים.
 <strong>כתיב</strong> <small>[נאמר]</small> שם: <strong>"ואצוה את שפטיכם בעת ההיא"</strong> (דברים א, טז), <strong>וכתיב</strong> <small>[ונאמר]</small> שם: <strong>"ואצוה אתכם בעת ההוא</strong> את כל הדברים אשר תעשון<strong>"</strong> (דברים א, יח), <strong>אמר ר' אלעזר אמר ר' שמלאי:</strong> שני הפסוקים הללו משלימים זה את זה, מצד אחד <strong>אזהרה לציבור שתהא אימת דיין עליהן</strong> ויקבלו מרותו, והוא הציווי לציבור, <strong>ואזהרה לדיין שיסבול את הציבור</strong> ואת הטורח שהוא מטריח אותו. שאלו: <strong>עד כמה</strong> חייב הדיין לסבול טרחת הכלל? <strong>אמר ר' חנן ואיתימא</strong> <small>[ויש אומרים]</small> שאמר זאת <strong>ר' שבתאי,</strong> כפי שנאמר במשה: <strong>"כאשר ישא האמן את הינק"</strong> (במדבר יא, יב).
  אגב יישוב קושי זה, מביאים גם פתרון לסתירה אחרת בלשון הכתובים, <strong>כתיב</strong> <small>[נאמר]</small> במקום אחד בדברי משה ליהושע: <strong>"כי אתה תבוא</strong> את העם הזה אל הארץ אשר נשבע ה' לאבותם לתת להם<strong>"</strong> (דברים לא, ז), והלשון "תבוא" מורה על כך שאתה תבוא עמהם כשווה להם, <strong>וכתיב</strong> <small>[ונאמר]</small> ליהושע גם כן <strong>"כי אתה תביא</strong> את בני ישראל אל הארץ אשר נשבעתי להם ואנוכי אהיה עמך<strong>"</strong> (דברים לא, כג), והלשון "תביא" מורה על כך שתנהוג בהם שררה! <strong>אמר ר' יוחנן:</strong> כך יש להבין את ההבדל, <strong>אמר לו משה ליהושע: אתה והזקנים שבדור עמהם,</strong> ועל זה נאמר "אתה תבוא את העם", במשמעות "עם העם", כלומר אתה תבוא לארץ כמנהיג, ועמך ראשי העם האחרים. <strong>אמר לו הקדוש ברוך הוא</strong> ליהושע: לא כן, אלא <strong>טול מקל והך על קדקדם,</strong> ואין אתה צריך להתחשב כלל בדעתם, כי צריך שיהא <strong>דבר</strong> (מנהיג) <strong>אחד לדור, ואין שני דברין לדור,</strong> ובסופו של דבר צריכה להיות סמכות עליונה בידי אדם אחד.
 <big>ב</big> לאחר דברי האגדה המרובים שהיו אף הם מענין הדין והדיינים, שבים לבירור לשון המשנה והלכותיה. <strong>תנא</strong> <small>[שנה</small> החכם בתוספתא<small>]:</small> <strong>זימון בשלשה.</strong> ושואלים: <strong>מאי</strong> <small>[מה</small> פירוש<small>]</small> <strong>"זימון"</strong> זה? <strong>אילימא</strong> <small>[אם תאמר]</small> שהכוונה היא ל<strong>ברכת זימון</strong> שמברכים לפני ברכת המזון, <strong>והתניא</strong> <small>[והרי שנינו</small> ברייתא יותר מפורטת<small>]</small> האומרת: <strong>זימון וברכת זימון בשלשה.</strong> משמע שהם שני דברים נפרדים! <strong>וכי תימא</strong> <small>[ואם תאמר]</small> שבאותה ברייתא <strong>פרושי קמפרש</strong> <small>[מפרש הוא]</small> ומפרט דברי עצמו, וכי יש להבין בה כך: <strong>מאי</strong> <small>[מה</small> פירוש<small>]</small> <strong>"זימון"?</strong> — <strong>ברכת זימון, ו</strong>אולם <strong>התניא</strong> <small>[הרי שנינו</small> בברייתא נוספת<small>]:</small> <strong>זימון בשלשה, ברכת זימון בשלשה.</strong>
 <strong>אלא</strong> יש לומר כי <strong>מאי</strong> <small>[מה</small> משמעות<small>]</small> <strong>"זימון"?</strong> — <strong>אזמוני</strong> <small>[הזמנה]</small> <strong>לדין. כי הא</strong> <small>[כמו זו]</small> ש<strong>אמר רבא:</strong> <strong>הני בי תלתא דייני דיתבי</strong> <small>[שלושה דיינים היושבים]</small> ומכינים עצמם לדין, <strong>ואזיל שליחא דבי דינא</strong> <small>[והלך שליח בית הדין]</small> <strong>ו</strong><strong>אמר</strong> לאחד הצדדים <strong>מפומא דחד</strong> <small>[מפיו,</small> בשמו, <small>של אחד</small> הדיינים שהוא מזמינו<small>]</small> — <strong>לא</strong> <strong>אמר כלום, עד ד</strong><strong>אמר משמיה דכולהו</strong> <small>[שיאמר בשם כולם]</small> שכולם מזמינים אותו, והוא שאמרו כי אף ההזמנה לבית דין היא בשלושה. ומעירים: <strong>הני מילי</strong> <small>[הדברים הללו]</small> אמורים בזמן שנעשה הדבר ש<strong>לא יומא דדינא</strong> <small>[ביום</small> הקבוע <small>לדין],</small> <strong>אבל</strong> אם נשלח ] <strong>ביומא דדינא</strong> <small>[ביום</small> הקבוע <small>לדין]</small> — <strong>לית לן</strong> <small>[אין לנו]</small> <strong>בה</strong> כל הבדל. וגם אם מזמין בשם דיין אחד הכל יודעים שכוונתו למושב בית דין, וחייבים לבוא.
 <big>ג</big> ועוד בביאור המשנה, שנינו כי <strong>תשלומי כפל</strong> וקנסות אחרים נידונים בשלושה. <strong>שלח ליה</strong> <small>[לו]</small> <strong>רב נחמן בר רב חסדא לרב נחמן בר יעקב</strong> שאלה: <strong>ילמדנו רבינו, דיני קנסות בכמה</strong> דיינים? ושואלים: <strong>מאי קמיבעיא ליה</strong> <small>[מה נסתפק לו]?</small> <strong>הא אנן תנן</strong> <small>[הרי אנחנו שנינו</small> במשנה מפורשת<small>]</small> כי דיני קנסות נידונים <strong>בשלשה! אלא</strong> בעיית <strong>יחיד מומחה קמיבעיא ליה</strong> <small>[נסתפקה לו]</small> האם <strong>דאין</strong> <small>[דן</small> הוא<small>]</small> <strong>דיני קנסות, או לא?</strong>
 <strong>אמר ליה</strong> <small>[לו]:</small> כבר <strong>תניתוה</strong> <small>[למדתם אותה],</small> ששנינו במשנה: <strong>תשלומי כפל ותשלומי ארבעה וחמשה בשלשה.</strong> ונברר: <strong>מאי</strong> <small>[מה</small> הם<small>]</small> <strong>"שלשה"</strong> אלו? <strong>אילימא</strong> <small>[אם תאמר]</small> <strong>שלשה הדיוטות</strong> — <strong>ה</strong><strong>אמר אבוה דאבוך</strong> <strong>משמיה</strong> <small>[הרי אמר אבי אביך משמו]</small> של <strong>רב:</strong> <strong>אפילו עשרה והן הדיוטות</strong> — <strong>פסולין לדיני קנסות, אלא</strong> ודאי מדובר ב<strong>מומחין, ו</strong>בכל זאת <strong>קאמר</strong> <small>[אמר]</small> במשנה <strong>"שלשה"</strong> — משמע שיחיד, אפילו הוא מומחה, פסול לדיני קנסות.
 <big>ד</big> במשנה נחלקו ביחס לדינו של המוציא שם רע, והנה ברור שבעל המביא עדים שאשתו זנתה בהיותה מאורסת לו — מאשימה בזנות חמורה שעונשה סקילה, וגם אם יוזמו העדים ויתברר שהיתה זו עלילת שוא הבעל יידון בקנס ובמלקות, והעדים הזוממים ידונו למוות. ואולם בהכרח יש לומר שמדובר כאן בתביעה קטנה יותר, שהבעל טוען שאשתו לא היתה בתולה כשנשאה, והוא תובע פיצוי ממוני מסויים, שלדברי ר' מאיר דינו בשלושה, <strong>וחכמים אומרים מוציא שם רע בעשרים ושלשה</strong> דיינים. וטעמם של החכמים, שכיון שיש בדין זה גם דיני נפשות — הרי הוא בעשרים ושלושה.
  ושואלים:  <strong>וכי יש בו דיני נפשות מאי הוי</strong> <small>[מה יש]?</small> שהרי במקרה שאנו דנים בו ודאי שבית הדין עוסק רק בתביעת ממון ולא עוד, ואם כן מה חשיבות יש לעובדה שיש בדין זה גם דיני נפשות?
 <strong>אמר עולא: בחוששין ללעז קמיפלגי</strong> <small>[חלוקים הם],</small> והשאלה היא: האם חוששים אנו שמתוך שבית הדין יושב לדין בטענת הבעל שהאשה שנשא לא היתה בתולה, מגיע אותו ענין לפרסום, ואולי יבואו עדים ויעידו כי אכן זנתה האשה בהיותה ארוסה, ואם כן יש כאן לא רק תביעת ממון אלא האשמה שבדיני נפשות. <strong>ר' מאיר סבר: אין חוששין ללעז,</strong> וכיון שלבית הדין יש לדון בתביעת ממונות בלבד די בשלושה דיינים, <strong>ורבנן סברי</strong> <small>[וחכמים סבורים]</small> <strong>חוששין ללעז</strong> שמא יבואו עדים, ומכינים מראש בית דין של עשרים ושלושה.
 <strong>רבא אמר</strong> הסבר אחר למחלוקת: <strong>כולי עלמא</strong> <small>[לדעת הכל]</small> <strong>ללעז לא חיישינן</strong> <small>[חוששים אנו],</small> <strong>והכא</strong> <small>[וכאן]</small> <strong>ב</strong>שאלה האם <strong>חוששין לכבודן של ראשונים קמיפלגי</strong> <small>[חלוקים].</small> <strong>והכא במאי עסקינן</strong> <small>[וכאן במה אנו עוסקים]?</small> — במקרה <strong>כגון דאיכניף בי עשרין ותלתא למידן</strong> <small>[שהתאספו עשרים ושלושה דיינים לדון]</small> <strong>דיני נפשות, ואיבדור</strong> <small>[והתפזרו],</small> משום שהתברר שאין ביד הבעל או האשה עדויות מכריעות לכאן או לכאן. <strong>ו</strong><strong>אמר להו</strong> <small>[להם]</small> הבעל לדיינים הנותרים: <strong>דיינו</strong> <small>[דונו]</small> <strong>לי מיהא</strong> <small>[על כל פנים]</small> <strong>דיני ממונות,</strong> שהרי גם אם אינו יכול להוכיח שהאשה זנתה, מכל מקום הריהו טוען שלא היתה בתולה, והוא תובע תביעת ממון להוריד מסכום הכתובה הקבוע לבתולה שהוא מאתים דינר, ולהעמידו על מאה דינר שנותנים לאשה שנישאה כשאינה בתולה. חכמים אומרים שבמקרה כזה חוששים לכבודם של הדיינים הראשונים, ויש לאסוף מחדש את בית הדין שדן כבר בדבר. ולדעת ר' מאיר אפשר לדון בשלושה, ואין בכך פגיעה בכבוד שאר הדיינים שנתפזרו.
## דף ח:
 <strong>מיתיבי</strong> <small>[מקשים]</small> על הסבר זה ממה ששנינו בתוספתא, <strong>וחכמים אומרים: תבעו ממון</strong> בתביעה זו — דנים <strong>בשלשה, תבעו נפשות</strong> — <strong>בעשרים ושלשה.</strong> ומפרטים: <strong>בשלמא</strong> <small>[נניח]</small> <strong>ל</strong>שיטת <strong>רבא,</strong> אם <strong>תבעו ממון תחלה</strong> — דנים הכל <strong>בשלשה,</strong> שהרי לדעתו מתחילה היו רק שלושה דיינים, ואין איפוא חשש לפגיעה בכבודם של ראשונים, אם <strong>תבעו נפשות תחלה</strong> ונתאספו לשם כך עשרים ושלושה, <strong>אפילו</strong> אם דנים אחר כך בתביעת <strong>ממון</strong> — הרי זה <strong>בעשרים ושלשה</strong> מפני כבוד הראשונים. <strong>אלא ל</strong>שיטת <strong>עולא קשיא</strong> <small>[קשה</small> הדבר<small>],</small> שהרי הוא חושש ללעז!
 <strong>אמר רבא: אני וארי שבחבורה תרגימנא</strong> <small>[הסברנו]</small> את הענין אף לשיטת עולא. ומעירים: <strong>ומנו</strong> <small>[ומיהו]</small> "ארי שבחבורה" זה? — <strong>רב חייא בר אבין.</strong> ומהו ההסבר? — <strong>הכא במאי עסקינן</strong> <small>[כאן במה אנו עוסקים]?</small> כגון במקרה <strong>שהביא הבעל עדים שזינתה</strong> האשה, והיתה זו איפוא תביעת נפשות הנידונה בעשרים ושלושה, <strong>והביא האב עדים והזימום לעדי הבעל,</strong> ואם כן הבעל חייב לשלם קנס מאה כסף (ואף לוקה) והעדים נידונים למוות. ואם <strong>בא</strong> האב <strong>לגבות ממון מבעל</strong> — הרי הוא גובה <strong>בשלשה</strong> דיינים, <strong>ובמקום נפשות</strong> אם באים לתבוע את העדים הזוממים — הם נידונים <strong>בעשרים ושלשה,</strong> וזהו איפוא הסבר הדברים שבתוספתא ואינו קשור למחלוקת שבמשנה.
 <strong>אביי אמר</strong> הסבר אחר למחלוקת ר' מאיר וחכמים. ברור לו כי <strong>דכולי עלמא</strong> <small>[לדעת הכל]</small> גם לר' מאיר וגם לחכמים <strong>חיישינן</strong> <small>[חוששים אנו]</small> <strong>ללעז,</strong> שיבואו אנשים וישמעו, ולכן גם אם פתח בתביעת ממון צריך לאסוף עשרים ושלושה. <strong>ו</strong>אף חוששים אנו <strong>משום כבודן של ראשונים</strong> שאם התחילו בעשרים ושלושה, אין לפזרם גם אם התביעה הצטמצמה להיות תביעת ממון בלבד. אלא <strong>הכא במאי עסקינן</strong> <small>[כאן במה אנו עוסקים]?</small> — <strong>כגון דאתרו</strong> <small>[שהתרו]</small> <strong>בה,</strong> באשה, לפני שזנתה, התראה <strong>סתם,</strong> ולא פירשו לה מה יהא ענשה בדיוק אם תעבור ותזנה.
 <strong>והאי</strong> <small>[ו</small>דבר <small>זה]</small> כשיטת <strong>תנא</strong> זה <strong>הוא,</strong> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ושאר כל חייבי מיתות שבתורה</strong> חוץ ממסית <strong>אין ממיתין אותם אלא בעדה</strong> (בבית דין) <strong>ועדים, והתראה</strong> מוקדמת לחטא, <strong>ועד שיודיעוהו</strong> לפני המעשה <strong>שהוא חייב מיתה בבית דין.</strong>
 <strong>ר' יהודה אומר: עד שיודיעוהו באיזה מיתה הוא נהרג.</strong> ואם לא הודיעוהו באיזו מיתה ייהרג — אינו נהרג. ור' מאיר סבור כר' יהודה, שמי שלא היתרו בו באיזו מיתה ייהרג — אינו חייב מיתה עוד. ולכן אם התברר בתחילת הדין כי לא היתה התראה מלאה, ואם ישבו שם רק שלושה לעיין בדבר — אין צורך עוד לאסוף בית דין שלם, ואז יהא דין מוציא שם רע במקרה זה בשלושה. וחכמים שסבורים שגם אם לא אמרו לו באיזו מיתה נהרג הרי זו התראה ראויה, ולכן דינה של האשה בעשרים ושלושה.
 <strong>רב פפא אמר</strong> תירוץ שונה במקצת, שאף הוא מקבל את ביקורתו של אביי, אלא שלדעתו <strong>הכא</strong> <small>[כאן]</small> <strong>באשה חבירה</strong> (שיודעת תורה) <strong>עסקינן</strong> <small>[עוסקים אנו],</small> <strong>וקמיפלגי בפלוגתא</strong> <small>[והם חלוקים ב</small>אותה <small>מחלוקת]</small> של <strong>ר' יוסי בר יהודה ורבנן</strong> <small>[וחכמים].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי בר יהודה אומר: חבר</strong> (תלמיד חכם) <strong>אין צריך התראה</strong> לפני שהוא עובר עבירה, ואם העידו עדים שעבר עבירה הראויה לעונשי גוף — מענישים אותו אף בלא התראה מוקדמת, <strong>לפי שלא ניתנה</strong> החובה של <strong>התראה אלא להבחין בין שוגג למזיד</strong> שמא אותו אדם אינו יודע שעבירה היא בידו, ולכן תלמיד חכם אינו זקוק להתראה וחייב. ור' מאיר סבור כדברי חכמים, שאף חבר צריך התראה, וכיון שלא התרו באותה אשה, ממילא אין כאן מקום לדין נפשות אלא דין ממונות בלבד. וחכמים סבורים כר' יוסי בר' יהודה, שאף במקרה זה חייבת מיתה, ולכן יש צורך בעשרים ושלושה.
 <strong>רב אשי אמר</strong> הסבר אחר, שמדובר במקרה מיוחד, <strong>כגון</strong>
## דף ט.
 <strong>דאתרו ביה</strong> <small>[שהתרו בה]</small> שהיא חייבת <strong>מלקות, ולא אתרו ביה קטלא</strong> <small>[התרו בה</small> שהיא חייבת <small>מיתה]</small> ובודאי אין דנים אותה למיתה, אלא במלקות.
 <strong>וקמיפלגי בפלוגתא</strong> <small>[וחלוקים ב</small>אותה <small>מחלוקת]</small> של <strong>ר' ישמעאל ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>מכות בשלשה, משום</strong> (בשם) <strong>ר' ישמעאל אמרו: בעשרים ושלשה,</strong> והשאלה במקרה זה קשורה במחלוקת במכות בכלל, האם כדי לחייב בהן אדם די בשלושה דיינים (כחכמים וכדעת ר' מאיר), או בעשרים ושלושה כר' ישמעאל.
 <strong>רבינא אמר:</strong> כאן מדובר באופן אחר <strong>כגון שנמצא אחד מן העדים</strong> שהעידו לרעתה <strong>קרוב או פסול,</strong> והרי הוא פסול לעדות, אבל יש עוד שני עדים כשרים להעיד, <strong>וקמיפלגי בפלוגתא</strong> <small>[וחלוקים הם במחלוקת]</small> של <strong>ר' יוסי ורבי, אליבא</strong> <small>[על פי שיטתו]</small> של <strong>ר' עקיבא. דתנן</strong> <small>[ש</small>כן <small>שנינו</small> במשנה<small>],</small> <strong>ר' עקיבא אומר:</strong> מה שנאמר בתורה "שנים עדים או שלושה עדים", <strong>לא בא</strong> העד ה<strong>שלישי</strong> הזה <strong>אלא להחמיר עליו, לעשות</strong> את <strong>דינו כיוצא באלו</strong> כמו העדים האחרים, ואם היו העדים זוממים — כולם נהרגים, ואין העד השלישי יכול לומר שלא עשה בעצם דבר, שהרי העדות כבר נגמרה על ידי שני העדים הראשונים.
  ומכאן למד ר' עקיבא הוראה כללית: <strong>אם כך ענש הכתוב את הניטפל לעוברי עבירה</strong> שיהא דינו <strong>כעוברי עבירה</strong> העיקריים, <strong>על אחת כמה וכמה שישלם שכר את הניטפל לעושה מצוה כעושה מצוה,</strong> שהרי מידה טובה מרובה ממידת הפורענות.
  ועוד יש ללמוד מהשוואה זו של שנים ושלושה: <strong>ומה שנים</strong> אם <strong>נמצא אחד מהן קרוב או פסול</strong> — הרי <strong>עדותן בטלה,</strong> שהרי נותר רק עד כשר אחד. <strong>אף שלשה</strong> עדים, אם <strong>נמצא אחד מהם קרוב או פסול</strong> — <strong>עדותן בטלה</strong> כולה, שכולם נחשבים כעדות אחת, ואם נפסלה מקצתה — נפסלה כולה. <strong>ומניין שאפילו</strong> אם היו <strong>מאה</strong> עדים כך דינם? — <strong>תלמוד לומר: "עדים",</strong> בלי צמצום מספרם.
  עד כאן שיטת ר' עקיבא, ובכך נחלקו תנאים, <strong>אמר ר' יוסי: במה דברים אמורים</strong> שאם נמצא אחד העדים קרוב או פסול בטלה כל העדות — <strong>בדיני נפשות, אבל בדיני ממונות תתקיים</strong> ה<strong>עדות בשאר</strong> העדים הכשרים. <strong>רבי אומר: אחד דיני ממונות ואחד דיני נפשות,</strong> אם אחד מהם היה קרוב או פסול — כל העדות פסולה. ומסייגים הלכה זו: <strong>ואימתי</strong> אומרים שעד פסול אחד פוסל את כל שאר העדים הכשרים? <strong>בזמן שהתרו בהן</strong> בעוברי העבירה גם העדים הפסולים, וגילו דעתם שהם מתכוונים להעיד, <strong>אבל בזמן שלא התרו בהן</strong> העדים הפסולים,
## דף ט:
 <strong>מה יעשו שני אחים ו</strong>עוד אדם <strong>אחד, שראו באחד שהרג את הנפש,</strong> שהרי אם עצם הראיה פוסלת אותם להעיד הרי שני האחים שהם קרובים זה לזה פסולים להעיד ובטלה כל העדות, אלא אחד מן האחים והאחר שאינו קרוב יתרו בעבריין, והאח השני שלא התרה איננו מצטרף. ולענין המחלוקת במוציא שם רע, מדובר באופן שהעידו שלושה עדים ואחד מהם היה פסול, ולא התרו בה אלא הכשרים, לדעת רבי — התראה היא זו, ויש לדונה בעשרים ושלושה, וכן סברו חכמים. ולדעת ר' יוסי, כיון שהיה שם עד פסול — בטלה העדות, ואין כאן אלא דין ממונות שבשלושה, וכן סבר ר' מאיר.
 <strong>ואיבעית אימא</strong> <small>[ואם תרצה אמור]</small> הסבר אחר למחלוקת ר' מאיר וחכמים, <strong>כגון שהתרו בה אחרים</strong> שהיו במקום העבירה <strong>ולא התרו בה עדים</strong> המעידים בה עצמם. <strong>וקמיפלגי בפלוגתא</strong> <small>[ונחלקו במחלוקת]</small> של <strong>ר' יוסי ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יוסי אומר: לעולם אינו נהרג עד שיהו פי שני עדיו</strong> המעידים בפני בית דין הם ה<strong>מתרין בו, שנאמר: "על פי שנים עדים</strong> או שלושה עדים יומת המת
 <strong>"</strong>(דברים יז, ו), ר' מאיר סבור כר' יוסי, וכיון שלא התרו בו העדים יש כאן רק דין ממונות בשלושה. וחכמים במשנתנו סבורים כחכמים החולקים על ר' יוסי, ולכן יש כאן מקום לדיני נפשות. <strong>ואיבעית אימא</strong> <small>[ואם תרצה אמור]</small> הסבר אחר למחלוקת: מדובר כאן במקרה <strong>כגון דאיתכחוש</strong> <small>[שהוכחשו</small> העדים<small>]</small> <strong>בבדיקות</strong> לגבי פרטי המעשה <strong>ולא איתכחוש</strong> <small>[הוכחשו]</small> <strong>בחקירות</strong> שהן השאלות היסודיות ביחס לזמן ומקום המעשה.
  ונחלקו אם יש עוד מקום לדיני נפשות, <strong>וקמיפלגי בפלוגתא</strong> <small>[ונחלקו במחלוקתם]</small> של <strong>בן זכאי ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מעשה ובדק בן זכאי בעוקצי תאנים,</strong> שחקר את העדים ביחס לעוקצים (הקצוות, חיבור התאנים לעץ) שהוזכרו תאנים בקשר למעשה שעליו מעידים, וכיון שמצא סתירה בדברי העדים בענין זה רצה לפסול את כל עדותם. לדעת ר' מאיר הלכה כבן זכאי, וכיון שנמצאה אף כאן בעדות על אשה זו סתירה כלשהי בין העדים — שוב אין כאן דיני נפשות. ולדעת חכמים אין סתירה כגון זו פוסלת עדות, ועדיין יש כאן דיני נפשות.
 <big>א</big> כיון שעסקנו בהלכה זו בענין מוציא שם רע על אשתו דנים בצדדים אחרים של אותה בעיה. <strong>אמר רב יוסף:</strong> אם <strong>הביא הבעל עדים שזינתה</strong> האשה, <strong>והביא האב עדים והזימום לעדי הבעל, עדי הבעל נהרגין</strong> כדין עד זומם שעושים לו כאשר זמם לעשות. אבל <strong>אין משלמין ממון,</strong> אף שבעדות זו היו גורמים גם כן שתפסיד האשה את דמי כתובתה. והטעם הוא, לפי הכלל שאין דנים אדם בשני עונשים, על אותה עבירה עצמה, וידון בעונש החמור יותר.
  ואולם אם <strong>חזר והביא הבעל עדים והזימום לעדי האב</strong> (אותם שבאו להזים את העדים הראשונים), הרי במקרה זה <strong>עדי האב נהרגין</strong> שהרי התכוונו להרוג בעדותם את העדים הראשונים, <strong>ו</strong>גם <strong>משלמין ממון</strong> לבעל, שאם היתה עדותם מתקבלת היה הבעל צריך לשלם קנס של מאה כסף. ומדוע נענשים אלה בשני עונשים, משום שהם משלמים <strong>ממון לזה</strong> לבעל שנתחייבו לו מצד אחד, <strong>ונפשות לזה</strong> לעדים. שכיון שחטאו כנגד שני אנשים שונים אין עונש שניתן עליהם בשל חטא אחד פוטרם מעונש על שרצו לפגוע גם באדם אחר. דברי רב יוסף אלה, שבהם הראה שיש הבדל בין שתי עדויות שהן כמעט זהות, מזכירים הלכה אחרת של רב יוסף בדיני עדות.
  ש<strong>אמר רב יוסף:</strong> העיד אדם ש<strong>פלוני רבעו</strong> במשכב זכור <strong>לאונסו,</strong> הרי <strong>הוא</strong> הנאנס <strong>ו</strong>עוד עד <strong>אחר</strong> שראה את הדבר <strong>מצטרפין</strong> להעיד עליו בפני בית דין, כדי <strong>להרגו</strong> לחוטא על־פי עדותן, כדין תורה המחייב מיתה על משכב זכור.
  ואולם אם העיד אותו אדם שפלוני רבע אותו <strong>לרצונו,</strong> שגם הוא השתתף בדבר מרצונו, גם אם עד אחר מעיד על המעשה, הרי השותף לעבירה <strong>רשע הוא,</strong> שהרי העיד על עצמו שעבר עבירה חמורה זו מרצונו, <strong>והתורה אמרה "אל תשת... רשע... עד"</strong> (בשינוי קצת מלשון הכתוב "אל תשת ידך עם רשע להיות עד חמס". שמות כג, א). ואילו <strong>רבא אמר:</strong> לענין עדות הרי <strong>אדם קרוב אצל עצמו,</strong> וכשם שאין מקבלים עדותם של שאר קרובים, כך אין ערך לעדות שאדם מעיד על עצמו. <strong>ו</strong>משום כך <strong>אין אדם משים עצמו רשע,</strong> שאין אדם יכול להעיד כנגד עצמו, כשם שאינו יכול להעיד לטובת עצמו, ואין עדותו מענין זה נחשבת. ומשום כך העדות שהעיד שפלוני רבע אותו, כיון שמעיד באחר — עדות היא, ומתקבלת. אבל אותו חלק בעדות שהוא טוען שעשה זאת מרצונו, כיון שעל כך אין עדים — אין עדות זו מתקבלת, ואין פוסלים אותו בהודאת פיו.
  בדומה לכך <strong>אמר רבא,</strong> האומר:
## דף י.
 <strong>פלוני בא על אשתי, הוא ו</strong>עוד עד <strong>אחר מצטרפין להורגו,</strong> את אותו פלוני, <strong>אבל לא</strong> מצטרפים <strong>להורגה</strong> את האשה, אף שהם מעידים שגם האשה עברה מרצונה. שהרי כיון שהוא קרוב של אשתו איננו יכול להעיד עליה, לא לטוב ולא לרע.
  ושואלים:  <strong>מאי קא משמע לן</strong> <small>[מה השמיע לנו]</small> בהלכה אחרונה זו? — <strong>דמפלגינן בדיבורא</strong> <small>[שאנו מחלקים ב</small>תוך <small>הדיבור]</small> ואומרים שבמקרים מסויימים אנו מקבלים רק חלק מן הדיבור (העדות) ולא את העדות כולה. ולענייננו איננו מקבלים חלק העדות שבו אדם מפליל את עצמו, ואולם <strong>היינו הך</strong> <small>[זהו זה</small> אותו דבר<small>]</small> שכבר אמר רבא הלכה זו באדם המעיד על עצמו! ומשיבים: יש מקום לחלק, שכן <strong>מהו דתימא</strong> <small>[שתאמר]</small> <strong>אדם קרוב אצל עצמו</strong> — <strong>אמרינן</strong> <small>[אומרים אנו],</small> ואיננו מקבלים את עדותו, ולכן מחלקים בתוך דיבורו בין החלק שהוא מעיד על עצמו ובין החלק שהוא מעיד על אחרים, אבל שנאמר שאדם קרוב <strong>אצל אשתו,</strong> עד כדי כך — <strong>לא אמרינן</strong> <small>[אין אנו אומרים]</small> ולא נחלק בתוך דיבורו, אלא נקבל הכל או לא נקבל העדות כלל, על כן <strong>קא משמע לן</strong> <small>[השמיע לנו]</small> שאף בזה מחלקים בדיבור.
 <strong>ו</strong>עוד <strong>אמר רבא:</strong> העידו שנים ש<strong>פלוני בא על נערה המאורסה</strong> ולא העידו מי היתה אותה נערה, <strong>והוזמו</strong> עדים אלה — הרי הם <strong>נהרגין</strong> משום שביקשו לחייבו מיתה, <strong>ו</strong>אולם <strong>אין משלמין ממון,</strong> אף שנערה שהעידו עליה שזנתה הפסידה את כתובתה, ואולם מאחר שלא הזכירו שם אשה מסויימת, ממילא אין עדות זו נוגעת בה, ולא הפסידוה. ואולם אם אמרו: שפלוני בא על נערה המאורסה שהיא <strong>בתו של פלוני, והוזמו</strong> — הרי הם <strong>נהרגין, ומשלמין ממון. ממון לזה,</strong> לנערה שרצו להפסידה כתובתה, <strong>ונפשות לזה,</strong> לאיש שהאשימו אותו בעבירה שעונשה מיתה.
 <strong>ו</strong>עוד <strong>אמר רבא:</strong> אם באו עדים והעידו כי <strong>פלוני רבע השור,</strong> וכיון שכך הרי הוא חייב מיתה משום "כל שוכב עם בהמה" (שמות כב, יח), ואף את השור הורגים, <strong>והוזמו</strong> — <strong>נהרגין</strong> על שזממו להרוג את האיש, אבל <strong>אין משלמין ממון,</strong> שהרי לא אמרו של מי היה שור זה. ואולם אם אמרו שהיה זה <strong>שורו של</strong> אדם <strong>פלוני, והוזמו</strong> — <strong>נהרגין ומשלמין ממון, ממון לזה,</strong> לבעל השור, <strong>ונפשות לזה.</strong>
 ושואלים: <strong>הא תו</strong> <small>[זה עוד]</small> <strong>למה לי? היינו הך</strong> <small>[זהו זה</small> אותו דבר<small>]</small> כענין עדות נערה המאורסה. ומשיבים: <strong>משום דקא בעי בעיא עילויה</strong> <small>[שהוא שואל שאלה עליה],</small> שאמנם בדברים אלה אין חידוש, ואולם הם משמשים לו בסיס לשאלה מורכבת יותר. <strong>דבעי</strong> <small>[ששאל]</small> <strong>רבא:</strong> אם העיד אדם <strong>"פלוני רבע שורי" מהו?</strong> האם מקבלים את עדותו במלואה? וצדדי השאלה: <strong>מי אמרינן</strong> <small>[האם אומרים אנו]</small> <strong>אדם קרוב אצל עצמו, ואין אדם קרוב אצל ממונו,</strong> ומשום כך נקבל את העדות לא רק לגבי האיש שרבע את השור אלא גם לגבי הבהמה, <strong>או דילמא אמרינן</strong> <small>[שמא אומרים אנו]:</small> <strong>אדם קרוב</strong> גם <strong>אצל ממונו</strong> וחלק זה של עדותו אינו מתקבל? <strong>בתר דבעיא הדר פשטה</strong> <small>[אחרי ששאל</small> את השאלה הזו <small>חזר</small> ו<small>פתרה]:</small> <strong>אדם קרוב אצל עצמו, ואין אדם קרוב אצל ממונו,</strong> ויכול אדם להעיד כנגד בהמתו, ואינו אלא כדיני ממונות.
 <big>א</big> במשנתנו שנינו כי דיני <strong>מכות בשלשה.</strong> ושואלים: <strong>מנהני מילי</strong> <small>[מנין דברים אלה]?</small> <strong>אמר רב הונא: אמר קרא</strong> <small>[הכתוב]:</small> "כי יהיה ריב בין אנשים ונגשו אל המשפט ושפטום והצדיקו את הצדיק והרשיעו את הרשע. והיה אם בן הכות הרשע והפילו השופט והכהו לפניו כדי רשעתו במספר" (דברים כה, א–ב), <strong>"ושפטום"</strong> — <strong>שנים,</strong> משמע מלשון הרבים שיש כאן לפחות שני שופטים, <strong>ו</strong>כיון ש<strong>אין בית דין שקול, מוסיפין עליהם עוד אחד</strong> — <strong>הרי כאן שלשה.</strong>
 ושואלים: <strong>אלא מעתה,</strong> אם מונה אתה כמנין כנויי הרבים הכתובים שם, נוסיף גם <strong>"והצדיקו</strong> את הצדיק <strong>"</strong>— הרי <strong>שנים, "והרשיעו</strong> את הרשע" — עוד <strong>שנים,</strong> הרי כאן שישה דיינים, ועוד אחד להכריע ביניהם — <strong>הרי כאן שבעה!</strong> ודוחים: הכתוב <strong>ההוא</strong> "והצדיקו" "והרשיעו" <strong>מיבעי ליה</strong> <small>[נצרך לו</small> ללימוד אחר<small>],</small> <strong>כ</strong>שיטת <strong>עולא.</strong> ש<strong>אמר עולא: רמז לעדים זוממין מן התורה מנין.</strong>
 לפני שמסיימים דברי עולא תוהים על עצם השאלה: מה משמע <strong>"רמז לעדים זוממין"?!</strong> וכי לרמז צריכים אנו? <strong>והא כתיב</strong> <small>[והלא נאמר]</small> במפורש ביחס לעד שקר "ועשיתם לו <strong>כאשר זמם</strong> לעשות לאחיו" (דברים יט, יט)! <strong>אלא</strong> כך יש להבין את דברי עולא: <strong>רמז לעדים זוממין שלוקין מניין?</strong> כי כאשר זממו העדים בדבר שאי אפשר להענישם בדיוק באותו עונש, כגון שהעידו שיש פסול במשפחתו של אדם מסויים, שאין מקום להעניש את משפחתם שלהם בכגון זה, במקרה כזה, מלקים אותם על עוון עדות שקר. רמז להלכה זו מנין? <strong>דכתיב</strong> <small>[שנאמר]:</small> <strong>"והצדיקו את הצדיק והרשיעו את הרשע</strong> והיה אם בן הכות הרשע
 <strong>"</strong>(דברים כה א–ב), וכך יש לשאול: ו<strong>משום</strong> ש<strong>"הצדיקו את הצדיק והרשיעו את הרשע"</strong> יבוא ההמשך <strong>"והיה אם בן הכות הרשע"?!</strong> שאם מבינים את הכתוב כאן כפשוטו, בדין בין שני אנשים המתדיינים זה עם זה, הרי גם אם אחד מהם צודק אין מקום להלקות את הצד שנתחייב! <strong>אלא</strong> יש לומר שכאן ממשיך הכתוב לדבר בעדים ולא בבעלי הדין, כיצד? <strong>עדים שהרשיעו את הצדיק</strong> בעדות שקר, <strong>ואתו עדי אחריני</strong> <small>[ובאו עדים אחרים]</small> <strong>והצדיקו את הצדיק דמעיקרא</strong> <small>[שמתחילה],</small> <strong>ושוינהו להנך</strong> <small>[ו</small>ממילא <small>עשו את אלה]</small> העדים ל<strong>רשעים,</strong> ואז <strong>"והיה אם בן הכות הרשע"</strong> (העד שהורשע בעדות שקר). ומכאן ראיה שפעמים לוקים העדים הזוממים בשל עצם עדותם.
  ושואלים: ולשם מה רמז זה?  <strong>ותיפוק ליה</strong> <small>[ותצא לו]</small> הלכה זו <strong>מ</strong>כתוב מפורש, הלא אחת מעשרת הדברות היא <strong>"לא תענה</strong> ברעך עד שקר<strong>"</strong> (שמות כ, יג), והעובר על מצות לא תעשה לוקה! ומשיבים: על "לא תענה" אין לוקים, <strong>משום דהוה ליה</strong> <small>[שהינו]</small> <strong>לאו שאין בו מעשה</strong> שהרי אינו עושה כלום אלא מדבר, <strong>ו</strong>כלל הוא: <strong>כל לאו שאין בו מעשה</strong> — <strong>אין לוקין עליו,</strong> ולכן הוצרכו לדברי עולא.
 <big>ב</big> שנינו במשנה: <strong>משום</strong> (בשם) <strong>ר' ישמעאל אמרו</strong> כי אף חיוב מלקות נידון <strong>בעשרים ושלשה</strong> דיינים. ושואלים: <strong>מאי טעמא</strong> <small>[מה הטעם]</small> של <strong>ר' ישמעאל?</strong> <strong>אמר אביי: אתיא</strong> <small>[בא,</small> נלמד הדבר<small>]</small> בגזירה שווה של המילים <strong>"רשע" "רשע" מ</strong>דין <strong>חייבי מיתות.</strong> כיצד? — <strong>כתיב הכא</strong> <small>[נאמר כאן]</small> בדיני מלקות <strong>"והיה אם בן הכות הרשע"</strong> (דברים כה, ב), <strong>וכתיב התם</strong> <small>[ונאמר שם]</small> בדיני רוצח <strong>"אשר הוא רשע למות"</strong> (במדבר לה, לא), <strong>מה להלן</strong> דין רוצח <strong>בעשרים ושלשה</strong> — <strong>אף כאן</strong> במלקות <strong>בעשרים ושלשה.</strong>
 <strong>רבא אמר</strong> שיש להסביר את הדבר באופן אחר: <strong>מלקות במקום מיתה עומדת</strong> שעונש מלקות הוא כתחליף לעונש המוות, והוא כאחד מדיני מיתה שבתורה, ומשום כך אף הוא צריך להידון בעשרים ושלושה. <strong>אמר רב אחא בריה</strong> <small>[בנו]</small> של <strong>רבא לרב אשי: אי הכי</strong> <small>[אם כך]</small> שהמלקות הן במקום מיתה <strong>אומדנא למה לי?</strong> ששנינו בדיני מלקות שלפני שמלקים אדם מביאים רופאים מומחים ואומדים כמה מכות יוכל ללקות בלא למות מהן, ומלקים אותו פחות מכשיעור המביאו לידי מיתה. ואם המלקות הן במקום מיתה לשם מה אומדנא זו? <strong>למחייה</strong> <small>[שיכוהו],</small> <strong>ואי מאית</strong> <small>[ואם ימות</small> במלקות<small>]</small> — <strong>לימות</strong> <small>[שימות]!</small>
 <strong>אמר ליה</strong> <small>[לו]</small> רב אשי: <strong>אמר קרא</strong> <small>[הכתוב]:</small> <strong>"</strong>ארבעים יכנו לא יוסיף פן יוסיף להכותו על אלה מכה רבה <strong>ונקלה אחיך לעיניך"</strong> (דברים כה, ג), ומכאן נלמד: <strong>כי מחית</strong> <small>[כאשר אתה מכה]</small> — <strong>אגבא דחיי מחית</strong> <small>[על גבו של</small> אדם <small>חי הכה]</small> ולא על גבו של מת, שאינו קרוי עוד "אחיך". ומקשים עוד: <strong>אלא הא דתניא</strong> <small>[זו ששנינו</small> בברייתא<small>]:</small> <strong>אמדוהו</strong> את הנידון למלקות <strong>לקבל עשרים</strong> שאינו יכול לקבל יותר מזה — <strong>אין מכין אותו אלא מכות הראויות להשתלש,</strong> כלומר, להחלק לשלושה חלקים, שסדר המלקות הוא שהיו מלקים את הרשע לפי סדר קבוע: שתי מלקות מאחוריו ואחת מלפניו. <strong>ו</strong>אם כן באדם זה שאמדוהו לעשרים, <strong>כמה הן</strong> מלקות שמלקים אותו שהם במספר המתחלק לשלוש? — <strong>תמני סרי</strong> <small>[שמונה עשרה],</small>
## דף י:
 ואם מלקות הן במקום מיתה, <strong>למחייה</strong> <small>[שיכוהו]</small> <strong>עשרים וחדא</strong> <small>[ואחת]</small> מכות, שהרי אמדוהו שיכול להחזיק מעמד בעשרים, <strong>וכי מיית בהך חדא</strong> <small>[וכאשר ימות בזו האחת</small> היתירה<small>]</small> — <strong>לימות</strong> <small>[שימות],</small> <strong>דהא כי מחית, אגבא דחייא קא מחית</strong> <small>[שהרי כאשר מכה אתה, על גבו של</small> אדם <small>חי אתה מכה]</small> ולא ימות אלא במכה העשרים ואחת! <strong>אמר ליה</strong> <small>[לו]</small> רב אשי: <strong>אמר קרא</strong> <small>[הכתוב]</small> שם: <strong>"ונקלה אחיך לעיניך",</strong> וכוונתו גם <strong>אחר שלקה "אחיך" בעינא</strong> <small>[צריכים אנו],</small> שאפשר לומר שיהא נקלה על ידי המלקות <strong>וליכא</strong> <small>[ואין כאן]</small> אם מת מתוך מלקות.
 <big>א</big> במשנה שנינו כי <strong>עיבור החדש בשלשה.</strong> ומדייקים בלשון: <strong>"חישוב</strong> החודש <strong>"</strong>אם ראוי לעברו <strong>לא קתני</strong> <small>[שנה],</small> <strong>"קידוש</strong> החודש <strong>",</strong> כלומר, קביעת והכרזת בית הדין שהיום ראש חודש גם כן <strong>לא קתני</strong> <small>[שנה],</small> <strong>אלא</strong> שנה <strong>"עיבור</strong> החודש <strong>".</strong> ודיוק הלשון "עיבור החודש" הוא כאשר מוסיפים לחודש (שסתמו עשרים ותשעה יום) עוד יום אחד, יום השלושים. ויש לשאול: לשם מה יש צורך בבית דין לצורך זה? ש<strong>לא ליקדשא</strong> <small>[יקדשו]</small> את החודש ביום השלושים לחודש הקודם, <strong>וממילא לעבר</strong> <small>[יתעבר],</small> שהרי אם לא קידשו את ראש החודש נמשך החודש הקודם, ויהא ראש החודש ביום שלאחריו. בתשובה לקושי זה הציעו אמוראים שונים כמה אופנים, שיש בכולם מעין תיקון של הסגנון.
 <strong>אמר אביי: תני</strong> <small>[שנה]</small> שם בלשון אחרת <strong>"קידוש החדש</strong> בשלושה <strong>",</strong> שכאשר קובעים את יום ראש החודש, עושים זאת בבית דין של שלושה. ואכן, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>קידוש החדש ועיבור השנה בשלשה,</strong> אלו <strong>דברי ר' מאיר. אמר רבא</strong> על תירוץ זה: <strong>והא</strong> <small>[והרי]</small> <strong>"עיבור</strong> החודש <strong>"</strong><strong>קתני</strong> <small>[שנינו]</small> במשנתנו, ולא קידוש? <strong>אלא אמר רבא:</strong> כך יש לתקן את סגנון המשנה <strong>"קידוש ביום עיבור",</strong> אם מקדשים את החודש ביום שהוא עשוי להיות מעובר בו, כלומר, ביום שלושים לחודש הקודם, עושים קידוש זה <strong>בשלשה,</strong> ואילו ביום ש<strong>אחר</strong> ה<strong>עיבור</strong> שוב <strong>ליכא</strong> <small>[אין]</small> <strong>קידוש,</strong> שהחודש מתקדש מעצמו,
 <strong>ומני</strong> <small>[ו</small>כשיטת <small>מי היא</small> משנתנו<small>]</small> לפי הסבר זה? — כשיטת <strong>ר' אלעזר בן צדוק היא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' אלעזר בן צדוק אומר: אם לא נראה</strong> הירח <strong>בזמנו,</strong> ביום שלושים לחודש הקודם, <strong>אין מקדשין אותו</strong> ביום שלאחריו, <strong>שכבר קידשוהו בשמים</strong> ואינו צריך קידוש נוסף.
 <strong>רב נחמן אמר</strong> להיפך: <strong>קידוש אחר עיבור</strong> הוא שצריך <strong>שלשה</strong> דיינים, ואילו <strong>ביום עיבור</strong> אם רוצים שיהא זה ראש חודש, אין צורך אז בקביעה מיוחדת, אלא ממילא הוא מתקדש ו<strong>ליכא</strong> <small>[אין]</small> <strong>קידוש,</strong> שזהו זמן הרגיל לראש החודש, ורק כשיש שינוי צריך דיון והכרזה. <strong>ומני</strong> <small>[ו</small>כשיטת <small>מי היא</small> משנתנו<small>]</small> לפי הסבר זה? — כשיטת החכם <strong>פלימו היא. דתניא</strong> <small>[ש</small>כן <small>שנינו</small> בברייתא<small>],</small> <strong>פלימו אומר:</strong> אם העידו עדים שראו את מולד הירח <strong>בזמנו,</strong> כלומר, ביום שלושים לחודש הקודם — <strong>אין מקדשין אותו, שלא בזמנו</strong> — <strong>מקדשין אותו</strong> משום שעשו שינוי.
 <strong>רב אשי</strong> <strong>אמר: לעולם "חישוב" קתני</strong> <small>[שנה],</small> וכך יש להבין: <strong>ומאי</strong> <small>[ומה</small> פירושו<small>]</small> של <strong>"עיבור</strong> החודש <strong>"</strong>שנאמר במשנה? — ה<strong>חישוב</strong> של <strong>עיבור</strong> החודש, שיש חודשים בהם יש צורך בחישוב מיוחד האם ראוי לקבוע את ראש החודש ביום שלושים או בשלושים ואחד. <strong>ואיידי דקבעי למיתני</strong> <small>[ומתוך שרצה לשנות]</small> אחר כך <strong>"עבור שנה", תנא נמי</strong> <small>[שנה גם כן]</small> בלשון <strong>"עיבור חודש",</strong> אבל כוונתו היתה לחישוב של עיבור החודש.
 ומעירים: לשיטה זו, <strong>חישוב חודש</strong> — <strong>אין</strong> <small>[כן],</small> צריך לעשותו בבית דין, אבל <strong>קידוש חודש</strong> להודיע שראש חודש חל ביום זה, ולהכריז על כך — <strong>לא</strong> צריך כלל בבית דין, <strong>מני</strong> <small>[</small>כשיטת <small>מי היא</small> משנה זו<small>]?</small> — כשיטת <strong>ר' אליעזר היא, דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: בין</strong> שקבעו את ראש החודש <strong>בזמנו,</strong> ביום שלושים, <strong>בין שלא בזמנו</strong> — <strong>אין מקדשין אותו, שנאמר: "וקדשתם את שנת החמשים שנה</strong> וקראתם דרור בארץ לכל יושביה יובל היא תהיה לכם<strong>"</strong> (ויקרא כה, י), ויש לדייק: <strong>שנים אתה מקדש, ואי</strong> (אין) <strong>אתה מקדש חדשים,</strong> שהם מתקדשים מעצמם. ואולם אם יש צורך בחישוב, שינוי הקביעה צריך להיעשות בידי דיינים.
 <big>ב</big> שנינו במשנה ש<strong>רבן שמעון בן גמליאל אומר</strong> שעיבור השנה נעשה בשלבים — <strong>בשלשה,</strong> חמישה ושבעה דיינים. <strong>תניא</strong> <small>[שנינו</small> בתוספתא<small>]:</small> <strong>כיצד אמר רבן שמעון בן גמליאל?</strong> — <strong>בשלשה מתחילין</strong> את הדיון, <strong>ובחמשה נושאין ונותנין, וגומרין בשבעה.</strong> כיצד? — יושבים שלושה דיינים ומעיינים אם יש מקום לדון בשאלה זו, אם <strong>אחד</strong> מהם <strong>אומר</strong> שצריך <strong>לישב</strong> ולדון בנושא, <strong>ושנים אומרים שלא לישב</strong> — הרי <strong>בטל יחיד במיעוטו,</strong> ואין ממשיכים בנושא זה, ואם
 <strong>שנים</strong> מן הדיינים <strong>אומרים לישב</strong> ולדון, <strong>ואחד אומר שלא לישב</strong> — הרי מתקבלת ההחלטה לדון, ולשם כך <strong>מוסיפין עליהם עוד שנים, ו</strong>כל החמישה <strong>נושאין ונותנין בדבר</strong> אם צריכה השנה עיבור או אם אינה צריכה. אם רק <strong>שנים</strong> מחמישה אלה <strong>אומרים צריכה ושלשה אומרים אינה צריכה</strong> — <strong>בטלו שנים במיעוטן</strong> ואין מעברים. <strong>שלשה אומרים צריכה ושנים אומרים אינה צריכה</strong> עיבור, כיון שהגיעו לכך <strong>מוסיפין עליהם עוד שנים, שאין המנין</strong> של המחליטים לבסוף על עיבור השנה <strong>פחות משבעה.</strong>
 ושואלים: <strong>הני</strong> <small>[אותם]</small> <strong>שלשה חמשה ושבעה כנגד מי</strong> תיקנו חכמים דווקא מספרים אלה לצורך הדיון? <strong>פליגי</strong> <small>[נחלקו]</small> <strong>בה</strong> בענין זה <strong>ר' יצחק בר נחמני וחד דעימיה</strong> <small>[ו</small>חכם <small>אחד ש</small>היה <small>עמו],</small> <strong>ומנו</strong> <small>[ומיהו</small> חכם זה<small>]?</small> — <strong>ר' שמעון בן פזי. ואמרי לה</strong> <small>[ויש אומרים]</small> שכך היתה המסורת: שאמרו את הדבר <strong>ר' שמעון בן פזי וחד דעימיה</strong> <small>[ו</small>חכם <small>אחד ש</small>היה <small>עמו],</small> <strong>ומנו</strong> <small>[ומיהו]?</small> — <strong>ר' יצחק בר נחמני. חד</strong> <small>[אחד</small> מהם<small>]</small> <strong>אמר:</strong> <strong>כנגד ברכת כהנים,</strong> שבשלושת פסוקיה פסוק ראשון הוא בן שלוש מילים, שני בן חמש, ושלישי בן שבע מילים. <strong>וחד</strong> <small>[ואחד</small> מהם<small>]</small> <strong>אמר:</strong> <strong>שלשה</strong> — <strong>כנגד שומרי הסף</strong> (הנזכרים במלכים ב' כה יח), <strong>חמשה</strong> — כנגד <strong>"מרואי פני המלך"</strong> (מלכים ב' כה, יט), <strong>שבעה</strong> — <strong>רואי פני המלך</strong> שהוגלו בבלה ("ומן העיר לקח... ושבעה אנשים מרואי פני המלך אשר נמצאו בעיר. ויקח אותם נבוזראדן רב טבחים ויולך אותם אל מלך בבל רבלתה". ירמיה נב, כה–כו), וכיון שמספרים אלה שלושה חמישה ושבעה הם מניינם של מינויים חשובים שונים, עשו כן גם בבית הדין.
  וכן <strong>תני</strong> <small>[שנה]</small> <strong>רב יוסף</strong> בברייתא שמסר: <strong>הני</strong> <small>[אותם]</small> <strong>שלשה וחמשה ושבעה</strong> דיינים הריהם, <strong>שלשה</strong> — <strong>כנגד שומרי הסף, חמשה</strong> — <strong>"מרואי פני המלך", שבעה</strong> — <strong>"רואי פני המלך".</strong> <strong>אמר ליה</strong> <small>[לו]</small> <strong>אביי לרב יוסף: עד האידנא מאי טעמא</strong> <small>[עכשיו מה טעם]</small> <strong>לא פריש לן מר הכי</strong> <small>[פירש לנו אדוני כך],</small> ולא שמענו הסבר זה אף שלמדנו מסכת סנהדרין פעמים אחדות? <strong>אמר להו</strong> <small>[להם]</small> לשואלים: <strong>לא הוה ידענא דצריכיתו</strong> <small>[הייתי יודע,</small> ידעתי <small>שאתם נזקקים</small> לפירוש זה<small>],</small> שחשבתי שאתם יודעים אותו, <strong>מי בעיתו מנאי מילתא</strong> <small>[וכי שאלתם ממני דבר]</small> <strong>ולא</strong> <strong>אמרי לכו</strong> <small>[אמרתי לכם]?</small> ולכן לא אמרתי את זאת עד עתה, כאשר נזדמן לומר את הדבר.
 <big>ג</big> לענין של עיבור השנה מביאים עוד מקורות שונים, ונתנו להם סימן: <strong>זמן, נשיא, צריך, גדי. תנו רבנן</strong> <small>[שנו חכמים]</small> בברייתא: <strong>אין מעברין את השנה אלא ד</strong>
## דף יא.
 <strong>במזומנין לה</strong> (באלה שהזמינם) הנשיא מתחילה לצורך זה. <strong>מעשה ברבן גמליאל שאמר</strong> לחכמים: <strong>השכימו לי שבעה לעלייה</strong> כדי לעשות בית דין לעיבור השנה, <strong>השכים ומצא</strong> בה <strong>שמונה. אמר: מי הוא שעלה שלא ברשות</strong> — <strong>ירד!</strong>
 <strong>עמד שמואל הקטן ואמר: אני הוא שעליתי שלא ברשות, ולא לעבר השנה עליתי</strong> להשתתף בין הדיינים, <strong>אלא ללמוד הלכה למעשה הוצרכתי</strong> ובאתי רק כצופה לראות כיצד נעשה הדבר, <strong>אמר לו</strong> רבן גמליאל: <strong>שב בני, שב.</strong> באמת <strong>ראויות כל השנים כולן להתעבר על ידך,</strong> ואין לי כל טענה כלפי השתתפותך בבית הדין, שוודאי ראוי אתה להיות בו, <strong>אלא</strong> בכל זאת הרי <strong>אמרו חכמים: אין מעברין את השנה אלא במזומנין לה</strong> ולא באחרים. ומעירים: <strong>ו</strong>אותו אדם שעלה שלא ברשות <strong>לא שמואל הקטן הוה</strong> <small>[היה],</small> <strong>אלא איניש אחרינא</strong> <small>[אדם אחר]</small> היה, ו<strong>מחמת כיסופא</strong> <small>[בושה]</small> של אותו אדם <strong>הוא דעבד</strong> <small>[שעשה]</small> שמואל הקטן מה שעשה, כדי שלא יבוייש אותו אדם ברבים.
 <big>א</big> אגב מעשה זה בשמואל הקטן מספרים שאירע דבר מעין זה אצל רבי. <strong>כי הא דיתיב</strong> <small>[כמו</small> מעשה <small>זה שהיה יושב]</small> <strong>רבי וקא דריש</strong> <small>[והיה דורש],</small> <strong>והריח ריח שום,</strong> וכיון שהיה איסטניס לא יכול היה לסבול זאת, <strong>אמר: מי שאכל שום</strong> — <strong>יצא. עמד ר' חייא ויצא, עמדו כולן</strong> מפני כבודו של ר' חייא <strong>ויצאו. בשחר</strong> (למחרת בבוקר) <strong>מצאו ר' שמעון ברבי לר' חייא,</strong> ו<strong>אמר ליה</strong> <small>[לו]:</small> <strong>אתה הוא שציערת לאבא</strong> כשבאת לאחר אכילת שום לבית המדרש? <strong>אמר לו: לא תהא כזאת בישראל!</strong> ודאי שלא אני עשיתי זאת, אלא קיבל על עצמו אשמתו של אחר כדי שלא יבוייש אותו אדם.
  ושואלים:  <strong>ור' חייא מהיכא גמיר לה</strong> <small>[מהיכן למד אותה</small> דרך<small>]</small> שראוי לחסיד שבישראל לקבל על עצמו אשמתו של אחר כדי שלא לביישו? ומשיבים: <strong>מר' מאיר. דתניא</strong> <small>[ש</small>כן <small>שנינו</small> בברייתא<small>]:</small> <strong>מעשה באשה אחת שבאתה לבית מדרשו של ר' מאיר. אמרה לו: רבי, אחד מכם,</strong> מבני בית מדרשך, <strong>קדשני בביאה,</strong> כלומר, בא עלי ואמר שהוא עושה זאת לשם נישואין, ואיני יודעת מי היה, ורצונה שישאנה או שיפטרנה בגט. <strong>עמד ר' מאיר וכתב לה גט כריתות, ונתן לה,</strong> שאמר שאף הוא בכלל בני בית המדרש. משראו זאת שאר התלמידים, <strong>עמדו</strong> כולם ו<strong>כתבו כולם</strong> גט <strong>ונתנו לה,</strong> וממילא אותו תלמיד שעשה המעשה גם נתן לה גיטה, והריהי איפוא מותרת להינשא.
  ושואלים:  <strong>ור' מאיר מהיכא גמיר לה</strong> <small>[מהיכן למד</small> דבר <small>זה]</small> לעשותו? ומשיבים: <strong>משמואל הקטן,</strong> שכבר הזכרנו אותו. <strong>ושמואל הקטן מהיכא גמיר לה</strong> <small>[מהיכן למד</small> דבר <small>זה]?</small> ומשיבים: <strong>משכניה בן יחיאל, דכתיב</strong> <small>[שנאמר]:</small> <strong>"ויען שכניה בן יחיאל מבני עילם ויאמר לעזרא אנחנו מעלנו באלהינו ונשב נשים נכריות מעמי הארץ ועתה יש מקוה לישראל על זאת"</strong> (עזרא י, ב), ואילו ברשימת האנשים שנשאו נשים נכריות (עזרא י, יח–מד) אין מופיע שמו של שכניה בן יחיאל, משמע שהתוודה על עוונותיהם של אחרים.
  ושואלים:  <strong>ושכניה בן יחיאל מהיכא גמר לה</strong> <small>[מהיכן למד</small> דבר <small>זה]?</small> ומשיבים: <strong>מיהושע, דכתיב</strong> <small>[שנאמר]</small> <strong>"ויאמר ה' אל יהושע קם לך למה זה אתה נפל על פניך, חטא ישראל...</strong> וגם לקחו מן החרם<strong>"</strong> (יהושע ז, י–יא), <strong>אמר לפניו: רבונו של עולם, מי</strong> זה ש<strong>חטא? אמר לו: וכי דילטור</strong> <small>[מלשין]</small> <strong>אני לך? הטל גורלות</strong> כדי לדעת מיהו זה שחטא. הרי שאף הקדוש ברוך הוא אינו רוצה לפרסם ולגלות מי הוא החוטא. <strong>ואיבעית אימא</strong> <small>[ואם תרצה אמור]</small> ששכניה בן יחיאל למד דרך זו <strong>ממשה</strong> רבינו, <strong>דכתיב</strong> <small>[שנאמר]:</small> "ויאמר ה' אל משה <strong>עד אנה מאנתם</strong> לשמור מצוותי ותורותי" (שמות טז, כח), שנאמר לכל קהל ישראל, אף כי החוטאים היו רק אנשים בודדים בקהל.
 <big>ב</big> כיון שהוזכר המעשה בשמואל הקטן ומנהג החסידות שלו, מביאים דברים שיש בהם הארה נוספת על אישיותו. <strong>תנו רבנן</strong> <small>[שנו חכמים]</small> בתוספתא: <strong>משמתו נביאים האחרונים חגי זכריה ומלאכי נסתלקה רוח הקודש</strong> של נבואה ממש <strong>מישראל, ואף על פי כן היו משתמשין בבת קול,</strong> שמזמן לזמן היו שומעים קול מאחוריהם כעין הד, ובו היו כדברי נבואה. מספרים: <strong>פעם אחת היו מסובין</strong> חכמים <strong>בעליית בית גוריה ביריחו ונתנה עליהם בת קול מן השמים</strong> שאמרה: <strong>יש כאן אחד שראוי שתשרה עליו שכינה כמשה רבינו, אלא שאין דורו זכאי לכך,</strong> שאין הדורות הללו ראויים לגילוי של נבואה. <strong>נתנו חכמים את עיניהם בהלל הזקן</strong> שסברו שבודאי הוא שנתכוונה לו בת הקול, <strong>וכשמת אמרו עליו</strong> בהספד בנוסח זה: <strong>הי חסיד, הי עניו, תלמידו</strong> <strong>של עזרא!</strong>
 <strong>שוב פעם אחת</strong> לאחר זמן <strong>היו מסובין בעליה ביבנה, ונתנה עליהם בת קול מן השמים</strong> שאמרה: <strong>יש כאן אחד שראוי שתשרה עליו שכינה, אלא שאין דורו זכאי לכך, נתנו חכמים את עיניהם בשמואל הקטן, וכשמת אמרו עליו: הי חסיד, הי עניו, תלמידו של הלל. אף הוא אמר בשעת מיתתו</strong> דברי נבואה והוכיח שאף שפסקה נבואה, מכל מקום רוח הקודש היתה בו. וכך אמר: <strong>שמעון וישמעאל</strong> (רבן שמעון בן גמליאל נשיא ישראל, ור' ישמעאל הכהן הגדול) עתידים למות ב<strong>חרבא</strong> <small>[חרב],</small> <strong>וחברוהי</strong> <small>[וחבריהם]</small> <strong>לקטלא</strong> <small>[למיתה]</small> במיתות אחרות, <strong>ושאר עמא לביזא</strong> <small>[העם לבז],</small> <strong>ועקן סגיאן עתידן למיתי על עלמא</strong> <small>[וצרות גדולות עתידות לבוא על העולם],</small> וכן היה.
 <strong>ו</strong>גם <strong>על יהודה בן בבא בקשו לומר כן</strong> בנוסח "הי חסיד הי עניו", <strong>אלא שנטרפה שעה</strong> ולא יכלו לעשות זאת לפי <strong>שאין מספידין על הרוגי מלכות.</strong> שהוא נהרג בידי המלכות, כאשר יבואר.
 <big>ג</big> ושוב חוזרים אנו לענין העיבור, <strong>תנו רבנן</strong> <small>[שנו חכמים]:</small> <strong>אין מעברין את השנה אלא אם כן ירצה נשיא</strong> שבו תלוי העיבור. <strong>ומעשה ברבן גמליאל שהלך ליטול רשות</strong> לנושא מסויים <strong>אצל הגמון אחד שבסוריא, ושהה לבוא</strong> לאחר הזמן שאפשר לעבר בו, ולא אמר להם מה רצונו. <strong>ועיברו את השנה</strong> על תנאי, <strong>על מנת שירצה רבן גמליאל. וכשבא רבן גמליאל ואמר "רוצה אני"</strong> — <strong>נמצאת שנה מעוברת</strong> למפרע.
  עוד בענין עיבור <strong>תנו רבנן</strong> <small>[שנו חכמים]</small> בתוספתא: <strong>אין מעברין את השנה אלא אם כן היתה צריכה</strong> לעיבור <strong>מפני הדרכים</strong> שנתקלקלו בגשם ואין להגיע לירושלים, <strong>ומפני הגשרים</strong> שנתקלקלו, <strong>ומפני תנורי פסחים</strong> שנתקלקלו במי הגשמים ואינם ראויים לצלות בהם, <strong>ומפני גליות ישראל שנעקרו ממקומן</strong> ללכת להקריב את קרבן הפסח, ובגלל קשיי התנועה התעכבו בדרכם <strong>ועדיין לא הגיעו,</strong> ולא יוכלו לבוא בזמן להקרבת הקרבן. <strong>אבל לא</strong> מעברין <strong>מפני השלג</strong> שאינו מפריע עד כדי כך, <strong>ולא מפני הצינה, ולא מפני גליות ישראל שלא עקרו ממקומן,</strong> אף שיתכן שלא יספיקו להגיע כשיצאו לדרך.
 <big>ד</big> ועוד <strong>תנו רבנן</strong> <small>[שנו חכמים]:</small> <strong>אין מעברין את השנה לא מפני הגדיים ולא מפני הטלאים</strong> שנולדו באיחור ולא גדלו עדיין, <strong>ולא מפני הגוזלות</strong> של יונים <strong>שלא פירחו</strong> (הצמיחו כנפים), ולא יהיו גוזלות מספיקים בשביל הבאים להקריב קרבן עוף, <strong>אבל עושין אותן סעד לשנה,</strong> שאם יש צורך לעבר את השנה מפני טעמים אחרים, מוסיפים גם את הטעם שהגדיים והגוזלות הם קטנים מדי. ושואלים: <strong>כיצד,</strong> מהו הנוסח לזה? <strong>ר' ינאי אומר משום</strong> (בשם) <strong>רבן שמעון בן גמליאל,</strong> כך היה נוסח אגרתו של רבן שמעון בן גמליאל: <strong>מהודעין אנחנא לכון</strong> <small>[מודיעים אנו לכם]</small> <strong>דגוזלייא רכיכין ואימריא דערקין ד</strong><small>[שהגוזלים רכים והטלאים דקים],</small> <strong>וזימנא דאביבא</strong> <small>[וזמן האביב]</small> <strong>לא מטא</strong> <small>[הגיע],</small> <strong>ושפרת מילתא באנפאי, ואוסיפית על שתא דא תלתין יומין</strong> <small>[ויפה,</small> נראה, <small>הדבר בעיני, והוספתי על שנה זו שלושים יום].</small>
 <strong>מיתיבי</strong> <small>[מקשים]:</small> וכי רבן שמעון בן גמליאל סבור שחודש העיבור הוא בן שלושים יום? והלא נחלקו: <strong>כמה</strong> ימים נוספים ב<strong>עיבור השנה?</strong> אמרו חכמים: <strong>שלשים יום. רבן שמעון בן גמליאל אומר: חדש</strong> סתם שהוא עשרים ותשעה ימים! ובאגרתו אומר שהוסיף שלושים יום! <strong>אמר רב פפא:</strong> מה שאמר רבן שמעון בן גמליאל "חודש", לא היתה כוונתו חודש דווקא, אלא אם <strong>רצו</strong> — עושים <strong>חדש,</strong> אם <strong>רצו</strong> — עושים <strong>שלשים יום.</strong>
 על נוסח אגרתו של רבן שמעון בן גמליאל מעירים: <strong>תא חזי מאי איכא</strong> <small>[בוא וראה מה</small> הבדל <small>יש]</small> <strong>בין</strong>
## דף יא:
 <strong>תקיפאי קדמאי לעינוותני בתראי</strong> <small>[התקיפים הראשונים לענוותנים האחרונים],</small> שתקיפי דורות הראשונים היו ענווים יותר מאשר הענווים שבדורות מאוחרים. שרבן שמעון בן גמליאל היה מפורסם כעניו, ורבן גמליאל היה איש תקיף ביותר, ובכל זאת לשון התקיפים הקדומים צנועה יותר.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>מעשה ברבן גמליאל שהיה יושב על גב מעלה</strong> (מדרגה) <strong>בהר הבית, והיה יוחנן סופר הלז</strong> <small>[הזה]</small> <strong>עומד לפניו</strong> ומתכונן לכתוב את האגרות השייכות לדבר, <strong>ושלש איגרות</strong> קלף היו <strong>חתוכות לפניו מונחות</strong> ומוכנות כבר ליכתב, ו
 <strong>אמר לו: טול איגרתא חדא</strong> <small>[אגרת אחת]</small> <strong>וכתוב: לאחנא</strong> <small>[לאחינו]</small> <strong>בני גלילאה עילאה</strong> <small>[הגליל העליון],</small> <strong>ולאחנא</strong> <small>[ולאחינו]</small> <strong>בני גלילאה תתאה</strong> <small>[הגליל התחתון],</small> <strong>שלומכון יסגא</strong> <small>[שלומכם ירבה]!</small> <strong>מהודעין אנחנא לכון</strong> <small>[מודיעים אנו לכם]</small> ש<strong>זמן ביעורא מטא</strong> <small>[הביעור</small> בשנה השלישית או השישית לשמיטה <small>הגיע],</small> <strong>לאפרושי מעשרא ממעטנא דזיתא</strong> <small>[להפריש</small> את <small>המעשר ממעטן הזיתים].</small> והוסף <strong>וטול איגרתא חדא</strong> <small>[וטול אגרת אחת]</small> <strong>וכתוב: לאחנא</strong> <small>[לאחינו]</small> <strong>בני דרומא</strong> <small>[הדרום],</small> יהודה וסביבתה, <strong>שלומכון יסגא</strong> <small>[שלומכם ירבה]!</small> <strong>מהודעין אנחנא לכון</strong> <small>[מודיעים אנו לכם]</small> ש<strong>זמן ביעורא מטא</strong> <small>[הביעור הגיע],</small> <strong>לאפרושי מעשרא</strong> <small>[להפריש</small> את <small>המעשר]</small> <strong>מעומרי שיבליא</strong> <small>[השבלים],</small> כי רוב זיתי הארץ היו גדלים בגליל, ורוב דגני הארץ היו גדלים ביהודה.
 <strong>וטול איגרתא חדא</strong> <small>[וטול אגרת אחת]</small> <strong>וכתוב</strong> בה: <strong>לאחנא</strong> <small>[לאחינו]</small> <strong>בני גלוותא</strong> <small>[הגלויות]</small> <strong>בבבל, ולאחנא</strong> <small>[ולאחינו]</small> ש<strong>במדי, ולשאר כל גלוותא</strong> <small>[גלויות]</small> <strong>ישראל, שלומכון יסגא לעלם</strong> <small>[שלומכם ירבה לעולם]!</small> <strong>מהודעין אנחנא לכון דגוזליא רכיכין, ואימריא ערקין, וזמנא דאביבא לא מטא</strong> <small>[מודיעים אנו לכם שהגוזלים רכים, והטלאים דקים, וזמן האביב לא הגיע</small> עדיין<small>],</small> <strong>ושפרא מילתא באנפאי ובאנפי חביריי, ואוסיפית על שתא דא יומין תלתין</strong> <small>[ויפה היה הדבר בפני ובפני חברי, והוספתי על שנה זו שלושים ימים],</small> על כל פנים רואים אנו שרבן גמליאל התקיף אומר שלא הוא עצמו החליט אלא צירף גם את חבריו עמו. ודוחים: <strong>דילמא בתר דעברוהו</strong> <small>[שמא</small> מדובר כאן <small>לאחר</small> הזמן <small>שהעבירוהו]</small> מנשיאותו, ועשו לו חבר בנשיאות את ר' אלעזר בן עזריה, ומשום כך היה צריך לכתוב בשמו ובשם חבירו.
 <big>א</big> <strong>תנו רבנן</strong> <small>[שנו חכמים]:</small> <strong>על שלשה דברים מעברין את השנה: על האביב,</strong> שלא הגיע עדיין זמן הבשלת השעורים, <strong>ועל פירות האילן</strong> שלא הבשילו עדיין, <strong>ועל התקופה</strong> שלא הגיעה התקופה (זמן שויון היום והלילה האביבי) לפני פסח (מאירי). ומעירים: <strong>על שנים מהן</strong> אם הגיעו — <strong>מעברין</strong> גם אם לא היה השלישי, <strong>ועל אחד מהן</strong> — <strong>אין מעברין,</strong>
 <strong>ובזמן שאביב אחד מהן</strong> — <strong>הכל שמחין,</strong> כי בפעמים אחרות שכבר הבשילה התבואה ועושים בכל זאת חודש נוסף, הרי אסורה התבואה באכילה מפני איסור חדש, ואילו כשמתחשבים באביב אין חשש כזה. <strong>רבן שמעון בן גמליאל אומר: על התקופה.</strong> דבר זה לא היה ברור כל צרכו, <strong>איבעיא להו</strong> <small>[נשאלה להם</small> ללומדים<small>]:</small> האם היתה כוונתו לומר כי <strong>על התקופה שמחין, או</strong> רצה לומר כי <strong>על התקופה</strong> לבדה <strong>מעברין,</strong> שלא כדברי התנא הראשון? שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <strong>תנו רבנן</strong> <small>[שנו חכמים]:</small> <strong>על שלשה ארצות מעברין את השנה,</strong> כלומר, בודקים את המצב בשלושה חלקים של ארץ ישראל: על <strong>יהודה, ועבר הירדן, והגליל. על שתים מהן</strong> — <strong>מעברין, ועל אחת מהן</strong> בלבד — <strong>אין מעברין. ובזמן שיהודה אחת מהן</strong> — <strong>הכל שמחין, שאין עומר בא אלא מיהודה,</strong> ואם ידאגו שיגיע זמן הבשלת התבואה ביהודה סמוך לעומר, ודאי שכבר הבשילה התבואה במקומות אחרים, ולא יהיו קשיים בענין התבואה החדשה.
 <big>ב</big> <strong>תנו רבנן</strong> <small>[שנו חכמים]</small> בתוספתא: <strong>אין מעברין את השנים אלא ביהודה, ואם עיברוה בגליל</strong> — <strong>מעוברת.</strong> ו<strong>העיד חנניה איש אונו: אם עיברוה בגליל</strong> — <strong>אינה מעוברת. אמר ר' יהודה בריה</strong> <small>[בנו]</small> של <strong>ר' שמעון בן פזי: מאי טעמא</strong> <small>[מה הטעם]</small> של <strong>חנניה איש אונו?</strong> — <strong>אמר קרא</strong> <small>[הכתוב]:</small> <strong>"</strong>כי אם אל המקום אשר יבחר ה' אלהיכם מכל שבטיכם לשום את שמו שם <strong>לשכנו תדרשו ובאת שמה"</strong> (דברים יב, ה), וכוונתו: <strong>כל דרישה שאתה דורש</strong> בכל דבר שאתה צריך לעשותו בעיקר בהלכה, <strong>לא יהיו אלא בשכנו</strong> (בשכנותו) <strong>של מקום,</strong> כלומר, בארץ יהודה, הסמוכה לירושלים.
 <strong>תנו רבנן</strong> <small>[שנו חכמים]:</small> <strong>אין מעברין את השנה אלא ביום, ואם עיברוה בלילה</strong> — <strong>אינה מעוברת. ואין מקדשין את החדש אלא ביום, ואם קידשוהו בלילה</strong> — <strong>אינו מקודש. אמר ר' אבא: מאי קרא</strong> <small>[מהו הכתוב]</small> המרמז על כך? — <strong>"תקעו בחדש שופר בכסה ליום חגנו"</strong> (תהלים פא, ד), <strong>איזהו חג שהחדש,</strong> כלומר, הירח החדש <strong>מתכסה בו</strong> ("כסה"), שהרי רוב חגי ישראל הם באמצע החודש או סמוך לו, ורואים בהם את הירח? — <strong>הוי אומר: זה ראש השנה</strong> שהוא בראשית החודש, <strong>וכתיב</strong> <small>[ונאמר]</small> בו <strong>"כי חק לישראל הוא משפט לאלהי יעקב"</strong> (תהלים פא, ה), ונלמד: <strong>מה משפט</strong> נעשה רק <strong>ביום</strong> כפי שלמדנו בהלכות דיינים, <strong>אף קידוש החדש</strong> נעשה רק <strong>ביום,</strong> שקביעת ראש השנה הריהי כשאר ראשי החודשים, ונעשית משום כך ביום בלבד.
 <strong>תנו רבנן</strong> <small>[שנו חכמים]</small> בתוספתא: <strong>אין מעברין את השנה</strong>
## דף יב.
 <strong>בשני</strong> (בשנות) <strong>רעבון</strong> כשאין התבואה מצויה, כדי שאפשר יהיה להקדים ולאכול את יבול התבואה החדש, שעל ידי עיבור השנה הרי מוסיפים עוד חודש אחד של איסור (עד לזמן העומר, במוצאי יום טוב ראשון של פסח).
 <strong>תניא</strong> <small>[שנויה</small> ברייתא<small>]:</small> <strong>רבי אומר</strong> על הכתוב: <strong>"ואיש בא מבעל שלישה ויבא לאיש האלהים לחם בכורים עשרים לחם שערים</strong> וכרמל בצקלונו ויאמר תן לעם ויאכלו
 <strong>"</strong>(מלכים ב' ד, מב), <strong>ואין לך</strong> סביבה <strong>קלה בכל ארץ ישראל לבשל פירותיה יותר מבעל שלישה, ואף על פי כן לא בכרה אלא מין אחד</strong> באותו זמן. <strong>שמא תאמר: חטים</strong> היו אלה שמתבשלות סמוך לשבועות — <strong>תלמוד לומר: "שעורים". שמא תאמר:</strong> הביא את השעורים בזמן מוקדם עוד <strong>לפני העומר</strong> — <strong>תלמוד לומר: "תן לעם ויאכלו",</strong> וכיון שמותר היה לאכול משמע ש<strong>אחר העומר היה.</strong>
 <strong>אמור מעתה</strong> שלאחר העומר בניסן אי אפשר היה להביא ביכורי יבול מן המקום המבכיר ביותר בארץ אלא שעורים בלבד. הרי ש<strong>ראויה היתה אותה שנה שתתעבר,</strong> שברור שהחיטים לא הבשילו בזמנן, שהרי לא יכלו להביא אלא שעורים, <strong>ומפני מה לא עיברה אלישע?</strong> — מפני <strong>ששנת בצורת היתה</strong> (כמסופר שם), <strong>והיו הכל רצין לבית הגרנות</strong> ואם היו מעברים היה קשה עוד יותר למצוא תבואה לאכול.
 <big>א</big> <strong>תנו רבנן</strong> <small>[שנו חכמים]</small> בתוספתא: <strong>אין מעברין את השנה</strong> הבאה <strong>לפני ראש השנה, ואם עיברוה</strong> — <strong>אינה מעוברת, אבל מפני הדחק מעברין אותה אחר ראש השנה מיד</strong> ואין ממתינים סמוך לפסח, <strong>ואף על פי כן אין מעברין</strong> ומוסיפים <strong>אלא</strong> את חודש <strong>אדר,</strong> ולא חודש אחר.
  ושואלים:  <strong>איני</strong> <small>[וכי כן הוא]</small> שאין מעברים בחדשים אחרים? <strong>והא</strong> <small>[והרי]</small> <strong>שלחו ליה</strong> <small>[לו]</small> <strong>לרבא</strong> אגרת זו בלשון סתרים: <strong>זוג בא מרקת,</strong> כלומר, זוג של תלמידי חכמים באו מרקת, היא טבריה, מקום מושב הסנהדרין אז, ששמה במקרא הוא "רקת" (ראה יהושע יט, לה), <strong>ותפשו נשר,</strong> כלומר, אנשי צבא רומיים שסמלם היה הנשר, <strong>ובידם</strong> של השליחים היו <strong>דברים הנעשה בלוז.</strong> ומסבירים: <strong>ומאי ניהו</strong> <small>[ומה הם]?</small> — <strong>תכלת,</strong> שאגב שליחותם לבבל לקחו איתם גם תכלת כדי לספק לאנשי בבל. <strong>בזכות הרחמים ובזכותם יצאו בשלום,</strong> ולא נידונו למוות, ואולם לא הצליחו להעביר את ההודעה לגולה.
 <strong>ועמוסי יריכי נחשון</strong> צאצאיו של נחשון, נשיא יהודה, והוא רמז לנשיא הסנהדרין, <strong>בקשו לקבוע נציב אחד,</strong> שבקשו לקבוע חודש נוסף לשנה, <strong>ולא הניחן אדומי הלז</strong> המושל הרומאי בארץ. <strong>אבל בעלי אסופות,</strong> כלומר, תלמידי החכמים שהיו בארץ (ראה קהלת יב, יא) <strong>נאספו, וקבעו לו נציב אחד בירח שמת בו אהרן הכהן</strong> הוא חודש אב. משמע שעוסקים בעיבור השנה אפילו לפני ראש השנה! ומשיבים: <strong>חשובי</strong> <small>[לחשב]</small> — <strong>מחשבי</strong> <small>[מחשבים]</small> לפעמים קודם, אבל <strong>גלויי</strong> <small>[לגלות]</small> — <strong>לא מגלו</strong> <small>[מגלים]</small> ומפרסמים לציבור, אלא בתחילת השנה החדשה.
  דרך אגב שואלים: <strong>מאי משמע</strong> <small>[מה משמעו</small> של דבר<small>]</small> <strong>דהאי</strong> <small>[ש</small>לשון <small>זה]</small> של <strong>"נציב" לישנא דירחא</strong> <small>[לשון ירח,</small> חודש<small>]</small> <strong>הוא?</strong> — <strong>דכתיב</strong> <small>[שנאמר]:</small> <strong>"ולשלמה שנים עשר נצבים על כל ישראל וכלכלו את המלך ואת אנשיו חדש בשנה</strong> יהיה על האחד לכלכל<strong>"</strong> (מלכים א' ד, ז), משמע שכל נציב שייך לחודש מסויים. <strong>ו</strong>כיון שהובא ענין זה שואלים: לאחר מניית שנים עשר הנציבים <strong>הכתיב</strong> <small>[הרי נאמר]:</small> <strong>"ונציב אחד אשר בארץ"</strong> (מלכים א' ד, יט), משמע שיותר משנים עשר היו! בפירושו של דבר זה נחלקו <strong>רב יהודה ורב נחמן, חד</strong> <small>[אחד</small> מהם<small>]</small> <strong>אמר</strong> שהיה עוד נציב <strong>אחד ממונה על כולם, וחד</strong> <small>[אחד</small> מהם<small>]</small> <strong>אמר</strong> שהיה נציב אחר <strong>כנגד חדש העיבור,</strong> שכשעיברו את השנה היה עליו לפרנס את בית המלך.
 <big>ב</big> <strong>תנו רבנן</strong> <small>[שנו חכמים]</small> בתוספתא: <strong>אין מעברין את השנה לא משנה</strong> אחת <strong>לחברתה,</strong> שאם רואים שלפי הצורך יש לעבר את השנה הבאה, אין לעבר שנה זו מפני צרכי השנה הבאה, אלא מעברים את הבאה, <strong>ולא</strong> מעברין גם <strong>שלש שנים זו אחר זו. אמר ר' שמעון מעשה בר' עקיבא שהיה חבוש בבית האסורים, ועיבר שלש שנים זו אחר זו! אמרו לו</strong> לר' שמעון: וכי <strong>משם</strong> מביא אתה <strong>ראיה?</strong> לא כך היה, אמנם ר' עקיבא חישב את הזמנים והשנים הראויות לעיבור, ואולם <strong>בית דין</strong> מיוחד <strong>ישבו וקבעו</strong> בפועל עיבורי שנים אלה <strong>אחת אחת בזמנה.</strong>
 ועוד <strong>תנו רבנן</strong> <small>[שנו חכמים]:</small> <strong>אין מעברין את השנה לא ב</strong>שנת ה<strong>שביעית</strong> (השמיטה), משום שעל ידי כך מאריכים את זמן איסור השמיטה ומכבידים על הבריות, <strong>ולא במוצאי שביעית</strong> מאותו טעם, כדי שלא ידחקו במזונותיהם להתיר לאכול מן התבואה החדשה. <strong>אימתי רגילין לעבר?</strong> — <strong>ערב שביעית,</strong> שזהו זמן נוח לכל ואין איש נמצא נפסד בו, ואולם מסופר: חכמים <strong>של בית רבן גמליאל היו מעברין</strong> אף <strong>במוצאי שביעית. ו</strong>הדבר קשור
 <strong>בפלוגתא דהני תנאי</strong> <small>[במחלוקתם של תנאים אלה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מביאין ירק מחוצה לארץ, ורבותינו התירו,</strong> ואותם חכמים שהתירו להביא ירקות מחוץ לארץ לא חששו כל כך לדוחק העם במוצאי שביעית, משום שאפשר ליבא ירקות מן הארצות הסמוכות ואין חשש לרעב, ולכן התירו לעבר במוצאי שביעית. ושואלים: <strong>מאי בינייהו</strong> <small>[מה</small> ההבדל <small>ביניהם],</small> מהו יסוד המחלוקת? <strong>אמר ר' ירמיה:</strong> בשאלה אם <strong>חוששין לגושיהן,</strong> לגושי העפר הדבוקים בירקות, <strong>איכא בינייהו</strong> <small>[יש ביניהם</small> הבדל<small>],</small> שעפר מחוץ לארץ מטמא, והשאלה היתה אם מותר לכתחילה להביא אדמה טמאה לתוך ארץ ישראל.
 <big>ג</big> <strong>תנו רבנן</strong> <small>[שנו חכמים]</small> בתוספתא: <strong>אין מעברין את השנה מפני הטומאה,</strong> שאם היו רוב ישראל טמאים כשהגיע הפסח, אין רשאים לעבר את השנה כדי שיספיקו להיטהר עד לחודש הבא.
 <strong>ר' יהודה אומר: מעברין. אמר ר' יהודה: מעשה בחזקיה מלך יהודה ש</strong>אכן <strong>עיבר את השנה מפני הטומאה,</strong> כאמור "ויועץ המלך ושריו וכל הקהל בירושלים לעשות הפסח בחודש השני" (דברי הימים ב' ל, ב), <strong>ובקש רחמים על עצמו</strong> שיימחל לו עוון זה, <strong>דכתיב</strong> <small>[שנאמר]</small> <strong>"כי מרבית העם רבת מאפרים ומנשה יששכר וזבלון לא הטהרו</strong>
## דף יב:
 <strong>כי אכלו את הפסח בלא ככתוב כי התפלל</strong> י <strong>חזקיהו עליהם לאמר ה' הטוב יכפר בעד"</strong> (דברי הימים ב' ל, יח).
 <strong>ר' שמעון אומר: אם מפני הטומאה עיברוה</strong> לשנה — <strong>מעוברת. אלא מפני מה ביקש</strong> חזקיהו <strong>רחמים על עצמו?</strong> — מטעם אחר: <strong>שאין מעברין אלא</strong> חודש <strong>אדר, והוא עיבר ניסן ב</strong>תוך חודש <strong>ניסן</strong> עצמו. <strong>ר' שמעון בן יהודה אומר משום</strong> (בשם) <strong>ר' שמעון: מפני שהשיא</strong> (יעץ, גרם) <strong>את ישראל לעשות פסח שני,</strong> שלדעתו לא דובר שם כלל בעיבור השנה, אלא בהחלטה שכל ישראל יעשו פסח שני. עד כאן לשון התוספתא, ומכאן באים לבירור פרטים שונים בה.
 <strong>אמר מר</strong> <small>[החכם],</small> <strong>ר' יהודה אומר: מעברין</strong> את השנה כדי שלא לעשות פסח בטומאה. ומעירים: <strong>אלמא</strong> <small>[מכאן]</small> <strong>אית ליה</strong> <small>[יש לו,</small> מקבל<small>]</small> <strong>ר' יהודה</strong> את השיטה ש<strong>טומאה דחויה היא בציבור,</strong> שאף על פי שאם רוב הציבור טמא מקריבים קרבנות בטומאה, מכל מקום אין זה היתר גמור וטוב למצוא דרך לעשותו בטהרה.
  ומקשים:  <strong>והא תניא</strong> <small>[והרי שנינו</small> בברייתא<small>]</small> המוכיחה שיטה הפוכה: <strong>ציץ</strong> הזהב, של הכהן הגדול שנאמר בו שהוא מרצה על טומאות ישראל <strong>בין שישנו על מצחו</strong> של הכהן הגדול <strong>ובין שאינו על מצחו</strong> — הריהו <strong>מרצה,</strong> אלו <strong>דברי ר' שמעון. ר' יהודה אומר:</strong> אם הציץ <strong>עודו על מצחו</strong> — <strong>מרצה, אין עודו על מצחו</strong> — <strong>אינו מרצה.</strong>
 <strong>אמר לו ר' שמעון: כהן גדול ביום הכיפורים יוכיח, שאינו על מצחו,</strong> לפי שברוב היום לובש הכהן הגדול רק בגדי לבן, ואין הציץ בכללם <strong>ו</strong>בכל זאת <strong>מרצה</strong> על הטומאה! <strong>אמר לו ר' יהודה: הנח ליום הכיפורים שטומאה הותרה בציבור</strong> היתר גמור, וממילא אין צורך לרצות על הטומאה על ידי הציץ. ואם דעתו שהותרה טומאה בציבור, מה טעם לעבר את השנה מפני הטומאה? שהרי הותר להם היתר גמור לעשות את הפסח בטומאה!
  ודוחים:  <strong>וליטעמיך</strong> <small>[ולטעמך,</small> לשיטתך<small>]</small> שאתה מבין את התוספתא כלשונה, <strong>תיקשי</strong> <small>[תקשה]</small> <strong>לך היא גופה</strong> <small>[עצמה],</small> שיש בה סתירה פנימית. שהרי מצד אחד <strong>ר' יהודה אומר</strong> ש<strong>מעברין</strong> את השנה מפני הטומאה, <strong>ואמר ר' יהודה: מעשה בחזקיה מלך יהודה שעיבר את השנה</strong> וביקש רחמים על עצמו, ואם לדעתו מעברים לכתחילה <strong>מפני הטומאה,</strong> מדוע <strong>ביקש רחמים על עצמו? אלא</strong> לכל הדעות יש לומר כי <strong>חסורי מחסרא והכי קתני</strong> <small>[חסרה</small> התוספתא <small>וכך היא שנויה]:</small> <strong>אין מעברין את השנה מפני הטומאה, ואם עיברוה</strong> — <strong>מעוברת.</strong> ואילו <strong>ר' יהודה אומר:</strong> אם עיברוה <strong>אינה מעוברת. ו</strong>על זה <strong>אמר ר' יהודה</strong> שחזקיה עיבר את השנה מטעם זה, ולכן ביקש רחמים על עצמו, לפי שעשה שלא כדין.
  ומקשים:  <strong>אי הכי</strong> <small>[אם כך]</small> שזו שיטת ר' יהודה, אם כן מה שנאמר שם ש<strong>ר' שמעון אומר: אם מפני הטומאה עיברוה</strong> — <strong>מעוברת,</strong> הרי <strong>היינו</strong> <small>[זוהי</small> שיטתו<small>]</small> של ה<strong>תנא קמא</strong> <small>[הראשון],</small> שאף הוא אומר שלכתחילה אין מעברים, ואם עיברוה מעוברת! <strong>אמר רבא: לכתחילה איכא בינייהו</strong> <small>[יש ביניהם</small> הבדל למעשה<small>],</small> כלומר, לדעת התנא הראשון אין מעברים את השנה לכתחילה מפני הטומאה, ואולם אם עשו כן הרי היא בדיעבד מעוברת. ואילו ר' שמעון אומר: אם מפני הטומאה רוצים לעבר אותה, הרי זה טעם מספיק וראוי לעבר בשבילו את השנה, אפילו לכתחילה. ומעירים, <strong>תניא נמי הכי</strong> <small>[שנויה</small> עוד ברייתא <small>גם כן כך]:</small> <strong>אין מעברין את השנה מפני הטומאה לכתחילה, ר' שמעון אומר: מעברין</strong> אפילו לכתחילה. <strong>אלא</strong> לשיטה זו <strong>מפני מה בקש</strong> חזקיהו <strong>רחמים על עצמו?</strong> — מטעם אחר: <strong>שאין מעברין אלא</strong> חודש <strong>אדר, והוא עיבר ניסן בניסן.</strong>
 <strong>אמר מר</strong> <small>[החכם]:</small> <strong>שאין מעברין אלא אדר, והוא,</strong> חזקיהו, <strong>עיבר ניסן בניסן.</strong> על הסבר זה תוהים: אמרנו שחזקיהו עיבר ניסן בניסן, <strong>ולית ליה</strong> <small>[ו</small>כי <small>אין לו]</small> <strong>לחזקיה,</strong> האם אינו מקבל את ההלכה הזו? והרי היא נדרשת במישרין מן הכתוב האומר <strong>"החדש הזה לכם</strong> ראש חדשים ראשון הוא לכם לחדשי השנה<strong>"</strong> (שמות יב, ב), ללמוד ממנו: שהחודש ה<strong>זה</strong> — <strong>ניסן, ואין אחר ניסן,</strong> ולכן אין עושים שני ניסן. ומשיבים: לא שחזקיהו עיבר ממש ניסן בניסן, אלא <strong>טעה ב</strong>אותה הלכה שלאחר דורות ניסח אותה <strong>שמואל.</strong> ש<strong>אמר שמואל: אין מעברין את השנה ביום שלשים של אדר</strong> אף שהוא שייך לחודש אדר, ובאדר מותר לעבר את השנה, מכל מקום יום זה <strong>הואיל וראוי לקובעו ניסן,</strong> שהרי יתכן שיום שלושים לאדר יקבע כראש חדש ניסן, וכיון שהוא ראוי לקובעו כניסן אין מעברים בו כמו שאין מעברים בניסן.
 ומסבירים: <strong>ואיהו</strong> <small>[והוא,</small> חזקיהו<small>]</small> <strong>סבר: "הואיל וראוי" לא אמרינן</strong> <small>[אין אנו אומרים],</small> וכיון   שעדיין יום שלושים זה היה בתוך חודש אדר מותר לעבר בו את השנה. ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אין מעברין את השנה ביום שלשים של אדר, הואיל וראוי לקובעו ניסן</strong> כשיטת שמואל.
  שנינו בתוספתא כי <strong>ר' שמעון בן יהודה אומר משום</strong> (בשם) <strong>ר' שמעון:</strong> חזקיה ביקש רחמים על עצמו <strong>מפני שהשיא את ישראל לעשות פסח שני.</strong> ושואלים: <strong>היכי דמי</strong> <small>[כיצד היה הדבר בדיוק]</small> שהרי לא יעלה על הדעת שיעשה המלך הצדיק חזקיהו בניגוד לדברי התורה המפורשים! <strong>אמר רב אשי:</strong> מעשה שהיה <strong>כגון שהיו ישראל מחצה טמאים ומחצה טהורים</strong> בדיוק, <strong>ונשים</strong> שהיו ביניהם היו <strong>משלימות לטהורים ועודפות עליהם,</strong> כלומר, רוב הגברים שבין הציבור היו טמאים, ולעומתם, רוב הנשים היו טהורות, ומשהצטרפו אותן נשים טהורות למיעוט הגברים הטהורים נמצא שרוב ציבור היה טהור, והבעיה היא האם מחשיבים את הנשים להצטרף לענין רוב זה, או לא.
 <strong>מעיקרא</strong> <small>[מתחילה]</small> <strong>סבר</strong> חזקיה כי <strong>נשים ב</strong>פסח ה<strong>ראשון</strong> הקרבת הפסח לגביהן <strong>חובה,</strong> ולפיכך <strong>הוו</strong> <small>[הרי]</small> <strong>מיעוטן</strong> בלבד של ישראל <strong>טמאים,</strong> <strong>ו</strong>לפי ההלכה <strong>מיעוטן מידחו</strong> <small>[נדחים]</small> <strong>לפסח שני,</strong> ובו עושים את הפסח. <strong>ו</strong>אילו <strong>לבסוף סבר</strong> חזקיה כי <strong>נשים</strong> אפילו <strong>ב</strong>פסח ה<strong>ראשון,</strong> הקרבת הפסח לגביהן הינה <strong>רשות</strong> בלבד, <strong>דהוו להו</strong> <small>[שהיו להם]</small> איפוא ה<strong>טמאים רובא</strong> <small>[רוב</small> הקהל<small>],</small> <strong>ורובא לא מדחו</strong> <small>[ורוב</small> הקהל <small>אינו נדחה]</small> <strong>לפסח שני</strong> על פי הדין, והיו צריכים להקריב את הפסח בטומאה בפסח הראשון. ומשום כך ביקש רחמים על עצמו, על שטעה בהלכה זו.
 <big>א</big> <strong>גופא</strong> <small>[לגופה]</small> של ההלכה בענין עיבור השנה, שנינו כי <strong>אמר שמואל: אין מעברין את השנה ביום שלשים של אדר, הואיל וראוי לקובעו ניסן.</strong> ושואלים: ואם <strong>עיברוה מאי</strong> <small>[מה</small> יהא הדין<small>]?</small> האם חל העיבור, או אינו חל? <strong>אמר עולא: אין מקדשין את החדש,</strong> כלומר, משאירים את יום שלושים זה בחודש אדר, ונמצא שעיברו אדר באדר (רמ"ה). ושואלים: ואם בכל זאת <strong>קידשו</strong> בבית דין אחר יום זה כראש חודש, <strong>מאי</strong> <small>[מה</small> יהא אז הדין<small>]?</small> <strong>אמר רבא: בטל העיבור,</strong> כיון שהתברר שעכשיו הוא ניסן, ולדעת הכל אי אפשר לעבר את השנה בחודש ניסן. <strong>רב נחמן אמר: מעובר ומקודש,</strong> שכיון שכל בית דין עושה כהוגן — הרי אלה שקידשו כהוגן עשו, ומקודש. ואלו שעיברו וחשבו שהוא אדר — כהוגן עשו, והשנה מעוברת, אף שעל פי האמת נתעברה השנה בניסן.
 <strong>אמר ליה</strong> <small>[לו]</small> <strong>רבא לרב נחמן:</strong> הרי יש קושי בשיטתו, <strong>מכדי מפוריא לפיסחא תלתין יומין הוו</strong> <small>[הרי מפורים לפסח שלושים יום הם],</small> <strong>ומפוריא דרשינן</strong> <small>[ומ</small>זמן ה<small>פורים דורשים אנו</small> לציבור<small>]</small> <strong>בהלכות הפסח, דתניא</strong> <small>[ש</small>כן <small>שנינו</small> בברייתא<small>]:</small> <strong>שואלין בהלכות הפסח קודם לפסח שלשים יום, רבן שמעון בן גמליאל אומר: שתי שבתות</strong> בלבד לפני הפסח, ואם כן העם כבר יודע שבעוד חודש ימים יהיה חג הפסח, <strong>וכי מטי ריש ירחא מרחקין ליה</strong> <small>[וכאשר יבוא ראש החודש</small> שוב <small>ירחיקו אותו,</small> את הפסח<small>]</small> בחודש שלם, אם כן <strong>אתי לזלזולי</strong> <small>[יבואו לזלזל]</small> <strong>ב</strong>איסור <strong>חמץ,</strong> שיגידו שחכמים קובעים את הפסח כטוב בעיניהם!
 <strong>אמר ליה</strong> <small>[לו]:</small> <strong>מידע ידיעי דשתא מעברתא בחושבנא תליא מילתא</strong> <small>[ידוע</small> הוא <small>להם ששנה מעוברת בחשבון תלוי הדבר],</small> והוא חישוב מסובך וממושך. <strong>אמרי</strong> <small>[אומרים</small> הם<small>]:</small> <strong>חושבנא</strong> <small>[החשבון]</small> <strong>הוא</strong> ש<strong>לא סליק להו לרבנן</strong> <small>[עלה</small> ולא נגמר <small>להם לחכמים]</small> <strong>עד השתא</strong> <small>[עכשיו],</small> שהם סבורים שבאמת כבר מקודם היה צורך לקבוע את השנה כמעוברת, ולא הספיקו חכמים לגמור את חשבונותיהם עד ראש חודש ניסן.
 <big>ב</big> ובענין זה של קביעת העיבור על פי קנה המידה של התקופה, <strong>אמר רב יהודה אמר שמואל: אין מעברין את השנה אלא אם כן היתה תקופה</strong> (וכאן מדובר בתקופת תמוז) <strong>חסירה</strong> מהשלמת תשעים ואחד ימיה <strong>רובה של חודש</strong> תשרי, ויתברר איפוא שתקופת תשרי (יום שוויון היום והלילה הסתווי) מתחילה לאחר שעבר רובו של חודש תשרי. ומאחר ועל חג הסוכות לחול בתוך תקופת תשרי, ולחשבון זה הוא לא יחול אלא לאחר מכן, הרי יש צורך להוסיף חודש לשנה הקודמת ולעבר את חודש אדר, ובכך יחול חג הסוכות בתוך תקופת תשרי. ושואלים: <strong>וכמה רובה של חודש</strong> שבמקרה כזה מעברים את השנה? ומשיבים: שתקופת תמוז נכנסת <strong>ששה עשר יום,</strong> אלו <strong>דברי ר' יהודה.</strong>
## דף יג.
 <strong>ר' יוסי אומר:</strong> רק אם היתה תקופת תמוז עודפת ונכנסת בחודש תשרי <strong>אחד ועשרים יום,</strong> מעברים. ומסבירים: <strong>ושניהם מקרא אחד דרשו,</strong> והוא: <strong>"</strong>ו<strong>חג האסיף תקופת השנה"</strong> (שמות לד, כב), שהבינו שחג האסיף (חג הסוכות) צריך להיות בתקופה חדשה של השנה. <strong>מר סבר</strong> <small>[חכם זה,</small> ר' יהודה, <small>סבר]:</small> <strong>כוליה</strong> <small>[כל]</small> ה<strong>חג בעינן</strong> <small>[אנו צריכים]</small> שיהא <strong>בתקופה חדשה,</strong> שחג האסיף (מתחילת חול המועד של סוכות) צריך להיות כולו לאחר תקופת תשרי (יום שוויון היום והלילה הסתווי). <strong>ומר סבר</strong> <small>[וחכם זה,</small> ר' יוסי, <small>סבר]</small> כי לפחות <strong>מקצת חג בעינן</strong> <small>[צריכים אנו]</small> שיהיה <strong>בתקופה חדשה,</strong> ודי גם ביום אחד, ורק אם כל החג (עד עשרים ושנים בתשרי) הוא עדיין בתקופת תמוז יש לעבר את השנה.
  ושואלים:  <strong>מאי קא סברי</strong> <small>[מה סברו]</small> שני חכמים אלה? <strong>אי קסברי</strong> <small>[אם סבורים הם]</small> ש<strong>יום</strong> ה<strong>תקופה</strong> <strong>גומר</strong> את התקופה, ויום זה נחשב לתקופה הקודמת, <strong>בלאו הכי נמי</strong> <small>[בלא זה גם כן],</small> <strong>לא למאן ד</strong><strong>אמר כוליה</strong> <small>[ל</small>שיטת <small>מי שאומר</small> כי <small>כל]</small> ה<strong>חג</strong> צריך להיות בתקופה החדשה, <strong>איכא</strong> <small>[יש כאן],</small> שהרי אם היום האחרון שייך עוד לתקופה הקודמת הרי ששישה עשר בתשרי (תחילת חג האסיף) שייך עדיין לתקופה הישנה. <strong>ולא למאן ד</strong><strong>אמר</strong> <small>[ל</small>שיטת <small>מי שאומר]</small> כי לפחות <strong>מקצת חג</strong> צריך שיהיה בתקופה חדשה <strong>איכא</strong> <small>[יש],</small> שאם חלה התקופה בעשרים ואחד בתשרי, לא החלה התקופה החדשה אלא בעשרים ושנים בו, לאחר שנגמר חג האסיף! <strong>אלא</strong> ודאי <strong>קסברי</strong> <small>[סבורים הם]</small> שניהם כי <strong>יום תקופה מתחיל</strong> את התקופה החדשה.
  ועל מסקנה זו <strong>מיתיבי</strong> <small>[מקשים]</small> ממה ששנינו בברייתא אחרת: <strong>יום תקופה גומר,</strong> אלו <strong>דברי ר' יהודה, ר' יוסי אומר: יום תקופה מתחיל,</strong> הרי שהם חולקים בבעיה זו, ואין לפרש את הברייתא הקודמת לפי שיטות אלה.
 <strong>ועוד, תניא</strong> <small>[שנינו</small> בתוספתא<small>]:</small> <strong>אין מעברין את השנה אלא אם כן היתה תקופה חסירה רובו של חודש, וכמה</strong> הוא <strong>רובו של חדש? ששה עשר יום,</strong> <strong>ר' יהודה אומר: שתי ידות בחודש</strong> (שני שלישים מן החודש). <strong>וכמה שתי ידות בחדש?</strong> — <strong>עשרים יום.</strong>
 <strong>ר' יוסי אומר: מחשבין,</strong> אם היה בחודש ניסן כבר <strong>ששה עשר</strong> יום בתוך התקופה ש<strong>לפני הפסח</strong> (תקופת טבת) — <strong>מעברין</strong> את השנה, כך שיחול הפסח בתוך תקופת ניסן, אבל אם חל חודש תשרי באופן שהיו בו <strong>ששה עשר</strong> יום בתקופה ש<strong>לפני החג</strong> (תקופת תמוז) — <strong>אין מעברין. ר' שמעון אומר: אף</strong> באופן שהיו בו <strong>ששה עשר</strong> יום בתקופה ש<strong>לפני החג</strong> — <strong>מעברין. אחרים אומרים:</strong> מעברים אפילו על <strong>מיעוטו</strong> של חודש, <strong>וכמה מיעוטו? ארבעה עשר יום.</strong> ומסכמים: אכן <strong>קשיא</strong> <small>[קשה]</small> מברייתא אחת לשניה, שאין דברי חכמים בהן שווים אלה לאלה.
  ודנים באותה תוספתא לגופה: <strong>אמר מר</strong> <small>[החכם],</small> <strong>ר' יהודה אומר: שתי ידות בחודש,</strong> שהן <strong>עשרים יום. ר' יוסי אומר: מחשבין, ששה עשר יום לפני הפסח</strong> — <strong>מעברין.</strong> ומקשים: הלא <strong>היינו</strong> <small>[זוהי</small> שיטת<small>]</small> <strong>ר' יהודה!</strong> שאם נערוך חשבון נמצא כי עיבור השנה בשל התקופה שישה עשר יום לפני פסח זהה לעיבורה בשל תקופת תשרי עשרים יום לפני החג!
  ומשיבים:  <strong>יום תקופה גומר ויום תקופה מתחיל איכא בינייהו</strong> <small>[יש ביניהם</small> הבדל למעשה<small>],</small> ונחלקו בשאלה זו, האם מצרפים את היום האחרון לתקופה הישנה או החדשה.
  בהמשך דברי ר' יוסי <strong>אמר מר</strong> <small>[החכם]:</small> <strong>ששה עשר</strong> יום <strong>לפני החג אין מעברין.</strong> ומדקדקים, <strong>אלא ל</strong>שיטת <strong>ר' יוסי</strong> תאמר כי <strong>ששה עשר</strong> יום <strong>לפני החג הוא</strong> ש<strong>לא</strong> מעברים, <strong>הא שיבסר ותמניסר</strong> <small>[הרי</small> אם היה זה <small>שבעה עשר ושמונה עשר</small> יום לפני החג<small>]</small> — <strong>מעברין?</strong>
 <strong>והאמר</strong> <small>[והרי אמר]:</small> <strong>ששה עשר לפני הפסח,</strong> ומכאן נדייק: דווקא שישה עשר — <strong>אין</strong> <small>[כן],</small> <strong>בציר</strong> <small>[בפחות]</small> — <strong>לא,</strong> והרי סתירה בין הדברים!
  ומשיבים:  <strong>לא,</strong> אין לדייק כך, אלא <strong>אידי ואידי</strong> <small>[זה וזה],</small> בשני המקרים <strong>אין מעברין, ואיידי דתנא רישא</strong> <small>[ומתוך ששנה בתחילה]</small> <strong>"ששה עשר לפני הפסח", תנא נמי</strong> <small>[שנה גם כן]</small> <strong>"ששה עשר לפני החג",</strong> ואין לדקדק מכאן ששישה עשר ולא יותר.
  עוד שנינו ש<strong>ר' שמעון אומר: אף ששה עשר לפני החג מעברין.</strong> ומקשים: אם כן, <strong>היינו</strong> <small>[זהו]</small> בדיוק כשיטת ה<strong>תנא קמא</strong> <small>[הראשון]!</small>
## דף יג:
 ומשיבים: אף כאן <strong>איכא בינייהו</strong> <small>[יש ביניהם</small> הבדל<small>]</small> לגבי <strong>יום תקופה מתחיל, ויום תקופה גומר. ו</strong>אולם <strong>לא מסיימי</strong> <small>[אינם מוגדרים],</small> שנראה לנו שבענין זה הם חולקים, אך לא ברור מדבריהם מה דעתו של כל אחד מהם.
 <strong>אחרים אומרים: מיעוטו</strong> של חודש מעברים, <strong>וכמה מיעוטו? ארבעה עשר יום.</strong> ושואלים: <strong>מאי קסברי</strong> <small>[מה סבורים]</small> אחרים, מהו יסוד סברתם? <strong>אי קסברי</strong> <small>[אם סבורים הם]</small> כי <strong>יום תקופה גומר, ו</strong>גם <strong>כוליה</strong> <small>[כל]</small> ה<strong>חג</strong> יהיה בתקופה חדשה <strong>בעינן</strong> <small>[צריכים אנו],</small> <strong>האיכא</strong> <small>[הרי יש]</small> מילוי תנאי זה אף בחמישה עשר! <strong>אמר רב שמואל בר רב יצחק: אחרים בתקופת ניסן קיימי</strong> <small>[עומדים,</small> דנים<small>],</small> שדברי אחרים אינם מתייחסים לתקופת תשרי אלא לתקופת ניסן, <strong>דכתיב</strong> <small>[שנאמר]:</small> <strong>"שמור את חדש האביב</strong> ועשית פסח לה' אלהיך<strong>"</strong> (דברים טז, א), והם מבינים: <strong>שמור אביב של תקופה</strong> (כלומר, יום תקופת האביב, יום שוויון היום והלילה) <strong>שיהא בחדש ניסן.</strong> שיש לדאוג שתקופת ניסן תהא עם תחילת חודש ניסן, ותחילת החודש היא לכל היותר ארבעה עשר יום בו.
  ושואלים: ובמקרה כגון זה, מדוע עיברו את השנה?  <strong>וליעבריה</strong> <small>[ושיעברו]</small> את חודש <strong>אדר</strong> ויוסיפו לו יום אחד, וממילא יהיה אביב של תקופה בניסן! ומשיבים, <strong>אמר רב אחא בר יעקב:</strong> ה<strong>תנא,</strong> אחרים, <strong>מלמעלה למטה קחשיב</strong> <small>[חשב],</small> כלומר, אין להבין ארבעה עשר יום דווקא אלא <strong>הכי קאמר</strong> <small>[כך אמר],</small> כך יש להבין: <strong>עד מיעוטו מעברין,</strong> כלומר, אם התקופה היא באחד מימי סוף חודש ניסן מעברים, וכן מעברים עד שיגיע למיעוטו, <strong>וכמה מיעוטו? ארבעה עשר יום,</strong> אבל אם חלה התקופה בארבעה עשר עצמו אין מעברים אלא מוסיפים יום לחודש אדר.
 <strong>רבינא אמר: לעולם</strong> אפשר לפרש כפי שהבינו את הדברים מתחילה, כי <strong>אחרים בתשרי קיימי</strong> <small>[עומדים,</small> דנים<small>].</small> <strong>וקסברי</strong> <small>[וסבורים]</small> <strong>אחרים</strong> כי <strong>כוליה</strong> <small>[</small>את <small>כל]</small> ה<strong>חג בעינן</strong> <small>[צריכים אנו]</small> שיהיה בתקופה החדשה, אלא שלדעת אחרים נכלל בתוך זה גם <strong>יום טוב ראשון</strong> של חג הסוכות. ומקשים: איך אפשר לומר שגם <strong>יום טוב ראשון?</strong> הלא <strong>"חג האסף"</strong> (שמות כג, טז) <strong>כתיב</strong> <small>[נאמר]!</small> משמע שחג שבו אוספים את התבואה, וביום טוב הרי אסור לאסוף את התבואה! ומשיבים: שלדעת אחרים אין פירוש "וחג האסיף" שבו עושים את פעולת האסיפה ממש, אלא <strong>חג הבא בזמן אסיפה,</strong> הזמן שאוספים בו כרגיל את התבואות, בעונת הסתיו.
 <big>א</big> שנינו במשנה כי <strong>סמיכת זקנים</strong> בשלושה. <strong>תנו רבנן</strong> <small>[שנו חכמים]</small> בברייתא מדרש הלכה זה, נאמר בכתוב: <strong>"וסמכו זקני</strong> העדה את ידיהם על ראש הפר לפני ה'<strong>"</strong> (ויקרא ד, טו), ומי הם זקנים אלה לא נתפרש בכתוב, ושמא תאמר: <strong>יכול</strong> אלו <strong>זקני השוק,</strong> כלומר, סתם זקנים — <strong>תלמוד לומר: "עדה",</strong> כלומר, מראשי העם ושופטיו.
 <strong>אי</strong> <small>[אם]</small> היה נאמר רק <strong>"עדה", יכול</strong> אתה לומר שיהו אלו <strong>קטני עדה,</strong> כלומר, חברי סנהדרין קטנה — <strong>תלמוד לומר: "העדה"</strong> וכוונתו — <strong>מיוחדין שבעדה.</strong> הרי למדנו שזקני סנהדרין גדולה הם הסומכים. <strong>וכמה הן?</strong> נאמר <strong>"וסמכו"</strong> לשון רבים — הרי <strong>שנים, "זקני"</strong> לשון רבים — עוד <strong>שנים, ואין בית דין שקול</strong> — <strong>מוסיפין עליהם עוד אחד, הרי כאן חמשה</strong> זקנים. אלו <strong>דברי ר' יהודה. ר' שמעון אומר:</strong> אין לדרוש כן, אלא <strong>"זקני"</strong> — <strong>שנים, ואין בית דין שקול,</strong> לכן <strong>מוסיפין עליהן עוד אחד, הרי כאן שלשה</strong> בלבד.
  ושואלים:  <strong>ור' שמעון הכתיב</strong> <small>[הלא נאמר]</small> <strong>"וסמכו",</strong> ובודאי בא הדבר ללמד ולרבות עוד דבר מה! ומשיבים: "וסמכו" <strong>ההוא מיבעי ליה לגופיה</strong> <small>[נצרך לו לגופו</small> של ענין<small>],</small> להודיע שזקני העדה יסמכו ידיהם על הפר. ושואלים: <strong>ור' יהודה,</strong> מה אומר הוא על כך? ומסבירים: לדעתו <strong>לגופיה</strong> <small>[לגופו</small> של הדין<small>]</small> <strong>לא צריך</strong> כלל להיאמר, ש<strong>אם</strong> תאמר <strong>כן,</strong> ש<strong>לא אתי</strong> <small>[באה]</small> המלה <strong>"וסמכו" לדרשה,</strong> די לו <strong>ליכתוב "זקני העדה ידיהם על ראש הפר",</strong> ונבין כי ישימו הזקנים ויסמכו ידיהם על ראש הפר.
  ושואלים:  <strong>ור' שמעון</strong> מה משיב הוא על טענה זו? ומשיבים: <strong>אי כתיב הכי</strong> <small>[אילו היה כתוב כך],</small> <strong>הוה אמינא</strong> <small>[הייתי אומר]:</small> <strong>מאי</strong> <small>[מה</small> משמע<small>]</small> <strong>"על</strong> ראש הפר <strong>"?</strong> כוונתו <strong>בסמוך</strong> לראש הפר, שהרבה פעמים לשון "על" משמעה "ליד", בסמוך ולא עליו ממש. ושואלים: <strong>ור' יהודה,</strong> מה הוא משיב על טענה זו? <strong>גמר</strong> <small>[למד]</small> בגזירה שווה <strong>"ראש" "ראש" מעולה.</strong> שנאמרה הנחת ידים על ראש העולה, והכוונה שם להנחה על הראש ממש ובכח, כך סמיכה על שאר קרבנות. <strong>ור' שמעון לא גמר</strong> <small>[למד]</small> גזירה שווה זו, ולא קיבל מרבותיו לימוד זה של <strong>"ראש" "ראש" מעולה.</strong>
 <big>ב</big> <strong>תנא</strong> <small>[שנה</small> החכם<small>]</small> בתוספתא: <strong>סמיכה וסמיכת זקנים</strong> צריכים להיות <strong>בשלשה.</strong> ושואלים <strong>מאי</strong> <small>[מה</small> היא<small>]</small> <strong>"סמיכה", ומאי</strong> <small>[ומה</small> היא<small>]</small> <strong>"סמיכת זקנים",</strong> שאחד מאלה פירושו לסמוך על פר העלם דבר של ציבור, אך מה משמעות הביטוי השני? <strong>אמר ר' יוחנן: מיסמך סבי</strong> <small>[סמיכת הזקנים],</small> כלומר, למנות את החכמים ולהכתירם בתואר "רבי".
 <strong>אמר ליה</strong> <small>[לו]</small> <strong>אביי לרב יוסף: מיסמך סבי</strong> <small>[סמיכת הזקנים]</small> <strong>בשלשה מנלן</strong> <small>[מנין לנו]?</small> <strong>אילימא מדכתיב</strong> <small>[אם תאמר ממה שנאמר]</small> במשה כאשר מינה את יהושע <strong>"ויסמך את ידיו עליו</strong> ויצוהו<strong>"</strong> (במדבר כז, כג), <strong>אי הכי תסגי בחד</strong> <small>[אם כך שיהיה די</small> באדם <small>אחד]</small> שיסמוך. <strong>וכי תימא</strong> <small>[ואם תאמר]:</small> <strong>משה במקום שבעים וחד קאי</strong> <small>[ואחד עומד],</small> שאין חכם בודד ממלא את מקומו של משה לדורות, אלא רק הסנהדרי הגדולה היא במקום משה. <strong>אי הכי ליבעי</strong> <small>[אם כך שיצטרכו]</small> בכל סמיכה <strong>שבעים וחד</strong> <small>[ואחד]!</small> ואומרים: אכן, <strong>קשיא</strong> <small>[קשה]</small> הדבר, ואין לנו ראיה ברורה לכך.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> האם <strong>בידא</strong> <small>[ביד]</small> <strong>ממש סמכין ליה</strong> <small>[סומכים אותו]</small> את האיש שרוצים למנותו? <strong>אמר ליה</strong> <small>[לו]:</small> <strong>סמכין ליה בשמא</strong> <small>[סומכים אותו בשם]</small> שממנים אותו בציבור, <strong>קרי ליה</strong> <small>[קוראים לו]</small> <strong>"רבי", ויהבי ליה רשותא למידן</strong> <small>[ונותנים לו רשות לדון]</small> <strong>דיני קנסות.</strong>
 ומקשים: <strong>וחד לא סמיך</strong> <small>[ו</small>כי אדם <small>אחד</small> בלבד <small>אינו</small> יכול <small>לסמוך]?</small> <strong>והא</strong> <small>[והרי]</small> <strong>אמר רב יהודה אמר רב: ברם</strong> <small>[אמנם]</small> <strong>זכור אותו האיש לטוב, ור' יהודה בן בבא שמו, שאילמלא הוא נשתכחו דיני קנסות מישראל.</strong> את המשך סיפור הדברים קוטעים בתמיהה: <strong>נשתכחו?! נגרוסינהו</strong> <small>[שנלמד אותן]</small> וממילא לא ישתכחו? <strong>אלא</strong> היתה הכוונה לומר
## דף יד.
 <strong>בטלו דיני קנסות מישראל,</strong> שלא היו יכולים לדון עוד דינים אלה בהיעדר חכמים סמוכים. <strong>שפעם אחת גזרה מלכות הרשעה</strong> (רומי) <strong>שמד על ישראל</strong> לבטל את שרשרת הסמיכה ואת סמכותם של חכמי ארץ ישראל, ואמרו <strong>שכל הסומך</strong> — <strong>יהרג, וכל הנסמך</strong> — <strong>יהרג, ו</strong>עוד קבעו ש<strong>עיר שסומכין בה</strong> — <strong>תיחרב. ו</strong>אף סימוני <strong>תחומין שסומכין בהן</strong> — <strong>יעקרו,</strong> כדי להרתיע את הסומכים והנסמכים מתוך חשש לשלומם של בני מקומות אחרים.
 <strong>מה עשה יהודה בן בבא? הלך וישב לו בין שני הרים גדולים, ובין שתי עיירות גדולות, ובין שני תחומי שבת,</strong> כלומר, במקום שומם, שלא יוכלו לומר שהוא שייך לתחומה של עיירה מסויימת ולא יענישו את בני העיירה, <strong>בין אושא לשפרעם, וסמך שם חמשה זקנים. ואלו הן: ר' מאיר, ור' יהודה, ור' שמעון, ור' יוסי, ור' אלעזר בן שמוע. ר' אויא מוסיף</strong> שהיה שם <strong>אף ר' נחמיה,</strong> בין הנסמכים.
 <strong>כיון שהכירו אויביהם בהן,</strong> שנודע להם הדבר שסומכים שם, <strong>אמר להן</strong> ר' יהודה בן בבא לחכמים: <strong>בניי, רוצו</strong> וברחו מכאן. <strong>אמרו לו: רבי, מה תהא עליך</strong> שאתה זקן ואינך יכול לרוץ? <strong>אמר להן:</strong> הרי בין כה וכה <strong>הריני מוטל לפניהם כאבן שאין לה הופכים,</strong> שבוודאי לא אוכל להימלט גם אם תעזרוני, ואם לא תמלטו לבדכם גם אתם תהרגו. <strong>אמרו: לא זזו</strong> האויבים <strong>משם עד שנעצו בו שלש מאות לונביאות</strong> (חניתות) <strong>של ברזל ועשאוהו ככברה.</strong> ודרך אגב אפשר ללמוד ממעשה זה שחכם אחד בלבד יכול לסמוך!
  ודוחים:  <strong>ר' יהודה בן בבא אחריני הוו בהדיה</strong> <small>[</small>חכמים <small>אחרים היו עמו],</small> שצרפם כדי לסמוך את התלמידים, <strong>והאי</strong> <small>[וזה]</small> ש<strong>לא חשיב להו</strong> <small>[חשב,</small> מנה, <small>אותם],</small> — <strong>משום כבודו</strong> של <strong>ר' יהודה בן בבא</strong> שהיה הגדול שבהם, והשאר רק נספחו לו כדי להוות בית דין. ועוד שואלים בקשר למעשה זה: <strong>ור' מאיר,</strong> האם <strong>ר' יהודה בן בבא סמכיה</strong> <small>[סמכו]?</small> <strong>והא</strong> <small>[והרי]</small> <strong>אמר רבה בר בר חנה אמר ר' יוחנן: כל האומר ר' מאיר לא סמכו ר' עקיבא אינו אלא טועה,</strong> ואם כן לשם מה היה צריך שיסמכוהו שנית? ומשיבים: <strong>סמכיה</strong> <small>[סמכו]</small> <strong>ר' עקיבא ולא קיבלו</strong> הבריות את המינוי, שהיה ר' מאיר עדיין צעיר מאד, והיה הדבר נראה תמוה בעיני הבריות, ולאחר זמן <strong>סמכיה</strong> <small>[סמכו]</small> <strong>ר' יהודה בן בבא</strong> — <strong>וקיבלו.</strong>
 <big>א</big> <strong>אמר ר' יהושע בן לוי: אין סמיכה בחוצה לארץ.</strong> ושואלים: <strong>מאי</strong> <small>[מה</small> פירוש<small>]</small> <strong>"אין סמיכה"? אילימא</strong> <small>[אם תאמר]</small> ש<strong>לא דייני</strong> <small>[דנים]</small> <strong>דיני קנסות כלל בחוצה לארץ, והא תנן</strong> <small>[והרי שנינו</small> במשנה<small>]:</small> <strong>סנהדרין</strong> ושלטון הסנהדרין <strong>נוהגת בין בארץ ובין בחוצה לארץ!</strong> <strong>אלא</strong> הכוונה היא ש<strong>לא סמכינן</strong> <small>[סומכים אנו]</small> חכמים <strong>בחוצה לארץ</strong> אלא בארץ ישראל בלבד.
  ומעתה מבררים כמה פרטים בענין סמיכה, <strong>פשיטא</strong> <small>[פשוט,</small> מובן מאליו <small>]</small> כי אם היו ה<strong>סומכין</strong> נמצאים <strong>בחוצה לארץ ונסמכין בארץ</strong> — <strong>הא אמרינן</strong> <small>[הרי</small> כבר <small>אמרנו]</small> ש<strong>לא,</strong> שאין סמיכה, <strong>אלא</strong> בארץ ישראל בלבד. ואולם אם ה<strong>סומכין בארץ ו</strong>ה<strong>נסמכין</strong> נמצאים <strong>בחוצה לארץ, מאי</strong> <small>[מה]</small> יהא הדין? האם יכולים הם למנותם מרחוק, בחוצה לארץ, או לא?
  ומשיבים:  <strong>תא שמע</strong> <small>[בוא</small> ו<small>שמע]</small> פתרון לדבר מן העובדה ש<strong>ר' יוחנן הוה</strong> <small>[היה]</small> <strong>מצטער</strong> (משתדל) <strong>עליה</strong> <small>[עליו]</small> על <strong>רב שמן בר אבא</strong> ש<strong>לא הוה גבייהו</strong> <small>[היה אתם]</small> בזמן שקיבלו את הסכמת הנשיא <strong>דליסמכיה</strong> <small>[</small>לצורך זה <small>שיסמכוהו],</small> וכן <strong>ר' שמעון בן זירוד וחד דעימיה</strong> <small>[ואחד שעמו]</small> שהיה חבירו, <strong>ומנו</strong> <small>[ומי הוא]?</small> — <strong>ר' יונתן בן עכמאי. ואמרי לה</strong> <small>[ויש אומרים אותה]</small> בגירסא שונה: <strong>ר' יונתן בן עכמאי וחד דעימיה</strong> <small>[ואחד שעמו],</small> <strong>ומנו</strong> <small>[ומי הוא]?</small> — <strong>ר' שמעון בן זירוד,</strong> שאף על פי שהיו חברים שווים במדרגה, <strong>חד דהוה גבייהו</strong> <small>[אחד שהיה עמם]</small> בארץ ישראל — <strong>סמכוהו, וחד</strong> <small>[ואחד]</small> ש<strong>לא הוה גבייהו</strong> <small>[היה עמם]</small> — <strong>לא סמכוהו,</strong> ומכאן שאין לסמוך אלא בתוך הארץ. כיון שדברנו בענין הסמיכה מביאים סיפורים נוספים בנושא זה.
 <strong>ר' חנינא ור' הושעיא הוה קא משתקיד</strong> <small>[היה משתדל]</small> <strong>ר' יוחנן למיסמכינהו</strong> <small>[לסמוך אותם],</small> שחכמים וצדיקים היו, <strong>לא הוה מסתייעא מילתא</strong> <small>[היה מסתייע,</small> מצליח בידו <small>הדבר],</small> <strong>הוה קא מצטער טובא</strong> <small>[</small>ו<small>היה מצטער ביותר],</small> שכל פעם היה קורה מאורע אחר שהיה גורם שלא יוכל לסמכם. <strong>אמרו ליה</strong> <small>[לו]:</small> <strong>לא נצטער מר דאנן</strong> <small>[אל יצטער אדוני, כי אנחנו]</small> <strong>מ</strong>צאצאי <strong>בית עלי קאתינן</strong> <small>[אנו</small> <small>באים],</small> 
 ש<strong>אמר ר' שמואל בר נחמן אמר ר' יונתן: מניין שאין</strong> חכמים <strong>נסמכין לבית עלי, שנאמר</strong> בקללה שנאמרה לבית עלי: <strong>"</strong>ו<strong>לא יהיה זקן בביתך כל הימים"</strong> (שמואל א' ב, לב), ונברר: <strong>מאי</strong> <small>[מה</small> פירוש<small>]</small> <strong>"זקן"</strong> בפסוק זה? <strong>אילימא</strong> <small>[אם תאמר]:</small> <strong>זקן ממש,</strong> כלומר, אדם בא בימים, <strong>והכתיב</strong> <small>[והרי</small> כבר <small>נאמר]</small> דבר זה <strong>"</strong>ו<strong>כל מרבית ביתך ימותו אנשים"</strong> (שמואל א' ב, לג), משמע שימותו בבחרותם ולא יגיעו לזקנה, <strong>אלא</strong> "זקן" זה הוא תואר כבוד לחכם, ומשמעו — <strong>סמיכה,</strong> שנתקללו בני בית עלי שלא יהיו ביניהם חכמים סמוכים.
  מסופר:  <strong>ר' זירא הוה מיטמר למיסמכיה</strong> <small>[היה מתחבא</small> כדי להימנע מהאפשרות <small>שיסמכו אותו],</small> וטעמו היה על פי מה ש<strong>אמר ר' אלעזר: לעולם הוי קבל וקיים</strong> <small>[היה אפל ו</small>תישאר <small>קיים],</small> כלומר, ככל שאתה צנוע יותר ואינך ידוע תאריך ימים. <strong>כיון</strong> ש<strong>שמעה להא</strong> <small>[לאותה</small> שמועה<small>]</small> ש<strong>אמר ר' אלעזר: אין אדם עולה לגדולה אלא אם כן מוחלין לו על כל עונותיו,</strong> ראה שיש בגדולה גם מחילת עוונות, <strong>אמצי ליה אנפשיה</strong> <small>[המציא לו,</small> לנשיא, <small>את עצמו]</small> שיוכלו לסמכו.
  מסופר, <strong>כי סמכוה</strong> <small>[כאשר סמכו]</small> את <strong>ר' זירא שרו ליה</strong> <small>[לו]</small> החכמים המצויים שם <strong>הכי</strong> <small>[כך]:</small> <strong>"לא כחל</strong> (צבע כחול לעינים), <strong>ולא שרק</strong> (צבע אדום ללחיים), <strong>ולא פירכוס</strong> (ליפות השיער), שהוא כאשה שאיננה מקשטת עצמה בשום אמצעי חיצוני, <strong>ו</strong>בכל זאת <strong>יעלת חן.</strong> ואגב מסופר, <strong>כי סמכוה</strong> <small>[כאשר סמכו]</small> את <strong>ר' אמי ו</strong>את <strong>ר' אסי, שרו להו הכי</strong> <small>[להם</small> החכמים <small>כך]:</small> <strong>כל מן דין, כל מן דין סמוכו לנא</strong> <small>[כל כמו אלה, כל כמו אלה, סמכו לנו],</small> שהם הם הדוגמא לראויים לסמיכה. <strong>לא תסמכו לנא</strong> <small>[אל תסמכו לנו]</small> <strong>לא מסרמיטין</strong> <small>[מן הסמרטוטים]</small> <strong>ולא מסרמיסין</strong> <small>[מן המסרסין].</small> <strong>ואמרי לה</strong> <small>[ויש אומרים שאמרו]:</small> אל תסמכו לנו <strong>לא מחמיסין</strong> <small>[מן החמסנים]</small> <strong>ולא מטורמיסין</strong> <small>[מן הדורסנים],</small> וכיון שהוזכרו השירים שחוברו לכבודם של חכמים, מספרים גם כי
 <strong>ר' אבהו כי הוה אתי ממתיבתא לבי קיסר</strong> <small>[כאשר היה בא מן הישיבה אל בית הקיסר],</small> <strong>נפקי מטרוניתא דבי קיסר ומשריין ליה</strong> <small>[היו יוצאות גבירות בית הקיסר ושרות לפניו]:</small> <strong>"רבה דעמיה, מדברנא דאומתיה, בוצינא דנהורא, בריך מתייך לשלם"</strong> <small>["גדול עמו, מנהיג אומתו, נר המאור, ברוך בואך לשלום"]!</small>
 <big>ב</big> שנינו במשנה כי <strong>עריפת עגלה בשלשה</strong> חכמים. <strong>תנו רבנן</strong> <small>[שנו חכמים]</small> בברייתא על הנאמר בדין עגלה ערופה: <strong>"ויצאו זקניך ושפטיך</strong> ומדדו אל הערים אשר סביבות החלל<strong>"</strong> (דברים כא, ב), <strong>"זקניך"</strong> לשון רבים, ומיעוט רבים — הרי <strong>שנים. "שפטיך"</strong> רבים — הרי <strong>שנים, ואין</strong> עושים <strong>בית דין שקול</strong> — <strong>מוסיפין עליהן עוד אחד, הרי כאן חמשה,</strong> אלו <strong>דברי ר' יהודה. ר' שמעון אומר: "זקניך"</strong> — הרי <strong>שנים, ואין בית דין שקול</strong> — <strong>מוסיפין עליהם עוד אחד, הרי כאן שלשה.</strong>
 ושואלים: <strong>ור' שמעון, האי</strong> <small>[זה</small> שנאמר<small>]</small> <strong>"שפטיך", מאי עביד ליה</strong> <small>[מה עושה</small> הוא <small>בו],</small> כיצד מבין הוא אותו? ומשיבים: "שופטיך" <strong>ההוא מיבעי ליה</strong> <small>[נצרך לו]</small> <strong>ל</strong>למד שיהו אלו מן ה<strong>מיוחדין שבשופטיך,</strong> שלצורך זה מביאים מזקני סנהדרין הגדולה, ולא די בחכמים ממקום אחר. ושואלים: <strong>ור' יהודה,</strong> מנין למד הוא דבר זה? ומסבירים: <strong>מ"זקני" "זקניך" נפקא</strong> <small>[יוצא],</small> שאילו היה כתוב רק "זקני" היה משמעו כל זקנים (חכמים), אולם כיון שנאמר "זקניך" כוונתו לזקנים המיוחדים לכל ישראל, והם חכמי הסנהדרין.
 <strong>ור' שמעון</strong> סבור כי לא די בכך, כי <strong>אי</strong> <small>[אם]</small> היה כתוב רק <strong>"זקני", הוה אמינא</strong> <small>[הייתי אומר]</small> כי מדובר ב<strong>זקני השוק,</strong> כלומר, סתם אנשים זקנים, לכן <strong>כתב רחמנא</strong> <small>[כתבה התורה]</small> <strong>"זקניך",</strong> ללמד שדרושים חכמים המפורסמים בישראל, <strong>ואי כתיב</strong> <small>[ואילו נאמר]</small> רק <strong>"זקניך", הוה אמינא</strong> <small>[הייתי אומר]:</small> הכוונה לזקנים מ<strong>סנהדרי קטנה,</strong> לכן <strong>כתב רחמנא</strong> <small>[כתבה התורה]</small> <strong>"ושפטיך",</strong> ללמדנו <strong>ממיוחדין שבשופטיך.</strong> ושואלים: <strong>ור' יהודה,</strong> מה משיב הוא לטענה זו? ומשיבים: <strong>גמר</strong> <small>[למד]</small> בגזירה שווה <strong>"זקני" "זקני" מ</strong>דין סמיכה, שנאמר שם <strong>"וסמכו זקני העדה את ידיהם"</strong> (ויקרא ד, טו), <strong>מה להלן</strong> בענין סמיכה על חטאת הציבור הכוונה <strong>מיוחדין שבעדה</strong> מסנהדרי גדולה, <strong>אף כאן מיוחדין שבזקניך.</strong>
 ושואלים: <strong>אי יליף</strong> <small>[אם לומד]</small> הוא גזירה שווה, <strong>לילף כולה מהתם</strong> <small>[שילמד</small> את <small>הכל משם],</small> גם את מספר הדיינים וגם את דרגתם (שהרי לשיטתו החמישה הם מזקני סנהדרי גדולה), ואם כן <strong>"זקניך ושפטיך" למה לי? אלא</strong> ודאי לא קיבל גזירה שווה זו, אלא לומד הלכה זו מ<strong>וי"ו</strong> היתירה של <strong>"ושפטיך",</strong> שלדעתו <strong>למניינא</strong> <small>[למנין</small> בא<small>],</small> שמ"שופטיך" עצמו למדים אנו שצריכים שיהיו מסנהדרי גדולה, ומן הוי"ו היתירה למדים שבא הדבר להוסיף עוד שנים על מנין הזקנים. <strong>ור' שמעון:</strong> את ייתור האות <strong>וי"ו לא דריש</strong> <small>[אינו דורש].</small>
 ומקשים עוד: <strong>אלא מעתה,</strong> אם דורשים אנו לשון ריבוי למספר הדיינים, הרי בהמשך הכתוב נאמר <strong>"ויצאו"</strong> — הרי עוד <strong>שנים, "ומדדו"</strong> — עוד <strong>שנים,</strong> אם כן <strong>לר' יהודה הרי תשעה</strong> דיינים, ו<strong>לר' שמעון שבעה!</strong> ומשיבים: <strong>ההוא מיבעי ליה לכדתניא</strong> <small>[</small>דבר <small>זה נצרך לו לכפי ששנינו</small> בברייתא<small>]:</small> <strong>"ויצאו",</strong> יש בכך הדגשה לומר: <strong>הן ולא שלוחן,</strong> שאין החכמים יכולים שיעשה אחר את העבודה הזאת במקומם, <strong>"ומדדו"</strong> — שמדידה זו מצוה לעצמה היא, <strong>שאפילו נמצא</strong> החלל
## דף יד:
 <strong>בעליל</strong> (בגלוי ובבירור) בסמוך <strong>לעיר, צריך לעסוק במדידה.</strong>
 <big>א</big> ומעירים: <strong>מתניתין</strong> <small>[משנתנו]</small> ש<strong>לא כי האי תנא</strong> <small>[כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר בן יעקב אומר</strong> על מה שנאמר <strong>"ויצאו זקניך ושפטיך" "זקניך"</strong> — <strong>זו סנהדרין, "ושפטיך"</strong> — <strong>זה מלך וכהן גדול.</strong> ומנין שהם קרויים "שופטיך"? <strong>מלך</strong> קרוי "שופט" — <strong>דכתיב</strong> <small>[ש</small>כן <small>נאמר]:</small> <strong>"מלך במשפט יעמיד ארץ"</strong> (משלי כט, ד). <strong>כהן גדול</strong> נקרא "שופט" — <strong>דכתיב</strong> <small>[ש</small>כן <small>נאמר]:</small> <strong>"ובאת אל הכהנים הלוים ואל השפט</strong> אשר יהיה בימים ההם
 <strong>"</strong>(דברים יז, ט), המרמז על הכהן הגדול. <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>ר' אליעזר בן יעקב בחדא פליג</strong> <small>[ב</small>ענין <small>אחד</small> בלבד <small>חלק]</small> על משנתנו, <strong>או בתרתי פליג</strong> <small>[בשני</small> עניינים <small>חלק]?</small> כלומר, האם <strong>במלך וכהן גדול</strong> בלבד <strong>פליג</strong> <small>[חלק],</small> שהוא מוסיף את אלה, <strong>אבל בסנהדרי</strong> אין לו שיטה מיוחדת אלא הוא סובר <strong>אי</strong> <small>[או]</small> <strong>כ</strong>שיטת <strong>ר' יהודה, אי</strong> <small>[או]</small> <strong>כ</strong>שיטת <strong>ר' שמעון, או דילמא</strong> <small>[שמא]</small> <strong>ב</strong>ענין ה<strong>סנהדרי נמי פליג</strong> <small>[גם כן חלק],</small> ש<strong>אמר: כולה</strong> <small>[</small>את <small>כל]</small> חברי ה<strong>סנהדרי בעינן</strong> <small>[צריכים אנו]?</small>
 <strong>אמר רב יוסף: תא שמע</strong> <small>[בוא</small> ו<small>שמע]</small> פתרון לדבר ממה שלמדנו בענין זקן ממרא, שהוא החכם המורה הלכה כנגד פסק דינם והכרעתם של אנשי הסנהדרי הגדולה. ואומרים כי אם <strong>מצאן</strong> אותו זקן את אנשי הסנהדרין ב<strong>בית פגי,</strong> מחוץ לירושלים, <strong>והמרה עליהן,</strong> שלא קיבל את החלטתם, <strong>יכול תהא המראתו המראה</strong> וייהרג אם ידרוש ברבים לעשות כשיטתו — <strong>תלמוד לומר: "וקמת ועלית אל המקום</strong> אשר יבחר ה' אלהיך בו<strong>"</strong> (דברים יז, ה), שלשם באים לקבל פסק הלכה, ושהוא מקום המשפט. <strong>מלמד שהמקום גורם</strong> וסמכות הסנהדרין תלויה במידה מסויימת בהיותם במקום הקבוע להם, בלשכת הגזית הסמוכה למקדש. ויש לברר באותה ברייתא כיצד בדיוק היה הענין.
 <strong>דנפוק</strong> <small>[שיצאו]</small> <strong>כמה</strong> מחברי הסנהדרין? <strong>אילימא</strong> <small>[אם תאמר]</small> שיצאו רק <strong>מקצתן</strong> ועל דעת מקצתם חלק, אם כן אין כאן כל חידוש, <strong>דילמא הנך דאיכא גואי קיימי כוותיה</strong> <small>[שמא אותם שנמצאים בפנים</small> בלשכת הגזית והם הרוב <small>סבורים כמותו],</small> ובודאי שאינו נעשה זקן ממרא על פי דעת המיעוט בלבד. <strong>אלא פשיטא</strong> <small>[פשוט]</small> <strong>דנפוק כולהו</strong> <small>[שיצאו כולם].</small> ומעתה נברר: <strong>למאי</strong> <small>[למה</small> יצאו<small>]?</small> <strong>אילימא</strong> <small>[אם תאמר]</small> שיצאו <strong>לדבר הרשות,</strong> כלומר, שלא לצורך מצוה, <strong>מי מצו נפקי</strong> <small>[האם יכולים</small> הם <small>לצאת]?</small> <strong>והכתיב</strong> <small>[והרי נאמר]:</small> <strong>"שררך אגן הסהר אל יחסר המזג"</strong> (שיר השירים ז, ג), ורמז לסנהדרין היושבים כחצי גורן עגולה, כאגן הסהר, שלא יחסר המזג — שלא יחסרו מהם יותר משני שלישים כשיעור יין המזוג במים. <strong>אלא פשיטא</strong> <small>[פשוט]</small> שיצאו <strong>לדבר מצוה.</strong>
 <strong>היכי דמי</strong> <small>[כיצד בדיוק היה הדבר</small><small>]?</small> <strong>לאו</strong> <small>[האם לא]</small> שיצאו <strong>למדידת עגלה</strong> ערופה? <strong>ו</strong>שיטת <strong>ר' אליעזר בן יעקב היא,</strong> ומכאן נלמד ש<strong>אמר: כולי</strong> <small>[</small>את <small>כל]</small> ה<strong>סנהדרי בעינן</strong> <small>[צריכים אנו</small> לכך<small>].</small> <strong>אמר ליה</strong> <small>[לו]</small> <strong>אביי: לא,</strong> אין להוכיח מכאן, שמא מדובר כאן באופן מסווים ו<strong>כגון שיצאו להוסיף על העיר</strong> ירושלים או <strong>על העזרות</strong> שבמקדש. <strong>כדתנן</strong> <small>[כפי ששנינו</small> במשנה<small>]:</small> <strong>אין מוסיפין על העיר ועל העזרות אלא בבית דין של שבעים ואחד.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב יוסף,</strong> שלענין זקן ממרא נאמר: <strong>מצאן</strong> ב<strong>בית פאגי והמרה עליהן, כגון שיצאו למדידת עגלה, ולהוסיף על העיר ועל העזרות, יכול שתהא המראתו המראה</strong> — <strong>תלמוד לומר "וקמת ועלית אל המקום", מלמד שהמקום גורם.</strong> ולפי דרכנו למדנו שיש תנא הסבור שבמדידת עגלה צריכים כל חברי הסנהדרין להשתתף.
 <big>ב</big> שנינו במשנה כי <strong>נטע רבעי ומעשר שני שאין דמיו ידועין</strong> נפדה <strong>בשלשה.</strong> <strong>תנו רבנן</strong> <small>[שנו חכמים]</small>: <strong>איזהו מעשר שני שאין דמיו ידועין</strong> ודורש בית דין מיוחד להעריכו — אלו הם <strong>פירות שהרקיבו ויין שהקרים</strong> (שהתחיל להחמיץ) <strong>ומעות שהחלידו</strong> ואינן עוברות לסוחר בשווין, ולכן יש צורך בהערכת מומחים. <strong>תנו רבנן</strong> <small>[שנו חכמים]</small> בברייתא אחרת: <strong>מעשר שני שאין דמיו ידועין</strong> — <strong>פודין אותו בשלשה לקוחות</strong> (אנשים הבקיאים במסחר) <strong>אבל לא בשלשה</strong> כלשהם <strong>שאין</strong> הם <strong>לקוחות. אפילו גוי אחד מהן</strong> מן הלקוחות יכול להשתתף בהערכה זו. ו<strong>אפילו אחד מהם</strong> מן המעריכים הוא אחד ה<strong>בעלים.</strong>
 <strong>בעי</strong> <small>[שאל]</small> <strong>ר' ירמיה: שלשה ומטילין לתוך כיס אחד,</strong> שהם שותפים בהוצאות ובהכנסות, <strong>מהו</strong> הדין בכגון זה? האם נחשבים הם לענין זה כשלשה או כאחד? ומשיבים <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>איש ושתי נשיו פודין מעשר שני שאין דמיו ידועין,</strong> ומשמע ששלושה שותפים נחשבים כבית דין לענין זה. ודוחים: מכאן אין ראיה, <strong>דילמא</strong> <small>[שמא]</small> היה זה <strong>כגון רב פפא ו</strong>אשתו <strong>בת אבא סוראה</strong> (בתו של אבא מסורא) שהיה לכל אחד מהם משק בית לחוד, ואם יש לאיש ולשתי נשיו לכל אחד חשבון הוצאות לעצמו ודאי שהם כשלושה לענין זה.
 <big>ג</big> שנינו במשנה כי את <strong>ההקדשות</strong> פודים <strong>בשלשה.</strong> ומעירים: <strong>מתניתין דלא כי האי תנא</strong> <small>[משנתנו אינה כ</small>שיטתו <small>של תנא זה]</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר בן יעקב אומר: אפילו</strong> דבר פעוט כ<strong>צינורא</strong> <small>[</small>כעין <small>מזלג קטן]</small> <strong>של הקדש צריכה עשרה בני אדם לפדותה.</strong>
 <strong>אמר ליה רב פפא לאביי: בשלמא</strong> <small>[נניח</small> לשיטת<small>]</small> <strong>ר' אליעזר בן יעקב</strong> דבריו מובנים <strong>כ</strong>שיטת <strong>שמואל. דאמר שמואל: עשרה "כהנים",</strong> כלומר, עשר פעמים "כהן" <strong>כתובין בפרשה</strong> זו של הקדשים ופדיית הקדשים (ויקרא פרק כז), ועל כל פעם שנזכר "כהן" אנו מחייבים שיהיה דיין שיבדוק פדיון זה. <strong>אלא לרבנן</strong> <small>[ל</small>שיטת <small>חכמים]</small> <strong>שלשה מנא להו</strong> <small>[מנין להם]?</small>
 <strong>וכי תימא</strong> <small>[ואם תאמר]</small> שבענין פדיון מטלטלין (או פדיון בהמה) <strong>דכתיב בהו</strong> <small>[שנאמר בהם]</small> רק <strong>שלשה</strong> פעמים "כהן" (ויקרא יא–יב) אם כן בפדיון <strong>קרקעות דכתיב בהו</strong> <small>[שנאמר בהם]</small> רק <strong>ארבעה</strong> פעמים "כהן" (ויקרא יד, יח, כג) <strong>תיסגי</strong> <small>[יהא די]</small> <strong>בארבעה</strong> אנשים! <strong>וכי תימא</strong> <small>[ואם תאמר]:</small> <strong>הכי נמי</strong> <small>[כך הוא גם כן]</small> שבאמת די בארבעה, <strong>אלמה תנן</strong> <small>[מדוע שנינו]</small> ש<strong>הקרקעות</strong> נפדים ב<strong>תשעה</strong> אנשים <strong>ו</strong>עוד אחד <strong>כהן,</strong> משמע שיש צורך בעשרה לפדיון קרקעות!
 <strong>אלא מאי</strong> <small>[מה]</small> תאמר שקרקעות <strong>דמשלמי בהו</strong> <small>[שהושלם בהם]</small> מנין <strong>עשרה</strong> "כהנים" הכתובים בפרשה ולכן צריכים עשרה, אם כן, <strong>הקדשות דמשלמי בהו שיתא</strong> <small>[שנשלמים בהם ששה]</small> "כהנים" המוזכרים שם <strong>ליבעו שיתא</strong> <small>[שיצטרכו ששה</small> אנשים<small>]</small> לפדותם! ומעירים, אכן <strong>קשיא</strong> <small>[קשה]</small> הדבר.
 <big>ד</big> שנינו במשנה כי <strong>הערכין</strong> המטלטלין בשלושה. ושואלים: <strong>מאי</strong> <small>[מה</small> פירוש<small>]</small> <strong>"ערכין המטלטלין"?</strong> שהרי ערכים הם רק סוג מיוחד של הקדשות שבהם נודבים רק ערכם של בני אדם, לפי סכומים קבועים האמורים במפורש בתורה (ויקרא א-ח), ומה הם איפוא "ערכין המטלטלין"? <strong>אמר רב גידל אמר רב:</strong> הכוונה היא <strong>באומר</strong> אותו אדם: <strong>ערך כלי זה עלי.</strong> ויש להבינו כפי ש<strong>אמר רב גידל אמר רב</strong> עצמו:
## דף טו.
 <strong>האומר "ערך כלי זה עלי",</strong> וכפי שאמרנו אין ערכים אלא לאדם — <strong>נותן דמיו</strong> של הכלי להקדש. <strong>מאי טעמא</strong> <small>[מה טעם]</small> הלכה זו? <strong>אדם יודע שאין ערך לכלי,</strong> כלומר, שבכלי אין שייך מושג הערך, <strong>וגמר ואמר</strong> והיתה כוונתו <strong>לשום</strong> (לשם) <strong>דמים,</strong> והשתמש במלה "ערך" שלא כדיוקה, <strong>משום הכי</strong> <small>[כך]</small> <strong>נותן דמיו.</strong> ומקשים: הסבר זה אינו מתיישב היטב בלשון, <strong>האי</strong> <small>[זו</small> הלשון<small>]</small> <strong>"ערכין המטלטלין"</strong> אינה מדוייקת כל כך, אלא לשון <strong>"ערכין של מטלטלין" מבעיא ליה</strong> <small>[צריך היה לו</small> לומר<small>]!</small> ומשיבים: זו אינה קושיה, <strong>תני</strong> <small>[שנה]</small> ותקן קצת בנוסח המשנה: <strong>"ערכין של מטלטלין".</strong>
 <strong>רב חסדא אמר</strong> בשם <strong>אבימי</strong> הסבר אחר: מדובר <strong>במתפיס מטלטלין לערכין</strong> שלא היה לו ממון בעין לשלם, והתפיס בקדושת הערכין מטלטלין שונים שהקדישם לצורך זה ופדיונם בשלושה. ושוב מקשים מצד הלשון: <strong>האי</strong> <small>[זו</small> הלשון<small>]</small> <strong>"ערכין המטלטלין"</strong> אינה ראויה, ולשון <strong>"מטלטלין של ערכין" מיבעי ליה</strong> <small>[צריך היה לו</small> לומר<small>]!</small> ומשיבים: <strong>תני</strong> <small>[שנה]</small> ותקן את לשון המשנה כך: <strong>"מטלטלין של ערכין".</strong>
 <strong>ר' אבהו אמר,</strong> אפשר לפרש כך: <strong>באומר "ערכי עלי",</strong> ואז אם <strong>בא כהן לגבות ממנו מטלטלין</strong> בתשלום הערך — אומדים אותם <strong>בשלשה,</strong> ואם בא לגבות ממנו <strong>קרקעות</strong> — <strong>בעשרה. אמר ליה</strong> <small>[לו]</small> <strong>רב אחא מדיפתי לרבינא</strong> בענין זה: <strong>בשלמא לאפוקי</strong> <small>[נניח ל</small>ענין זה ש<small>להוציא]</small> <strong>מ</strong>ן ה<strong>הקדש בעינן</strong> <small>[צריכים אנו]</small> <strong>שלשה</strong> דיינים, שאם הוטעה ההקדש הרי זה כמועל בקודש. <strong>אלא לעיולי</strong> <small>[להכניס]</small> <strong>להקדש</strong> <strong>שלשה</strong> דיינים לשם כך <strong>למה לי?</strong> ולשם מה דיינים אלה כשבא אדם להקדיש דבר?
 <strong>אמר ליה</strong> <small>לו]:</small> <strong>סברא הוא</strong> דבר זה: <strong>מה לי עיולי</strong> <small>[להכניס]</small> <strong>מה לי אפוקי</strong> <small>[להוציא],</small> כי <strong>אפוקי מאי טעמא</strong> <small>[</small>ב<small>הוצאה מה טעם]</small> צריכים בית דין — <strong>דילמא טעי</strong> <small>[שמא יטעה]</small> ויפחית מן המחיר, ויימצא ההקדש נפסד, <strong>עיולי נמי דילמא טעי</strong> <small>[</small>ב<small>הכנסה גם כן</small> קיים החשש <small>שמא יטעה]</small> ונמצא ההקדש נפסד.
 <big>א</big> שנינו במשנה כי <strong>ר' יהודה אומר</strong> שבערכים, על אחד מאומדי הערך לצורך פדיון להיות כהן. <strong>אמר ליה</strong> <small>[לו]</small> <strong>רב פפא לאביי: בשלמא</strong> <small>[נניח]</small> <strong>ל</strong>שיטת <strong>ר' יהודה</strong> — <strong>היינו דכתיב</strong> <small>[זהו שנאמר</small> שם<small>]</small> בפרשת פדיון הקדשות <strong>"כהן", אלא לרבנן</strong> <small>[ל</small>שיטת <small>חכמים]</small> שכל אדם ראוי לכך, <strong>"כהן" למה להו</strong> <small>[להם]</small> שיהא כתוב שם? ומסכמים: אכן, <strong>קשיא</strong> <small>[קשה</small> הדבר<small>].</small>
 <big>ב</big> עוד שנינו במשנה כי הקדשי <strong>קרקעות</strong> דנים ב<strong>תשעה וכהן.</strong> ושואלים: <strong>מנהני מילי</strong> <small>[מנין דברים אלה],</small> מה מקורם בכתוב? <strong>אמר שמואל: עשרה "כהנים",</strong> כלומר, עשר פעמים "כהן" <strong>כתובין בפרשה</strong> זו של הקדשים ופדיית הקדשים (ויקרא פרק כז), "כהן" <strong>חד לגופיה</strong> <small>[אחד לגופו],</small> כלומר, שיהיה צורך בכהן, <strong>הנך</strong> <small>[הללו]</small> האחרים הנוספים עליו <strong>הוי</strong> <small>[הריהם]</small> <strong>מיעוט אחר מיעוט,</strong> שכן כל פעם יש הדגשה נוספת "כהן" ולא אחר, <strong>ו</strong>כלל בידינו: <strong>אין מיעוט אחר מיעוט אלא לרבות,</strong> ללמדנו ש<strong>אפילו תשעה ישראל ואחד כהן.</strong>
 <strong>מתקיף לה</strong> <small>[מקשה עליה],</small> על סברה זו, <strong>רב הונא בריה</strong> <small>[בנו]</small> של <strong>רב נתן: אימא</strong> <small>[אמור]</small> על פי אותו כלל שאין מיעוט אחר מיעוט אלא לרבות, באופן זה שיצטרכו <strong>חמשה כהנים וחמשה ישראלים,</strong> שהרי בפעם הראשונה שמוזכר "כהן" הרי זה כהן ממש, בפעם השניה לשון זו באה לרבות וללמד שאפילו ישראל כשר, ואולם בפעם השלישית שנאמר "כהן" שוב אפשר לפרש שהכוונה לכהן דווקא. לשאלה זו לא נמצאה תשובה, ונשארה ב<strong>קשיא</strong> <small>[קשה].</small>
 <big>ג</big> שנינו במשנה שכשם שהקרקעות בתשעה וכהן, כך <strong>אדם כיוצא בהן.</strong> ותוהים: <strong>אדם מי</strong> <small>[האם]</small> <strong>קדוש?</strong> כיצד אפשר שתחול עליו קדושת הגוף? <strong>אמר ר' אבהו:</strong> הכוונה לאדם ה<strong>אומר "דמי עלי",</strong> כלומר, אני מקדיש את מחירי כנדר לבית המקדש. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>האומר "דמי עלי"</strong> — <strong>שמין</strong> (מעריכים) <strong>אותו כעבד הנמכר בשוק,</strong> והמחיר שהיו משלמים עבורו בתורת עבד הוא המחיר שעליו לתת להקדש. <strong>ועבד אתקש</strong> <small>[הושווה</small> במקרא<small>]</small> <strong>לקרקעות,</strong> וכל דין האמור בקרקעות יש לשייכו ולהחילו גם על העבד. ולכן כדין הערכת קרקעות דין הערכת אדם.
  באותו ענין <strong>בעי</strong> <small>[שאל]</small> <strong>ר' אבין: שער</strong> של אדם שהוקדש, ואותו שיער גדל והוא כבר <strong>עומד ליגזוז, בכמה?</strong> האם נאמר כי שיער כזה <strong>כגזוז דמי</strong> <small>[נחשב]</small> <strong>ו</strong>הוא נערך כשאר מטלטלין <strong>בשלשה</strong> דיינים, <strong>או כמחובר</strong> לגופו עדיין <strong>דמי</strong> <small>[נחשב],</small> והמחובר לו הריהו כמותו, <strong>ובעשרה</strong> דיינים?
 ומציעים: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו: <strong>המקדיש את עבדו אין מועלין בו</strong> בעבד, משום שאין בו קדושת הגוף, שאין גופו קדוש, <strong>רבן שמעון בן גמליאל אומר: מועלין בשערו. וקיימא לן</strong> <small>[ומוחזק בידינו]</small> ש<strong>בשערו העומד ליגזוז פליגי</strong> <small>[נחלקו],</small> אם כן <strong>שמע מינה</strong> <small>[למד מכאן]</small> שנחלקו האם שיער זה כגזוז או אינו כגזוז.
  ומציעים:  <strong>נימא הני תנאי כהני תנאי</strong> <small>[האם לומר ש</small>מחלוקת <small>תנאים אלו, כ</small>מחלוקת אחרת של <small>תנאים אלו].</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' מאיר אומר: יש דברים שהן כקרקע</strong> מבחינה אחת, <strong>ואינן כקרקע</strong> מבחינה אחרת, <strong>ואין חכמים מודים לו. כיצד?</strong> — אמר אדם לחבירו: <strong>"עשר גפנים טעונות</strong> ענבים <strong>מסרתי לך,</strong> ורצוני לקבל דמיהן <strong>"</strong>, <strong>והלה אומר: "אינן אלא חמש". ר' מאיר מחייב</strong> את הנתבע שישבע על השאר, כדין מודה במקצת הטענה. <strong>וחכמים אומרים: כל המחובר לקרקע הרי הוא כקרקע,</strong> וממדרש המקראות למדנו שאין אדם נשבע בהכחשה ("כפירה") בטענה בדין קרקעות.
 <strong>ואמר ר' יוסי בר חנינא: בענבים העומדות ליבצר עסקינן</strong> <small>[עוסקים אנו]</small> במשנה זו. <strong>מר סבר</strong> <small>[חכם זה,</small> ר' מאיר, <small>סבר]:</small> <strong>כבצורות דמיין</strong> <small>[</small>הן <small>נחשבות],</small> וכיון שהענבים בצורים הרי שהטענה היא ביחס למטלטלין, וראוי שישבע הנתבע, המכחיש שקיבל את הענבים הללו. <strong>ומר סבר</strong> <small>[וחכם זה,</small> חכמים, <small>סברו]:</small> <strong>לאו</strong> <small>[לא]</small> <strong>כבצורות דמיין</strong> <small>[</small>הן <small>נחשבות].</small> ודוחים: <strong>לא,</strong> אין להוכיח מכאן, <strong>אפילו תימא</strong> <small>[תאמר]</small> ששיטת חכמים בענין השיער היא כדעת <strong>ר' מאיר,</strong> כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' מאיר התם</strong> <small>[שם,</small> בענין הגפנים<small>]</small> שענבים העומדים להיבצר דינם כבצורים, משום ש<strong>כל כמה דשבקה להו מיכחש כחשי</strong> <small>[ש</small>הוא <small>משאיר אותן</small> על הגפן הרי הן <small>מכחישות</small> ונחלשות<small>],</small> ולכן הענבים נחשבים כבצורים. <strong>אבל שערו</strong> — <strong>כל כמה דשבקה להו אשבוחי משבח</strong> <small>[ש</small>הוא <small>משאיר אותן</small> עליו הרי הן <small>משביחות],</small> ששיער ארוך הוא בעל ערך רב יותר, ולכן אין לומר ששיער העומד להיגזז נחשב כבר כגזוז, כפי שאומרים בענבים.
 <big>ד</big> במשנה שנינו ש<strong>דיני נפשות</strong> בעשרים ושלושה, וכן הרובע והנרבע בעשרים ושלושה. ומעירים: במשנה <strong>קא פסיק ותני</strong> <small>[פסק ושנה]</small> בלא לחלק בין הדברים, <strong>לא שנא</strong> <small>[אינו שונה]</small> אם היה זה פר <strong>רובע</strong> את ה<strong>זכר, ולא שנא</strong> <small>[ואינו שונה]</small> אם היה זה פר ה<strong>רובע נקבה. בשלמא</strong> <small>[נניח]</small> במקרה של ה<strong>רובע נקבה, דכתיב</strong> <small>[שנאמר]</small> במפורש: <strong>"</strong>ואשה אשר תקרב אל כל בהמה לרבעה אותה <strong>והרגת את האשה ואת הבהמה"</strong> (ויקרא כ, טז), <strong>אלא</strong> שור ה<strong>רובע</strong> את ה<strong>זכר מנא לן</strong> <small>[מנין לנו]</small> שהבהמה בהריגה?
  ומשיבים:  <strong>דכתיב</strong> <small>[שנאמר]:</small> <strong>"כל שכב עם בהמה מות יומת"</strong> (שמות כב, יח), <strong>אם אינו ענין לשוכב</strong> העושה מעשה שכבר נאמר דינו במקום אחר, <strong>תניהו ענין לנשכב</strong> ונפרש ששוכב עם בהמה אינו דווקא זה שעושה מעשה, אלא כל מי שיש לו מגע מיני עם בהמה, גם אם הוא הנרבע. <strong>ואפקיה רחמנא</strong> <small>[והוציאתו התורה]</small> <strong>בלשון "שוכב", לאקושי</strong> <small>[להשוות]</small> <strong>נשכב לשוכב. מה שוכב</strong> — <strong>הוא ובהמתו</strong> נידונים <strong>בעשרים ושלשה</strong> דיינים, <strong>אף נשכב</strong> — <strong>הוא ובהמתו בעשרים ושלשה.</strong>
 <big>ה</big> שנינו במשנה כי <strong>שור הנסקל</strong> נידון <strong>בעשרים ושלשה</strong> דיינים, <strong>שנאמר: "השור יסקל וגם בעליו יומת"</strong> (ויקרא כא, כט), ולומדים מהשוואה זו: <strong>כמיתת הבעלים</strong> שהיא בבית דין של עשרים ושלושה, <strong>כך מיתת השור. אמר ליה</strong> <small>[לו]</small> <strong>אביי לרבא: ממאי דהאי</strong> <small>[מנין</small> לנו <small>שזה]</small> הכתוב <strong>"וגם בעליו יומת", לכמיתת בעלים כך מיתת השור הוא דאתא</strong> <small>[שבא]?</small> שהרי לא נכתבה הלכה זו במפורש, ושמא יש לפרש את הכתוב אחרת,
## דף טו:
 <strong>אימא לקטלא</strong> <small>[אמור</small> כי <small>ל</small>דין <small>מיתה]</small> עצמו <strong>הוא דאתא</strong> <small>[שבא],</small> שהבעלים חייבים מיתה! ענה לו רבא: <strong>אם כן,</strong> שהכוונה היתה שגם הבעלים יומתו, <strong>ליכתוב</strong> <small>[שיכתוב]</small> באותו מקרא רק <strong>"</strong>השור יסקל <strong>וגם בעליו" ולישתוק</strong> <small>[ושישתוק]</small> ולא יוסיף עוד, ותהא המשמעות ברורה שגם בעליו במיתה.
  אמר לו אביי: <strong>אי כתב רחמנא הכי, הוה אמינא</strong> <small>[אילו היתה כותבת התורה כך, הייתי אומר]</small> שעונשו <strong>בסקילה,</strong> שהשור יסקל וגם בעליו. ודוחים: <strong>בסקילה סלקא דעתך</strong> <small>[עולה על דעתך</small> לומר<small>]?</small> הלא אם <strong>קטל איהו</strong> <small>[הורג הוא עצמו</small> אדם<small>]</small> — <strong>בסייף,</strong> שהיא נחשבת מיתה קלה, אם <strong>ממונו</strong> הורג יהא עונשו <strong>בסקילה</strong> החמורה?!
 אלא ודאי הכוונה כפי שהבינו מתחילה. ושואלים: ושמא נאמר שהכוונה באמת שגם הבעלים במיתה, <strong>ודילמא האי דכתב רחמנא</strong> <small>[ושמא זה שכתבה התורה]</small> <strong>"יומת"</strong> — הרי זה <strong>לאקולי עילויה</strong> <small>[להקל עליו]</small> בדינו, <strong>לאפוקי</strong> <small>[להוציא]</small> את דינו <strong>מ</strong>דין <strong>סייף ל</strong>דין <strong>חנק,</strong> שדין רוצח בעצמו בסייף, אבל מי שהרגה בהמתו עונשו קל יותר והוא בחנק! וממשיכים בשאלה: <strong>הניחא למאן ד</strong><strong>אמר</strong> <small>[זה נוח ל</small>דעת <small>מי שאומר]</small> ש<strong>חנק חמור</strong> מסייף, ואז ברור שאין מקום לטענה כגון זו, שוודאי אין באים להחמיר עליו ולדונו בעונש קשה יותר מרוצח בעצמו, <strong>אלא למאן ד</strong><strong>אמר</strong> <small>[ל</small>דעת <small>מי שאומר]</small> ש<strong>חנק קיל</strong> <small>[קל</small> יותר<small>],</small> <strong>מאי איכא למימר</strong> <small>[מה יש לומר]?</small> שמא בא הכתוב לצורך זה?
  ודוחים:  <strong>לא סלקא דעתך</strong> <small>[יעלה על דעתך]</small> לומר כן, <strong>דכתיב</strong> <small>[ש</small>הרי <small>נאמר</small> שם<small>]</small> <strong>"אם כפר יושת עליו</strong> ונתן פדיון נפשו ככל אשר יושת עליו<strong>"</strong> (שמות כא, ל), <strong>ואי סלקא דעתך בר קטלא</strong> <small>[ואם עולה על דעתך</small> לומר כי <small>בן מוות]</small> <strong>הוא,</strong> <strong>והכתיב</strong> <small>[והרי נאמר</small> במפורש<small>]</small> "ו <strong>לא תקחו כפר לנפש רצח</strong> אשר הוא רשע למות כי מות יומת" (במדבר לה, לא), הרי מכאן נלמד כי אדם זה שלוקחים ממנו כופר אינו חייב מיתה!
  ודוחים:  <strong>אדרבה, משום היא</strong> (אותה טענה) <strong>גופה</strong> נאמר כך: אם <strong>קטל איהו</strong> <small>[הרג הוא עצמו</small> אדם<small>],</small> <strong>לא תיסגי ליה בממונא</strong> <small>[יהיה די לו ב</small>עונש <small>ממון]</small> <strong>אלא בקטלא</strong> <small>[במוות</small> ממש<small>],</small> אם <strong>קטל</strong> <small>[הרג]</small> <strong>שורו</strong> — <strong>ליפרוק נפשיה בממונא</strong> <small>[שיפדה</small> את <small>עצמו בממון],</small> ואם לא פדה עצמו — דינו במיתה! <strong>אלא</strong> אין ראיה גמורה ממקראות אלה, ויש להוכיח ממה ש<strong>אמר חזקיה, וכן תנא דבי</strong> <small>[שנה</small> החכם <small>מבית</small> מדרשו<small>]</small> של <strong>חזקיה</strong> ברייתא זו, <strong>אמר קרא</strong> <small>[הכתוב]:</small> <strong>"מות יומת המכה רצח הוא"</strong> (במדבר לה, כא), ונדייק מן המלה "הוא": <strong>על רציחתו</strong> שלו <strong>אתה הורגו, ואי</strong> (ואין) <strong>אתה הורגו על רציחת שורו.</strong>
 אגב ענין זה <strong>איבעיא להו</strong> <small>[נשאלה להם</small> ללומדים<small>]:</small> <strong>שור סיני בכמה?</strong> שכן בשעת מתן תורה נאסר על הכל לעלות על הר סיני, שנאמר: "לא תגע בו יד כי סקול יסקל או ירה יירה אם בהמה אם איש לא יחיה" (שמות יט, יג), האם גם בהמה שעלתה על ההר מיתתה בעשרים ושלושה דיינים? ועיקר השאלה: <strong>מי גמר</strong> <small>[האם לומדים</small> אנו<small>]</small> הוראת <strong>שעה</strong> שהיתה בסיני <strong>מ</strong>דין שנאמר ל<strong>דורות,</strong> שבהמה הנסקלת נידונה בעשרים ושלושה, <strong>או לא?</strong> ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר ממה <strong>דתני</strong> <small>[ששנה]</small> <strong>רמי בר יחזקאל</strong> ברייתא זו על הכתוב <strong>"אם בהמה אם איש לא יחיה",</strong> שהשוואה זו בכתוב באה ללמד: <strong>מה איש</strong> נידון <strong>בעשרים ושלשה</strong> דיינים, <strong>אף בהמה בעשרים ושלשה.</strong>
 <big>א</big> במשנה הובאה מחלוקת ביחס ל<strong>ארי ו</strong>ל<strong>זאב,</strong> אם מיתתם בעשרים ושלושה. <strong>אמר ריש לקיש: והוא</strong> מדובר בזאב וארי <strong>שהמיתו</strong> אדם, <strong>אבל</strong> אם <strong>לא המיתו</strong> — <strong>לא,</strong> ומסבירים: <strong>אלמא קסבר</strong> <small>[מכאן</small> ש<small>סבר]</small> ריש לקיש כי <strong>יש להן תרבות,</strong> כלומר, בעלי חיים אלה נעשים בני תרבות ומותר לגדלם, <strong>ו</strong>לכן <strong>יש</strong> <strong>להן בעלים,</strong> ואי אפשר להורגם ללא סיבה כשם שאין הורגים שאר בעלי חיים ביתיים. ואילו <strong>ר' יוחנן אמר:</strong> מחלוקת זו היתה <strong>אף על פי שלא המיתו, אלמא קסבר</strong> <small>[מכאן</small> ש<small>סבר]</small> ר' יוחנן כי <strong>אין להם תרבות</strong> לחיות טרף אלה, <strong>ואין להם בעלים.</strong>
 <strong>תנן</strong> <small>[שנינו</small> במשנה<small>],</small> <strong>ר' אליעזר אומר: כל הקודם להורגן זכה, בשלמא</strong> <small>[נניח]</small> <strong>ל</strong>שיטת <strong>ר' יוחנן, למאי</strong> <small>[למה]</small> <strong>זכה?</strong> הכוונה היא ש<strong>זכה לעורן,</strong> שכיון שאין להם בעלים כל הקודם להורגן זכה, ולוקח את עורן לעצמו. <strong>אלא ל</strong>דעת <strong>ריש לקיש, למאי</strong> <small>[למה]</small> <strong>זכה?</strong> הרי <strong>כיון שהמיתו</strong> כבר <strong>שוינהו רבנן כמאן דגמר דינייהו</strong> <small>[עשו אותם חכמים כמי שנגמר דינם]</small> בבית דין (שהרי לדעת האומר שהקודם להורגן זכה, משמע שאין צריכים בהכרעת בית דין מיוחד, וכאילו נידונו כבר), ושור הנסקל כיון שנגמר דינו למיתה, אף לפני שסקלוהו בבית דין, אסור אף עורו בהנאה, <strong>ו</strong>אם כן חיות אלה <strong>איסורי הנאה נינהו</strong> <small>[הן],</small> ואסור ליהנות לא רק מבשרן אלא גם מעורן!
  ודוחים:  <strong>מאי</strong> <small>[מה</small> פירוש<small>]</small> <strong>"זכה"</strong> לדעת ריש לקיש, ש<strong>זכה</strong> על פי שיטת ר' אליעזר <strong>לשמים,</strong> שעשה מעשה מצוה כשהשמיד דבר המזיק. ומעירים, <strong>תניא כוותיה</strong> <small>[שנויה</small> תוספתא <small>כשיטתו]</small> של <strong>ריש לקיש: אחד שור שהמית ואחד בהמה וחיה שהמיתו</strong> — דינם <strong>בעשרים ושלשה, ר' אליעזר אומר: שור שהמית</strong> דינו <strong>בעשרים ושלשה, ושאר בהמה וחיה שהמיתו</strong> — <strong>כל הקודם להורגן זכה בהן לשמים.</strong> משמע שנחלקו רק באלה שהמיתו. ו"זכה בהן" משמעו שזוהי זכיה מוסרית בלבד, וכדברי ריש לקיש.
 <big>ב</big> במשנה הובא ש<strong>ר' עקיבא אומר:</strong> מיתתן בעשרים ושלושה. ומקשים: שיטת <strong>ר' עקיבא</strong> לכאורה <strong>היינו</strong> <small>[זוהי]</small> ממש שיטת ה<strong>תנא קמא</strong> <small>[הראשון],</small> ומה חידוש בדבריו? ומשיבים: <strong>איכא בינייהו</strong> <small>[יש ביניהם</small> הבדל<small>]</small> לענין <strong>נחש,</strong> שלדעת התנא הראשון גם הוא נידון בעשרים ושלושה, ור' עקיבא סבור שרק חיות ובהמות בכלל זה, ולא נחשים.
 <big>ג</big> שנינו במשנה ש<strong>אין דנין</strong> את השבט אלא בשבעים ואחד דיינים. ומבררים: <strong>האי</strong> <small>[זה]</small> ה<strong>שבט</strong> שאמרנו ש<strong>חטא, במאי</strong> <small>[במה</small> חטא<small>]?</small> <strong>אילימא</strong> <small>[אם תאמר]</small> שהיה זה <strong>שבט שחלל את השבת, אימר</strong> <small>[אמור]</small> <strong>דפליג רחמנא</strong> <small>[שחילקה התורה]</small> <strong>בין</strong> דין <strong>יחידים ל</strong>דין <strong>מרובין לענין עבודה זרה,</strong> שיש דין מיוחד לעיר שלמה שהודחה אחרי עבודה זרה, ואולם <strong>בשאר מצו‍ת מי פליג</strong> <small>[האם חילק]</small> בין יחיד ובין רבים? <strong>אלא</strong> צריכים לומר שהמשנה מדברת <strong>בשבט שהודח</strong> לעבודה זרה.
  ויש להקשות: <strong>למימרא דבדינא</strong> <small>[האם לומר שבדין]</small> של <strong>רבים דיינינן ליה</strong> <small>[אנו דנים אותם]</small> בעיר הנדחת? אם כן <strong>כמאן</strong> <small>[כמי</small> תהיה דעה זו<small>]?</small> הלא אין היא <strong>לא כר' יאשיה ולא כר' יונתן! דתניא</strong> <small>[ש</small>כן <small>שנינו</small> בברייתא<small>]:</small> <strong>עד כמה</strong> אנשים הגרים בעיר <strong>עושין</strong> אותה <strong>עיר הנדחת? מעשרה ועד מאה</strong> אנשים, אלו <strong>דברי ר' יאשיה. ר' יונתן אומר: מ</strong>עיר שיש בה <strong>מאה</strong> אנשים <strong>ועד רובו של שבט.</strong> שנחלקו חכמים אלה מהו הקרוי "עיר" בכתוב.
 <strong>ו</strong>משמע, ש<strong>אפילו ר' יונתן לא קאמר</strong> <small>[אמר]</small> שעושים עיר הנדחת, <strong>אלא</strong> עד <strong>רובו</strong> של שבט, <strong>אבל</strong> <strong>כולו</strong> — <strong>לא,</strong> ודאי אין דין עיר הנדחת חל עליו, ושבט שחטא אינו נכלל בכלל זה! <strong>אמר רב מתנה: הכא</strong> <small>[כאן]</small> במשנה,
## דף טז.
 <strong>בנשיא שבט שחטא עסקינן</strong> <small>[עוסקים אנו].</small> <strong>מי</strong> <small>[האם]</small> <strong>לא אמר רב אדא בר אהבה "כל הדבר הגדל יביאו אליך"</strong> (שמות יח, כב), פירושו: <strong>דבריו של גדול,</strong> שכל מקום שגדול ישראל נאשם באשמה שעונשה מוות, הוא נידון בשבעים ואחד דיינים. <strong>האי נמי</strong> <small>[זה,</small> נשיא השבט, <small>גם כן]</small> <strong>גדול הוא,</strong> ודינו צריך להיות בשבעים ואחד.
 <strong>עולא אמר</strong> בשם <strong>ר' אלעזר</strong> הסבר אחר, שהשבט נידון בשבעים ואחד באופן מסויים — <strong>בבאין</strong> שני שבטים להידון <strong>על עסקי נחלות</strong> מהי הנחלה השייכת לכל שבט, <strong>ו</strong>עושים זאת בבית דין של שבעים ואחד <strong>כתחילתה של</strong> חלוקת <strong>ארץ ישראל</strong> לשבטים בימי יהושע. <strong>מה תחילתה</strong> של חלוקה היתה ב<strong>שבעים ואחד</strong> זקני העדה, <strong>אף כאן</strong> לא ידון ענין הנחלה אלא בבית דין של <strong>שבעים ואחד.</strong>
 ומקשים: <strong>אי</strong> <small>[או]</small> אולי נאמר כך, <strong>מה תחילתה</strong> של חלוקת הארץ היתה ב<strong>קלפי</strong> (גורל), ב<strong>אורים ותומים, וכל ישראל</strong> מצויים שם, <strong>אף כאן,</strong> בסכסוך בין השבטים, יצטרך להיות <strong>קלפי, אורים ותומים וכל ישראל,</strong> וכיון שאין עושים כן, משמע שאף לענין סכסוכי נחלה בין השבטים אין צורך בבית הדין הגדול. <strong>אלא מחוורתא</strong> <small>[מחוור,</small> ברור<small>]</small> <strong>כ</strong>הסברו של <strong>רב מתנה</strong> שמדובר בנשיא של שבט שחטא.
 <strong>רבינא אמר: לעולם</strong> יש לפרש שמדובר כאן <strong>בשבט שהודח</strong> לעבודה זרה, <strong>ודקא קשיא</strong> <small>[ו</small>מה <small>שהיה קשה]</small> <strong>לך</strong> וכי <strong>בדינא</strong> <small>[בדין]</small> של <strong>רבים דיינינן ליה</strong> <small>[אנו דנים אותם]</small> ולא כיחידים, הרי יש להשיב: <strong>אין</strong> <small>[כן],</small> <strong>אף על גב דקטלינן ביחיד</strong> <small>[אף על פי שאנו הורגים</small> אותם <small>כיחידים],</small> ודנים אותם בסקילה, ואין מחרימים את ממונם, בכל זאת <strong>בי דינא</strong> <small>[בבית דין]</small> של <strong>רבים דיינינן ליה</strong> <small>[אנו דנים אותו],</small> שדנים דינו של כל אחד בסנהדרי גדולה.
  וראיה לדבר: <strong>מי</strong> <small>[האם]</small> <strong>לא אמר ר' חמא בר' יוסי אמר ר' אושעיא:</strong> על הכתוב שנאמר ביחיד העובד עבודה זרה <strong>"והוצאת את האיש ההוא או את האשה ההוא</strong> אשר עשו את הדבר הרע הזה אל שעריך, את האיש או את האשה וסקלתם באבנים ומתו<strong>"</strong> (דברים יז, ה), ומדיוק הלשון למדנו: <strong>איש ואשה</strong> בודדים <strong>אתה מוציא לשעריך</strong> לדון אותם בבית הדין שבשער העיר, שהוא סנהדרי קטנה, <strong>ואי</strong> (ואין) <strong>אתה מוציא</strong> את <strong>כל העיר כולה לשעריך,</strong> אלא הם נידונים בבית הדין הגדול. <strong>הכא נמי</strong> <small>[כאן גם כן]</small> בשבט שחטא: <strong>איש ואשה אתה מוציא לשעריך, ואי אתה מוציא כל השבט כולו לשעריך,</strong> אלא נידונים בבית דין של שבעים ואחד.
 <big>א</big> שנינו במשנה ש<strong>לא</strong> דנים <strong>את נביא השקר</strong> אלא בבית דין של שבעים ואחד. ושואלים: <strong>מנהני מילי</strong> <small>[מנין דברים אלה],</small> מה מקורם במקרא?
 <strong>אמר ר' יוסי בר' חנינא: אתיא</strong> <small>[בא,</small> נלמד<small>]</small> הדבר בגזירה שווה של לשון <strong>"הזדה" "הזדה" מזקן ממרא,</strong> שבנביא שקר נאמר "אך הנביא אשר יזיד לדבר דבר בשמי את אשר לא צויתיו לדבר ואשר ידבר בשם אלהים אחרים ומת הנביא ההוא" (דברים יח, כ), ובזקן ממרא נאמר "והאיש אשר יעשה בזדון לבלתי שמוע אל הכהן העומד לשרת שם את ה' אלהיך או אל השופט ומת האיש ההוא ובערת הרע מישראל" (דברים יז, יב), <strong>מה להלן ב</strong>זקן ממרא אין הזדה אלא כנגד בית הדין הגדול של <strong>שבעים ואחד, אף כאן</strong> בנביא שקר אינו נידון אלא <strong>ב</strong>בית דין של <strong>שבעים ואחד.</strong>
 ותוהים: <strong>והא</strong> <small>[והרי]</small> <strong>"הזדה" כי כתיבא</strong> <small>[כאשר נאמרה]</small> בזקן ממרא, <strong>ב</strong>דין <strong>קטלא</strong> <small>[מיתה]</small> <strong>הוא דכתיבא</strong> <small>[שנאמרה],</small> <strong>וקטלא בעשרין ותלתא</strong> <small>[והמיתה</small> שלו <small>בעשרים ושלושה]</small> דיינים בלבד <strong>הוא</strong> ולא בשבעים ואחד! <strong>אלא אמר ריש לקיש:</strong> יש לומר כי <strong>גמר</strong> <small>[למד]</small> בגזירה שווה <strong>"דבר" "דבר" מהמראתו,</strong> שהמצוה שהזקן הממרא עובר עליה במריו היא הוראת התורה "ועשית על פי הדבר אשר יגידו לך" (דברים יז, י), ובמיתת נביא השקר נאמר "אשר יזיד לדבר דבר בשמי" (דברים  יח, כ), וכשם שהזקן הממרא עושה דבר כנגד בית דין של שבעים ואחד — אף המזיד לדבר דבר שלא בשם ה' דינו מיתה בבית דין של שבעים ואחד.
  ושואלים:  <strong>ולהדר</strong> <small>[ושיחזור]</small> דין <strong>זקן ממרא, ולגמר</strong> <small>[ושילמד]</small> בגזירה שווה מן המילים <strong>"הזדה" "הזדה" מנביא השקר,</strong> ואף זקן ממרא יצטרכו לדונו בבית דין של שבעים ואחד! ומשיבים: <strong>"דבר" "דבר"</strong> — <strong>גמיר</strong> <small>[למד],</small> גזירה שווה זו קיבל במסורת, ואילו <strong>"הזדה" "הזדה"</strong> — גזירה שווה זו <strong>לא גמיר</strong> <small>[למד],</small> לא קיבל במסורת.
 <big>ב</big> שנינו במשנה ש<strong>לא</strong> דנים <strong>את</strong> ה<strong>כהן גדול,</strong> אלא בבית דין של שבעים ואחד. ושואלים: <strong>מנהני מילי</strong> <small>[מנין דברים אלה]?</small> <strong>אמר רב אדא בר אהבה:</strong> ש<strong>אמר קרא</strong> <small>[הכתוב]:</small> <strong>"כל הדבר הגדל יביאו אליך"</strong> (שמות יח, כב), ומשמעו שמשה (או בית דין של שבעים ואחד שהוא במקומו) ידון ב<strong>דבריו של גדול</strong> בישראל.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>"דבר גדל"</strong> שנאמר בכתוב משמעו — <strong>דבר קשה. אתה אומר</strong> שמשמעו <strong>דבר קשה, או אינו אלא דבריו של גדול?</strong> — <strong>כשהוא אומר</strong> בפסוק אחר המספר כיצד ביצע משה את עצת יתרו <strong>"את הדבר הקשה יביאון אל משה"</strong> (דברים יח, כו) — <strong>הרי דבר קשה אמור,</strong> משמע שדבר הגדול הוא הוא דבר הקשה!
  ומשיבים:  <strong>הוא,</strong> רב אדא בר אהבה, ש<strong>אמר כי האי תנא</strong> <small>[כ</small>שיטתו של <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]</small> אחרת: משמעות הכתוב <strong>"דבר גדל"</strong> היא — <strong>דבריו של גדול. אתה אומר</strong> שהמשמעות היא <strong>דבריו של גדול, או אינו אלא דבר הקשה?</strong> ויש לדחות: <strong>כשהוא אומר</strong> הלאה <strong>"הדבר הקשה</strong> יביאון אל משה <strong>",</strong> <strong>הרי דבר קשה אמור,</strong> ולמדנו שדבר שבית דין אינו יכול לפתרו מביאים לפני משה, <strong>הא</strong> <small>[הרי]</small> <strong>מה אני מקיים "דבר גדל"</strong> — <strong>דבריו של גדול,</strong> ושואלים:
 <strong>והאי תנא</strong> <small>[ותנא זה]</small> שלדעתו "דבר גדול" ו"דבר קשה" אחד הוא, <strong>תרי קראי</strong> <small>[שני כתובים]</small> לדבר אחד <strong>למה לי?</strong> ומשיבים: <strong>חד לצואה בעלמא</strong> <small>[אחד לציווי בלבד],</small> <strong>וחד</strong> <small>[ואחד]</small> <strong>לעשייה</strong> שכן נעשה הדבר. ושואלים: <strong>ואידך</strong> <small>[ו</small>התנא <small>האחר],</small> מדוע אינו מפרש כן? ומסבירים: <strong>אם כן,</strong> ששניהם אחד הם, <strong>לכתוב</strong> <small>[שיכתוב]</small> <strong>או "גדול" "גדול"</strong> בשני המקרים, <strong>או "קשה" "קשה"</strong> בשני המקרים, <strong>מאי</strong> <small>[מה]</small> משמע <strong>"גדול", ומאי</strong> <small>[ומה]</small> משמע <strong>"קשה"</strong> שנאמרו בשני מקומות? <strong>שמע מינה תרתי</strong> <small>[למד מכאן שני</small> דברים<small>],</small> גם לענין דבר הגדול וגם לענין דבר הקשה.
 <strong>בעי</strong> <small>[שאל]</small> <strong>ר' אלעזר</strong> שאלה זו: <strong>שורו של כהן גדול</strong> שהרג נפש, <strong>בכמה</strong> דיינים הוא נידון? וצדדי השאלה: האם <strong>למיתת בעלים דידיה</strong> <small>[שלו]</small> <strong>מדמינן ליה</strong> <small>[משווים אנו אותו],</small> ולפיכך אף שורו נידון בשבעים ואחד, <strong>או דילמא</strong> <small>[שמא]</small> <strong>למיתת בעלים דעלמא</strong> <small>[בכלל]</small> <strong>מדמינן ליה</strong> <small>[משווים אנו אותו]</small> ויהיה נידון בעשרים ושלושה בלבד? <strong>אמר אביי: מדקא מבעיא ליה</strong> <small>[מתוך שנשאלה לו</small> השאלה<small>]</small> ב<strong>שורו,</strong> הרי <strong>מכלל</strong> הדבר תלמד ש<strong>ממונו פשיטא ליה</strong> <small>[פשוט לו],</small> שבשאר דיני ממונות של הכהן הגדול דן בית דין רגיל.
  על הערה זו של אביי תוהים: <strong>פשיטא</strong> <small>[פשוט</small> הדבר<small>]!</small> ומדוע לא יהא כן? ומסבירים: <strong>מהו דתימא</strong> <small>[שתאמר]:</small> <strong>הואיל וכתב "כל הדבר הגדל",</strong> היינו חושבים שהכוונה היא ל<strong>כל דבריו של גדול,</strong> כל סכסוך שכהן גדול הוא צד בו ידון בבית הדין הגדול, על כן <strong>קא משמע לן</strong> <small>[השמיע לנו]</small> דבר זה. 
 <big>ג</big> שנינו במשנה ש<strong>אין מוציאין</strong> למלחמת הרשות אלא על פי בית דין של שבעים ואחד, ושואלים: <strong>מנהני מילי</strong> <small>[מנין דברים אלה]?</small> <strong>אמר ר' אבהו:</strong> ש<strong>אמר קרא</strong> <small>[הכתוב]</small> בזמן מינוי יהושע: <strong>"ולפני אלעזר הכהן יעמד</strong> ושאל לו במשפט האורים לפני ה' על פיו יצאו ועל פיו יבואו הוא וכל בני ישראל אתו וכל העדה
 <strong>"</strong>(במדבר כז, כא), והרי פסוק זה מדבר במנהיג היוצא למלחמה ("יצאו" "יבואו"), <strong>"הוא"</strong> — <strong>זה מלך,</strong> יהושע או כל מנהיג אחר שיהיה במקומו, <strong>"וכל בני ישראל אתו"</strong> — <strong>זה משוח מלחמה,</strong> כהן שנמשח במיוחד לעמוד לפני המלחמה ולהדריך את העם (ראה דברים כ, ב), <strong>"וכל העדה"</strong> — <strong>זה סנהדרי.</strong> הרי שסנהדרין גדולה צריכה להיות שם ולתת רשות למלך.
  ושואלים:  <strong>ודילמא</strong> <small>[ושמא]</small> זה שהכתוב מזכיר את הסנהדרין, הכוונה היא ש<strong>לסנהדרי הוא דקאמר להו רחמנא</strong> <small>[שאמרה להם התורה],</small> <strong>דלישיילו</strong> <small>[שישאלו]</small> <strong>באורים ותומים,</strong> ולהם הרשות לעשות זאת, אבל המלך יכול לצאת למלחמה בלא רשות סנהדרין?
 <strong> אלא</strong> הראיה היא <strong>כי הא</strong> <small>[כמו זה]</small> ש<strong>אמר רב אחא בר ביזנא אמר ר' שמעון חסידא</strong> <small>[החסיד]:</small> <strong>כנור היה תלוי למעלה ממטתו של דוד, כיון שהגיע חצות לילה רוח צפונית מנשבת בו, והיה מנגן</strong> הכינור <strong>מאליו. מיד היה דוד עומד</strong> משנתו <strong>ועוסק בתורה עד שעלה עמוד השחר. כיון שעלה עמוד השחר נכנסו חכמי ישראל אצלו,</strong>
 <strong>אמרו לו: אדונינו המלך, עמך ישראל צריכין לפרנסה</strong> ואין להם מהיכן! <strong>אמר להן: לכו והתפרנסו זה מזה. אמרו לו: אין הקומץ</strong> (הכמות הקטנה הנכנסת ליד אחת) <strong>משביע את הארי</strong> הגדול, <strong>ואין הבור מתמלא מחולייתו</strong> (רק ממי הגשמים שיורדים במישרין לתוכו בלבד), אלא צריכים למשוך לו מים ממקום אחר. <strong>אמר להם:</strong> אם כן, <strong>לכו פשטו ידיכם בגדוד</strong> ועשו מלחמה על העמים השכנים.
 <strong>מיד יועצין באחיתופל</strong> היכן ומתי להילחם, <strong>ונמלכין</strong> מתייעצים ומקבלים רשות <strong>בסנהדרין, ושואלין באורים ותומים</strong> אם יעשו את הדבר אם לא. <strong>אמר רב יוסף: מאי קרא</strong> <small>[מהו הכתוב]</small> המרמז ומלמד על דבר זה — שנאמר:
## דף טז:
 <strong>"ואחרי אחיתפל בניהו בן יהוידע ואביתר ושר צבא למלך יואב"</strong> (ראה דברי הימים א' כז, לד). וכך יש להבין: <strong>"אחיתופל"</strong> — <strong>זה יועץ, וכן הוא אומר: "ועצת אחיתפל אשר יעץ</strong> בימים ההם כאשר ישאל איש בדבר האלהים<strong>"</strong> (שמואל ב' טז, כג). <strong>"ובניהו בן יהוידע"</strong> — <strong>זו סנהדרין,</strong> שהוא היה בראשה. <strong>"אביתר"</strong> — <strong>אלו אורים ותומים,</strong> שהוא היה הכהן הגדול.
 <strong>ו</strong>ראיה שבניהו בן יהוידע הוא סנהדרין, ש<strong>כן הוא אומר "ובניהו בן יהוידע על הכרתי ועל הפלתי"</strong> (דברי הימים א' יח, יז). <strong>ולמה נקרא שמן "כרתי" ו"פלתי"? "כרתי"</strong> — מפני <strong>שכורתין דבריהן</strong> ומחליטים, <strong>"ופלתי"</strong> — <strong>שמופלאין מעשיהן. ואחר כך</strong> לאחר שעשו את כל הדברים האלה <strong>"שר הצבא למלך יואב"</strong> שהוא מנהיג בפועל את המלחמה.
 <strong>אמר ר' יצחק בריה</strong> <small>[בנו]</small> של <strong>רב אדא ואמרי לה</strong> <small>[ויש אומרים]</small> ש<strong>אמר</strong> זאת <strong>ר' יצחק בר אבודימי: מאי קרא</strong> <small>[מהו הכתוב]</small> המרמז מעשה זה בדוד שהיה כינור תלוי לו למעלה ממיטתו והיה מעירו משנתו — שנאמר: <strong>"עורה כבודי עורה הנבל וכנור אעירה שחר"</strong> (תהלים נז, ט).
 <big>א</big> שנינו במשנה: <strong>ואין מוסיפין על העיר</strong> ועל העזרות אלא בבית דין של שבעים ואחד. ושואלים: <strong>מנהני מילי</strong> <small>[מנין דברים אלה],</small> מה מקורם במקרא? <strong>אמר רב שימי בר חייא: אמר קרא</strong> <small>[הכתוב]:</small> <strong>"ככל אשר אני מראה אותך את תבנית המשכן</strong> ואת תבנית כל כליו <strong>וכן תעשו"</strong> (שמות כה, ט), "וכן תעשו" משמעו <strong>לדורות הבאין,</strong> וכשם שהמשכן נעשה בכל פרטיו על פי משה, כך בית המקדש צריך להיעשות על פי בית דין של שבעים ואחד שהם במקום משה.
 <strong>מתיב</strong> <small>[מקשה]</small> על כך <strong>רבא</strong> ממה ששנינו בברייתא אחרת: <strong>כל הכלים שעשה משה</strong> רבינו <strong>משיחתן</strong> בשמן הקודש היא ש<strong>מקדשן</strong> להיות ראויים לעבודת המקדש, <strong>מיכן</strong> (מכאן) <strong>ואילך,</strong> לדורות הבאים, אין צורך במשיחה אלא עצם <strong>עבודתן מחנכתן,</strong> שכאשר עושים בהם עבודת קודש כדרכם ממילא הם נעשים כלי קודש. <strong>ואמאי</strong> <small>[ומדוע</small> יהיה כן<small>]?</small> <strong>נימא</strong> <small>[נאמר]</small> <strong>"וכן תעשו",</strong> שיעשו <strong>לדורות הבאין</strong> כבמשכן, ויהא צורך במשיחה בשמן הקודש בכל הדורות!
  ומשיבים, <strong>שאני התם</strong> <small>[שונה שם]</small> באותו ענין ש<strong>אמר קרא</strong> <small>[הכתוב]:</small> <strong>"</strong>ויהי ביום כלות משה להקים את המשכן וימשח אתו ויקדש אותו ואת כל כליו ואת המזבח ואת כל כליו <strong>וימשחם ויקדש אתם"</strong> (במדבר ז, א), ויש כאן הדגשה <strong>"אתם"</strong> — רק הכלים ההם צריכים קידוש <strong>במשיחה, ולא לדורות</strong> יש צורך <strong>במשיחה.</strong>
 ומקשים: <strong>ואימא</strong> <small>[ואמור]</small> באופן אחר: <strong>אותם</strong> יש לקדש <strong>במשיחה</strong> דווקא, <strong>ולדורות</strong> — <strong>אי</strong> <small>[או]</small> <strong>במשיחה אי</strong> <small>[או]</small> <strong>בעבודה,</strong> שיש גם דרך אחרת ולא רק בעבודה! <strong>אמר רב פפא: אמר קרא</strong> <small>[הכתוב]</small> לגבי זה: <strong>"</strong>ולקחו את כל כלי השרת <strong>אשר ישרתו בם בקדש"</strong> (במדבר ד, יב), <strong>הכתוב תלאן בשירות,</strong> שעם שירותם יתקדשו.
  ומקשים:  <strong>אלא</strong> אם כן, שיש כתוב מיוחד לענין זה, ההדגשה <strong>"אתם" למה לי?</strong> הרי הדגשה זו מיותרת ואינה באה ללמד דבר! ומשיבים: <strong>אי לאו</strong> <small>[אם לא]</small> ההדגשה <strong>"אתם", הוה אמינא</strong> <small>[הייתי אומר]:</small> <strong>לדורות</strong> נעשה הדבר <strong>במשיחה ובעבודה</strong> גם יחד, <strong>דהא כתיב</strong> <small>[שהרי נאמר]:</small> <strong>"וכן תעשו",</strong> והייתי מצרף את האמור בשני הכתובים, לכן <strong>כתב רחמנא</strong> <small>[כתבה התורה]</small> <strong>"אתם",</strong> ללמד: <strong>אותם</strong> בלבד <strong>במשיחה, ולא לדורות במשיחה.</strong>
 <big>ב</big> עוד שנינו במשנה ש<strong>אין עושין סנהדראות</strong> לשבטים אלא על פי בית דין של שבעים ואחד. ושואלים: <strong>מנא לן</strong> <small>[מנין לנו]</small> דבר זה? ומשיבים: <strong>כדאשכחן</strong> <small>[כפי שמצאנו]</small> <strong>במשה, דאוקי</strong> <small>[שהעמיד]</small> <strong>סנהדראות,</strong> בתי הדין הקטנים לכל ישראל (שמות יח, כה–כו), <strong>ומשה במקום שבעים וחד קאי</strong> <small>[ואחד עומד],</small> שמינוי שבעים האיש הוא על ידי משה ומכוחו של משה.
 <strong>תנו רבנן</strong> <small>[שנו חכמים]:</small> <strong>מניין שמעמידין שופטים לישראל?</strong> — <strong>תלמוד לומר: "שפטים</strong> ושוטרים <strong>תתן</strong> לך בכל שעריך אשר ה' אלהיך נותן לך לשבטיך ושפטו את העם משפט צדק<strong>"</strong> (דברים טז, יח). <strong>שטרים לישראל מניין</strong> שמעמידים? — <strong>תלמוד לומר: "</strong>ו<strong>שטרים תתן". שופטים</strong> שצריכים למנות לא רק לכל ישראל אלא <strong>לכל שבט ושבט מניין?</strong> — <strong>תלמוד לומר: "שפטים... לשבטיך". שוטרים לכל שבט ושבט מניין?</strong> — <strong>תלמוד לומר: "שטרים... לשבטיך".</strong>
 <strong>שופטים</strong> שצריכים למנות <strong>לכל עיר ועיר מניין?</strong> — <strong>תלמוד לומר: "שפטים... לשעריך",</strong> ששער העיר הוא מושב זקני העיר ודייניה. <strong>שוטרים לכל עיר ועיר מניין?</strong> — <strong>תלמוד לומר: "שטרים... לשעריך". ר' יהודה אומר:</strong> צריך שיהא בית דין <strong>אחד</strong> ה<strong>ממונה על כולן, שנאמר: "תתן לך",</strong> שצריך שיהא מוסד הדואג לכל המינויים הללו. <strong>רבן שמעון בן גמליאל אומר:</strong> מאותו פסוק עצמו אפשר לדרוש <strong>"לשבטיך ושפטו",</strong> מכאן ש<strong>מצוה בשבט לדון את</strong> החוטאים בתוך <strong>שבטו,</strong> ולא למסור את הדין לשבטים אחרים.
 <big>ג</big> שנינו במשנה ש<strong>אין עושין עיר הנדחת</strong> אלא בסנהדרי גדולה. ושואלים: <strong>מנא הני מילי</strong> <small>[מנין דברים אלה]?</small> <strong>אמר ר' חייא בר יוסף אמר ר' אושעיא:</strong> שכן <strong>אמר קרא</strong> <small>[הכתוב]</small> בעובד עבודה זרה: <strong>"והוצאת את האיש ההוא או את האשה ההיא</strong> אשר עשו את הדבר הרע הזה אל שעריך<strong>"</strong> (דברים יז, ה). ולמדנו מכאן: <strong>איש ואשה</strong> בודדים <strong>אתה מוציא לשעריך</strong> לבית הדין של שער העיר, <strong>ואי</strong> (אין) <strong>אתה מוציא</strong> את <strong>כל העיר כולה לשעריך.</strong> שאינה נידונה בבית דין של שער העיר אלא בבית דין הגדול.
 <big>ד</big> שנינו במשנה ש<strong>אין עושין עיר הנדחת בספר.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> ומסבירים: "יצאו אנשים בני בליעל <strong>מקרבך</strong> וידיחו את יושבי עירם" (דברים יג, יד) <strong>אמר רחמנא</strong> <small>[אמרה התורה],</small> ובא אומר: מקרבך — מתוך המדינה עצמה <strong>ולא מן הספר,</strong> שהוא על גבול המדינה ולא בתוכה.
 <big>ה</big> הדין המובא במשנה ש<strong>לא</strong> עושים <strong>שלש ערי הנדחת</strong> נלמד ממה <strong>דכתיב</strong> <small>[שנאמר]</small> בדין עיר הנדחת: "כי תשמע ב<strong>אחת</strong> עריך אשר ה' אלהיך נותן לך לשבת שם לאמר" דברים טז, יג), ולא שלוש. <strong>אבל עושין</strong> עיר נידחת <strong>אחת או שתים, דכתיב</strong> <small>[שנאמר]:</small> <strong>"עריך",</strong> לשון רבים הרי שתים בכלל. <strong>תנו רבנן</strong> <small>[שנו חכמים]</small> בברייתא: <strong>"אחת"</strong> שבכתוב בא להדגיש — <strong>אחת ולא שלש. אתה אומר</strong> שהכוונה היא <strong>אחת ולא שלש, או אינו אלא אחת ולא שתים?</strong> — <strong>כשהוא אומר "עריך"</strong> — <strong>הרי שתים אמור, הא</strong> <small>[הרי]</small> <strong>מה אני מקיים "אחת"</strong> — <strong>אחת ולא שלש.</strong>
 <strong>זימנין</strong> <small>[לעיתים,</small> לפעמים<small>]</small> <strong>אמר רב: בבית דין אחד הוא</strong> ש<strong>אין עושין</strong> יותר משתי ערים נדחות, <strong>הא</strong> <small>[הרי]</small> <strong>בשנים ושלשה בתי דינין</strong> — <strong>עושין. וזימנין</strong> <small>[ופעמים]</small> <strong>אמר רב: אפילו בשנים ושלשה בתי דינין</strong> — <strong>לעולם אין עושין.</strong> ולשיטה אחרונה זו שואלים: <strong>מאי טעמא</strong> <small>[מה הטעם]</small> של <strong>רב?</strong> ומשיבים: <strong>משום קרחה,</strong> כלומר, שלא להרבות בישראל חלל ריק מישוב. <strong>אמר ריש לקיש: לא שנו</strong> שאין עושים שלוש ערים נדחות <strong>אלא במקום אחד, אבל בשנים ושלשה מקומות</strong> — <strong>עושין. ר' יוחנן אמר: אין עושין</strong> כלל <strong>משום קרחה,</strong> שלא לעשות מקומות חסרי ישוב בתוך ארץ ישראל.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: אין עושין שלש עיירות מנודחות בארץ ישראל, אבל עושין אותם שתים, כגון אחת ביהודה ואחת בגליל, אבל שתים ביהודה ושתים בגליל</strong> — <strong>אין עושין. וסמוכה לספר</strong> — <strong>אפילו אחת אין עושין. מאי טעמא</strong> <small>[מה טעם</small> הדבר<small>]?</small> <strong>שמא ישמעו גוים</strong> שיש בספר עיר אחת שאין בה ישוב כלל <strong>ויחריבו את ארץ ישראל,</strong> שיכנסו ללא הפרעה דרך מקום ריק זה.
  ושואלים:  <strong>ותיפוק ליה</strong> <small>[ויצא לו]</small> דין זה לא מטעם זה אלא משום גזירת הכתוב ש<strong>"מקרבך" אמר רחמנא</strong> <small>[אמרה התורה],</small> <strong>ולא מן הספר!</strong> ומשיבים: תוספתא זו כשיטת <strong>ר' שמעון היא, דדריש טעמא דקרא</strong> <small>[ש</small>הוא <small>דורש</small> את <small>טעם הכתוב],</small> ולדעתו זהו טעמו של הכתוב האומר שאין להרוס כלל עיר הנדחת שעל הספר.
 <big>ו</big> שנינו במשנה ש<strong>סנהדרי גדולה היתה</strong> של שבעים ואחד איש, ור' יהודה סבור כי היו בה רק שבעים, שמשה אסף רק שבעים מזקני ישראל ולא יותר. ושואלים: <strong>מאי טעמייהו דרבנן</strong> <small>[מה טעמם של חכמים]?</small> — <strong>דאמרי</strong> <small>[ש</small>הם <small>אומרים]</small> שאמנם נאמר שבעים איש, אבל <strong>משה על גביהן</strong> ומצטרף עמם. <strong>אמר קרא</strong> <small>[הכתוב]:</small> <strong>"</strong>ויאמר ה' אל משה אספה לי שבעים איש מזקני ישראל אשר ידעת כי הם זקני העם ושוטריו ולקחת אותם אל אהל מועד <strong>והתיצבו שם</strong>
## דף יז.
 <strong>עמך"</strong> (במדבר יא, טז), משמעו: <strong>"עמך"</strong> — <strong>ואת בהדייהו</strong> <small>[ואתה עמם].</small> הוה אומר: שבעים ואחד בסך הכל. <strong>ור' יהודה</strong> סבור: <strong>"עמך"</strong> אין כוונתו שמשה נמנה עם הזקנים, אלא <strong>משום שכינה</strong> ששורה על משה, והוא צריך להיות עמם שהשכינה תשרה אף עליהם.
 <strong>ורבנן</strong> <small>[וחכמים]</small> מה הם משיבים על טענה זו? <strong>אמר קרא</strong> <small>[הכתוב]</small> <strong>"ונשאו אתך במשא העם"</strong> (במדבר יא, יז), ולדעתם כוונת הכתוב <strong>"אתך"</strong> — <strong>ואת בהדייהו</strong> <small>[ואתה עמם]!</small> <strong>ור' יהודה</strong> מבין זאת: <strong>"אתך"</strong> כוונתו — <strong>בדומין לך,</strong> כלומר, שמעלות שהיו במשה צריכות להיות (במידה מסויימת) גם באותם זקנים.
 <strong>ורבנן</strong> <small>[וחכמים],</small> מהיכן לומדים דבר זה? — <strong>מ</strong>מה שנאמר במינוי שרי אלפים ושרי מאות לישראל <strong>"והקל מעליך ונשאו אתך"</strong> (שמות יח, כב) <strong>נפקא</strong> <small>[יוצא]</small> דבר זה, ש"אתך" — בדומים לך. <strong>וילפא</strong> <small>[ולומדת]</small> <strong>סנהדרי גדולה</strong> של שבעים <strong>מסנהדרי קטנה</strong> שמינה משה את השופטים בכל שאר בתי הדינים.
 <big>א</big> כיון שהוזכר ענין מינוי הזקנים בידי משה, דנים בצדדים נוספים של אותו דבר. <strong>תנו רבנן</strong> <small>[שנו חכמים]:</small> על הנאמר <strong>"וישארו שני אנשים במחנה</strong> שם האחד אלדד ושם השני מידד ותנח עליהם הרוח והמה בכתובים ולא יצאו האהלה ויתנבאו במחנה<strong>"</strong> (במדבר יא, כו), <strong>יש אומרים</strong> כי <strong>בקלפי נשתיירו.</strong> כיצד?
  — <strong>שבשעה שאמר לו הקדוש ברוך הוא למשה "אספה לי שבעים איש מזקני ישראל"</strong> (במדבר יא, טז), <strong>אמר משה: כיצד אעשה?</strong> אם <strong>אברור ששה מכל שבט ושבט</strong> — <strong>נמצאו</strong> שבעים ושנים, ו<strong>שנים יתירים, אברור חמשה חמשה מכל שבט ושבט</strong> — <strong>נמצאו</strong> בסך הכל שישים, ו<strong>עשרה חסרים, אברור ששה משבט זה וחמשה משבט זה</strong> — <strong>הריני מטיל קנאה בין השבטים,</strong> שיטענו מדוע לא זכה שבטנו למספר נציגים כשבט אחר!
 <strong>מה עשה?</strong> — <strong>בירר ששה ששה</strong> מכל שבט <strong>והביא שבעים ושנים פיתקין, על שבעים</strong> מהם <strong>כתב "זקן", ושנים</strong> מהם <strong>הניח חלק, בללן ונתנן בקלפי. אמר להם: בואו וטלו פיתקיכם! כל מי שעלה בידו</strong> פתק שכתוב עליו <strong>"זקן", אמר</strong> לו: <strong>כבר קידשך שמים. מי שעלה בידו חלק, אמר</strong> לו: <strong>המקום לא חפץ בך, אני מה אעשה לך?</strong>
 <strong>כיוצא בדבר,</strong> כלומר, בשיטה דומה <strong>אתה אומר</strong> שיש לפרש את הכתוב <strong>"ולקחת חמשת חמשת שקלים לגלגלת"</strong> (במדבר ג, מז) הכתובים בענין פדיון הבכורים, שנאמר: "קח את הלויים תחת כל בכור בבני ישראל... ואת פדויי השלושה והשבעים והמאתים העודפים על הלוים מבכור בני ישראל" (במדבר מה–מו), <strong>אמר משה: כיצד אעשה להן לישראל? אם אומר לו</strong> לבכור <strong>תן לי פדיונך</strong> שאתה מהמאתיים והשבעים והשלושה העודפים, <strong>וצא</strong> — <strong>יאמר לי: כבר פדאני בן לוי</strong> מאותם עשרים ושנים אלף לויים שנותרו, ומנין אתה יודע שאני הוא מאלה שאינם פדויים?
 <strong>מה עשה? הביא עשרים ושנים אלפים פיתקין, וכתב עליהן "בן לוי", ועל שלשה ושבעים ומאתים</strong> הנותרים שהיו הבכורות יתרים על הלויים <strong>כתב עליהן "חמשה שקלים", בללן ונתנן בקלפי. אמר להן: טלו פיתקיכם. מי שעלה בידו "בן לוי", אמר לו: כבר פדאך בן לוי. מי שעלה בידו "חמשת שקלים", אמר לו: תן פדיונך וצא.</strong> ואלדד ומידד היו אותם שני זקנים שהיו ראויים להיות נמנים על הסנהדרין, אבל העלו בידם פתק חלק.
 <strong>ר' שמעון אומר: במחנה נשתיירו</strong> ולא רצו לבוא להגרלה. <strong>בשעה שאמר לו הקדוש ברוך הוא למשה: "אספה לי שבעים איש", אמרו אלדד ומידד: אין אנו ראויין לאותה גדולה,</strong> ואין אנו חשובים להימנות על הזקנים. <strong>אמר הקדוש ברוך הוא: הואיל ומיעטתם עצמכם, הריני מוסיף גדולה על גדולתכם</strong> יותר משתהיה לשאר זקנים, <strong>ומה גדולה הוסיף להם?</strong> — <strong>שהנביאים כולן,</strong> כלומר, שאר הזקנים שניתנה להם נבואה, <strong>נתנבאו ופסקו, והם נתנבאו ולא פסקו.</strong>
 כיון שהוזכר שהיו מתנבאים, שואלים: <strong>ומה נבואה נתנבאו?</strong> — <strong>אמרו</strong> (נתנבאו): <strong>משה מת, יהושע מכניס את ישראל לארץ. אבא חנין אומר משום</strong> (בשם) <strong>ר' אליעזר: על עסקי שליו</strong> שעתיד לבוא <strong>הן מתנבאים,</strong> בלשון זו: <strong>"עלי שליו, עלי שליו",</strong> ואכן בא השליו לאחר מכן!
 <strong>רב נחמן אמר: על עסקי גוג ומגוג היו מתנבאין, שנאמר</strong> לגבי גוג ומגוג: <strong>"כה אמר ה' אלהים האתה הוא אשר דברתי בימים קדמונים ביד עבדי נביאי ישראל הנבאים בימים ההם שנים להביא אותך עליהם"</strong> (יחזקאל לח, יז), <strong>אל תיקרי "שנים" אלא שנים, ואיזו הן שנים נביאים שנתנבאו בפרק</strong> (בזמן) <strong>אחד נבואה אחת?</strong> — <strong>הוי אומר: אלדד ומידד</strong> הם.
  את דברי הברייתא הזו מבארים: <strong>אמר מר</strong> <small>[החכם]:</small> <strong>כל הנביאים כולן נתנבאו ופסקו, והן נתנבאו ולא פסקו.</strong> ושואלים: <strong>מנא לן</strong> <small>[מנין לנו]</small> ש<strong>פסקו</strong> שאר הנביאים? <strong>אילימא מדכתיב</strong> <small>[אם תאמר מ</small>מה <small>שנאמר</small> בהם<small>]</small> <strong>"ויתנבאו ולא יספו"</strong> (במדבר יא, כה), והכוונה היא שלא פסקו, <strong>אלא מעתה</strong> מה שנאמר במתן תורה <strong>"קול גדול ולא יסף"</strong> (דברים ה, יט), <strong>הכי נמי</strong> <small>[כך גם כן]</small> אתה מפרש קול ש<strong>לא אוסיף</strong> <small>[הוסיף]</small> <strong>הוא?</strong> והלא ממשמעות הכתובים שם רואים שנאמר הדבר בתוך עשרת הדברות, <strong>אלא</strong> הכוונה שם ש<strong>לא פסק הוא.</strong> ואם כן, אף כאן יכול אתה לפרש "יסף" במשמעות פסק ששבעים הזקנים לא פסקו מלהינבא!
 <strong>אלא</strong> הראיה בדרך אחרת: <strong>הכא כתיב</strong> <small>[כאן נאמר]</small> <strong>"ויתנבאו</strong> ולא יספו<strong>"</strong> (במדבר יא, כה), <strong>התם כתיב</strong> <small>[שם נאמר]</small> "אלדד ומידד <strong>מתנבאים</strong> במחנה" (במדבר יא, כז), משמע <strong>עדיין מתנבאים והולכים.</strong>
 ובבירור הדעות ביחס לתוכן נבואותיהם, <strong>בשלמא למאן ד</strong><strong>אמר</strong> <small>[נניח ל</small>שיטת <small>מי שאומר]</small> שנבואתם היתה ש<strong>"משה</strong> <strong>מת", היינו דכתיב</strong> <small>[זהו שנאמר]</small> שם: <strong>"</strong>ויען יהושע בן נון משרת משה מבחוריו ויאמר <strong>אדני משה כלאם"</strong> (במדבר יא, כח), שנראה הדבר כמרידה בסמכותו של משה. <strong>אלא למאן ד</strong><strong>אמר הנך תרתי</strong> <small>[ל</small>שיטת <small>מי שאומר אותם שתים]</small> נבואות אחרות, שאין בהן נגיעה למשה, <strong>מאי</strong> <small>[מה</small> טעם<small>]</small> אמר יהושע <strong>"אדני משה כלאם"?</strong> ומסבירים: <strong>דלאו אורח ארעא</strong> <small>[שאין</small> זה <small>דרך ארץ]</small> שיתנבאו לעצמם, <strong>דהוה ליה</strong> <small>[שהרי הם]</small> <strong>כתלמיד המורה הלכה לפני רבו,</strong> שיש צד חוצפה בזה, וכן בנביאים המתנבאים שלא ברשות רבם.
  ושואלים:  <strong>בשלמא למאן דאמר הנך תרתי</strong> <small>[נניח ל</small>שיטת <small>מי שאומר</small> שנבאו <small>אלה השנים]</small> על דברים לעתיד — <strong>היינו דכתיב</strong> <small>[זהו שנאמר]:</small> "ויאמר לו משה המקנא אתה לי ו<strong>מי יתן</strong> כל עם ה' נביאים" (במדבר יא, כט), <strong>אלא למאן דאמר</strong> <small>[ל</small>שיטת <small>מי שאומר]</small> שנבאו ש<strong>"משה מת</strong> ויהושע מכניס את ישראל לארץ", <strong>מינח הוה ניחא ליה</strong> <small>[נוח היה לו בכך]</small> שכל עם ה' יהיו נביאים כיוצא בזה?! ומשיבים: <strong>לא סיימוה קמיה</strong> <small>[סיימוהו</small> לאותו הדבר <small>לפניו]</small> ולא סיפרו למשה מה אמרו, אלא אמרו לו רק שהם מתנבאים.
  ושואלים:  <strong>מאי</strong> <small>[מה</small> משמע<small>]</small> <strong>"כלאם"</strong> שאמר יהושע? ומפרשים, <strong>אמר ליה</strong> <small>[לו]:</small> <strong>הטל עליהן צרכי ציבור</strong> שיתעסקו בהם כשאר זקני ישראל, <strong>והן כלין מאיליהן</strong> שאינם יכולים להמשיך בנבואה, שמתוך טורח הציבור לא יוכלו להיות גם נביאים.
 <big>ב</big> שנינו במשנה: <strong>מניין להביא עוד שלשה.</strong> במשנה מוכיחים שמספר הדיינים בסנהדרי קטנה הוא עשרים ושלושה, שהרי אין לחייב אדם למוות ברוב של דיין אחד בלבד, ומשום כך יש להוסיף לעשרים חברי הסנהדרי עוד שנים, וכדי שלא יהא בית דין שקול מוסיפים עוד אחד והרי עשרים ושלושה.
  ומקשים:  <strong>סוף סוף לרעה על פי שנים לא משכחת לה</strong> <small>[אין אתה מוצא אותה]</small> הזדמנות גם בעשרים ושלושה, כיצד? <strong>אי</strong> <small>[אם]</small> <strong>אחד עשר מזכין ושנים עשר מחייבין, אכתי חד הוא</strong> <small>[עדיין אחד הוא]</small> ואין כאן רוב של שנים, <strong>אי</strong> <small>[אם]</small> <strong>עשרה מזכין ושלשה עשר מחייבין, תלתא הוו</strong> <small>[שלושה הם]</small> ולא שנים, ושוב אין קיום הכתוב כלשונו! <strong>אמר ר' אבהו: אי</strong> (אין) <strong>אתה מוצא</strong> שיהא רוב של שנים <strong>אלא במוסיפין,</strong> כשמוסיפים שני דיינים נוספים כשאחד מן הדיינים נמנע מן הדיון, ושאר הדיינים היו שקולים בדעותיהם, ושני אלה הצטרפו לדעה אחת, <strong>ו</strong>דבר זה הוא ל<strong>דברי הכל. ובסנהדרי גדולה</strong> יכול שיארע בה דבר כעין זה, <strong>ואליבא</strong> <small>[ולשיטתו]</small> של <strong>ר' יהודה</strong> ש<strong>אמר שבעים</strong> הם חברי סנהדרי גדולה, ובמספר זוגי של אנשים יתכן שיהא רוב של שנים לחייב.
 <strong>ואמר ר' אבהו: במוסיפין</strong> כשמצריכים להוסיף לדיינים <strong>עושין בית דין שקול</strong> אפילו <strong>לכתחילה.</strong> ומקשים: <strong>פשיטא</strong> <small>[פשוט</small> הדבר<small>],</small> הלא כך מובן מן המקורות, ומה החידוש בזה? ומשיבים: <strong>מהו דתימא</strong> <small>[שתאמר]:</small> <strong>האי דקאמר</strong> <small>[זה שאמר]</small> <strong>"איני יודע" כמאן דאיתיה דמי</strong> <small>[כמי שישנו נחשב],</small> <strong>ואי</strong> <small>[ואם]</small> <strong>אמר מילתא</strong> <small>[דבר]</small> אחר כך — <strong>שמעינן ליה</strong> <small>[שומעים אנו לו]</small> ומצרפים אף אותו למנין, ונמצא שיש מספר בלתי זוגי של דיינים, על כן <strong>קא משמע לן</strong> <small>[השמיע לנו]</small> <strong>דהאי דקאמר</strong> <small>[שזה שאמר]</small> <strong>"איני יודע" כמאן דליתיה דמי</strong> <small>[כמי שאיננו</small> הוא <small>נחשב],</small> <strong>ואי</strong> <small>[ואם]</small> <strong>אמר טעמא</strong> <small>[טעם]</small> — <strong>לא שמעינן ליה</strong> <small>[אין אנו שומעים לו],</small> ולכן בית הדין הוא בלעדיו כבית דין שקול.
 <strong>אמר רב כהנא: סנהדרי שראו כולן</strong> דינו של אדם <strong>לחובה</strong> — <strong>פוטרין אותו.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> — <strong>כיון דגמירי</strong> <small>[שלמדנו]</small> שיש צורך לעשות <strong>הלנת דין</strong> שלא יפסקו דינו בו ביום כדי <strong>למעבד ליה זכותא</strong> <small>[לעשות,</small> למצוא, <small>לו זכות]</small> לנידון, שמא במשך הלילה יעלו דבר מה בדעתם, <strong>והני תו</strong> <small>[ואלה</small> שכולם ראו לחובה <small>שוב]</small> <strong>לא חזו ליה</strong> <small>[יראו לו</small> זכות<small>],</small> שהרי לא יהיה מי שיהפך  לזכותו.
 <strong>אמר ר' יוחנן: אין מושיבין בסנהדרי אלא בעלי קומה</strong> גבוהה, <strong>ובעלי חכמה, ובעלי מראה</strong> (יפי תואר), <strong>ובעלי זקנה</strong> שיכבדום אף מפני זקנתם, <strong>ו</strong>יהיו <strong>בעלי כשפים</strong> שיהיו יודעים מה טיבו של כישוף אם יזדמן להם לדון במכשפים, <strong>ויודעים בשבעים לשון</strong> כדי <strong>שלא תהא סנהדרי שומעת מפי המתורגמן</strong> כשבאים עדים המדברים בשפה אחרת.
 <strong>אמר רב יהודה אמר רב: אין מושיבין בסנהדרין אלא מי שיודע לטהר את השרץ מן התורה,</strong> כלומר, אף שבתורה נאמר במפורש שהשרץ טמא הוא, צריכים בסנהדרין חכם מפולפל כל כך, שיוכל להוכיח מן הכתובים האחרים שהשרץ טהור. ורק חכם חריף עד כדי כך ראוי להיות בסנהדרין. ואגב הדברים <strong>אמר רב: אני אדון ואטהרנו,</strong> כלומר, אני יכול להראות כיצד אפשר להוכיח הוכחה כזו:
## דף יז:
 <strong>ומה נחש ש</strong>הוא עצמו <strong>ממית ומרבה</strong> על ידי כך <strong>טומאה,</strong> בכל זאת <strong>טהור</strong> נבלתו ואינו מטמא (שהרי אינו כלול ברשימת השרצים המטמאים), <strong>שרץ שאינו ממית ו</strong>אינו <strong>מרבה טומאה, אינו דין שיהא טהור?!</strong> אם כן למדנו מקל וחומר שהשרץ טהור. את ה"הוכחה" הזו דוחים: <strong>ולא היא</strong> (ואינו כן), <strong>מידי דהוה</strong> <small>[כמו ש</small>הדבר <small>הוא]</small> ב<strong>קוץ בעלמא</strong> <small>[סתם],</small> שאף הקוץ פעמים פוצע ועלול אף להמית ולהוסיף טומאה, ואין אומרים שיהא טמא בשל כך. משמע שאין טומאת עצמו קשורה בשיקול זה כלל.
 <big>א</big> <strong>אמר רב יהודה אמר רב: כל עיר שאין בה שנים</strong> שיודעים <strong>לדבר</strong> בשבעים לשון, <strong>ואחד</strong> שיודע <strong>לשמוע</strong> (להבין) — <strong>אין מושיבין בה סנהדרי,</strong> משום שאמנם כל חברי הסנהדרין אינם צריכים לדעת כל הלשונות, אבל לפחות צריכים להיות שנים כאלה. <strong>ובביתר הוו</strong> <small>[היו]</small> <strong>שלשה</strong> שהיו בקיאים בכל השפות, <strong>וביבנה</strong> היו <strong>ארבעה</strong> כאלה, והם: <strong>ר' אליעזר, ור' יהושע, ור' עקיבא, ושמעון התימני</strong> שלא נסמך, היה <strong>דן לפניהם בקרקע</strong> שלא בשורת החכמים.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>שלישית,</strong> כלומר, סנהדרין שיש בה שלושה כאלה — היא סנהדרין <strong>חכמה, רביעית</strong> — <strong>אין למעלה הימנה,</strong> כלומר, אין צורך ביותר, ואולם משמע שצריכים להיות שלושה ולא רק שנים! ומשיבים: <strong>הוא,</strong> רב יהודה בשם רב, ש<strong>אמר</strong> דבריו, אמרם <strong>כי האי תנא</strong> <small>[כ</small>שיטת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא אחרת<small>]:</small> <strong>שניה</strong> — <strong>חכמה, שלישית</strong> — <strong>אין למעלה הימנה.</strong>
 <big>ב</big> כיון שהזכרנו קודם ששמעון התימני היה דן לפניהם בקרקע, מביאים כמה מן הכינויים המקובלים שהיו לחכמים במשך הדורות. כאשר נאמר <strong>"למידין לפני חכמים"</strong> — הכוונה היא שהיה זה החכם <strong>לוי</strong> שישב לפני <strong>רבי</strong> (ר' יהודה הנשיא). כשאומרים <strong>"דנין לפני חכמים"</strong> הרי הם <strong>שמעון בן עזאי, ושמעון בן זומא, וחנן המצרי, וחנניא בן חכינאי.</strong> ואילו <strong>רב נחמן בר יצחק מתני</strong> <small>[היה שונה]</small> כאן <strong>חמשה</strong> שמות: <strong>שמעון</strong> בן עזאי, <strong>שמעון</strong> בן זומא, <strong>ושמעון</strong> התימני, <strong>חנן</strong> המצרי, <strong>וחנניה</strong> בן חכינאי.
  כשאומרים בתלמוד <strong>"רבותינו שבבבל"</strong> הכוונה היא ל<strong>רב ושמואל.</strong> כשאומרים <strong>"רבותינו שבארץ ישראל"</strong> הכוונה היא ל<strong>ר' אבא.</strong> אם נאמר <strong>"דייני גולה"</strong> — הרי זה כינוי לחכם <strong>קרנא.</strong> אם אומרים <strong>"דייני דארץ ישראל"</strong> הרי אלה <strong>ר' אמי ור' אסי.</strong> כשמזכירים את <strong>"דייני דפומבדיתא"</strong> מדובר על <strong>רב פפא בר שמואל</strong> העומד בראשם. <strong>"דייני דנהרדעא"</strong> כוונתו לבית דין שבראשו עומד <strong>רב אדא בר מניומי. "סבי</strong> <small>[זקני]</small> <strong>דסורא"</strong> הם <strong>רב הונא ורב חסדא. "סבי</strong> <small>[זקני]</small> <strong>דפומבדיתא"</strong> הם <strong>רב יהודה ורב עינא.</strong> אם מדברים על <strong>"חריפי</strong> <small>[החריפים]</small> <strong>דפומבדיתא"</strong> הלא הם <strong>עיפה ואבימי בני רחבה.</strong> וכשנזכרים <strong>"אמוראי</strong> <small>[אמוראים]</small> <strong>דפומבדיתא"</strong> הרי הם <strong>רבה ורב יוסף. "אמוראי</strong> <small>[אמוראים]</small> <strong>דנהרדעי"</strong> הכוונה ל<strong>רב חמא.</strong>
 אם נאמר <strong>"נהרבלאי מתנו</strong> <small>[שנו]</small> <strong>"</strong>הכוונה היא ל<strong>רמי בר ברבי.</strong> אם אומרים בתלמוד <strong>"אמרי בי</strong> <small>[אומרים</small> בני <small>בית</small> מדרשו<small>]</small> של <strong>רב"</strong> הכוונה היא ל<strong>רב הונא.</strong> ומקשים: <strong>והאמר</strong> <small>[והרי</small> במקום אחד יודעים <small>שאמר]</small> <strong>רב הונא: אמרי בי</strong> <small>[אומרים</small> בני <small>בית</small> מדרשו<small>]</small> של <strong>רב,</strong> משמע שרב הונא אינו זהה עם חכמי בית רב! <strong>אלא</strong> "אמרי בי רב" הוא <strong>רב המנונא.</strong> סתם <strong>"אמרי במערבא"</strong> <small>[אומרים בארץ ישראל]</small> הוא מדברי <strong>ר' ירמיה,</strong> אם נאמר סתם <strong>"שלחו מתם</strong> <small>[משם,</small> מארץ ישראל<small>]</small> <strong>",</strong> הוא <strong>ר' יוסי בר חנינא.</strong> ואם נאמר בתלמוד <strong>"מחכו עלה במערבא</strong> <small>[צוחקים על דבר זה בארץ ישראל]</small> <strong>"</strong>מתכוונים ל<strong>ר' אלעזר,</strong> כשלא קיבל דעה מסויימת.
  ומקשים:  <strong>והא</strong> <small>[והרי]</small> <strong>שלחו מתם</strong> <small>[משם]</small> <strong>לדברי ר' יוסי בר חנינא</strong> ההלכה היא כך וכך, משמע "ששלחו מתם" אינו ר' יוסי בר' חנינא עצמו! <strong>אלא איפוך</strong> <small>[הפוך</small> את הדברים<small>],</small> ואמור כי <strong>"שלחו מתם</strong> <small>[משם]</small> <strong>"</strong>כוונתו ל<strong>ר' אלעזר. "מחכו עלה במערבא</strong> <small>[צוחקים על דבר זה בארץ ישראל]</small> <strong>"</strong>הוא <strong>ר' יוסי בר חנינא.</strong>
 <big>ג</big> במשנה נידונה השאלה: <strong>וכמה</strong> אנשים <strong>יהא</strong> צריכים להיות <strong>בעיר</strong> כדי ש<strong>תהא ראויה</strong> שיעשו בה <strong>סנהדרין?</strong> ושיטת חכמים היא שצריכים <strong>מאה ועשרים.</strong> שואלים: <strong>מאה ועשרים מאי עבידתייהו</strong> <small>[מה מעשיהם]?</small> כלומר, מה טעמו של מספר זה? ומסבירים: <strong>עשרים ושלשה</strong> צריך <strong>כנגד</strong> מספר <strong>סנהדרי קטנה, ושלש שורות של עשרים ושלשה</strong> תלמידים היושבים לפניהם ללמוד ופעמים גם ליעץ — <strong>הרי</strong> בסך הכל <strong>תשעים ותרתי</strong> <small>[ושנים]</small> איש, <strong>ו</strong>עוד צריכים שיהיו בעיר <strong>עשרה בטלנין של בית הכנסת,</strong> כלומר, אנשים הפנויים מעבודות דוחקות, ויושבים תמיד בבית הכנסת ודואגים לתיקונו ולשאר צרכי הציבור — <strong>הרי מאה ותרי</strong> <small>[ושנים].</small>
 <strong>ושני סופרים</strong> בסנהדרין, <strong>ושני חזנין</strong> (שמשים), <strong>ושני בעלי דינין</strong> שיבואו להתדיין, <strong>ושני עדים</strong> לצד אחד, <strong>ושני זוממין</strong> שיאמרו שעדים ראשונים אלה לא היו בשעת המעשה, <strong>ושני זוממי זוממין</strong> שיוכלו להכחיש את העדים המזימים. וכל זאת כדי שיוכל להתקיים דיון כפי שהוא מתואר בפרשת המשפט בספר דברים (יט, טו—כא) — <strong>הרי</strong> בסך הכל <strong>מאה וארביסר</strong> <small>[וארבעה עשר]</small> איש בעיר.
 <strong>ותניא</strong> <small>[ושנויה</small> ברייתא<small>]:</small> <strong>כל עיר שאין בה עשרה דברים הללו אין תלמיד חכם רשאי לדור בתוכה,</strong> ואלו הם: <strong>בית דין מכין ועונשין, וקופה של צדקה</strong> ה<strong>נגבית</strong> כפי הדין <strong>בשנים</strong> (שני אנשים הממונים על כך) <strong>ומתחלקת</strong> על פי <strong>שלשה,</strong> אם כן לגבאי צדקה יש צורך בעוד שלושה אנשים — הרי מאה ושבעה עשר. <strong>ו</strong>יש צורך שיהא בעיר <strong>בית הכנסת, ובית המרחץ, ובית הכסא, רופא ואומן</strong> (מקיז דם) שהוא כעין חובש עוזר לרופא המומחה, <strong>ולבלר</strong> (סופר) לכתוב ספרי קודש ושטרות נחוצים, <strong>וטבח</strong> (שוחט) <strong>ומלמד תינוקות</strong> — הרי בסך הכל מאה ועשרים איש. <strong>משום</strong> (בשם) <strong>ר' עקיבא אמרו:</strong> צריך שיהיו בעיר שתלמיד חכם ראוי לדור בה <strong>אף מיני פירא</strong> <small>[פירות],</small> <strong>מפני שמיני פירא</strong> <small>[פירות]</small> <strong>מאירין את העינים.</strong>
 במשנה שנינו ש<strong>ר' נחמיה אומר:</strong> צריכים להיות בעיר מאתים ושלושים איש, כדי שתהא ראויה לסנהדרין, כנגד שרי עשרות. <strong>תניא</strong> <small>[שנינו</small> בתוספתא<small>]</small> גם שיטה אחרת, <strong>רבי אומר:</strong>
## דף יח.
 <strong>מאתים ושבעים ושבעה,</strong> שהוא מכיל את עיקר שיטתו של ר' נחמיה שצריכים להיות בעיר מאתים ושלושים, אלא שיש להוסיף עוד אנשים כדי להשלים את מספר דייני בית הדין לשבעים, שאם יקרה שחכמי בית דין יגיעו למצב שאינם יכולים להכריע בדין ויוסיפו זוגות זוגות דיינים, הרי צריך שתהיה אפשרות להוסיף עד שבעים.
  ושואלים:  <strong>והתניא</strong> <small>[והרי שנינו</small> בברייתא<small>]</small> אחרת ש<strong>רבי אומר: מאתים שבעים ושמנה!</strong> ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> שאמר מאתים שבעים ושבעה — הרי זה כשיטת <strong>ר' יהודה,</strong> שיש רק שבעים דיינים בסנהדרי גדולה. <strong>הא</strong> <small>[זו]</small> שאמר מאתים שבעים ושמונה — כשיטת <strong>רבנן</strong> <small>[חכמים]</small> שיש שבעים ואחד. ולכן יש להוסיף עוד אחד.
  אגב שהובאה שיטת ר' נחמיה במינוי שררות בישראל <strong>תנו רבנן</strong> <small>[שנו חכמים]:</small> נאמר <strong>"ושמת עליהם שרי אלפים שרי מאות שרי חמשים ושרי עשרת"</strong> (שמות יח, כא), ומסבירים שכך היו מספריהם: <strong>שרי אלפים</strong> היו <strong>שש מאות</strong> (לשש מאות אלף איש), <strong>שרי מאות</strong> היו <strong>ששת אלפים, שרי חמשים</strong> — <strong>שנים עשר אלף, שרי עשרות</strong> — <strong>ששת ריבוא</strong> (שישים אלף), <strong>נמצאו דייני ישראל</strong> כולם <strong>שבעת ריבוא</strong> (שבעים אלף) <strong>ושמונת אלפים ושש מאות,</strong> ללמד שלכל התפקידים נמצאו אנשים המסוגלים למלא אותם. 
 
 <big>א משנה</big> <strong>כהן גדול דן</strong> אם ראוי הוא מצד חכמתו להיות דיין, <strong>ודנין אותו</strong> כשעבר עבירה. וכן הוא <strong>מעיד</strong> לפני בית דין <strong>ו</strong>אף <strong>מעידין אותו</strong> כשיש להעיד על דברים הנוגעים אליו. <strong>חולץ</strong> לאשת אחיו שמת בלא בנים, <strong>וחולצין לאשתו</strong> אם מת הוא בלא בנים, <strong>ו</strong>אם מת בלא בנים אף <strong>מייבמין את אשתו</strong> אם אחיו רוצה לעשות כן. <strong>אבל הוא אינו מייבם</strong> את אשת אחיו שמת בלא בנים, <strong>מפני שהוא אסור באלמנה,</strong> ולעולם אינו יכול לקיים מצות יבום שהרי היבמה היא בהכרח אלמנה.
  אם <strong>מת לו מת</strong> מקרוביו, כיון שלכהן הגדול אסור להיטמא אף לבני משפחתו, <strong>אינו יוצא אחר המטה</strong> שבה המת מיד, <strong>אלא הן,</strong> המלווים, <strong>נכסין</strong> מן העין כשנכנסים לרחוב אחר, <strong>ו</strong>אז <strong>הוא נגלה</strong> באותו רחוב, <strong>הן נגלין והוא נכסה, ו</strong>כך <strong>יוצא עמהן עד פתח שער העיר</strong> ומשם מוציאים את המת, שלא היו קוברים מתים בירושלים, אלו <strong>דברי ר' מאיר.</strong>
 <strong>ר' יהודה אומר: אינו יוצא מן המקדש</strong> כלל בזמן הלווית קרוביו, <strong>משום שנאמר: "ומן המקדש לא יצא</strong> ולא יחלל את מקדש אלהיו כי נזר שמן משחת אלהיו עליו
 <strong>"</strong>(ויקרא כא, יב). <strong>וכשהוא מנחם אחרים</strong> באבלם כשחוזרים מלקבור את המת, <strong>דרך כל העם עוברין בזה אחר זה</strong> והאבלים עומדים בשורה ומתנחמים, <strong>והממונה ממצעו</strong> (עומד באמצע) <strong>בינו לבין העם. וכשהוא מתנחם מאחרים</strong> כאשר הוא באבל, <strong>כל העם אומרים לו: "אנו כפרתך", והוא אומר להן: "תתברכו מן השמים". וכשמברין אותו</strong> סעודת הבראה לאחר שמת אחד מקרוביו, <strong>כל העם מסובין על הארץ</strong> כמקבלים על עצמם אבלותו, <strong>והוא מיסב על הספסל</strong> מפני כבוד כהונתו. בדיני המלך יש דינים דומים ושונים מאלה של הכהן הגדול.
 <strong>המלך לא דן</strong> בסנהדרין <strong>ולא דנין אותו, לא מעיד ולא מעידין אותו, לא חולץ ולא חולצין לאשתו, לא מייבם ולא מייבמין לאשתו,</strong> שכל אלה אינם כבוד לו. <strong>ר' יהודה אומר:</strong> דבר זה איננו גזירה אלא דבר רשות הוא, <strong>אם רצה לחלוץ או לייבם</strong> — <strong>זכור לטוב,</strong> ששחרר אשת אחיו מן העיגון. <strong>אמרו לו: אין שומעין לו,</strong> שאין זה כבוד עצמו בלבד אלא כבוד המלכות.
 <strong>ואין נושאין אלמנתו</strong> של המלך משום כבודו. <strong>ר' יהודה אומר: נושא המלך</strong> הבא <strong>אלמנתו של מלך</strong> אם אין איסור בכך מצד אחר, <strong>שכן מצינו בדוד שנשא אלמנתו של שאול, שנאמר: "ואתנה לך את בית אדניך ואת נשי אדניך בחיקך"</strong> (שמואל ב' יב, ח), הרי שמותר הדבר.
 <big>ב גמרא</big> שנינו במשנה ש<strong>כהן גדול דן.</strong> ותוהים: <strong>פשיטא</strong> <small>[פשוט,</small> מובן מאליו<small>],</small> ומדוע נחשוב שיהא פסול לדון? ומשיבים: <strong>"דנין אותו" איצטריכא ליה</strong> <small>[נצרכה לו</small> לומר<small>],</small> שבכך יש חידוש. ואומרים <strong>הא נמי פשיטא</strong> <small>[זה גם כן פשוט],</small> שכן <strong>אי לא דיינינן ליה</strong> <small>[אם אין אנו דנים אותו],</small> <strong>איהו היכי דיין</strong> <small>[הוא כיצד דן]?</small> <strong>והכתיב</strong> <small>[והרי נאמר]:</small> <strong>"התקוששו וקושו"</strong> (צפניה ב, א), <strong>ואמר ריש לקיש,</strong> פסוק זה מרמז לכלל מוסרי ומשפטי: <strong>קשט עצמך</strong> תחילה, <strong>ואחר כך קשט אחרים,</strong> ומכאן גם שמי שאינו יכול להיות נידון אף אינו רשאי להיות דיין, ואם כן אין בכך חידוש!
 <strong>אלא</strong> אומרים <strong>איידי</strong> <small>[על ידי,</small> מתוך<small>]</small> <strong>דקא בעי למיתני</strong> <small>[שהוא רוצה לשנות]</small> בהמשך שה<strong>מלך לא דן ולא דנין אותו, תנא נמי</strong> <small>[שנה גם כן]</small> שה<strong>כהן גדול דן ודנין</strong> אותו. <strong>ואי בעית אימא</strong> <small>[ואם תרצה אמור]</small> הסבר אחר: <strong>הא קא משמע לן</strong> <small>[</small>דבר <small>זה השמיע לנו],</small> <strong>כדתניא</strong> <small>[כפי ששנינו</small> בתוספתא<small>]:</small> <strong>כהן גדול שהרג את הנפש במזיד</strong> — <strong>נהרג,</strong> ואם <strong>בשוגג</strong> — <strong>גולה, ועובר על</strong> מצות <strong>"עשה" ועל</strong> מצות <strong>"לא תעשה", והרי הוא כהדיוט לכל דבריו.</strong>
 ומעתה מבארים את דברי התוספתא: <strong>במזיד נהרג, פשיטא</strong> <small>[פשוט,</small> מובן מאליו<small>]!</small> ומדוע יהא דינו שונה משל כל אדם בישראל? ומשיבים: <strong>בשוגג גולה איצטריכא ליה</strong> <small>[צריך</small> היה <small>לו</small> להשמיענו<small>].</small>
 ותוהים: <strong>הא נמי פשיטא</strong> <small>[</small>דבר <small>זה גם כן פשוט]!</small> ומשיבים: <strong>איצטריך</strong> <small>[נצרך</small> הדבר<small>]</small> להיאמר, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[הואיל ונאמר]</small> לגבי מי שהרג בשגגה וגולה לעיר מקלט <strong>"וישב בה עד מות הכהן הגדל"</strong> (במדבר לה, כה), <strong>אימא</strong> <small>[אמור]:</small> <strong>כל דאית ליה תקנתא</strong> <small>[שיש לו תקנה]</small> <strong>בחזרה</strong> — <strong>ליגלי</strong> <small>[שיגלה],</small> <strong>דלית ליה תקנתא</strong> <small>[שאין לו תקנה]</small> <strong>בחזרה</strong> — <strong>לא ליגלי</strong> <small>[יגלה],</small> והכהן הגדול אין לו תקנה זו, <strong>דתנן</strong> <small>[ש</small>כן <small>שנינו</small> במשנה<small>]:</small>
## דף יח:
 <strong>ההורג כהן גדול, או כהן גדול שהרג את הנפש</strong> — <strong>אינו יוצא משם,</strong> ממקום גלותו, <strong>לעולם,</strong> שכיון שבאותה שעה אין כהן גדול משמש, אין לו תקנה במותו של הכהן הגדול שיתמנה תחתיו, ומשום כך <strong>אימא</strong> <small>[אמור]</small> ש<strong>לא ליגלי</strong> <small>[יגלה]</small> כלל, על כן <strong>קא משמע לן</strong> <small>[השמיע לנו]</small> שגולה. ושואלים: <strong>ואימא הכי נמי</strong> <small>[ואמור</small> ש<small>כך הוא גם כן]</small> הדין וכהן גדול אכן לא יגלה? ומשיבים: <strong>אמר קרא</strong> <small>[הכתוב]</small> שערי המקלט נועדו <strong>"לנוס שמה כל רצח"</strong> (דברים יט, ג), "כל" לרבות <strong>אפילו כהן גדול במשמע.</strong>
 <big>א</big> שנינו בתוספתא שכהן גדול שהרג את הנפש במזיד <strong>עובר על</strong> מצות <strong>"עשה" ועל</strong> מצות <strong>"לא תעשה".</strong> ותוהים על סגנון זה: וכי <strong>לא סגי דלא עבר</strong> <small>[וכי אין די שאינו עובר],</small> וכי חייב הוא לעבור על מצות "עשה" ועל "לא תעשה"? ומשיבים: <strong>הכי קאמר</strong> <small>[כך אמר,</small> כך יש להבין<small>]:</small> <strong>אם עבר על "עשה" ועל "לא תעשה"</strong> — <strong>הרי הוא כהדיוט לכל דבריו.</strong>
 ושואלים: <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>סלקא דעתך אמינא</strong> <small>[עולה על דעתך לומר],</small> <strong>הואיל ותנן</strong> <small>[ושנינו</small> במשנה<small>]:</small> <strong>אין דנין לא את השבט ולא את נביא השקר, ולא את</strong> ה<strong>כהן</strong> ה<strong>גדול אלא על פי בית דין של שבעים ואחד. ואמר רב אדא בר אהבה</strong> מקור לדין זה בכהן גדול: <strong>"כל הדבר הגדל יביאו אליך"</strong> (שמות יח, כב), שפירשו: <strong>דבריו של גדול,</strong> שגדול בישראל ככהן גדול, נידון בבית דין של שבעים ואחד, <strong>אימא</strong> <small>[אמור]</small> שהכוונה היא <strong>כל דבריו של גדול,</strong> ואפילו נידון על עבירה שאין עונשה מיתה, על כן <strong>קא משמע לן</strong> <small>[השמיע לנו]</small> על שאר דברים שהריהו כהדיוט, ונידון אף בבית דין של שלושה.
  ושואלים:  <strong>ואימא הכי נמי</strong> <small>[ואמור</small> ש<small>כך</small> הוא <small>גם כן]</small> ויהיו כל דיניו בשבעים ואחד! ודוחים: <strong>מי כתיב</strong> <small>[האם נאמר]</small> <strong>"דברי גדול"? "הדבר הגדל" כתיב</strong> <small>[נאמר],</small> משמע: <strong>דבר גדול ממש,</strong> כלומר, שזה דבר הקשור באדם גדול בישראל וגם בעונש גדול.
 <big>ב</big> שנינו במשנה כי הכהן הגדול <strong>מעיד ומעידין אותו.</strong> ותוהים: <strong>מעיד? והתניא</strong> <small>[והרי שנינו</small> בברייתא<small>]</small> על הכתוב במצות השבת אבידה "לא תראה את שור אחיך או את שיו נדחים והתעלמת מהם השב תשיבם לאחיך" (דברים כב, א), שמשינוי הסגנון שלא נאמר בו "לא תתעלם" נרמזת האפשרות של <strong>"והתעלמת",</strong> ולמדו מכאן להלכה: <strong>פעמים שאתה מתעלם</strong> מן האבידה <strong>ופעמים שאי</strong> (אין) <strong>אתה מתעלם. הא</strong> <small>[הרי]</small> <strong>כיצד?</strong>
 — היה המוצא <strong>כהן, והוא,</strong> האבידה, <strong>בבית הקברות,</strong> ואין הכהן רשאי להיכנס לשם, או שהיה המוצא <strong>זקן</strong> וחשוב, <strong>ואינה</strong> מסוג כזה שתהא <strong>לפי כבודו</strong> לטלטלה ולטפל בה, <strong>או שהיתה מלאכה שלו מרובה משל חבירו</strong> ונמצא מפסיד הרבה בטיפול באבידה זו, <strong>לכך נאמר "והתעלמת"!</strong> ומהלכה זו אפשר ללמוד כי משום כבודו של אדם מתירים לו להתעלם ממצוה החלה על אחרים, ואף נאמר שמפני כבודו יכול הוא להתעלם מחובת העדות!
 <strong>אמר רב יוסף:</strong> כהן גדול <strong>מעיד למלך,</strong> שבעדות כזו ודאי אין משום חילול כבודו. ומקשים: <strong>והתנן</strong> <small>[והרי שנינו</small> במשנה<small>]</small> שהמלך <strong>לא דן ולא דנין אותו, לא מעיד ולא מעידין אותו,</strong> ואם כן אין אפשרות להעיד למלך? <strong>אלא אמר ר' זירא:</strong> הכוונה ש<strong>מעיד לבן מלך,</strong> שאין דינו כמלך לענין שאינו נידון. ומקשים: <strong>בן מלך הדיוט הוא,</strong> שכל עוד אינו מלך הוא ככל האדם ואין לו דין מיוחד, ואין מכבוד הכהן הגדול להעיד לו!
 <strong>אלא</strong> הכוונה היא שהוא <strong>מעיד בפני המלך</strong> כאשר המלך יושב בבית הדין, ומפני כבוד המלכות שוב אין בכך ירידה בכבוד של הכהן הגדול כאשר הוא מעיד. ומקשים: <strong>והא</strong> <small>[והרי]</small> שנינו ש<strong>אין מושיבין מלך בסנהדרין!</strong> ומסבירים שיש כאן רק סידור מיוחד ש<strong>משום יקרא</strong> <small>[כבודו]</small> של ה<strong>כהן</strong> ה<strong>גדול אתא ויתיב</strong> <small>[בא</small> המלך <small>ויושב]</small> בין הדיינים, ואז <strong>מקבלי ניהלי לסהדותיה</strong> <small>[מקבלים את עדותו]</small> של הכהן הגדול, ואחר כך <strong>קאי</strong> <small>[עומד]</small> <strong>הוא,</strong> המלך, <strong>ואזיל ומעיינינא ליה אנן בדיניה</strong> <small>[והולך, ומעיינים אנו</small> הדיינים <small>בדינו].</small>
 <big>ג</big> כיון שהוזכרה הלכה זו, מעירים: <strong>גופא</strong> <small>[לגופה]</small> של אותה הלכה אמרנו ש<strong>אין מושיבין מלך בסנהדרין, ולא מלך וכהן גדול</strong> בבית הדין הדן <strong>בעיבור</strong> ה<strong>שנה.</strong> ומסבירים: לענין אי הכללת <strong>מלך בסנהדרין,</strong> הטעם הוא <strong>דכתיב</strong> <small>[שנאמר]</small> <strong>"לא תענה על רב"</strong> (שמות כג, ב), והוא נדרש <strong>לא תענה על רב</strong> (גדול), שאין ראוי להושיב בסנהדרין אדם כזה ששאר הדיינים יחששו להביע דעה הנוגדת את דעתו.
  ולענין <strong>לא מלך וכהן גדול בעיבור שנה: מלך</strong> אין דן — <strong>משום אפסניא,</strong> הספקת מזון ומשכורת לצבא, שאין המלך מעוניין בתוספת חודש לשנה, שהוא הוספה גדולה בהוצאותיו. <strong>כהן גדול</strong> — <strong>משום צינה</strong> הוא מעונין שהטבילות שהוא טובל ביום הכיפורים ורצפת המקדש (שהרי הוא עובד יחף) יהיו חמים ככל האפשר. ויש לו גם נגיעה בשאלת העיבור שהרי רצונו שיהא יום הכיפורים בעונת שנת חמה.
 <strong>אמר רב פפא: שמע מינה, שתא בתר ירחא אזיל</strong> <small>[למד מכאן</small> ש<small>השנה הולכת אחר החדשים]</small> כלומר, שכל השינויים הקשורים במזג האויר, בהבשלת הפירות וכיוצא בהם, כולם תלויים בתקופת השנה ומשתנים עמה. שהרי הכהן הגדול רוצה שלא תהא צינת מרחשון בתשרי על ידי העיבור. ושואלים: <strong>איני</strong> <small>[וכי כן הוא]?</small> <strong>והא הנך</strong> <small>[והרי אותם]</small> <strong>שלשה רועי בקר דהוו קיימי</strong> <small>[שהיו עומדים]</small> פעם במקום אחד, <strong>ושמעינהו רבנן דקאמרי</strong> <small>[ושמעו אותם חכמים שהם אומרים]</small> ומדברים בסימני מזג האויר של השנה,
 <strong>חד</strong> <small>[אחד</small> מהם<small>]</small> <strong>אמר: אם בכיר ולקיש כחדא יינץ</strong> <small>[</small>התבואה <small>הבכירה ו</small>התבואה <small>האפילה כאחת</small> הן <small>צומחות]</small> — <strong>דין</strong> <small>[זה]</small> <strong>הוא אדר</strong> באמת, <strong>ואם לאו</strong> <small>[לא]</small> — <strong>לית דין</strong> <small>[אין זה]</small> <strong>אדר</strong> אלא עדיין שבט הוא. <strong>וחד</strong> <small>[ואחד</small> מהם<small>]</small> <strong>אמר: אם תור בצפר בתלג</strong> <small>[השור בבוקר בשלג]</small> <strong>ימות,</strong> כלומר, יהא עדיין קר מאד, <strong>ובטיהרא בטול</strong> <small>[ובצהרים בצל]</small> ה<strong>תאינה ידמוך</strong> <small>[יישן]</small> ויתחכך בה כחפץ מרוב חום <strong>ישלח משכיה</strong> <small>[לפשוט</small> את <small>עורו]</small> — <strong>דין</strong> <small>[זה]</small> <strong>הוא אדר, ואם לאו</strong> <small>[לא]</small> — <strong>לית דין</strong> <small>[אין זה]</small> <strong>אדר. וחד</strong> <small>[ואחד</small> מהם<small>]</small> <strong>אמר: אם קידום תקיף לחדא יהא</strong> <small>[רוח קדים עזה תהיה],</small> ובכל זאת <strong>יפח בלועך נפיק לקיבליה</strong> <small>[</small>הרוח שאתה <small>נופח בפיך יוצאת לקראתו</small> ומבטלת אותה<small>]</small> — <strong>דין</strong> <small>[זה]</small> <strong>הוא אדר, ואם לאו</strong> <small>[לא]</small> — <strong>לית דין</strong> <small>[אין זה]</small> <strong>אדר,</strong> ובאותה שנה לא היו סימנים אלה, <strong>ו</strong>אכן <strong>עברוה רבנן לההיא שתא</strong> <small>[חכמים לאותה שנה],</small> משמע שאין תקופת השנה גוררת אחריה את השינוי במזג האויר ובהבשלת הפירות.
  ודוחים:  <strong>ותסברא, רבנן ארעוותא סמוך</strong> <small>[ו</small>כי <small>סבור אתה</small> ש<small>חכמים על הרועים סמכו]</small> ועל פי סימניהם עיברו את השנה?! <strong>אלא, רבנן אחושבנייהו סמוך</strong> <small>[חכמים על חשבונם סמכו]</small> והיו צריכים לעבר את השנה לפי חשבונם, <strong>ו</strong>אותם <strong>רועי</strong> ה<strong>בקר איסתיועי</strong> <small>[סיוע]</small> <strong>הוא דאיסתייעא מילתייהו</strong> <small>[שהסתייע,</small> הצליח להם <small>הדבר]</small> שסימניהם היו מכוונים להחלטת חכמים באותה שנה.
 <big>ד</big> שנינו במשנה שהכהן הגדול <strong>חולץ וחולצין</strong> לו, אבל בכל מקרה אינו מייבם את אשת אחיו. ושואלים: <strong>קא פסיק ותני</strong> <small>[פסק ושנה]</small> בהחלטיות ובלא לחלק שאין הכהן מייבם כלל, <strong>לא שנא</strong> <small>[אינו שונה]</small> אם היתה זו אלמנה <strong>מן האירוסין</strong> בלבד שהיא עדיין בתולה, <strong>ולא שנא</strong> <small>[ואינו שונה]</small> אם היתה זו אלמנה <strong>מן הנישואין.</strong> ומעתה, <strong>בשלמא</strong> <small>[נניח]</small> שאינו מייבם, אלמנה <strong>מן הנישואין</strong> שהרי <strong>הוי</strong> <small>[יש]</small> באשה זו שני איסורים לגבי הכהן הגדול, גם מצות <strong>"עשה"</strong> של "והוא אשה בבתוליה יקח" (ויקרא כא, יג), <strong>ו</strong>גם מצות <strong>"לא תעשה"</strong> של "אלמנה וגרושה וחללה זונה את אלה לא יקח" (ויקרא כא, יד),
## דף יט.
 <strong>ו</strong>כלל הוא ש<strong>אין</strong> מצות <strong>עשה</strong> (של "יבמה יבא עליה ולקחה לו לאשה ויבמה". דברים כה, ה) <strong>דוחה</strong> את <strong>"לא תעשה" ו"עשה"</strong> יחד. <strong>אלא</strong> אם היתה זו אלמנה <strong>מן האירוסין</strong> בלבד, <strong>אמאי</strong> <small>[מדוע]</small> לא ייבם אותה? <strong>יבא "עשה"</strong> של "יבמה יבא עליה" <strong>וידחה</strong> את <strong>"לא תעשה"</strong> של אלמנה!
  ומשיבים:  <strong>גזירה ביאה ראשונה</strong> שיש בה לכאורה דחיה זו של העשה, <strong>אטו</strong> <small>[משום]</small> <strong>ביאה שניה.</strong> כי בביאה ראשונה שבא היבם על יבמתו הוא מקיים מצות עשה של יבום, ומצות "עשה" זו אכן דוחה את מצות "לא תעשה" של אלמנה, אבל בהמשך היחסים ביניהם שוב אין עוד קיום מצות יבום, וכאילו איסור אלמנה עומד בעינו, ולכן גזרו שלא ייבם אפילו בביאה ראשונה.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אם קדמו</strong> כהן גדול או שאר אנשים שיש איסור לא תעשה לגבי יבמתם <strong>ובעלו ביאה ראשונה</strong> — <strong>קנו</strong> את היבמה לאשה שקיימו את המצוה בכך, אבל <strong>אסור לקיימן</strong> להשאירן כנשים <strong>בביאה שניה.</strong>
 <big>א</big> שנינו במשנה שאם <strong>מת לו,</strong> לכהן הגדול, <strong>מת</strong> אינו יוצא אחר מיטת המת כמלווה ממש. <strong>תנו רבנן</strong> <small>[שנו חכמים</small> בברייתא<small>],</small> מה שנאמר <strong>"ומן המקדש לא יצא</strong> ולא יחלל את מקדש אלהיו כי נזר שמן משחת אלהיו עליו<strong>"</strong> (ויקרא כא, יב), כוונתו: <strong>לא יצא עמהן</strong> עם מלווי המיטה, <strong>אבל יוצא הוא אחריהן, כיצד?</strong> — <strong>הן נכסין</strong> מן העין <strong>ו</strong>אז <strong>הוא נגלה, הן ניגלין והוא נכסה.</strong>
 <big>ב</big> שנינו במשנה שלדברי ר' מאיר <strong>יוצא</strong> הכהן הגדול בלוויית המת <strong>עד פתח</strong> העיר. ואילו ר' יהודה אומר כי אינו יוצא מן המקדש כלל, שנאמר: "ומן המקדש לא יצא". ושואלים: הלא <strong>שפיר קאמר</strong> <small>[יפה אמר]</small> <strong>ר' יהודה</strong> וגם פשט הכתובים כדבריו, וכיצד מתרץ אותם ר' מאיר?
  ומשיבים:  <strong>אמר</strong> <small>[</small>יכול היה <small>לומר]</small> <strong>לך</strong> <strong>ר' מאיר: אי הכי</strong> <small>[אם כך],</small> שאתה מבין את הכתוב כמשמעו המילולי, <strong>לביתו נמי</strong> <small>[גם כן]</small> <strong>לא</strong> יצא אלא ישאר תמיד במקדש. <strong>אלא</strong> בעל כרחך אתה חייב להבין את הביטוי בדרך השאלה, ו<strong>הכי קאמר</strong> <small>[כך אמר]:</small> <strong>"</strong>ו<strong>מן המקדש לא יצא"</strong> — כוונתו <strong>מקדושתו לא יצא, וכיון דאית ליה הכירא</strong> <small>[שיש לו היכר]</small> שאינו הולך עם מלווי המיטה, <strong>לא אתי למינגע</strong> <small>[יבוא לנגוע</small> במיטת המת ולהיטמא<small>].</small>
 ושואלים: <strong>ור' יהודה</strong> מה עונה הוא על טענה זו? ומשיבים: לדעתו יש בכל זאת לחשוש כי <strong>אגב מרריה</strong> <small>[מתוך מרירותו]</small> על מות המת, <strong>דילמא מקרי ואתי ונגע</strong> <small>[שמא יקרה שיבוא ויגע].</small>
 <big>ג</big> במשנה שנינו כיצד נוהג הכהן הגדול <strong>כשהוא מנחם</strong> אחרים. <strong>תנו רבנן</strong> <small>[שנו חכמים</small> בתוספתא<small>]</small> בהרחבה מסויימת: <strong>כשהוא עובר בשורה לנחם את אחרים, סגן ומשוח שעבר</strong> (מי שמילא תפקידו של כהן גדול באופן זמני ועבר ממינויו) נמצאים <strong>בימינו, וראש בית אב</strong> (הממונה על אותו חלק ממשמר הכהנים המשמש באותו יום במקדש) <strong>ו</strong>כן <strong>אבלים וכל העם משמאלו. וכשהוא עומד בשורה</strong> בין שאר אבלים <strong>ומתנחם מאחרים, סגן</strong> נמצא <strong>מימינו, וראש בית אב וכל העם משמאלו.</strong>
 ומעירים: <strong>אבל משוח שעבר לא אתי גביה</strong> <small>[אינו בא לפניו].</small> <strong>מאי טעמא</strong> <small>[מה טעם</small> הדבר<small>]?</small> — <strong>חלשא דעתיה</strong> <small>[תחלש דעתו]</small> של הכהן הגדול, כלומר, יפגע ועשוי להצטער. <strong>סבר</strong> <small>[יחשוב]:</small> <strong>קא חדי</strong> <small>[</small>הרי <small>הוא שמח]</small> <strong>בי,</strong> באסוני שהרי יש ביניהם איבה מסויימת, ועלול הדבר להתפרש שלא כהלכה. <strong>אמר רב פפא: שמע מינה מהא מתניתא תלת</strong> <small>[למד מכאן, מברייתא זו, שלושה</small> דברים<small>].</small> <strong>שמע מינה</strong> <small>[למד מכאן]:</small> <strong>היינו</strong> <small>[זהו]</small> <strong>סגן</strong> הכהן, <strong>היינו</strong> <small>[זהו]</small> ה<strong>ממונה,</strong> שהרי בברייתא נאמר "סגן" ובמשנה נאמר "ממונה", לגבי אותו אדם עצמו. <strong>ושמע מינה</strong> <small>[ולמד מכאן]</small> שדרך הניחום בשורה היא ש<strong>אבלים עומדין וכל העם עוברין</strong> ומנחמים אותם. <strong>ושמע מינה</strong> <small>[ולמד מכאן]</small> שהנוהג הוא שה<strong>אבלים לשמאל המנחמין הן עומדין.</strong>
 <strong>תנו רבנן</strong> <small>[שנו חכמים]:</small> <strong>בראשונה היו אבלים עומדין, וכל העם עוברין</strong> בזה אחר זה ומנחמים אותם, <strong>והיו שתי משפחות בירושלים מתגרות</strong> (מתקוטטות) <strong>זו בזו, זאת אומרת: אני עוברת תחלה</strong> שאנו מכובדים ומיוחסים יותר, <strong>וזאת אומרת: אני עוברת תחלה,</strong> על כן <strong>התקינו שיהא העם עומדין ו</strong>ה<strong>אבלים עוברין,</strong> וממילא לא יבואו לידי מחלוקת.
 <strong>(חזר והלך וסיפר, סימן</strong> לדברים שתיקן ר' יוסי בציפורי).
 <strong>אמר רמי בר אבא: החזיר ר' יוסי את הדבר ליושנו,</strong> למנהג הקדום, <strong>בציפורי</strong> עירו, <strong>שיהיו אבלים עומדין וכל העם עוברין. ואמר רמי בר אבא: התקין ר' יוסי בציפורי שלא תהא אשה מהלכת בשוק ובנה אחריה,</strong> אלא יהלך לפניה, <strong>משום מעשה שהיה</strong> שחטפו את הילד וכתמורת שחרורו אילצו את האשה לזנות. <strong>ואמר רמי בר אבא: התקין ר' יוסי בציפורי שיהיו נשים מספרות</strong> (משוחחות זו עם זו) <strong>בבית הכסא, משום ייחוד.</strong> שבתי הכסא שלהם היו מחוץ לעיר ושמא ינצל אדם לחטא את מציאותה של האשה שם. וכיון שהיא משוחחת עם אחרת — לא יתכן הדבר.
 <strong>אמר רב מנשיא בר עות: שאילית</strong> <small>[שאלתי]</small> <strong>את רבי יאשיה רבה</strong> <small>[הגדול]</small> <strong>בבית עלמין</strong> של <strong>הוצל, ואמר לי</strong> הלכה זו: <strong>אין שורה</strong> של מנחמים <strong>פחותה מעשרה בני אדם, ואין</strong> ה<strong>אבלים</strong> עצמם <strong>מן המנין</strong> של עשרה אלה, <strong>בין שאבלים עומדין וכל העם עוברין, בין שאבלים עוברין וכל העם עומדין.</strong>
 <big>ד</big> שנינו במשנה: <strong>כשהוא מתנחם</strong> אומרים לו: "אנו כפרתך". <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>כי</strong> <small>[כאשר]</small> <strong>מנחם הוא אחריני</strong> <small>[אחרים],</small> <strong>היכי אמר להו</strong> <small>[כיצד</small> הוא <small>אומר להם]?</small> <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>והוא אומר "תתנחמו". היכי דמי</strong> <small>[כיצד בדיוק הדבר]?</small> <strong>אילימא כי מנחמי אחריני לדידיה אמר להו איהו</strong> <small>[אם תאמר</small> ש<small>כאשר מנחמים אחרים אותו</small> באבלו <small>אומר להם הוא]</small> <strong>"תתנחמו",</strong> ואולם דבר זה אינו מסתבר, <strong>נחשא קא רמי להו</strong> <small>[נחש,</small> קללה, <small>הוא מטיל בהם]</small> שאומר להם שאף הם יצטרכו להתנחם?! <strong>אלא</strong> יש להבין: <strong>כי</strong> <small>[כאשר]</small> <strong>מנחם</strong> הוא <strong>לאחריני אמר להו</strong> <small>[את האחרים אומר</small> הוא <small>להם]:</small> <strong>"תתנחמו".</strong> ומסכמים: אכן <strong>שמע מינה</strong> <small>[למד מכאן]</small> שכן הוא.
 <big>ה</big> שנינו במשנה כי <strong>מלך לא דן</strong> ולא דנים אותו. <strong>אמר רב יוסף: לא שנו</strong> הלכה זו <strong>אלא</strong> ב<strong>מלכי ישראל,</strong> שהם אלימים ואינם מצייתים לכל דברי התורה, <strong>אבל מלכי בית דוד</strong> — <strong>דן</strong> המלך <strong>ודנין אותן, דכתיב</strong> <small>[שנאמר]:</small> <strong>"בית דוד כה אמר ה' דינו לבקר משפט</strong> והצילו גזול מיד עושק<strong>"</strong> (ירמיה כא, יב). <strong>ואי לא דיינינן ליה</strong> <small>[ואם אין אנו דנים אותו],</small> <strong>אינהו היכי דייני</strong> <small>[הם כיצד דנים]?</small> <strong>והכתיב</strong> <small>[והרי נאמר]</small> <strong>"התקוששו וקושו"</strong> (צפניה ב, א), <strong>ואמר ריש לקיש: קשט עצמך ואחר כך קשט אחרים.</strong> שאם אדם אינו נידון אף אינו זכאי לדון אחרים. ומכאן שמעיקר הדין מלך הריהו ככל אדם מישראל, להידון ולדון.
  ושואלים:  <strong>אלא מלכי ישראל מאי טעמא</strong> <small>[מה טעם]</small> <strong>לא</strong> ידונו? ומסבירים: <strong>משום מעשה שהיה. דעבדיה</strong> <small>[שעבדו]</small> של <strong>ינאי מלכא</strong> <small>[המלך]</small> <strong>קטל נפשא</strong> <small>[הרג נפש</small> אדם<small>],</small> <strong>אמר להו</strong> <small>[להם]</small> <strong>שמעון בן שטח לחכמים: תנו עיניכם בו</strong> בעבד, <strong>ונדוננו. שלחו ליה</strong> <small>[לו]</small> לינאי: <strong>עבדך קטל נפשא</strong> <small>[הרג נפש].</small> <strong>שדריה להו</strong> <small>[שלח אותו להם].</small> <strong>שלחו ליה</strong> <small>[לו]:</small> <strong>תא אנת נמי להכא</strong> <small>[בוא אתה גם כן לכאן],</small> כי לגבי שור שנגח והמית אדם אמרה התורה "ואם שור נגח הוא מתמול שלשום <strong>והועד בבעליו</strong> ולא ישמרנו והמית איש או אשה" (שמות כא, כט), <strong>אמרה תורה: יבא בעל השור ויעמוד על שורו.</strong>
 <strong>אתא ויתיב</strong> <small>[בא וישב].</small> <strong>אמר ליה</strong> <small>[לו]</small> <strong>שמעון בן שטח: ינאי המלך, עמוד על רגליך ויעידו בך. ולא לפנינו אתה עומד</strong> וחולק לנו כבוד, <strong>אלא לפני מי שאמר והיה העולם אתה עומד, שנאמר: "ועמדו שני האנשים אשר להם הריב</strong> לפני ה' לפני הכהנים והשופטים אשר יהיו בימים ההם<strong>"</strong> (דברים יט, יז). <strong>אמר לו</strong> המלך: <strong>לא כשתאמר אתה</strong> לי בלבד, <strong>אלא כמה שיאמרו חבריך,</strong> ואם כל בית הדין סבור כן, אעמוד.
## דף יט:
 <strong>נפנה</strong> שמעון בן שטח <strong>לימינו</strong> — <strong>כבשו</strong> הדיינים <strong>פניהם בקרקע</strong> מחמת אימה ולא אמרו דבר, <strong>נפנה לשמאלו</strong> — <strong>וכבשו פניהם בקרקע</strong> ולא אמרו דבר. <strong>אמר להן שמעון בן שטח: בעלי מחשבות אתם,</strong> כלומר, עושים אתם חשבונות להנאתכם שלא לדבר עתה, <strong>יבא בעל מחשבות</strong> (הקדוש ברוך הוא) <strong>ויפרע מכם. מיד בא גבריאל וחבטן</strong> לאותם דיינים <strong>בקרקע, ומתו. באותה שעה</strong> שראו שאין בידי הסנהדרין כוח לכוף את המלך, <strong>אמרו</strong> חכמים: <strong>מלך לא דן ולא דנין אותו, לא מעיד ולא מעידין אותו</strong> מפני הסכנה שבדבר.
 <big>א</big> שנינו במשנה כי המלך <strong>לא חולץ ולא חולצין</strong> לאשתו. ור' יהודה אומר שהרשות בידו אם רצה. על דברי ר' יהודה מקשים: <strong>איני</strong> <small>[וכי כן הוא]?</small> <strong>והאמר</strong> <small>[והרי אמר]</small> <strong>רב אשי: אפילו למאן דאמר</strong> <small>[ל</small>דעת <small>מי שאומר]</small> ש<strong>נשיא שמחל על כבודו</strong> — <strong>כבודו מחול,</strong> ואולם <strong>מלך שמחל על כבודו</strong> — <strong>אין כבודו מחול, שנאמר: "שום תשים עליך מלך"</strong> (דברים יז, טו), וכוונתו: <strong>שתהא אימתו עליך.</strong> הרי שכבוד המלך הוא מן התורה ואינו ברשות המלך למחול עליו. ומשיבים: לענין <strong>מצוה שאני</strong> <small>[שונה],</small> ואין בכך משום בזיון המלך כשמוחל על כבודו לשם מצוה.
 <big>ב</big> במשנה שנינו ש<strong>אין נושאין</strong> אלמנתו של מלך, ור' יהודה אומר שמותר למלך לשאת אלמנת מלך אחר, וראיה לדבר מן האמור בדוד "ואתנה לך את בית אדוניך ואת נשי אדוניך בחיקך" (שמואל ב' יב, ח). <strong>תניא</strong> <small>[שנויה</small> ברייתא<small>],</small> <strong>אמרו לו לר' יהודה:</strong> הכוונה בפסוק היא ל<strong>נשים הראויות לו מבית המלך. ומאי נינהו</strong> <small>[ומי הן]?</small> — <strong>מירב ומיכל</strong> בנות שאול.
  כיון שהוזכר ענין זה, מוסרים כי <strong>שאלו תלמידיו את ר' יוסי: היאך נשא דוד שתי אחיות בחייהן? אמר להן: מיכל אחר מיתת מירב נשאה</strong> ודבר זה מותר. <strong>ר' יהושע בן קרחה אומר:</strong> לא כן, אלא <strong>קידושי טעות היו לו במירב</strong> ונתבטלו הקידושין מעיקרם, וכיון שבטלו הקידושין הרי מיכל מותרת לו, <strong>שנאמר</strong> בדברי דוד לאיש בושת בן שאול: <strong>"תנה את אשתי את מיכל אשר ארשתי לי במאה ערלות פלשתים"</strong> (שמואל ב' ג, יד).
  ושואלים:  <strong>מאי תלמודא</strong> <small>[מה הלימוד],</small> כלומר, כיצד למדים מפסוק זה לענייננו? <strong>אמר רב פפא</strong> כך יש לדייק: <strong>מיכל</strong> היא <strong>אשתי ולא מירב</strong> היא <strong>אשתי.</strong>
 ושואלים: <strong>מאי</strong> <small>[מה]</small> <strong>קידושי טעות</strong> היו בדבר? ומשיבים: <strong>דכתיב</strong> <small>[שנאמר]</small> במלחמת ישראל בפלישתים ובגלית: <strong>"והיה האיש אשר יכנו יעשרנו המלך עשר גדול</strong> ואת בתו יתן לו<strong>"</strong> (שמואל א' יז, כה). <strong>אזל קטליה</strong> <small>[הלך</small> דוד ו<small>הרגו</small> לגלית<small>].</small> <strong>אמר לו</strong> שאול: <strong>מלוה</strong> (הלוואה) <strong>אית</strong> <small>[יש]</small> <strong>לך גבאי</strong> <small>[אצלי],</small> שהרי חייב אני לפרוע לך את העושר הגדול שהבטחתי, ובמחילת מלוה זה תתקדש לך בתי מירב לאשה. ודוד אכן מחל לו מתוך כוונה לקדש את מירב, אבל כסף ממש לא נתן לו. <strong>ו</strong>שנינו ש<strong>המקדש במלוה אינה מקודשת</strong> ולכן לא התקיים קשר קידושין בין דוד למירב.
 <strong>אזל יהבה</strong> <small>[הלך</small> שאול ו<small>נתנה]</small> <strong>לעדריאל, דכתיב</strong> <small>[שנאמר]:</small> <strong>"ויהי בעת תת את מירב בת שאול לדוד</strong> והיא ניתנה לעדריאל המחולתי לאשה<strong>"</strong> (שמואל א' יח, יט). <strong>אמר ליה</strong> <small>[לו]</small> שאול לדוד: <strong>אי בעית</strong> <small>[אם רוצה אתה]</small> ש<strong>אתן לך</strong> את <strong>מיכל, זיל אייתי</strong> <small>[לך הבא]</small> <strong>לי מאה ערלות פלשתים</strong> ("ויאמר שאול כה תאמרו לדוד אין חפץ למלך במוהר כי במאה ערלות פלישתים להינקם באוייבי המלך". שמואל א' יח, כה). <strong>אזל אייתי ליה</strong> <small>[הלך</small> ו<small>הביא לו]</small> מאתיים ערלות (ראה שמואל א' יח, כז). <strong>אמר ליה</strong> <small>[לו]</small> שאול: גם לאחר הבאת הערלות אין הקידושין תופסים, שכן <strong>מלוה ופרוטה אית</strong> <small>[יש]</small> <strong>לך גבאי</strong> <small>[אצלי],</small> שהרי הבטיח לו עושר גדול, ונוסף לזה עוד נתן דוד דבר קל ערך (מבחינה כספית) שהוא ערלות פלשתים. וכאן יש מחלוקת בהלכה.
 <strong>שאול סבר</strong> שהמקדש ב<strong>מלוה ופרוטה</strong> — <strong>דעתיה</strong> <small>[דעתו]</small> על ה<strong>מלוה</strong> ולא על הפרוטה הנוספת, ומשום כך אין הקידושין תופסים. <strong>ו</strong>אילו <strong>דוד סבר</strong> שהמקדש ב<strong>מלוה ופרוטה</strong> <strong>—</strong> <strong>דעתיה</strong> <small>[דעתו]</small> על ה<strong>פרוטה</strong> ותפסו הקידושין.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא</strong> <small>[לדעת הכל]</small> <strong>מלוה ופרוטה</strong> — <strong>דעתיה</strong> <small>[דעתו]</small> על ה<strong>פרוטה,</strong> ואולם <strong>שאול סבר</strong> כי ערלות פלשתים <strong>לא חזו ולא מידי</strong> <small>[אינן ראויות לדבר]</small> ואינן שוות אפילו פרוטה, ואין מקום לקידושין לחול. <strong>ודוד סבר: חזו לכלבי ושונרי</strong> <small>[ראויות</small> הן <small>לכלבים וחתולים]</small> כאוכל, ושוות הן פרוטה לפחות.
  ושואלים:  <strong>ור' יוסי</strong> שפירש שנשא את מיכל אחר מות מירב, <strong>האי</strong> <small>[</small>הדגשה <small>זו]</small> <strong>"תנה את אשתי את מיכל"</strong> (שמואל ב' ג, יד) <strong>מאי דריש ביה</strong> <small>[מה דורש</small> הוא <small>בו]?</small> ומשיבים: <strong>ר' יוסי לטעמיה</strong> <small>[לטעמו,</small> לשיטתו<small>]</small> בענין זה. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יוסי היה דורש מקראות מעורבין,</strong>
 <strong>כתיב</strong> <small>[נאמר]:</small> <strong>"ויקח המלך את שני בני רצפה בת איה אשר ילדה לשאול את ארמני ואת מפיבשת ואת חמשת בני מיכל אשר ילדה לעדריאל</strong> בן ברזילי <strong>המחלתי"</strong> (שמואל ב' כא, ח). <strong>וכי לעדריאל נתנה</strong> שאול? <strong>והלא לפלטי בן ליש נתנה! דכתיב</strong> <small>[שכן נאמר]</small> <strong>"ושאול נתן את מיכל בתו אשת דוד לפלטי בן ליש"</strong> (שמואל א' כה, מד), הרי שמיכל לא נישאה כלל לעדריאל!
 <strong>אלא מקיש</strong> <small>[משווה</small> הכתוב<small>]</small> את <strong>קידושי מירב לעדריאל לקידושי מיכל לפלטי</strong> בן ליש, <strong>מה קידושי מיכל לפלטי</strong> לכל הדעות היו <strong>בעבירה,</strong> שהרי כבר היתה נשואה לדוד, <strong>אף קידושי מירב לעדריאל בעבירה</strong> היו. שעל פי דין היתה מקודשת לדוד.
  ושואלים:  <strong>ור' יהושע בן קרחה נמי</strong> <small>[גם כן]</small> <strong>הכתיב</strong> <small>[הרי נאמר]:</small> <strong>"את חמשת בני מיכל בת שאול"</strong> (שמואל ב' כא, ח) <strong>אמר לך ר' יהושע</strong> כך יש להבין: <strong>וכי מיכל ילדה</strong> ילדים אלה? <strong>והלא מירב ילדה</strong> אותם לעדריאל! אלא <strong>מירב ילדה</strong> ומתה <strong>ומיכל גידלה</strong> אותם בביתה, <strong>לפיכך נקראו</strong> הילדים <strong>על שמה. ללמדך שכל המגדל יתום בתוך ביתו מעלה עליו הכתוב כאילו ילדו.</strong>
 <big>ג</big> <strong>(חנינא קרא</strong> — ר' חנינא מוכיח מן הפסוק "ותקראנה". <strong>ר'</strong> <strong>יוחנן</strong> מוכיח מן הפסוק המתחיל <strong>"ואשתו".</strong> <strong>ר'</strong> <strong>אלעזר וגאולה</strong> מן הכתוב "גאלת". <strong>ו</strong>ר' <strong>שמואל</strong> בר נחמני <strong>בלימודי</strong> מענין המלמד בן חבירו, הם <strong>סימן</strong> לראיות הבאות ולאומריהן) <strong>ר' חנינא אומר: מהכא</strong> <small>[מכאן,</small> מפסוק זה<small>]</small> יש ראיה לדבר, שנאמר: <strong>"ותקראנה לו השכנות שם לאמר ילד בן לנעמי"</strong> (רות ד, יז). <strong>וכי נעמי ילדה</strong> את הילד? <strong>והלא רות ילדה! אלא רות ילדה ונעמי גידלה, לפיכך נקרא על שמה</strong> שבן נולד לנעמי.
 <strong>ר' יוחנן אמר: מהכא</strong> <small>[מכאן,</small> ממקור זה<small>]</small> יש ראיה לדבר, נאמר: <strong>"ואשתו היהדיה ילדה את ירד אבי גדור</strong> ואת חבר אבי שוכו ואת יקותיאל אבי זנוח <strong>ואלה בני בתיה בת פרעה אשר לקח מרד"</strong> (דברי הימים א' ד, יח). <strong>"מרד" זה כלב, ולמה נקרא שמו מרד?</strong> — <strong>שמרד בעצת מרגלים.</strong> וירד אבי גדור וכו' הם לפי המדרש כולם כינויים למשה רבינו. <strong>וכי בתיה ילדה</strong> את משה? <strong>והלא יוכבד ילדה! אלא יוכבד ילדה</strong> אותו <strong>ובתיה גידלה</strong> אותו, <strong>לפיכך נקרא על שמה</strong> כאילו היא ילדתו.
 <strong>ר' אלעזר אמר: מהכא</strong> <small>[מכאן]</small> ראיה לדבר, שנאמר: <strong>"גאלת בזרוע עמך בני יעקב ויוסף סלה"</strong> (תהלים עז, טז). <strong>וכי יוסף ילד</strong> את כל בני ישראל? <strong>והלא יעקב ילד! אלא יעקב ילד ויוסף כילכל, לפיכך נקראו על שמו</strong> של יוסף, שכל ישראל קרויים גם בני יוסף.
 <strong>אמר ר' שמואל בר נחמני אמר ר' יונתן: כל המלמד</strong> את <strong>בן חבירו תורה, מעלה עליו הכתוב כאילו ילדו, שנאמר: "ואלה תולדת אהרן ומשה"</strong> (במדבר ג, א), <strong>וכתיב</strong> <small>[ונאמר]</small> מיד אחר כך <strong>"ואלה שמות בני אהרן</strong> הבכר נדב ואביהוא אלעזר ואיתמר<strong>"</strong> (במדבר ג, ב), ולא נאמרו שמות בני משה, <strong>לומר לך:</strong> אמנם <strong>אהרן ילד</strong> את בניו, אבל <strong>משה לימד</strong> אותם תורה, <strong>לפיכך נקראו</strong> הבנים גם <strong>על שמו.</strong>
 בקשר לענין זה מביאים את דרשת הכתוב <strong>"לכן כה אמר ה' אל בית יעקב אשר פדה את אברהם"</strong> (ישעיה כט, כב). ויש לשאול: <strong>וכי היכן מצינו ביעקב שפדאו לאברהם? אמר רב יהודה: שפדאו מצער גידול בנים,</strong> שלא היו לו לאברהם שנים עשר שבטים וצרותיהם כפי שהיו ליעקב, וקיבל יעקב על עצמו את הטורח לגדל את שבטי ישראל. <strong>והיינו דכתיב</strong> <small>[וזהו שנאמר]:</small> <strong>"לא עתה יבוש יעקב</strong> ולא עתה פניו יחורו<strong>"</strong> (ישעיה כט, כב), ונפרש: <strong>"לא עתה יבוש יעקב"</strong> — <strong>מאביו, "ולא עתה פניו יחורו"</strong> — <strong>מאבי אביו,</strong> שקיבל על עצמו תפקיד שהיה מוטל גם עליהם.
  בענין של פלטי בן ליש דרשו: <strong>כתיב</strong> <small>[נאמר]</small> במקום אחד <strong>"פלטי"</strong> (שמואל א' כה, מד), <strong>וכתיב</strong> <small>[ונאמר]</small> במקום אחר <strong>"פלטיאל"</strong> (שמואל ב' ג, טו). <strong>אמר ר' יוחנן: פלטי שמו</strong> האמיתי, <strong>ולמה נקרא שמו פלטיאל?</strong> ללמד <strong>שפלטו אל מן העבירה</strong> ולא נגע כלל במיכל בת שאול, משום שהיה סבור שאסורה היא לו, שכן עודנה אשת דוד. <strong>מה עשה? נעץ חרב</strong> במיטה <strong>בינו לבינה, אמר: כל העוסק בדבר זה</strong> (תשמיש) <strong>ידקר בחרב זה.</strong>
 ושואלים: <strong>והכתיב</strong> <small>[והרי נאמר]</small> <strong>"וילך אתה אישה</strong> הלוך ובכה אחריה עד בחורים" (שמואל ב', ג, טז), ואם כן הרי שאישה־בעלה היה! ומשיבים: <strong>שנעשה לה כאישה</strong> לענין חיבה ודאגה לה. ושואלים: <strong>והכתיב</strong> <small>[והרי נאמר</small> שם<small>]</small> <strong>"הלוך ובכה",</strong> ואם מתחילה סבר שהיא אשת דוד, מפני מה בכה. ומשיבים: <strong>על המצוה דאזיל מיניה</strong> <small>[שהלכה ממנו]</small> משום שמעכשיו אינו יכול לקבל עוד שכר על כבישת יצרו. בהמשך הכתוב נאמר <strong>"עד בחרים",</strong> ודורשים: <strong>שנעשו שניהם כבחורים,</strong> כלומר, <strong>שלא טעמו טעם ביאה</strong> כלל.
 <strong>אמר ר' יוחנן:</strong> מה שהוא <strong>תוקפו של יוסף,</strong> כלומר, הדבר הגדול המסופר בכתוב בשבחו של יוסף — הוא <strong>ענוותנותו של בועז,</strong> כלומר, דבר שאין נחשב לגבי בועז, <strong>ו</strong>מה שהוא <strong>תוקפו</strong> וחשיבותו <strong>של בועז</strong> — הוא <strong>ענוותנותו של פלטי בן ליש,</strong> שגדול היה ממנו במעלת הפרישות. והיכן מצינו שבאותו דבר שהוא <strong>תוקפו של יוסף</strong> הוא <strong>ענוותנותו של בועז?</strong> <strong>דכתיב</strong> <small>[שנאמר]</small> בבועז <strong>"ויהי בחצי הלילה ויחרד האיש וילפת</strong> והנה אשה שוכבת מרגלותיו<strong>"</strong> (רות ג, ח). <strong>מאי</strong> <small>[מה</small> פירוש<small>]</small> <strong>"וילפת"? אמר רב: שנעשה בשרו</strong> (אברו) <strong>כראשי לפתות</strong> (שנתקשה מפני התאוה), ואף על פי שפנויה היתה והיתה עימו במיטה אחת — פרש ממנה ולא בא עליה, ואילו ביוסף אשת פוטיפר אשת איש היתה ולא היתה עימו יחד.
## דף כ.
 <strong>תוקפו של בועז</strong> הוא <strong>ענוותנותו של פלטי בן ליש כדאמרן</strong> <small>[כפי שאמרנו],</small> כי לא לילה אחד בלבד (כבועז) אלא לילות רבים שלט ביצרו.
 <strong>אמר ר' יוחנן: מאי דכתיב</strong> <small>[מהו שנאמר]</small> <strong>"רבות בנות עשו חיל ואת עלית על כלנה"</strong> (משלי לא, כט)? <strong>"רבות בנות עשו חיל"</strong> — <strong>זה יוסף ובועז. "ואת עלית על כלנה"</strong> — <strong>זה פלטי בן ליש,</strong> שמעלתו בענין זה למעלה משלהם.
 <strong>אמר ר' שמואל בר נחמן אמר ר' יונתן: מאי דכתיב</strong> <small>[מהו שנאמר]</small> <strong>"שקר החן והבל היפי</strong> אשה יראת ה' היא תתהלל<strong>"</strong> (משלי לא,  ל)? <strong>"שקר החן"</strong> — <strong>זה</strong> מעלתו של <strong>יוסף. "והבל היפי"</strong> — <strong>זה</strong> מעלתו של <strong>בועז. "יראת ה' היא תתהלל"</strong> — <strong>זה פלטי בן ליש.</strong>
 <strong>דבר אחר</strong> נדרש כתוב זה: <strong>"שקר החן"</strong> — <strong>זה דורו של משה</strong> רבינו, שבדור זה שעשה עמם ה' נסים ונפלאות לעיני כל, אין עבודת ה' שלהם ראויה כל כך לשבח. <strong>"והבל היפי"</strong> — <strong>זה דורו של יהושע</strong> שנכבשה לפניו הארץ והראה ה' רוב נסים בדורו. <strong>"יראת ה' היא תתהלל"</strong> — <strong>זה דורו של חזקיה,</strong> שלמרות שהיו להם יסורי מלחמה וכיבוש נכרי, עסקו בתורה בכל מאודם.
 <strong>דבר אחר: "שקר החן"</strong> — <strong>זה דורו של משה ויהושע. "והבל היפי"</strong> — <strong>זה דורו של חזקיה</strong> שהרי נעשה לו נס בימי סנחריב ונושעה יהודה בזמנו. <strong>"יראת ה' היא תתהלל"</strong> — <strong>זה דורו של ר' יהודה בר' אילעאי</strong> שהיה לאחר גזירות אדרינוס והיה העם מדולדל ומדוכא. <strong>אמרו עליו על ר' יהודה בר' אילעאי שהיו ששה תלמידים מתכסין בטלית אחת</strong> מפני עוניים ודחקם, <strong>ו</strong>בכל זאת <strong>עוסקין בתורה.</strong>
 <big>א משנה</big> <strong>מת לו מת</strong> למלך — <strong>אינו יוצא מפתח פלטרין</strong> (ארמון) <strong>שלו,</strong> שאין זה לכבודו ללוות את המת. <strong>ר' יהודה אומר: אם רוצה לצאת אחר המיטה</strong> — <strong>יוצא, שכן מצינו בדוד</strong> המלך <strong>שיצא אחר מיטתו של אבנר, שנאמר: "והמלך דוד הלך אחר המטה"</strong> (שמואל ב', ג, לא). <strong>אמרו לו:</strong> משם אין ראיה, כי <strong>לא היה הדבר אלא לפייס את העם</strong> שלא יחשדו בדוד שבשליחותו נהרג אבנר. <strong>וכשמברין אותו</strong> את המלך בזמן אבילותו <strong>כל העם מסובין על הארץ, והוא מיסב על הדרגש.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> <strong>מקום שנהגו נשים לצאת אחר המיטה</strong> של מת — <strong>יוצאות,</strong> והגברים מהלכים לפני המיטה. ואם נהגו לצאת <strong>לפני המיטה</strong> — <strong>יוצאות. ר' יהודה אומר:</strong> אפשר להוכיח ש<strong>לעולם נשים לפני המיטה יוצאות</strong> ולא לאחריה, <strong>שכן מצינו בדוד שיצא אחר מיטתו של אבנר, שנאמר: "והמלך דוד הלך אחר המטה"</strong> (שמואל ב', ג, לא), ובוודאי לא הלך דוד המלך בין הנשים.
 <strong>אמרו לו:</strong> משם אין ראיה כי <strong>לא היה הדבר אלא לפייס את העם, ונתפייסו.</strong> ומדוע? <strong>שהיה דוד יוצא מבין האנשים ונכנס לבין הנשים</strong> המלוות, <strong>ויצא מבין הנשים ונכנס לבין האנשים, שנאמר: "וידעו כל העם וכל ישראל</strong> ביום ההוא <strong>כי לא היתה מהמלך להמית את אבנר</strong> בן נר
 <strong>"</strong>(שמואל ב', ג, לז), ולכן עשה זאת בפרסום גדול. <strong>דרש רבא: מאי דכתיב "ויבא כל העם להברות את דוד"</strong> (שמואל ב', ג,לה), <strong>כתיב</strong> <small>[כתוב]</small> <strong>"להכרות"</strong> (ראה "עיונים"), <strong>וקרינן</strong> <small>[ואנו קוראים]</small> <strong>"להברות",</strong> הכוונה: <strong>בתחלה</strong> רצו <strong>להכרותו</strong> (להכריתו, להשמידו) שחשדוהו שציוה להרוג את אבנר, <strong>ולבסוף</strong> שראו שאף הוא מצטער בכל ליבו — נתכוונו <strong>להברותו.</strong>
 <strong>אמר רב יהודה אמר רב: מפני מה נענש אבנר</strong> ונהרג במיתה זו? <strong>מפני שהיה לו למחות בשאול</strong> על הריגת נוב עיר הכהנים <strong>ולא מיחה. ר' יצחק אמר:</strong> אין הדבר כן, אלא הוא אכן <strong>מיחה ו</strong>אולם <strong>לא נענה,</strong> ולא משום כך נענש. <strong>ושניהן מקרא אחד דרשו,</strong> שנאמר: <strong>"ויקנן המלך אל אבנר ויאמר הכמות נבל ימות אבנר. ידך לא אסרות ורגליך לא לנחשתים הגשו</strong> כנפול לפני בני עולה נפלת
 <strong>"</strong>(שמואל ב', ג, לג–לד). <strong>מאן דאמר</strong> <small>[מי שאומר]</small> <strong>לא מיחה, הכי קאמר</strong> <small>[כך אמר,</small> כך יש להבין את הכתוב<small>]:</small> <strong>"ידך לא אסרות ורגליך לא לנחשתים הגשו",</strong> אם כן <strong>מאי טעמא</strong> <small>[מה טעם]</small> <strong>לא מחית</strong> כשעשה שאול מעשה עוול זה? לכן <strong>"כנפול לפני בני עולה נפלת". ומאן דאמר</strong> <small>[ומי שאומר]</small> <strong>מיחה ולא נענה,</strong> הוא מפרש, <strong>איתמהויי מתמה</strong> <small>[בתמיהה תמה]</small> דוד: <strong>"הכמות נבל ימות"?</strong> הלא <strong>ידיך לא</strong> היו <strong>אסורות ורגליך לא לנחשתים, מכדי מחויי מחית</strong> <small>[הרי מחית</small> בזמנו<small>]</small> ואם כן <strong>מאי טעמא</strong> <small>[מה טעם]</small> <strong>"כנפול לפני בני עולה נפלת"?</strong>
 ושואלים: <strong>למאן דאמר</strong> <small>[ל</small>שיטת <small>מי שאומר]</small> ש<strong>מיחה</strong> אבנר, אם כן <strong>מאי טעמא איענש</strong> <small>[מה טעם נענש]</small> במיתה זו? <strong>אמר רב נחמן בר' יצחק:</strong> מפני <strong>ששהא מלכות בית דוד שתי שנים ומחצה,</strong> שהרי הוא שהחזיק את תוקפה של מלכות איש בושת בן שאול במשך זמן זה.
 <big>ג</big> שנינו במשנה ש<strong>כשמברין אותו,</strong> את המלך, הוא יושב על הדרגש. ושואלים: <strong>מאי</strong> <small>[מה</small> פירוש<small>]</small> <strong>"דרגש"? אמר עולא: ערסא דגדא</strong> <small>[מיטה של מזל],</small> שהיו מייחדים בבתים מיטה לנוי בלבד, ולשם מזל, ולא היה איש יושב עליה. <strong>אמרו ליה רבנן</strong> <small>[לו חכמים]</small> <strong>לעולא: מי איכא מידי</strong> <small>[האם יש דבר]</small> ש<strong>עד האידנא</strong> <small>[עכשיו]</small> <strong>לא אותביניה</strong> <small>[הושבנו אותו]</small> עליו, <strong>והשתא מותבינן ליה</strong> <small>[ועכשיו</small> בזמן אבלו <small>אנחנו מושיבים אותו]</small> עליו?
 <strong>מתקיף לה</strong> <small>[הקשה על</small> קושיא <small>זו]</small> <strong>רבא: מאי</strong> <small>[מה]</small> ה<strong>קושיא</strong> שבדבר? <strong>דילמא מידי דהוה</strong> <small>[שמא</small> הוא <small>כפי שהינו]</small> ביחס ל<strong>אכילה ושתיה,</strong> ש<strong>עד האידנא</strong> <small>[עכשיו]</small> <strong>לא אכילניה</strong> <small>[האכלנוהו]</small> <strong>ולא אשקיניה</strong> <small>[השקינוהו],</small> <strong>השתא</strong> <small>[עכשיו]</small> באבילות <strong>קא מוכלינן ליה וקא משקינן ליה</strong> <small>[אנו מאכילים אותו ומשקים אותו],</small> שהרי זה עניינה של סעודת הבראה. <strong>אלא אי קשיא הא קשיא</strong> <small>[אם קשה</small> הדבר <small>זה קשה]:</small> ששנינו: <strong>דרגש אינו צריך</strong> האבל <strong>לכפותו</strong> (להפכו) בזמן אבילות, <strong>אלא זוקפו</strong> על צידו. <strong>ואי סלקא דעתך ערסא דגדא</strong> <small>[ואם עולה בדעתך</small> לומר כי זוהי <small>מיטת המזל],</small> <strong>אמאי</strong> <small>[מדוע]</small> <strong>אינו צריך לכפותו? והתניא</strong> <small>[והרי שנינו</small> בברייתא<small>]:</small> <strong>הכופה את מטתו</strong> בזמן אבילות, <strong>לא מטתו בלבד הוא כופה, אלא כל</strong> ה<strong>מטות שיש לו בתוך ביתו הוא כופה.</strong>
 ודוחים: <strong>מאי קושיא</strong> <small>[מה הקושיה]</small> בכך? מה שאינו כופה מיטה זו, <strong>דילמא מידי דהוה</strong> <small>[שמא כשם שהוא</small> הדין<small>]</small> ב<strong>מטה</strong> שהיא <strong>מיוחדת לכלים. דקתני</strong> <small>[ששנינו]:</small> <strong>אם היתה</strong> מיטה <strong>מיוחדת</strong> <strong>ל</strong>הניח עליה <strong>כלים</strong> ולא למשכב בני אדם — <strong>אינו צריך לכפותה. אלא, אי קשיא הא קשיא</strong> <small>[אם</small> קשה בענין הסבר זה, דבר <small>זה קשה],</small> ששנינו, <strong>רבן שמעון בן גמליאל אומר: דרגש</strong> אין צריך לכפותו, אלא <strong>מתיר</strong> האבל את ה<strong>קרביטין</strong> (הרצועות המחזקות אותו) <strong>והוא נופל מאיליו. ואי סלקא דעתך ערסא דגדא</strong> <small>[ואם עולה על דעתך</small> לומר <small>שמדובר כאן ב</small><small>מיטת המזל],</small> <strong>קרביטין מי אית ליה</strong> <small>[האם יש לו]?</small>
 <strong>אלא, כי אתא</strong> <small>[כאשר בא]</small> <strong>רבין אמר: אמר לי ההוא מרבנן</strong> <small>[אחד החכמים],</small> <strong>ורב תחליפא שמיה</strong> <small>[שמו],</small> <strong>דהוה שכיח בשוקא דגילדאי</strong> <small>[שהיה מצוי בשוק הרצענים],</small> <strong>ואמר ליה</strong> <small>[לו]:</small> <strong>מאי</strong> <small>[מה</small> פירוש<small>]</small> <strong>"דרגש"?</strong> — <strong>ערסא דצלא</strong> <small>[מיטה של עור].</small> <strong>אמר ר' ירמיה אמר ר' יוחנן:</strong> ההבדל בין מיטה ודרגש הוא זה: <strong>דרגש</strong> —
## דף כ:
 <strong>סירוגו מתוכו,</strong> כלומר, הרצועות שמסרגים כדי לשים עליהן את המצעות, נקשרות בחורים שבתוך מוטות המיטה, ואילו <strong>מטה</strong> — <strong>סירוגה מעל גבה,</strong> שקושרים את הרצועות סביב המוטות.
  על הסבר זה <strong>מיתיבי</strong> <small>[מקשים]</small> על כך ממה ששנינו: <strong>כלי עץ, מאימתי</strong> הם נחשבים גמורים וראויים להיות <strong>מקבלין טומאה? המטה והעריסה</strong> — <strong>משישופם</strong> (ישפשף אותם) <strong>בעור הדג</strong> הקשה כדי להחליק את העץ. <strong>ואי</strong> <small>[ואם]</small> <strong>מטה מסורגת היא מעל גבה, למה לי</strong> לשם מה הצורך ב<strong>שיפת עור הדג?</strong> והלא הסירוג מכסה את חלק העץ של המיטה! <strong>אלא</strong> עלינו לחזור בנו מההסבר הקודם ולומר: <strong>הא והא</strong> <small>[זה וזה]</small> דרגש ומיטה, סירוגם <strong>מתוכו,</strong> אלא ההבדל הוא זה: <strong>מטה</strong> — <strong>אעולי ואפוקי בבזיוני</strong> <small>[</small>הרצועות <small>נכנסות ויוצאות בנקבים שבתוך המוטות],</small> <strong>דרגש</strong> — <strong>אעולי ואפוקי באבקתא</strong> <small>[</small>הן <small>נכנסות ויוצאות בלולאות].</small>
 <strong>אמר ר' יעקב אמר ר' יהושע בן לוי: הלכה כ</strong>שיטת <strong>רבן שמעון בן גמליאל</strong> שדרגש אין צורך בכפייתו, אלא מתירים את נקליטיו והוא נופל מאליו. בקשר לענין זה <strong>אמר ר' יעקב בר אמי: מטה שנקליטיה</strong> (המוטות שעליהם פורשים את הכילה) <strong>יוצאין</strong> ובולטים החוצה, ואי אפשר לכפותה — <strong>זוקפה</strong> בזמן האבילות, <strong>ודיו.</strong>
 <big>א משנה</big> <strong>ו</strong>המלך <strong>מוציא</strong> את העם <strong>למלחמת הרשות על פי בית דין של שבעים ואחד, ופורץ</strong> גדרות של כל אדם <strong>לעשות לו דרך</strong> לצרכיו השונים, <strong>ואין ממחה בידו. דרך המלך אין לו שיעור</strong> לא לארכו ולא לרחבו, ואין לומר לו שדרך זו רחבה מצרכו. <strong>וכל העם בוזזין</strong> במלחמה <strong>ונותנין לו, והוא נוטל חלק בראש</strong> מכל שלל המלחמה.
 <big>ב גמרא</big> שואלים: הרי כבר <strong>תנינא חדא זימנא</strong> <small>[שנינו</small> דבר זה <small>פעם אחת]</small> בראש המסכת: <strong>אין מוציאין למלחמת הרשות אלא על פי בית דין של שבעים ואחד!</strong> ומסבירים: <strong>איידי דתנא</strong> <small>[מתוך ששנה]</small> את <strong>כל מילי</strong> <small>[דבריו,</small> דיניו<small>]</small> של ה<strong>מלך,</strong> <strong>תנא נמי</strong> <small>[שנה גם כן]</small> ענין של <strong>מוציאין למלחמת הרשות.</strong> ושם נשנה מפני דיני הסנהדרין.
  בענין המלך וזכויותיו נחלקו דעות החכמים, <strong>אמר רב יהודה אמר שמואל: כל האמור בפרשת מלך</strong> שבספר שמואל (שמואל א' ח, יא–יז) <strong>מלך מותר בו,</strong> שיכול הוא לעשות את כל האמור שם, והוא חלק מזכויותיו המלכותיות. <strong>רב אמר: לא נאמרה פרשה זו אלא</strong> כדי <strong>לאיים עליהם,</strong> שיקבלו עליהם את מרותו של המלך באימה, <strong>שנאמר: "שום תשים עליך מלך"</strong> (דברים יז, טו) — <strong>שתהא אימתו עליך.</strong> אבל אין המלך רשאי לעשות כל מה שנאמר שם.
  ומעירים, דבר זה הוא <strong>כתנאי</strong> <small>[כ</small>מחלוקת <small>תנאים]</small> שנחלקו באותו נושא. ש<strong>ר' יוסי אומר: כל האמור בפרשת מלך</strong> — <strong>מלך מותר בו. ר' יהודה אומר: לא נאמרה פרשה</strong> (המלך) <strong>זו אלא כדי לאיים עליהם, שנאמר: "שום תשים עליך מלך"</strong> — <strong>שתהא אימתו עליך.</strong>
 <strong>וכן היה ר' יהודה אומר: שלש מצות נצטוו ישראל בכניסתן לארץ</strong> שאינן נוהגות בחוץ לארץ, ויש סדר מסויים לקיומן בארץ: <strong>להעמיד להם מלך, ולהכרית זרעו של עמלק</strong> במלחמה בו, <strong>ולבנות להם בית הבחירה</strong> (בית המקדש).
 <strong>ר' נהוראי אומר: לא נאמרה פרשה זו אלא כנגד תרעומתן, שנאמר: "ואמרת אשימה עלי מלך</strong> ככל הגוים אשר סביבותי
 <strong>"</strong>(דברים יז, יד), שאין העמדת מלך מצוה, ורצה שמואל להפחידם אולי יתחרטו ולא ירצו עוד במלך. <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: זקנים שבדור</strong> בזמנו של שמואל <strong>כהוגן שאלו, שנאמר: "תנה לנו מלך לשפטנו"</strong> (שמואל א' ח, ו), שרצו שיהא מנהיג קבוע לעם במקום שמואל, <strong>אבל עמי הארץ שבהן קלקלו, שנאמר:</strong> "וימאנו העם לשמוע בקול שמואל ויאמרו לא כי אם מלך יהיה עלינו. <strong>והיינו גם אנחנו ככל הגוים ושפטנו מלכנו ויצא לפנינו</strong> ונלחם את מלחמותנו" (דברים יז, יט–כ).
 <strong>תניא</strong> <small>[שנויה</small> ברייתא<small>],</small> <strong>ר' יוסי אומר: שלש מצות</strong> <strong>נצטוו ישראל בכניסתן לארץ: להעמיד להם מלך, ולהכרית זרעו של עמלק, ולבנות להם בית הבחירה. ואיני יודע איזה מהן</strong> חייבים לעשותה <strong>תחילה.</strong>
 <strong>כשהוא אומר "כי יד על כס יה מלחמה לה' בעמלק</strong> מדר דר<strong>"</strong> (שמות יז, טז), <strong>הוי אומר: להעמיד להם מלך תחילה, ו</strong>לומדים זאת כך: <strong>אין "כסא" אלא</strong> כינוי סמלי עבור <strong>מלך, שנאמר: "וישב שלמה על כסא ה' למלך"</strong> (דברי הימים א' כט, כג), הרי שהמלך היושב על "כס יה".
 <strong>ועדיין איני יודע אם</strong> מצוה <strong>לבנות להם בית הבחירה תחלה, או להכרית זרעו של עמלק תחלה. כשהוא אומר "והניח לכם מכל איביכם</strong> מסביב וישבתם בטח <strong>והיה המקום אשר יבחר ה'</strong> אלהיכם בו לשכן שמו שם שמה תביאו את כל אשר אנכי מצוה אתכם<strong>"</strong> (דברים יב, י–יא), <strong>הוי אומר: להכרית זרעו של עמלק</strong> חייבים לעשות <strong>תחלה.</strong>
 <strong>וכן בדוד הוא אומר: "ויהי כי ישב המלך דוד בביתו וה' הניח לו מסביב</strong> מכל אויביו<strong>"</strong> (שמואל ב' ז, א), <strong>וכתיב</strong> <small>[ו</small>מיד אחר כך <small>נאמר]</small> <strong>"ויאמר המלך אל נתן הנביא ראה נא אנכי יושב בבית ארזים</strong> וארון האלהים יושב בתוך היריעה<strong>"</strong> (דברים יב, ב). 
 <big>ג</big> אגב הזכרת הפסוק בדבר מלכות שלמה, מביאים את מה ש<strong>אמר ריש לקיש: בתחילה מלך שלמה</strong> אף <strong>על</strong> העולמות <strong>העליונים,</strong> <strong>שנאמר: "וישב שלמה על כסא ה' "</strong>(דברי הימים א כט, כג), שהיתה מלכותו כמלכות ה' — בכל העולמות, <strong>ולבסוף</strong> כאשר נשא נשים נכריות לא <strong>מלך</strong> אלא <strong>על התחתונים</strong> בלבד, <strong>שנאמר: "כי הוא רדה בכל עבר הנהר מתפסח ועד עזה"</strong> (מלכים א' ה, ד).
  בפירושו של פסוק זה נחלקו האמוראים <strong>רב ושמואל, חד</strong> <small>[אחד</small> מהם<small>]</small> <strong>אמר: תפסח</strong> הוא שם מקום <strong>בסוף העולם</strong> כלומר, בקצה אחד של מלכותו, <strong>ועזה בסוף העולם. וחד</strong> <small>[ואחד</small> מהם<small>]</small> <strong>אמר: תפסח ועזה בהדי הדדי הוו יתבו</strong> <small>[זו ליד זו היו יושבות],</small> <strong>ו</strong>בא הכתוב ללמד ש<strong>כשם שמלך על תפסח ועל עזה, כך מלך על כל העולם כולו,</strong>
 <strong>ולבסוף</strong> ירד ירידה נוספת ש<strong>לא מלך אלא על ישראל</strong> בלבד, <strong>שנאמר: "אני קהלת הייתי מלך על ישראל</strong> בירושלים<strong>"</strong> (קהלת א, יב), <strong>ולבסוף לא מלך אלא על ירושלים, שנאמר: "דברי קהלת בן דוד מלך בירושל  ם"</strong> (קהלת א, א), <strong>ולבסוף לא מלך אלא על מטתו, שנאמר: "הנה מטתו שלשלמה</strong> ששים גבורים סביב לה מגבורי ישראל
 <strong>"</strong>(שיר השירים ג, ז), <strong>ולבסוף</strong> ירד עד כדי כך ש<strong>לא מלך אלא על מקלו, שנאמר: "</strong>ו<strong>זה היה חלקי מכל עמלי"</strong> (קהלת ב, י). אף בענין זה נחלקו <strong>רב ושמואל, חד</strong> <small>[אחד</small> מהם<small>]</small> <strong>אמר:</strong> כאשר אמר "זה" התכוון ל<strong>מקלו, וחד</strong> <small>[ואחד</small> מהם<small>]</small> <strong>אמר:</strong> התכוון ל<strong>גונדו</strong> <small>[טליתו].</small>
 ושואלים: האם <strong>הדר</strong> <small>[חזר]</small> למלכותו לשלוט בעולם, כולו <strong>או לא הדר</strong> <small>[חזר]</small> לבסוף? <strong>רב ושמואל</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: הדר</strong> <small>[חזר],</small> <strong>וחד</strong> <small>[ואחד</small> מהם<small>]</small> <strong>אמר: לא הדר</strong> <small>[חזר].</small> <strong>מאן</strong> <small>[מי]</small> ש<strong>אמר</strong> <strong>לא הדר</strong> <small>[חזר],</small> הרי לדעתו היה שלמה בתחילה <strong>מלך ו</strong>אחר כך <strong>הדיוט,</strong> ולא שב יותר למלכותו, <strong>ומאן</strong> <small>[מי]</small> ש<strong>אמר הדר</strong> <small>[חזר],</small> לדעתו היה שלמה בתחילה <strong>מלך ו</strong>אחר כך <strong>הדיוט ו</strong>לבסוף שב להיות <strong>מלך.</strong>
 <big>ד</big> שנינו במשנה כי המלך <strong>פורץ לעשות לו דרך.</strong> <strong>תנו רבנן</strong> <small>[שנו חכמים]</small> בברייתא: <strong>אוצרות מלכים</strong> שלוקחים שלל במלחמה שייכים <strong>למלך, ושאר ביזה שבוזזין</strong> במלחמה — <strong>מחצה למלך ומחצה לעם. אמר ליה</strong> <small>[לו]</small> <strong>אביי לרב דימי, ואמרי לה</strong> <small>[ויש אומרים</small> שאמר זאת<small>]</small> <strong>לרב אחא: בשלמא</strong> <small>[נניח]</small> הלכה זו ש<strong>אוצרות מלכים למלך</strong> — כך הוא <strong>אורחא דמלתא</strong> <small>[דרך הדברים],</small> וראוי שישתמש המלך באוצרות המלכים שהוא כובש, <strong>אלא שאר ביזה שבוזזין</strong> במלחמה, שהיא <strong>מחצה למלך ומחצה לעם, מנלן</strong> <small>[מנין לנו]</small> שמגיע למלך? ומשיבים: <strong>דכתיב</strong> <small>[שנאמר]</small>
## דף כא.
 "וימליכו שנית לשלמה בן דויד <strong>וימשחו לה' לנגיד ולצדוק</strong> לכהן" (דברי הימים א' כט, כב). בפסוק זה <strong>מקיש</strong> (משווה) <strong>נגיד,</strong> כלומר, את המלך <strong>לצדוק</strong> הכהן הגדול, <strong>מה צדוק</strong> שכל מתנות הכהונה בלחם הפנים — <strong>מחצה לו</strong> לכהן גדול, <strong>ומחצה ל</strong>כל <strong>אחיו, אף נגיד</strong> — <strong>מחצה לו ומחצה לאחיו.</strong>
 ושואלים: <strong>וצדוק גופיה</strong> <small>[עצמו]</small> <strong>מנלן</strong> <small>[מנין לנו]</small> שכהן גדול נוטל מחצה? ומשיבים: <strong>דתניא</strong> <small>[ש</small>כן <small>שנינו</small> במשנה<small>],</small> <strong>רבי אומר:</strong> נאמר בחלוקת לחם הפנים <strong>"והיתה לאהרן ולבניו</strong> ואכלהו במקום קדוש<strong>"</strong> (ויקרא כד, ט), ומכאן נלמד: <strong>מחצה לאהרן ומחצה לבניו.</strong>
 <big>א משנה</big> <strong>לא ירבה לו</strong> המלך <strong>נשים אלא שמנה עשרה</strong> בלבד. <strong>ר' יהודה אומר: מרבה הוא לו</strong> נשים כמה שירצה, <strong>ובלבד שלא יהו</strong> כאלה ש<strong>מסירות את לבו</strong> מיראת ה'. <strong>ר' שמעון אומר: אפילו אחת ומסירה את לבו</strong> — <strong>הרי זה לא ישאנה. אם כן למה נאמר "</strong>ו<strong>לא ירבה לו נשים"</strong> (דברים יז, יז)? ש<strong>אפילו כאביגיל,</strong> שהיתה צדקת ומנעתו לדוד מעבירה (שמואל א' פרק כה) — אסור לו להרבות, שגזירת הכתוב היא.
 <big>ב גמרא</big> שואלים: <strong>למימרא</strong> <small>[האם לומר]</small> ש<strong>ר' יהודה דריש טעמא דקרא</strong> <small>[דורש</small> את <small>טעם הכתוב]</small> ומפרש את המצוה האמורה בכתוב על פי טעם ונימוק ידוע, ועל פיו קובע הלכה, <strong>ור' שמעון לא דריש טעמא דקרא</strong> <small>[אינו דורש</small> את <small>טעם הכתוב]?</small> <strong>והא איפכא שמעינן להו</strong> <small>[והרי ההיפך שמענו אותם]</small> בכל מקום.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אלמנה, בין שהיא עניה בין שהיא עשירה</strong> — <strong>אין ממשכנין אותה</strong> כערבון להלוואה, <strong>שנאמר: "</strong>ו<strong>לא תחבל בגד אלמנה"</strong> (דברים כד, יז), אלו <strong>דברי ר' יהודה. ר' שמעון אומר:</strong> אלמנה <strong>עשירה</strong> — <strong>ממשכנין אותה, ענייה</strong> — <strong>אין ממשכנין אותה,</strong> והטעם הוא משום שמאחר <strong>ו</strong>היא עניה <strong>אתה חייב להחזיר לה</strong> את המשכון, <strong>ו</strong>נמצא ש<strong>אתה משיאה שם רע בשכנותיה.</strong>
 <strong>ואמרינן</strong> <small>[ואומרים אנו]</small> באותו ענין: <strong>מאי קאמר</strong> <small>[מה אמר]</small> ר' שמעון, מה משמעות הדבר? ומסבירים, <strong>הכי קאמר</strong> <small>[כך אמר]:</small> <strong>מתוך שאתה ממשכנה אתה חייב להחזיר לה,</strong> כאמור "ואם איש עני הוא לא תשכב בעבוטו השב תשיב לו את העבוט כבוא השמש" (דברים כד, יב–יג), <strong>ואתה משיאה שם רע בשכנותיה,</strong> שהשכנות רואות שבא אדם בכל בוקר ובכל ערב לביתה של אותה אלמנה, וייצא עליה שם רע. <strong>אלמא</strong> <small>[מכאן]</small> ש<strong>ר' יהודה לא דריש טעמא דקרא</strong> <small>[אינו דורש</small> את <small>טעם הכתוב],</small> <strong>ור' שמעון דריש טעמא דקרא</strong> <small>[דורש</small> את <small>טעם הכתוב]!</small>
 ומשיבים: אכן, <strong>בעלמא</strong> <small>[בכלל]</small> <strong>ר' יהודה לא דריש טעמא דקרא</strong> <small>[אינו דורש טעם הכתוב],</small> <strong>ושאני הכא</strong> <small>[ושונה כאן]</small> ש<strong>מפרש טעמא דקרא</strong> <small>[טעם הכתוב]</small> במקרא עצמו: <strong>מה טעם "לא ירבה לו נשים"?</strong> — <strong>משום</strong> שנאמר <strong>"לא יסור לבבו"</strong> (דברים כד, יז, יז).
 <strong>ור' שמעון אמר</strong> <small>[</small>יכול היה לומר] <strong>לך: מכדי בעלמא דרשינן טעמא דקרא</strong> <small>[הרי בכלל דורשים אנו</small> את <small>טעם הכתוב],</small> כשיטתו, ו<strong>אם כן לכתוב קרא</strong> <small>[שיאמר הכתוב]</small> רק <strong>"לא ירבה לו נשים" ולישתוק</strong> <small>[ושישתוק]</small> ולא יאמר עוד, <strong>ואנא אמינא</strong> <small>[ואני אומר]</small> מדעתי: <strong>מה טעם לא ירבה?</strong> — <strong>משום</strong> שנאמר <strong>"לא יסור".</strong> ואם כן זה שבכל זאת נכתב הטעם של <strong>"לא יסור"</strong> במפורש <strong>למה לי?</strong> ללמדנו הלכה נוספת, ולא נימוק להלכה בלבד, ש<strong>אפילו</strong> היתה אשה <strong>אחת ומסירה את לבו</strong> — <strong>הרי זו לא ישאנה</strong> מפני האמור "ולא יסור". <strong>אלא מה אני מקיים "לא ירבה"</strong> — ש<strong>אפילו</strong> נשים צדיקות <strong>כאביגיל</strong> לא ירבה.
 <big>ג</big> לגופה של ההלכה, <strong>הני</strong> <small>[אותן]</small> <strong>שמונה עשרה</strong> נשים ששנינו במשנה שמותר למלך לשאת, <strong>מנלן</strong> <small>[מנין לנו]</small> המספר? ומשיבים, <strong>דכתיב</strong> <small>[שנאמר]:</small> <strong>"ויולדו לדוד בנים בחברון ויהי בכורו אמנון לאחינעם היזרעאלת. ומשנהו כלאב לאביגיל אשת נבל הכרמלי והשלישי אבשלום בן מעכה</strong> בת תלמי מלך גשור. <strong>והרביעי אדניה בן חגית והחמישי שפטיה בן אביטל. והששי יתרעם לעגלה אשת דוד אלה ילדו לדוד בחברון"</strong> (שמואל ב' ג, ב–ה),
 <strong>וקאמר ליה</strong> <small>[ואמר לו]</small> ה<strong>נביא</strong> נתן בתוכחתו: <strong>"</strong>ואתנה לך את בית אדוניך ואת נשי אדוניך בחיקך ואתנה לך את בית ישראל ויהודה ו<strong>אם מעט ואספה לך כהנה וכהנה"</strong> (שמואל ב' יב, ח). <strong>"כהנה",</strong> כלומר, כאותו מספר — הרי עוד <strong>שית</strong> <small>[שש],</small> <strong>"וכהנה"</strong> — עוד פעם <strong>שית</strong> <small>[שש],</small> <strong>דהוו להו תמני סרי</strong> <small>[שהרי הן שמונה עשרה].</small>
 <strong>מתקיף לה</strong> <small>[מקשה עליה,</small> על שיטת הסבר זו<small>]</small> <strong>רבינא:</strong> <strong>אימא</strong> <small>[אמור]</small> לא כך, אלא <strong>"כהנה"</strong> פירושו כמו שהן עוד פעם — הרי <strong>תרתי סרי</strong> <small>[שתים עשרה],</small> <strong>"וכהנה"</strong> — כמו כולן יחד, הרי יחד <strong>עשרין וארבע!</strong>
 ומעירים: אכן, <strong>תניא נמי הכי</strong> <small>[שנויה</small> ברייתא <small>גם כן כך]</small> כשיטה <small>זו:</small> מה שנאמר <strong>"לא ירבה לו נשים"</strong> הרי זה בא לומר שלא ירבה לו נשים <strong>יותר מעשרים וארבע.</strong> ושואלים: <strong>למאן דדריש</strong> <small>[</small>ו<small>ל</small>דעת <small>מי שדורש]</small> <strong>וי"ו,</strong> וסבור כי זו לשון ריבוי והוספה, אם כן "כהנה וכהנה" בא להוסיף יותר, פי שתים מן האמור, ולשיטה זו <strong>ארבעים ושמנה הוו</strong> <small>[הן]?</small> ומעירים: אכן, <strong>תניא נמי הכי</strong> <small>[שנויה</small> ברייתא <small>גם כן כך]</small> כשיטה זו: <strong>"לא ירבה לו נשים"</strong> — <strong>יותר מארבעים ושמנה.</strong>
 ושואלים: <strong>ותנא דידן</strong> <small>[והתנא שלנו]</small> במשנתנו <strong>מאי טעמיה</strong> <small>[מה טעמו]</small> שהוא מגביל לשמונה עשרה? <strong>אמר רב כהנא: מקיש</strong> (משווה) <strong>"כהנה" בתרא</strong> <small>[האחרון]</small> <strong>ל"כהנה" קמא</strong> <small>[הראשון],</small> <strong>מה "כהנה" קמא</strong> <small>[</small>האמור <small>ראשון]</small> כוונתו <strong>שית</strong> <small>[שש]</small> נוספות, <strong>אף "כהנה" בתרא</strong> <small>[האחרון]</small> — כוונתו <strong>שית</strong> <small>[שש]</small> ולא עוד.
  ומקשים: והאם היו לדוד קודם רק שש נשים?  <strong>והא הואי</strong> <small>[והרי היתה]</small> עוד אשה והיא <strong>מיכל,</strong> ואם כן, לא שש כי אם שבע לפחות היו! <strong>אמר רב: עגלה</strong> שנאמרה במנין הנשים <strong>זו</strong> היא <strong>מיכל, ולמה נקרא</strong> במקרא <strong>שמה עגלה?</strong> משום <strong>ש</strong>היתה <strong>חביבה עליו כעגלה, וכן הוא אומר</strong> ומכנה אשה אהובה בכינוי זה בשמשון, שאמר: <strong>"לולי חרשתם בעגלתי</strong> לא מצאתם חידתי
 <strong>"</strong>(שופטים יד, יח). ושואלים על זיהוי זה: <strong>ומי הוו</strong> <small>[והאם היו]</small> <strong>למיכל בני</strong> <small>[בנים]?</small> <strong>והכתיב</strong> <small>[והרי נאמר]:</small> <strong>"ולמיכל בת שאול לא היה לה ולד עד יום מותה"</strong> (שמואל ב' ו, כג)! <strong>אמר רב חסדא,</strong> כוונת הכתוב: <strong>עד</strong> <strong>יום מותה</strong> — <strong>לא היה לה</strong> בנים, ואולם <strong>ביום מותה</strong> — <strong>היה לה.</strong>
 ומקשים: <strong>מכדי</strong> <small>[הרי]</small> <strong>בנים היכא קא חשיב להו</strong> <small>[היכן מונה הוא אותם]?</small> — <strong>בחברון,</strong> שהרי היא נמנית עם נשי דוד שבחברון, <strong>ואילו מעשה</strong> שהיה ב<strong>מיכל,</strong> שעליו נאמר שלא היו לה בנים, <strong>בירושלים הוה</strong> <small>[היה]!</small> <strong>דכתיב</strong> <small>[שנאמר]:</small> <strong>"ומיכל בת שאול נשקפה בעד החלון ותרא את המלך דוד מפזז ומכרכר לפני ה' ותבז</strong> לו בלבה<strong>"</strong> (שמואל ב' ו, טז). <strong>ואמר רב יהודה ואיתימא</strong> <small>[ויש אומרים]</small> <strong>רב יוסף: שקלתה</strong> <small>[קיבלה]</small> <strong>מיכל למיטרפסה</strong> <small>[את עונשה]</small> מיד, ולכן לא היו לה בנים. <strong>אלא אימא</strong> <small>[אמור]</small> ופרש כך: <strong>עד אותו מעשה</strong> — <strong>היה לה, מכאן ואילך</strong> — <strong>לא היה לה</strong> בנים.
  ומקשים: וכי לא היו לדוד נשים נוספות?  <strong>והכתיב</strong> <small>[והרי נאמר]</small> <strong>"ויקח דוד עוד פלגשים ונשים בירושל  ם</strong> אחרי בואו מחברון<strong>"</strong> (שמואל ב' ה, יג)! ומשיבים: כל אלה היו <strong>למלויי</strong> <small>[למלא]</small> למנין <strong>שמונה עשר</strong> ולא יותר. ושואלים ביחס לפירוש זה: <strong>מאי</strong> <small>[מה</small> פירוש<small>]</small> <strong>"נשים" ומאי</strong> <small>[ומה</small> פירוש<small>]</small> <strong>"פלגשים"? אמר רב יהודה אמר רב: נשים</strong> — אלה שכותבים להן <strong>כתובה ו</strong>עושים להן <strong>קידושין, פלגשים</strong> — <strong>בלא כתובה ובלא קידושין.</strong>
 <strong>אמר רב יהודה אמר רב: ארבע מאות ילדים</strong> (אנשים צעירים) <strong>היו לו לדוד</strong> בצבאו, <strong>וכולן בני יפת תואר היו, ומגדלי בלוריות היו</strong> כדרך הגויים, <strong>וכולן יושבין בקרונות של זהב, ומהלכין בראשי גייסות היו, והם היו בעלי אגרופין של בית דוד,</strong> שבית דוד נסמך על נאמנותם של ארבע מאות בחורים אלה.
 <big>ד</big> <strong>ואמר רב יהודה אמר רב: תמר בת יפת תואר היתה,</strong> כלומר, היא היתה בת של אשה שנלקחה במלחמה כ"אשת יפת תואר", ונולדה לפני שנתגיירה אותה אשה גירות גמורה (ואז ילדה את אבשלום), ולא נחשבה כבתו של דוד. וראיה לדבר — ממה <strong>שנאמר</strong> בה שאמרה לאמנון בן דוד: <strong>"ועתה דבר נא על המלך כי לא ימנעני ממך"</strong> (שמואל ב'  יג, יג). <strong>ואי סלקא דעתך</strong> <small>[ואם עולה על דעתך]</small> לומר כי <strong>בת נישואין הואי</strong> <small>[היתה],</small> אם כן, <strong>אחתיה מי הוה שריא ליה</strong> <small>[אחותו האם היתה מותרת לו]</small> שיתן דוד אותה לו לאשה? <strong>אלא שמע מינה</strong> <small>[למד מכאן]</small> כי <strong>בת יפת תואר היתה,</strong> והיתה איפוא נחשבת כבת אמה הגויה שנתגיירה לאחר מכן ואינה כבתו של דוד, ולכן יכול היה אמנון לשאת אותה לאשה. כיון שהוזכר פסוק זה דנים עוד במעשה אמנון ותמר.
  נאמר שם <strong>"ולאמנון רע ושמו יונדב בן שמעה אחי דוד ויונדב איש חכם</strong> מאד<strong>"</strong> (שמואל ב' ו, ג). <strong>אמר רב יהודה אמר רב: איש חכם לרשעה.</strong>
 <strong>"ויאמר</strong> לו <strong>מדוע אתה ככה דל בן המלך...</strong> <strong>ויאמר לו יהונדב שכב על משכבך והתחל" עד "ועשתה לעיני את הבריה"</strong> (שמואל ב' ו  ד–ה), <strong>"ותקח</strong> את <strong>המשרת ותצק לפניו"</strong> (שמואל ב' ו  ט). <strong>אמר רב יהודה אמר רב:</strong> פירושו, <strong>שעשתה לו מיני טיגון.</strong>
 נאמר לבסוף <strong>"וישנאה אמנון שנאה גדולה מאד</strong> כי גדולה השנאה אשר שנאה מאהבה אשר אהבה" (שמואל ב' ו  טו), ושאלו: <strong>מאי טעמא</strong> <small>[מה טעם]</small> לשנאה עזה זו? <strong>אמר ר' יצחק: נימא</strong> <small>[שערה]</small> <strong>נקשרה לו</strong> בשעת ביאה וחתכה מבשר אברו <strong>ועשאתו כרות שפכה.</strong> ושואלים: <strong>וכי</strong> אם אכן <strong>נקשרה לו, איהי מאי עבדה</strong> <small>[היא מה עשתה]</small> ומשום מה שנא אותה? <strong>אלא אימא</strong> <small>[אמור]</small> ש<strong>קשרה לו</strong> בכוונה <strong>נימא, ועשאתו כרות שפכה</strong> כדי לנקום בו, ועל כך שנאה.
  ומקשים:  <strong>איני</strong> <small>[וכי כן הוא]?!</small> <strong>והא</strong> <small>[והרי]</small> <strong>דרש רבא: מאי דכתיב</strong> <small>[מהו שנאמר]</small> <strong>"ויצא לך שם בגוים ביפיך"</strong> (יחזקאל טז, יד), ללמד <strong>שאין להן לבנות ישראל לא שער בית השחי ולא</strong> שער <strong>בית הערוה,</strong> ומנין היו שערות לתמר? ומשיבים: <strong>שאני</strong> <small>[שונה]</small> <strong>תמר,</strong> ש<strong>בת יפת תואר הואי</strong> <small>[היתה],</small> ואם כן לא היתה אמה מישראל.
  נאמר <strong>"ותקח תמר אפר על ראשה ואת כתנת הפסים אשר עליה קרעה"</strong> (שמואל ב' יג, יט). <strong>תנא</strong> <small>[שנה]</small> החכם <strong>משמיה</strong> <small>[משמו]</small> של <strong>ר' יהושע בן קרחה: גדר גדול גדרה תמר באותה שעה</strong> על ידי זעקתה בפומבי, שכן <strong>אמרו</strong> הכל: אם <strong>לבנות מלכים</strong> קרה <strong>כך, לבנות הדיוטות על אחת כמה וכמה</strong> שיכול לקרות מעין זה, <strong>אם לצנועות</strong> כתמר שלא רצתה קרה <strong>כך, לפרוצות</strong> יותר — <strong>על אחת כמה וכמה. אמר רב יהודה אמר רב: באותה שעה גזרו</strong>
## דף כא:
 <strong>על הייחוד</strong> שלא יתייחד אדם עם נשים האסורות עליו משום ערוה, <strong>ועל הפנויה.</strong>
 ותוהים: גזרו על ה<strong>יחוד?</strong> והלא איסור <strong>דאורייתא</strong> <small>[שמן התורה]</small> <strong>הוא,</strong> שאסור להתייחד עם אשה האסורה לו משום ערוה. ש<strong>אמר ר' יוחנן משום</strong> (בשם) <strong>ר' שמעון בן יהוצדק: רמז לייחוד</strong> שאסור <strong>מן התורה מניין? שנאמר: "כי יסיתך אחיך בן אמך"</strong> (דברים יג, ז), ויש לתמוה: <strong>וכי בן אם מסית, בן אב אינו מסית?</strong> ומשום מה לא נזכר שם? <strong>אלא לומר לך</strong> כי רק ה<strong>בן מתייחד עם אמו,</strong> ומשום כך מצויים שני הבנים בני אם אחת אצל אמם והם קרובים זה לזה, אבל <strong>אין אחר מתייחד עם כל עריות שבתורה.</strong> ואף אסור לו לאדם להתייחד עם אשת אביו, ולכן אין בני אב אחד מצויים יחד כל כך. משמע שאיסור יחוד מן התורה הוא, וכיצד אמרו שנגזר בימי דוד?
 <strong>אלא אימא</strong> <small>[אמור]:</small> <strong>גזרו על ייחוד</strong> של <strong>פנויה,</strong> שאפילו עם פנויה אסור להתייחד, שמא יארע כמעשה שאירע בתמר.
  אגב המעשה באמנון מביאים עוד מה שנאמר בבן אחר של דוד: <strong>"ואדניה בן חגית מתנשא לאמר אני אמלך</strong> ויעש לו רכב ופרשים וחמישים איש רצים לפניו<strong>"</strong> (מלכים א' א, ה), <strong>אמר רב יהודה אמר רב</strong> על המלה "מתנשא": <strong>מלמד שביקש להולמו</strong> שתהא המלכות הולמת אותו <strong>ולא הולמתו.</strong>
 <strong>"ויעש לו רכב ופרשים וחמשים איש רצים לפניו",</strong> ושואלים: <strong>מאי רבותא</strong> <small>[מה הגדולה</small> שבדבר זה<small>]?</small> והלא אנשים עשירים אחרים שאינם בני מלכים עושים כן! <strong>אמר רב יהודה אמר רב</strong> מיוחדים היו אלה, <strong>כולן נטולי טחול, וחקוקי כפות רגלים היו,</strong> שהורידו מהם את בשר כפות הרגלים, ועל ידי שני הניתוחים הללו יחד יכלו לרוץ בכל מקום במהירות רבה.
 <big>א משנה</big> <strong>לא ירבה לו</strong> המלך <strong>סוסים אלא כדי</strong> הצריך ל<strong>מרכבתו</strong> במלחמה ובשלום. <strong>"וכסף וזהב לא ירבה לו מאד" אלא כדי ליתן אספניא</strong> (הספקה לחיילותיו). <strong>וכותב לו</strong> המלך <strong>ספר תורה לשמו,</strong> וספר תורה זה כש<strong>יוצא למלחמה</strong> — <strong>מוציאה עמה. נכנס</strong> — <strong>הוא מכניסה עמו. יושב בדין</strong> — <strong>היא,</strong> ספר התורה, <strong>עמו. מיסב</strong> לאכול — <strong>היא כנגדו, שנאמר: "והיתה עמו וקרא בו כל ימי חייו"</strong> (דברים יז, יט).
 <big>ב גמרא</big> <strong>תנו רבנן</strong> <small>[שנו חכמים]</small> על הנאמר: "רק <strong>לא ירבה לו סוסים</strong> ולא ישיב את העם מצרימה למען הרבות סוס" (דברים יז, טז). <strong>יכול</strong> לא ירבה <strong>אפילו כדי מרכבתו ופרשיו</strong> הצריכים לו? — <strong>תלמוד לומר: "לו"</strong> — <strong>לו</strong> לעצמו להנאתו הפרטית <strong>אינו מרבה, אבל מרבה הוא כדי רכבו ופרשיו. הא</strong> <small>[הרי]</small> <strong>מה אני מקיים "סוסים"</strong> — כוונתו <strong>סוסים הבטלנין,</strong> כלומר, שאינם משמשים למטרה מסויימת אלא רק להתפארות בלבד. <strong>מניין שאפילו סוס אחד והוא בטל שהוא</strong> עובר עליו <strong>ב"לא ירבה"? תלמוד לומר: "למען הרבות סוס"</strong> — אפילו אחד.
  ושואלים:  <strong>וכי מאחר</strong> שלמדנו ש<strong>אפילו סוס אחד והוא בטל, קאי</strong> <small>[עומד]</small> עליו <strong>ב</strong>איסור <strong>"לא ירבה",</strong> אם כן לשון הריבוי <strong>"סוסים" למה לי?</strong> ומשיבים: כוונתו כדי <strong>לעבור ב</strong>איסור <strong>"לא תעשה" על כל סוס וסוס</strong> לחוד.
  ושואלים:  <strong>טעמא דכתב רחמנא</strong> <small>[הטעם,</small> דווקא, <small>שכתבה התורה]</small> <strong>"</strong>לא ירבה <strong>לו", הא לאו הכי הוה אמינא</strong> <small>[הרי</small> אם <small>לא כך, הייתי אומר]</small> <strong>אפילו כדי רכבו ופרשיו נמי</strong> <small>[גם כן]</small> <strong>לא?</strong> ודבר זה ודאי אינו מסתבר! ומשיבים: <strong>לא צריכא</strong> <small>[נצרכה]</small> אלא <strong>לאפושי</strong> <small>[להרבות]</small> שיש לו רשות להוסיף סוסים לא רק כדי המספר ההכרחי, אלא שיהיה בידו גם עודף ידוע לשעות הצורך.
 <big>ג</big> שנינו במשנה ש<strong>כסף וזהב לא ירבה לו אלא כדי ליתן אספניא. תנו רבנן</strong> <small>[שנו חכמים]:</small> <strong>"וכסף וזהב לא ירבה לו</strong> מאד<strong>"</strong> (דברים יז, יז), <strong>יכול</strong> שלא ירבה <strong>אפילו כדי ליתן אספניא?</strong> — <strong>תלמוד לומר "לו"</strong> — <strong>לו</strong> לעצמו להנאתו הפרטית <strong>אינו מרבה, אבל מרבה הוא כדי ליתן אספניא.</strong>
 ותוהים: <strong>טעמא דכתב רחמנא</strong> <small>[הטעם,</small> דווקא, <small>שכתבה התורה]</small> <strong>"לו", הא לאו הכי הוה אמינא</strong> <small>[הרי</small> אם <small>לא כך, הייתי אומר]</small> <strong>אפילו כדי ליתן אספניא נמי</strong> <small>[גם כן]</small> <strong>לא</strong> ירבה כסף? והרי חייב הוא בתשלום שכר לצבאו! ומשיבים: <strong>לא צריכא</strong> <small>[נצרכה]</small> אלא <strong>להרווחה,</strong> שרשאי להוסיף קצת על הסכום המצומצם לצורך זה, שיהיה הממון מצוי לו בהרווחה.
  ושואלים:  <strong>השתא דאמרת</strong> <small>[עכשיו שאתה אומר]</small> כי <strong>"לו"</strong> שכתוב בפרשתנו הוא לשון צמצום ודיוק, וכוונתו <strong>לדרשה</strong> הלכה למעשה, מה שנאמר <strong>"לא ירבה לו נשים" מאי דרשת ביה</strong> <small>[מה אתה דורש בו]</small> למעט? ומשיבים: <strong>למעוטי</strong> <small>[למעט]</small> <strong>הדיוטות</strong> שאינם מלכים, שהאיסור להרבות נשים הוא במלך בלבד, וסתם אדם מישראל היכול לפרנס ולחיות עם כל הנשים שנושא — מותר לו לישא כמה שירצה.
 <big>ד</big> <strong>רב יהודה רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> בכתוב אחד <strong>"ויהי לשלמה ארבעים אלף ארות סוסים מרכבתו"</strong> (מלכים א' ה, ו), <strong>וכתיב</strong> <small>[ונאמר]</small> במקום אחר: <strong>"ויהי לשלמה ארבעת אלפים ארוות סוסים</strong> ומרכבות<strong>"</strong> (דברי הימים ב' ט, כה), <strong>הא כיצד</strong> יכולים אנו להשוות את הדברים? — <strong>אם ארבעים אלף איצטבלאות</strong> (אורוות גדולות) <strong>היו, כל אחד ואחד</strong> מהם <strong>היו בו ארבעת אלפים ארוות סוסים,</strong> כלומר, שורות לסוסים, <strong>ואם ארבעת אלפים איצטבלאות היו, כל אחד ואחד היו בו ארבעים אלף ארוות סוסים,</strong> ועל ידי כך מתיישבים שני הכתובים.
 <strong>ר' יצחק רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> <strong>"אין כסף נחשב בימי שלמה למאומה"</strong> (דברי הימים ב' ט, כ), <strong>וכתיב</strong> <small>[ונאמר]:</small> <strong>"ויתן המלך את הכסף בירושל  ם כאבנים"</strong> (מלכים א' י, כז), הרי שהכסף היה שווה בכל זאת משהו? ומשיבים: <strong>לא קשיא</strong> <small>[אינו קשה],</small> אפשר לתרץ: <strong>כאן</strong> שכסף לא היה נחשב מאומה — הרי זה <strong>קודם ש</strong>חטא ו<strong>נשא שלמה את בת פרעה, כאן</strong> שהיה הכסף חשוב — <strong>לאחר ש</strong>חטא ו<strong>נשא את בת פרעה.</strong>
 <strong>אמר ר' יצחק: בשעה שנשא שלמה את בת פרעה, ירד</strong> המלאך <strong>גבריאל ונעץ קנה בים, והעלה</strong> אותו קנה במשך הזמן <strong>שירטון,</strong> ונעשה מקום יבשה, <strong>ועליו נבנה כרך גדול שברומי,</strong> כלומר, זו היתה התחלה, נקודה ראשונה, שממנה באה לבסוף מפלתם של ישראל וחורבנם בימי רומי.
 <strong>ואמר ר' יצחק: מפני מה לא נתגלו טעמי תורה</strong> ולא פירשה התורה מה היא מטרת המצוות — <strong>שהרי שתי מקראות נתגלו טעמן,</strong> ו<strong>נכשל בהן גדול העולם</strong> שלמה המלך. ואלו הן? — <strong>כתיב</strong> <small>[נאמר]</small> במלך: <strong>"לא ירבה לו נשים</strong> ולא יסור לבבו <strong>",</strong> <strong>אמר שלמה: אני ארבה,</strong> שהרי אם זה הוא הטעם, משמע שמותר להרבות <strong>ולא אסור, ו</strong>בסופו של דבר <strong>כתיב</strong> <small>[נאמר]:</small> <strong>"ויהי לעת זקנת שלמה נשיו הטו את לבבו"</strong> (מלכים א', יא, ד),
 <strong>וכתיב</strong> <small>[ו</small>כן <small>נאמר]</small> "רק <strong>לא ירבה לו סוסים</strong> ולא ישיב את העם מצרימה" (דברים יז, טז), <strong>ואמר שלמה: אני ארבה ולא אשיב, וכתיב</strong> <small>[ונאמר]</small> <strong>"ותצא מרכבה ממצרים בשש"</strong> (מלכים א' י, כט), ללמדנו שלא רק שעשה דברים שנאסרו בתורה אלא גם נכשל בטעם שניתן להן בתורה. וזו ראיה כמה טוב שלא נכתב טעמן של המצוות, שאין אדם יכול לסמוך על חכמתו כדי לבטלן.
 <big>ה</big> שנינו במשנה שהמלך <strong>כותב ספר תורה לשמו. תנא</strong> <small>[שנו</small> בתוספתא<small>]:</small> <strong>ובלבד שלא יתנאה</strong> המלך <strong>ב</strong>ספר תורה <strong>של אבותיו</strong> לצורך זה.
 <strong>אמר רבא: אף על פי שהניחו לו אבותיו לאדם ספר תורה,</strong> יש עליו <strong>מצוה לכתוב</strong> ספר <strong>משלו, שנאמר: "ועתה כתבו לכם את השירה</strong> הזאת ולמדה את בני ישראל<strong>"</strong> (דברים לא, יט), ללמדנו שיש מצות עשה בכתיבת התורה. <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>וכותב לו ספר תורה לשמו, שלא יתנאה בשל אחרים.</strong> ונדייק: <strong>מלך</strong> — <strong>אין</strong> <small>[כן],</small> חייב לכתוב ספר תורה, אבל <strong>הדיוט</strong> — <strong>לא!</strong>
 ודוחים: <strong>לא צריכא</strong> <small>[נצרכה]</small> אלא <strong>לשתי תורות,</strong> כלומר, המלך מצווה לכתוב שני ספרי תורה — אחד ככל שאר ישראל, וספר נוסף משום היותו מלך. <strong>וכדתניא</strong> <small>[וכפי ששנינו</small> בברייתא<small>],</small> שנאמר: <strong>"וכתב לו את משנה</strong> התורה הזאת על ספר מלפני הכהנים הלוים<strong>"</strong> (דברים יז, יח), מכאן ש<strong>כותב לשמו שתי תורות, אחת שהיא יוצאה ונכנסת עמו</strong> בכל עת, <strong>ואחת שמונחת לו בבית גנזיו.</strong>
 <strong>אותה שיוצאה ונכנסת עמו עושה אותה</strong> קטנה מאד והיא לו <strong>כמין קמיע, ותולה</strong> אותה <strong>בזרועו, שנאמר: "שויתי ה' לנגדי תמיד כי מימיני בל אמוט"</strong> (תהלים טז, ח), <strong>אינו נכנס בה לא לבית המרחץ ולא לבית הכסא, שנאמר: "והיתה עמו וקרא בו"</strong> (דברים יז, יט), וכוונתו: <strong>מקום</strong> טהור <strong>הראוי לקראת בו.</strong>
 <big>ו</big> <strong>אמר מר זוטרא, ואיתימא</strong> <small>[ויש אומרים]</small> שהיה זה <strong>מר עוקבא: בתחלה ניתנה תורה לישראל בכתב עברי</strong> שהוא הכתב הקדום <strong>ולשון הקודש, חזרה וניתנה להם בימי עזרא בכתב אשורית ולשון ארמי. ביררו להן לישראל כתב אשורית ולשון הקודש, והניחו להדיוטות כתב עברית ולשון ארמי.</strong>
 ושואלים: <strong>מאן</strong> <small>[מי הם]</small> <strong>הדיוטות</strong> אלה? <strong>אמר רב חסדא: כותאי</strong> <small>[הכותיים,</small> השומרונים<small>].</small> ושואלים: <strong>מאי</strong> <small>[מהו]</small> <strong>כתב עברית? אמר רב חסדא: כתב ליבונאה</strong> שהוא הכתב העתיק.
 <strong>תניא</strong> <small>[שנויה</small> תוספתא<small>],</small> <strong>ר' יוסי אומר: ראוי היה עזרא</strong> מצד גדולתו <strong>שתינתן תורה על ידו לישראל, אילמלא לא קדמו משה</strong> ונתן את התורה לפניו. ש<strong>במשה הוא אומר "ומשה עלה אל האלהים"</strong> (שמות יט, ג), ו<strong>בעזרא הוא אומר "הוא עזרא עלה מבבל</strong> והוא סופר מהיר בתורת משה אשר נתן ה' אלהי ישראל<strong>"</strong> (עזרא ז, ו), ויש כאן כעין לימוד גזירה שווה: <strong>מה</strong> לשון <strong>"עלייה" האמור כאן</strong> במשה כוונתו <strong>תורה, אף</strong> לשון <strong>"עלייה" האמור להלן</strong> בעזרא כוונתו <strong>תורה,</strong> שהביא את התורה לישראל והיה ראוי ליתנה מתחילה.
 <strong>במשה הוא אומר "ואתי צוה ה' בעת ההוא ללמד אתכם חקים ומשפטים"</strong> (דברים ד, יד), ו<strong>בעזרא הוא אומר "כי עזרא הכין לבבו לדרש את תורת ה' אלהיו ולעשת וללמד בישראל חק ומשפט"</strong> (עזרא ז, י), <strong>ואף על פי שלא ניתנה תורה</strong> ממש <strong>על ידו,</strong> בכל אופן <strong>נשתנה על ידו הכתב</strong> של התורה, <strong>שנאמר:</strong>
## דף כב.
 <strong>"וכתב הנשתון כתוב ארמית ומתרגם ארמית"</strong> (עזרא ד, ז), "נשתוון" — רמז שנשתנה הכתב. וראיה אחרת לכך, <strong>וכתיב</strong> <small>[ונאמר]</small> כאשר כתבה היד על קיר היכלו של בלשאצר <strong>"</strong>ו<strong>לא כהלין כתבא למקרא ופשרה להודעה למלכא"</strong> (דניאל ה, ח) <small>[</small>ו<small>לא יכלו</small> החרטומים <small>לקרוא</small> את <small>הכתב ולהודיע את פשרו למלך],</small> ולא יכלו לקרוא בו משום שנכתב בכתב החדש שמסרו עזרא. <strong>וכתיב</strong> <small>[ונאמר]:</small> <strong>"וכתב</strong> לו <strong>את משנה התורה הזאת"</strong> (דברים יז, יח), "משנה" בא ללמדנו שהוא <strong>כתב הראוי להשתנות.</strong>
 ושואלים: <strong>למה נקרא</strong> כתב זה <strong>"</strong>כתב <strong>אשורית"?</strong> ומשיבים: <strong>שעלה עמהם מאשור,</strong> כלומר, מגלותם בבבל.
 <strong>תניא</strong> <small>[שנויה</small> ברייתא<small>],</small> <strong>רבי אומר: בתחלה בכתב זה</strong> (שלנו, האשורי) <strong>ניתנה תורה לישראל, כיון שחטאו</strong> — <strong>נהפך להן לרועץ</strong> והתחילו לכתוב בכתב אחר, כתב ליבונאה, <strong>כיון שחזרו בהן</strong> בתשובה — <strong>החזירו להם,</strong> וחזרו לכתוב בכתב זה, <strong>שנאמר: "שובו לבצרון אסירי התקוה גם היום מגיד משנה אשיב לך"</strong> (זכריה ט, יב), כלומר, שהשיב ה' לישראל את הכתב הזה שנשתנה (משנה).
  אם כן שכתב זה עתיק הוא בישראל, <strong>למה נקרא שמה</strong> של כתיבה זו <strong>"אשורית"?</strong> — לפי <strong>ש</strong>היא <strong>מאושרת</strong> (יפה ומיושרת) <strong>בכתב.</strong>
 <strong>ר' שמעון בן אלעזר אומר משום</strong> (בשם) <strong>ר' אליעזר בן פרטא שאמר משום ר' אלעזר המודעי: כתב זה לא נשתנה כל עיקר, שנאמר: "ווי העמדים"</strong> (שמות כז, י). <strong>מה עמודים לא נשתנו, אף ווים לא נשתנו,</strong> ונשארה צורתם דומה לצורת ווים. <strong>ו</strong>כן הוא <strong>אומר "ואל היהודים ככתבם וכלשונם"</strong> (אסתר ח, ט), <strong>מה לשונם לא נשתנה</strong> במשך הדורות והוא במשך כל הזמן עברית, <strong>אף כתבם לא נשתנה.</strong>
 <strong>אלא מה אני מקיים "את משנה התורה הזאת"</strong> האמור בספר דברים — <strong>לשתי תורות</strong> שכותב המלך, <strong>אחת שיוצאה ונכנסת עמו, ואחת שמונחת לו בבית גנזיו. אותה שיוצאה ונכנסת עמו</strong> — <strong>עושה אותה כמין קמיע, ותולה בזרועו, שנאמר: "שויתי ה' לנגדי תמיד".</strong>
 ושואלים: <strong>ואידך</strong> <small>[והאחר]</small> שאיננו סבור שיש לכתוב ולתלות בזרועו, <strong>האי</strong> <small>[אותו]</small> <strong>"שויתי"</strong> האמור <strong>מאי דריש ביה</strong> <small>[מה</small> הוא <small>דורש בו]?</small> ומשיבים: הכתוב <strong>ההוא,</strong> "שיויתי ה' לנגדי תמיד", <strong>מיבעי ליה</strong> <small>[נצרך לו]</small> <strong>כ</strong>מו שאמר <strong>רב חנה בר ביזנא.</strong> ש<strong>אמר רב חנה בר ביזנא אמר ר' שמעון חסידא</strong> <small>[החסיד]:</small> <strong>המתפלל צריך שיראה עצמו כאילו שכינה</strong> עומדת <strong>כנגדו, שנאמר: "שויתי ה' לנגדי תמיד".</strong>
 ושואלים: <strong>לר' שמעון,</strong> ש<strong>אמר</strong> ש<strong>כתב זה לא נשתנה</strong> כלל, <strong>מאי</strong> <small>[מה</small> טעם<small>]</small> <strong>"לא כהלין כתבא למקרא"</strong> <small>[יכלו לקרוא</small> את <small>הכתב]?</small> <strong>אמר רב:</strong> לא משום שהיה זה כתב חדש, אלא <strong>בגימטריא איכתיב להון</strong> <small>[נכתב להן],</small> כלומר, בכתב סתר, וכך נכתב: <strong>"יטת יטת אידך פוגחמט"</strong> לפי סדר של החילופים א־ת, ב־ש וכו'.
 <strong>מאי פריש להו</strong> <small>[מה פירש להם]?</small> <strong>מנא מנא תקל ופרסין</strong> (דניאל ה, כה), ואמר: <strong>"מנא"</strong> — <strong>מנא אלהא מלכותך והשלמת</strong> <small>[מנה אלוהים</small> את <small>מלכותך והשלים אותה]</small> <strong>לך.</strong> <strong>"תקל"</strong> — <strong>תקלתא במאזניא והשתכחת חסיר</strong> <small>[שקול נשקלת במאזנים ונמצאת חסר].</small> <strong>"פרסין"</strong> — <strong>פריסת</strong> <small>[נפרסה,</small> נשברה<small>]</small> <strong>מלכותך ויהיבת</strong> <small>[וניתנה]</small> <strong>למדי ופרס</strong> (דניאל ה, כו–כח).
 <strong>ושמואל אמר:</strong> הכל נכתב באותן אותיות אלא לא כסדרן, שנכתבו שם שלוש תיבות אחת מעל השניה <strong>"ממתוס ננקפי אאלרן"</strong> והיה צורך לקרוא את הדברים מלמעלה למטה. <strong>ור' יוחנן אמר,</strong> נכתבו בהיפוך: <strong>"אנם אנם לקת ניסרפו". רב אשי אמר,</strong> נכתבו שלא כסדר כלל לפי הנוסח: <strong>"נמא נמא קתל פורסין".</strong>
 <big>א משנה</big> <strong>אין רוכבין על סוסו</strong> של המלך מפני כבודו, <strong>ואין יושבין על כסאו</strong> של המלך, <strong>ואין משתמשין בשרביטו, ואין רואין אותו כשהוא מסתפר, ולא כשהוא ערום, ולא כשהוא בבית המרחץ.</strong> וכל אלה מפני <strong>שנאמר: "שום תשים עליך מלך"</strong> (דברים יז, טו), וכוונתו — <strong>שתהא אימתו עליך,</strong> וכל קירבה יתירה מעין זו מבטלת אימת המלך.
 <big>ב גמרא</big> <strong>אמר רב יעקב אמר ר' יוחנן: אבישג</strong> השונמית <strong>מותרת</strong> מצד הדין <strong>לשלמה,</strong> אבל <strong>אסורה לאדניה</strong> שרצה לשאתה. <strong>מותרת לשלמה</strong> — ש<strong>מלך היה, ומלך משתמש בשרביטו של מלך,</strong> ואף אבישג כשאר כלי תשמישו של מלך היתה, ואולם <strong>אסורה לאדניה</strong> — ש<strong>הדיוט הוא</strong> ואינו מלך.
  ומבארים: סיפור  <strong>אבישג מאי</strong> <small>[מה]</small> <strong>היא, דכתיב</strong> <small>[שנאמר]:</small> <strong>"והמלך דוד זקן בא בימים... ויאמרו לו עבדיו יבקשו"</strong> (מלכים א' א, א–ב), <strong>וכתיב</strong> <small>[ונאמר]:</small> <strong>"ויבקשו נערה יפה"</strong> (מלכים א' א, ג), <strong>וכתיב</strong> <small>[ונאמר]</small> <strong>"והנערה יפה עד מאד ותהי למלך סכנת ותשרתהו"</strong> (מלכים א' א, ד), <strong>אמרה</strong> לו אבישג לדוד: <strong>נינסבן</strong> <small>[שא אותי</small> לאשה<small>]!</small> <strong>אמר לה: אסירת</strong> <small>[אסורה את]</small> <strong>לי</strong> כיון שיש לי כבר שמונה עשרה נשים.
 <strong>אמרה ליה</strong> <small>[לו]:</small> <strong>חסריה לגנבא, נפשיה לשלמא נקיט</strong> <small>[</small>כאשר <small>חסר לו לגנב</small> מה לגנוב, <small>הוא עושה עצמו כאיש שלום],</small> ואף אתה כיון שאינך מסוגל לבעול אותי אינך רוצה לשאת אותי לאשה. <strong>אמר להו</strong> <small>[להם]:</small> <strong>קראו לי לבת שבע. וכתיב</strong> <small>[ונאמר]</small> <strong>"ותבא בת שבע אל המלך החדרה</strong> והמלך זקן מאד ואבישג השונמית משרת את המלך<strong>"</strong> (מלכים א' א, טו). <strong>אמר רב יהודה אמר רב: באותה שעה קינחה בת שבע בשלש עשרה מפות</strong> (כמנין המילים בפסוק זה) אחרי שלוש עשרה בעילות, להראות שעדיין היה כוחו עימו.
 <strong>אמר רב שמן בר אבא: בא וראה כמה קשין גירושין,</strong> שלא התירום אלא מדוחק, <strong>שהרי דוד המלך התירו לו לייחד</strong> עימו אשה בלא נישואין, <strong>ולא התירו לו לגרש</strong> אחת מנשיו כדי שיוכל לשאת את אבישג.
 <big>ג</big> <strong>אמר ר' אליעזר: כל המגרש את אשתו ראשונה, אפילו מזבח מוריד עליו דמעות, שנאמר: "וזאת שנית תעשו כסות דמעה את מזבח ה' בכי ואנקה מאין עוד פנות אל המנחה ולקחת רצון מידכם"</strong> (מלאכי ב, יג), <strong>וכתיב</strong> <small>[ונאמר]:</small> <strong>"ואמרתם על מה על כי ה' העיד בינך ובין אשת נעוריך אשר אתה בגדתה בה והיא חברתך ואשת בריתך"</strong> (מלאכי ב, יד).
 <strong>אמר ר' יוחנן ואיתימא</strong> <small>[ויש אומרים]</small> שאמר זאת <strong>ר' אלעזר: אין אשתו של אדם מתה אלא אם כן מבקשין ממנו ממון</strong> שהתחייב לתת <strong>ואין לו, שנאמר: "ואם אין לך לשלם למה יקח משכבך מתחתיך"</strong> (משלי כב, כז), המתפרש כרמז שיקחו ממנו את אשתו.
 <strong>ואמר ר' יוחנן: כל אדם שמתה אשתו ראשונה, כאילו חרב בית המקדש בימיו, שנאמר: "בן אדם הנני לקח ממך את מחמד עיניך במגפה</strong> ו<strong>לא תספד ולא תבכה ולוא תבוא דמעתך"</strong> (יחזקאל כד, טז), <strong>וכתיב</strong> <small>[ונאמר]:</small> <strong>"ואדבר אל העם בבקר ותמת אשתי בערב"</strong> (יחזקאל כד, יח), <strong>וכתיב</strong> <small>[ונאמר]</small> באותו ענין: <strong>"הנני מחלל את מקדשי גאון עזכם מחמד עיניכם"</strong> (יחזקאל כד, כא), נמצא שאשתו של אדם היא עבורו מחמד עיניים כמו המקדש לכללות ישראל.
 <strong>אמר ר' אלכסנדרי: כל אדם שמתה אשתו בימיו, עולם חשך בעדו, שנאמר: "אור חשך באהלו ונרו עליו ידעך"</strong> (איוב יח, ו), כלומר, כאשר האור חשך באהלו (ביתו זו אשתו) הרי נרו (אורו) עליו דועך. <strong>ר' יוסי בר חנינא אמר: פסיעותיו מתקצרות, שנאמר: "יצרו צעדי אונו"</strong> (איוב יח, ז). <strong>ר' אבהו אמר: עצתו נופלת, שנאמר: "ותשליכהו עצתו"</strong> (איוב יח, ז).
 <strong>אמר רבה בר בר חנה אמר ר' יוחנן: קשה לזווגם</strong> את האיש והאשה <strong>כקריעת ים סוף, שנאמר: "אלהים מושיב יחידים ביתה מוציא אסירים בכושרות"</strong> (תהלים סח, ז), <strong>אל תיקרי "מוציא אסירים" אלא "כמוציא אסירים",</strong> כלומר, להושיב אנשים בודדים (יחידים) ולעשות מהם משפחה ("ביתה"), קשה כמו להוציא את ישראל ("כמוציא אסירים"). ו<strong>אל תיקרי "בכושרות" אלא "בכי ושירות"</strong> שהנישואין פעמים הם עצב ופעמים שמחה לבני הזוג.
  ושואלים:  <strong>איני</strong> <small>[וכי כן הוא]</small> שקשה למצוא זיווג? <strong>והאמר</strong> <small>[והרי אמר]</small> <strong>רב יהודה אמר רב: ארבעים יום קודם יצירת הולד בת קול יוצאת ואומרת: בת פלוני</strong> היא תהיה אשתו של <strong>פלוני,</strong> ואם כן הרי שאין קושי לזווגם, שהרי הם מוכנים לכך משעת בריאתם. ומשיבים: <strong>לא קשיא</strong> <small>[אינו קשה],</small> <strong>הא</strong> <small>[זה]</small> שאמרנו שבת קול יוצאת, ומשמע שזיווגו של אדם מוכן לו עוד בטרם לידתו — הרי זה <strong>בזווג ראשון, הא</strong> <small>[זה]</small> שקשה לזווגם — <strong>בזווג שני.</strong>
 <strong>אמר ר' שמואל בר נחמן: לכל</strong> דבר שאבד <strong>יש תמורה, חוץ מאשת נעורים</strong> שמתה, <strong>שנאמר: "ואשת נעורים כי תמאס"</strong> (ישעיה נד, ו). <strong>מתני לה</strong> <small>[משנה,</small> מלמד, <small>לו]</small> <strong>רב יהודה לרב יצחק בריה</strong> <small>[בנו]:</small> <strong>אין אדם מוצא קורת רוח אלא מאשתו ראשונה, שנאמר: "יהי מקורך ברוך ושמח מאשת</strong>
## דף כב:
 <strong>נעוריך"</strong> (משלי ה, יח), <strong>אמר לו</strong> רב יצחק בנו: <strong>כגון מאן</strong> <small>[מי]?</small> <strong>אמר לו: כגון אמך.</strong>
 ותוהים: <strong>איני</strong> <small>[וכי כן הוא]?</small> <strong>והא מקרי ליה</strong> <small>[והלא קרא לו]</small> פעם <strong>רב יהודה לרב יצחק בריה</strong> <small>[בנו]</small> מן הכתוב: <strong>"ומוצא אני מר ממות את האשה אשר היא מצודים וחרמים"</strong> (קהלת ז, כו), <strong>ואמר לו</strong> רב יצחק: <strong>כגון מאן</strong> <small>[מי]?</small> <strong>ואמר לו</strong> רב יהודה: <strong>כגון אמך!</strong> ומשיבים: אין זו סתירה, אמנם <strong>מיתקף תקיפא</strong> <small>[קשה</small> היא וכועסת<small>]</small> ואולם אחר כך <strong>עיבורי מעברא במלה</strong> <small>[מעבירה</small> היא <small>על מדותיה],</small> ואם כך היא גם מרה ממוות וגם נוחה לו.
 <strong>אמר רב שמואל בר אוניא משמיה</strong> <small>[משמו]</small> של <strong>רב: אשה גולם היא,</strong> כלומר, כלי שאינו גמור, <strong>ואינה כורתת ברית</strong> ונעשית קשורה באמת <strong>אלא למי שעשאה כלי</strong> על ידי בעילה, <strong>שנאמר: "כי בעליך עשיך ה' צבאות שמו"</strong> (ישעיה נד, ה).
 <strong>תנא</strong> <small>[שנה]</small> החכם: <strong>אין איש מת אלא לאשתו,</strong> כלומר, היא סובלת את עיקר הכאב והצער, <strong>ו</strong>כן <strong>אין אשה מתה אלא לבעלה.</strong> וראיות לדברים מן המקרא — <strong>אין איש מת אלא לאשתו, שנאמר: "וימת אלימלך איש נעמי"</strong> (רות א, ג), שמייחס את מיתתו לגבי אשתו ולא לבניו. <strong>ואין אשה מתה אלא לבעלה, שנאמר: "ואני בבאי מפדן מתה עלי רחל"</strong> (בראשית מח, ז), ואינו אומר שמתה על ילדיה.
 <big>א</big> שנינו במשנה ש<strong>אין רואין אותו,</strong> את המלך, כשהוא מסתפר. <strong>תנו רבנן</strong> <small>[שנו חכמים]:</small> <strong>מלך מסתפר בכל יום. כהן גדול</strong> מסתפר <strong>מערב שבת לערב שבת. כהן הדיוט אחד לשלשים יום.</strong>
 ומסבירים: <strong>מלך מסתפר בכל יום, שנאמר: "מלך ביפיו תחזינה עיניך"</strong> (ישעיה לג, יז), וצריך לדאוג בכל יום שייראה יפה. <strong>כהן גדול מערב שבת</strong> לערב שבת, <strong>אמר רב שמואל בר נחמן אמר ר' יוחנן: הואיל ומשמרות</strong> של כהונה <strong>מתחדשות</strong> (מתחלפות) בכל שבוע בערב שבת, ולכך צריך הוא להסתפר כדי להיראות בכבודו בפני המשמרת החדשה.
 <strong>כהן הדיוט</strong> מסתפר <strong>אחד לשלשים יום, דכתיב</strong> <small>[שנאמר]</small> בכהנים: <strong>"וראשם לא יגלחו ופרע לא ישלחו כסום יכסמו את ראשיהם"</strong> (יחזקאל מד, כ), <strong>ויליף</strong> <small>[ולמד]</small> <strong>"פרע" "פרע"</strong> בגזירה שווה <strong>מנזיר. כתיב הכא</strong> <small>[נאמר כאן]</small> בכהן <strong>"פרע לא ישלחו", וכתיב התם</strong> <small>[ונאמר שם]</small> בנזיר <strong>"גדל פרע שער ראשו"</strong> (במדבר ו, ה), <strong>מה להלן</strong> בנזיר גידול שערות של נזירות הוא לפחות <strong>שלשים</strong> יום, <strong>אף כאן שלשים,</strong> וצריך לספר שערו לפני שיגיע להיקרא "פרע", <strong>ותנן נמי</strong> <small>[ושנינו גם כן]</small> במשנה: <strong>סתם נזירות שלשים יום.</strong>
 ושואלים: <strong>והתם מנא לן</strong> <small>[ושם</small> בנזיר <small>מנין לנו]</small> שזה שיעור הזמן? <strong>אמר רב מתנה,</strong> ש<strong>אמר קרא</strong> <small>[הכתוב]:</small> <strong>"קדש יהיה"</strong> — "יהיה" <strong>בגימטריא תלתין הוו</strong> <small>[שלושים הם].</small>
 <strong>אמר ליה</strong> <small>[לו]</small> <strong>רב פפא לאביי: אימא</strong> <small>[אמור]</small> ש<strong>לא לירבו</strong> <small>[יגדלו]</small> הכהנים שערות <strong>כלל</strong> ויגלחו ראשיהם! <strong>אמר ליה</strong> <small>[לו]:</small> <strong>אי כתיב</strong> <small>[אילו היה נאמר]</small> <strong>"לא ישלחו פרע"</strong> — הייתי אומר <strong>כדקאמרת</strong> <small>[כפי שאמרת],</small> <strong>השתא דכתיב</strong> <small>[עכשיו שנאמר]</small> <strong>"ופרע"</strong> — כוונתו <strong>פרע</strong> במקצת <strong>ליהוי</strong> <small>[שיהיה],</small> <strong>שלוחי</strong> <small>[לשלח</small> ממש<small>]</small> בשערות גדולות <strong>לא לישלחו</strong> <small>[ישלחו].</small>
 ושואלים: <strong>אי הכי</strong> <small>[אם כך]</small> שדבר זה הוא מצוה הנובעת מן הכתובים ולא רק תקנה לשעתה, <strong>האידנא נמי</strong> <small>[עכשיו גם כן]</small> לאחר החורבן יצטרכו הכהנים להסתפר אחת לשלושים יום! ומשיבים: האיסור לכהן בגידול שערו פרע הוא <strong>דומיא</strong> <small>[בדומה]</small> לאיסורו בשתיית <strong>יין. מה יין,</strong> דווקא <strong>בזמן ביאה</strong> למקדש — <strong>הוא</strong> ש<strong>אסור</strong> לכהנים לשתות, אבל <strong>שלא בזמן ביאה</strong> — <strong>שרי</strong> <small>[מותר],</small> <strong>אף פרועי ראש</strong> (מגודלי שיער), <strong>בזמן ביאה</strong> — <strong>אסור, שלא בזמן ביאה</strong> — <strong>שרי</strong> <small>[מותר].</small>
 ומקשים: <strong>ו</strong>כי <strong>יין שלא בזמן ביאה שרי</strong> <small>[מותר]?</small> <strong>והתניא</strong> <small>[והרי שנינו</small> בברייתא<small>],</small> <strong>רבי אומר: אומר אני</strong> שבאמת <strong>כהנים אסורין לשתות יין לעולם</strong> גם בזמן הזה, <strong>אבל מה אעשה שתקנתו</strong> — <strong>קלקלתו,</strong> כלומר, חורבן הבית שהרס ובילבל כל סדרי הכהונה (קלקלתו) הוא שתיקן והתיר להם לשתות. <strong>ואמר אביי: כמאן שתי כהני חמרא האידנא</strong> <small>[כ</small>שיטת <small>מי שות הכהנים יין כעת]?</small> — <strong>כ</strong>שיטת <strong>רבי.</strong> ומכאן נסיק: <strong>מכלל</strong> הדברים אתה למד <strong>דרבנן אסרי</strong> <small>[שחכמים אוסרים</small> בכלל<small>]!</small>
 ומשיבים: <strong>התם היינו טעמא</strong> <small>[שם זהו הטעם]</small> שכן <strong>מהרה יבנה בית המקדש, ובעינן</strong> <small>[וצריכים אנו]</small> <strong>כהן הראוי לעבודה,</strong> <strong>וליכא</strong> <small>[ו</small>אם ישתו הכהנים יין הרי <small>אין],</small> ולכן צריכים שלא ישתו הכהנים יין כלל כדי שיהיו ראויים לכך. ושואלים: אם כן <strong>הכא נמי</strong> <small>[כאן גם כן],</small> בענין גידול שיער, <strong>בעינא</strong> <small>[צריך אני]</small> שלעת היבנות המקדש יהיה <strong>כהן הראוי לעבודה, וליכא</strong> <small>[ואין]!</small>
 ומשיבים: <strong>הכא</strong> <small>[כאן]</small> <strong>אפשר דמספר ועייל</strong> <small>[שיסתפר ויכנס למקדש].</small> ומקשים: <strong>התם נמי</strong> <small>[שם גם כן],</small> <strong>אפשר דניים פורתא ועייל</strong> <small>[שישן מעט ויכנס],</small> שהרי <strong>אמר רב אחא:</strong> הילוך <strong>דרך</strong> של <strong>מיל,</strong> או <strong>שינה כל שהוא מפיגין את היין</strong> ששתה אדם! ומשיבים: <strong>ולאו איתמר עלה</strong> <small>[וכי לא נאמר עליה]</small> על אימרה זו, <strong>אמר רב נחמן אמר רבה בר אבוה: לא שנו</strong> שהיין מופג בכגון זה <strong>אלא ששתה כדי רביעית</strong> בלבד, <strong>אבל</strong> שתה <strong>יותר מכדי רביעית</strong> — אין הדבר מועיל, כי <strong>כל שכן</strong> ש<strong>דרך טורדתו</strong> ומפריעה לו <strong>ושינה משכרתו</strong> יותר, אלא אם כן ישן די צרכו.
 <strong>רב אשי אמר:</strong> החילוק בין שתיית יין וגידול שיער הוא זה: כהנים <strong>שתויי יין דמחלי</strong> <small>[שמחללים]</small> <strong>עבודה</strong> כאשר הם נכנסים שתויים — <strong>גזרו בהו רבנן</strong> <small>[בהם חכמים],</small> <strong>פרועי ראש דלא מחלי</strong> <small>[שאינם מחללים]</small> <strong>עבודה</strong> — <strong>לא גזרו בהו רבנן</strong> <small>[בהם חכמים].</small>
 <strong>מיתיבי</strong> <small>[מקשים]</small> על הסבר זה, שהרי שנינו, <strong>ואלו</strong> הן <strong>ש</strong>נידונין <strong>במיתה</strong> בידי שמים: כהנים שנכנסו למקדש <strong>פרועי ראש, ושתויי יין.</strong>
 ומעירים: <strong>בשלמא</strong> <small>[נניח]</small> <strong>שתויי יין</strong> שהם חייבים מיתה בבואם כך אל הקודש נאמר במפורש, <strong>דכתיב</strong> <small>[שנאמר]</small> <strong>"יין ושכר אל תשת אתה ובניך</strong> אתך בבואכם אל אהל מועד <strong>ולא תמתו</strong> חוקת עולם לדורותיכם<strong>"</strong> (ויקרא י, ט). <strong>אלא פרועי ראש מנא לן</strong> <small>[מנין לנו]</small> שחייבים מיתה?
  ומשיבים:  <strong>דאיתקש</strong> <small>[שהושוו]</small> במקרא <strong>שתויי יין לפרועי ראש,</strong> שכן <strong>כתיב</strong> <small>[נאמר]:</small> <strong>"וראשם לא יגלחו ופרע לא ישלחו"</strong> (יחזקאל מד, כ), <strong>וכתיב</strong> <small>[ונאמר]</small> מיד אחר כך: <strong>"ויין לא ישתו</strong> כל כהן בבואם אל החצר הפנימית<strong>"</strong> (יחזקאל מד, כא), והשוואה זו נלמד: <strong>מה שתויי יין במיתה, אף פרועי ראש במיתה.</strong>
 ואם כן <strong>ומינה</strong> <small>[וממנה,</small> מהשוואה זו<small>]</small> עצמה תלמד: <strong>מה שתויי יין דמחלי</strong> <small>[שמחללים]</small> <strong>עבודה, אף פרועי ראש דמחלי</strong> <small>[שמחללים]</small> <strong>עבודה,</strong> ואם כן קשה לשיטת רב אשי! ואומרים: אכן, <strong>קשיא</strong> <small>[קשה]</small> הדבר.
 <strong>אמר ליה</strong> <small>[לו]</small> <strong>רבינא לרב אשי: האי</strong> <small>[זה]</small> הדין <strong>עד</strong> ש<strong>לא אתא</strong> <small>[בא]</small> <strong>יחזקאל</strong> ולמדו <strong>מאן אמרה</strong> <small>[מי אמר אותו]?</small> ותוהים: <strong>וליטעמיך</strong> <small>[ולטעמך,</small> לשיטתך<small>],</small> <strong>הא</strong> <small>[זה]</small> ש<strong>אמר רב חסדא: דבר זה מתורת משה רבינו לא למדנו,</strong> שלא נאמר בה הדבר, <strong>עד שבא יחזקאל ולימדנו.</strong> ומהו הדבר — <strong>"כל בן נכר ערל לב וערל בשר לא יבוא אל מקדשי לשרתני"</strong> (יחזקאל מד, ט), ו<strong>עד</strong> ש<strong>לא בא יחזקאל מאן אמרה</strong> <small>[מי אמר אותה]</small> הלכה זו שכהנים ערלים ומומרים אסורים בעבודה? <strong>אלא</strong> צריכים לומר כך: דבר זה <strong>גמרא גמירי לה</strong> <small>[במסורת למודים אנו אותה]</small> וכך היו נוהגים במשך הדורות, <strong>ואתא</strong> <small>[ובא]</small> <strong>יחזקאל ואסמכה אקרא</strong> <small>[והסמיך</small> את הדברים <small>על הכתוב]</small> וכתבם. <strong>הכא נמי</strong> <small>[כאן גם כן],</small> <strong>גמרא גמירי לה</strong> <small>[במסורת למודים היו בו].</small> <strong>ואתא</strong> <small>[ובא]</small> <strong>יחזקאל ואסמכה אקרא</strong> <small>[והסמיכו לכתוב].</small>
 ומעירים: <strong>וכי גמרי</strong> <small>[וכאשר למודים היו]</small> <strong>הלכה</strong> זו — <strong>ל</strong>למד שהעושה כן חייב <strong>מיתה</strong> בידי שמים, אבל <strong>ל</strong>ענין <strong>אחולי</strong> <small>[חילול]</small> <strong>עבודה</strong> — <strong>לא גמירי</strong> <small>[למדו].</small>
 ושואלים: <strong>מאי</strong> <small>[מה]</small> משמעו של <strong>"כסום יכסמו את ראשיהם"</strong> (יחזקאל מד, כ)? <strong>תנא</strong> <small>[שנה]</small> החכם: <strong>כמין תספורת לוליינית.</strong> ושאלו: <strong>מאי</strong> <small>[מה</small> היא<small>]</small> <strong>"תספורת לוליינית"? אמר רב יהודה אמר שמואל: תספורתא יחידאה</strong> <small>[תספורת יחידה],</small> כלומר, מיוחדת במינה. <strong>היכי דמי</strong> <small>[כיצד היא בדיוק]?</small> <strong>אמר רב אשי: ראשו של</strong> שיער בשורה <strong>זה בצד עיקרו של זה</strong> שבשורה השניה.
 <strong>שאלו את רבי: איזהו תספורת של כהן גדול? אמר להן: צאו וראו מתספורת של בן אלעשה,</strong> שהיה חתנו של רבי, ותספורתו זו היא תספורת של כהן גדול. <strong>תניא</strong> <small>[שנויה</small> ברייתא<small>],</small> <strong>רבי אומר: לא על חנם פיזר בן אלעשה את מעותיו</strong> בתספורותיו, <strong>אלא כדי להראות בו</strong> עצמו <strong>תספורת של כהן גדול.</strong>
## דף כג.
 <big>א משנה</big> <strong>דיני ממונות בשלשה</strong> דיינים. <strong>זה</strong> (צד אחד) — <strong>בורר לו</strong> דיין <strong>אחד וזה בורר לו אחד, ושניהן בוררין להן עוד אחד.</strong> אלו <strong>דברי</strong> <strong>ר' מאיר. וחכמים אומרים: שני דיינין בוררין להן עוד אחד.</strong>
 ועוד: <strong>זה פוסל דיינו של זה וזה פוסל דיינו של זה,</strong> אלו <strong>דברי</strong> <strong>ר' מאיר. וחכמים אומרים: אימתי</strong> יכול לפסול — <strong>בזמן שמביא עליהן ראיה שהן קרובין</strong> לאחד מן הצדדים או זה לזה <strong>או פסולין</strong> מטעם אחר, <strong>אבל אם היו כשרין או מומחין מפי בית דין</strong> — <strong>אינו יכול לפוסלן.</strong>
 ועוד: <strong>זה פוסל עדיו של זה וזה פוסל עדיו של זה,</strong> אלו <strong>דברי</strong> <strong>ר' מאיר, וחכמים אומרים: אימתי</strong> יכול לפסול — <strong>בזמן שמביא עליהן ראיה שהן קרובין או פסולין, אבל אם היו</strong> העדים <strong>כשרין</strong> — <strong>אינו יכול לפוסלן.</strong>
 <big>ב גמרא</big> בתחילה הבינו כי "זה בורר לו אחד" משמעו כל אחד מן הצדדים בורר לו בית דין שלם ושני בתי הדין בוררים עוד בית דין והם בסך הכל תשעה דיינים. ושואלים: <strong>מאי</strong> <small>[</small>לשם <small>מה]</small> <strong>זה בורר לו</strong> בית דין <strong>אחד</strong> <strong>ו</strong>כן <strong>זה</strong> האחר <strong>בורר לו אחד</strong> עד שיהיו ביחד תשעה דיינים? והלא <strong>בתלתא סגי</strong> <small>[בשלשה</small> דיינים <small>די]!</small>
 ומשיבים: <strong>הכי קאמר</strong> <small>[כך אמר]:</small> <strong>כשזה בורר לו בית דין אחד,</strong> כשאחד מן הצדדים אומר שרצונו להתדיין בפני שלושה אלה, <strong>וזה בורר לו בית דין אחד</strong> שאינו רוצה לידון בפני בית הדין שבחר חבירו, אזי <strong>שניהן בוררין להן עוד אחד,</strong> כלומר, צריכים להגיע לפשרה ולהחליט על הרכב של בית דין שירצו להידון בפניו. שהרי מדובר כאן בכל שלושה הדיוטות שיש להם רשות לדון.
  ותוהים:  <strong>אפילו לוה מצי מעכב</strong> <small>[יכול לעכב]</small> ולומר שאיננו רוצה להתדיין בפני בית דין זה? <strong>והאמר</strong> <small>[והרי אמר]</small> <strong>ר' אלעזר: לא שנו אלא מלוה</strong> שיכול לסרב לבית הדין שברר הלווה ורצונו בבית דין חשוב, <strong>אבל לוה כופין אותו ודן בעירו!</strong>
 ומשיבים: <strong>כדאמר</strong> <strong>ר' יוחנן</strong> בענין אחר: <strong>בערכאות</strong> (בתי דין) <strong>שבסוריא שנו,</strong> כלומר, בבתי דין של הדיוטות המצויים בסוריה, ובהם גם הלווה רשאי לסרב ולומר שאינם מומחים ואינם ראויים, <strong>הכא נמי</strong> <small>[כאן גם כן]</small> <strong>בערכאות שבסוריא שנו. אבל</strong> אם היה בית דין של <strong>מומחין</strong> — <strong>לא,</strong> אין הלווה יכול לסרב לבוא בפני בית דין של מומחים.
 <strong>רב פפא אמר: אפילו תימא</strong> <small>[תאמר]</small> שמדובר בבית דין של <strong>מומחין,</strong> אלא כאן מדברים <strong>כגון בי דינא</strong> <small>[בית הדין]</small> של <strong>רב הונא</strong> ושל <strong>רב חסדא,</strong> ששניהם מומחים ושניהם במקום אחד, <strong>דקאמר ליה</strong> <small>[שאומר לו]</small> הלווה למלוה, <strong>מי קא מטרחנא לך</strong> <small>[האם אני מטריח אותך]</small> בשינוי מקום? הרי שניהם נמצאים במקום אחד, ואולם מטעמים שלי אינני רוצה להתדיין בפני אחד מהם אלא בפני חבירו.
 <strong>תנן</strong> <small>[שנינו]</small> במשנה: <strong>וחכמים אומרים שני דיינין בוררין להן עוד אחד. ואי סלקא דעתך כדקאמרינן</strong> <small>[ואם עולה על דעתך</small> לפרש את המשנה <small>כפי שאמרנו]</small> קודם, שהכוונה היא שבררו להם בית דין שלם, <strong>בית דין, בתר דפסלי להו, אזלו ובררו להו בי דינא אחריני</strong> <small>[</small>חברי <small>בית הדין לאחר שפסלו אותם,</small> הם <small>הולכים ובוררים להם בית דין אחר]?</small>
 <strong>ועוד: מאי</strong> <small>[מה,</small> איך משמעות<small>]</small> זו נכנסת במילים <strong>"זה בורר לו אחד וזה בורר לו אחד"?</strong>
 <strong>אלא הכי קאמר</strong> <small>[כך אמר]</small> במשנה, כך יש להבין: <strong>כשזה בורר לו דיין אחד</strong> שהוא רוצה להידון בפניו <strong>וזה</strong> הצד האחר <strong>בורר לו דיין אחד, שניהן בוררין להן עוד אחד.</strong>
 שואלים: <strong>מאי שנא דעבדי הכי</strong> <small>[מה שונה,</small> מה טעם הם <small>עושים כך]?</small> <strong>אמרי במערבא משמיה</strong> <small>[אומרים בארץ ישראל משמו]</small> של <strong>ר' זירא: מתוך שזה בורר לו דיין אחד וזה בורר לו דיין אחד ושניהן בוררין להן עוד אחד, יצא הדין לאמיתו.</strong> שכל אחד מהם מניח שהדיין שהוא בירר בוודאי איננו נוטר לו שנאה, והוא מקבל עליו את פסקו.   
 <big>ד</big>    <big>ג</big> שנינו במשנה ש<strong>חכמים אומרים</strong> ששני הדיינים הם הבוררים להן עוד דיין אחד. ומציעים: <strong>נימא</strong> <small>[האם נאמר]</small> שבדברי <strong>רב יהודה אמר רב קמיפלגי</strong> <small>[נחלקו]?</small>
 ש<strong>אמר רב יהודה אמר רב: אין העדים חותמין על השטר אלא אם כן יודעים מי חותם עמהן,</strong> שאין אדם רוצה לחתום על שטר עד שידע אם החותמים עמו הגונים הם. <strong>ר' מאיר לית ליה</strong> <small>[אין לו]</small> אינו מקבל את שיטת <strong>רב יהודה אמר רב</strong> ולדעתו יכולים הצדדים לבחור להם דיין נוסף, ואין חוששים שמא לא ירצו הדיינים הקודמים לשבת עמו. <strong>ורבנן אית להו</strong> <small>[וחכמים יש להם,</small> הם מקבלים<small>]</small> את שיטת <strong>רב יהודה אמר רב,</strong> ולכן הדיינים עצמם צריכים לברור להם שלישי.
  ודוחים:  <strong>לא, דכולי עלמא אית להו</strong> <small>[לדעת הכל יש להם,</small> הם מקבלים<small>]</small> את מה ש<strong>אמר רב יהודה אמר רב, ודעת הדיינין</strong> — <strong>כולי עלמא לא פליגי דבעינן</strong> <small>[הכל אינם חלוקים שצריכים]</small> לשאול דעתם אם רוצים לישב זה עם זה, <strong>כי פליגי</strong> <small>[כאשר נחלקו]</small> היה זה אם צריך <strong>דעת בעלי דינין</strong> גם כן, ש<strong>ר' מאיר סבר: דעת בעלי דינין נמי בעינן</strong> <small>[גם כן צריכים אנו]</small> <strong>ורבנן סברי: דעת הדיינין</strong> — <strong>בעינן</strong> <small>[צריכים אנו]</small> ואולם <strong>דעת בעלי דינין</strong> — <strong>לא בעינן</strong> <small>[אין אנו צריכים].</small>
 כיון שהזכרנו את הענין דנים בו גם <strong>גופא</strong> <small>[לגופו].</small> <strong>אמר רב יהודה אמר רב: אין העדים חותמים על השטר</strong> אלא אם כן יודעים מי חותם עמהם. <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>כך היו נקיי הדעת</strong> (אנשים בעלי תבונה והגינות) <strong>שבירושלים עושין: לא היו חותמין על השטר אלא אם כן</strong> היו <strong>יודעין מי חותם עמהן</strong> אם אינו פסול או מגונה. <strong>ולא היו יושבין בדין אלא אם כן היו יודעין מי יושב עמהן. ולא היו נכנסין בסעודה אלא אם כן יודעין מי מסב עמהן.</strong>
 <big>ד</big> במשנה נאמר כי לדעת ר' מאיר <strong>זה פוסל דיינו</strong> של זה וזה פוסל דיינו של זה, שיכול כל צד לפסול את דיינו של הצד השני. ותוהים: <strong>כל כמיניה דפסיל דייני</strong> <small>[</small>וכי <small>הכל בכוחו</small> ש<small>הוא יכול לפסול את הדיינים],</small> ולומר: איני רוצה בדיין זה?
 <strong>אמר</strong> <strong>ר' יוחנן: בערכאות שבסוריא שנו</strong> שאינן מומחים לדין והם רק הדיוטות העוסקים בכך, ולכן יכול הוא לומר שאין חפצו בהן, <strong>אבל</strong> דיינים <strong>מומחים</strong> הוא <strong>לא</strong> יכול לפסול.
 ושואלים: <strong>הא מדקתני סיפא</strong> <small>[הרי מ</small>מה <small>ששנינו בסופה</small> של אותה הלכה<small>]</small> <strong>וחכמים אומרים: אימתי</strong> יכול לפסול — <strong>בזמן שמביא ראיה שהן קרובין או פסולין. אבל אם היו כשרין או מומחין מפי בית דין</strong> — <strong>אינו יכול לפוסלן,</strong> הרי <strong>מכלל</strong> הדברים אתה למד ש<strong>ר' מאיר מומחין נמי קאמר</strong> <small>[גם כן אמר]</small> שאפשר לפסול אותם, ועל כן חלקו חכמים!
  ומשיבים:  <strong>הכי קאמר</strong> <small>[כך אמר]:</small> <strong>אבל אם היו כשרין</strong> — <strong>נעשו כמומחין מפי בית דין, ו</strong>שוב <strong>אינו יכול לפוסלן.</strong>
 <strong>תא שמע</strong> <small>[בוא</small> ו<small>שמע]</small> פתרון להבנת המשנה. <strong>אמרו לו לר' מאיר: לא כל הימנו</strong> <small>[הכל ממנו],</small> לא הכל בכוחו שיוכל להיות <strong>פוסל דיין שמומחה לרבים.</strong> משמע שאפילו במומחים חלק ר' מאיר.
  ומשיבים:  <strong>אימא</strong> <small>[אמור]</small> תקן: <strong>לא כל הימנו שפוסל דיין שהמחוהו רבים עליהם</strong> כגון ערכאות שבסוריא.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>לעולם פוסל והולך</strong> את הדיינים, <strong>עד שיקבל עליו בית דין שמומחה לרבים,</strong> אלו <strong>דברי</strong> <strong>ר' מאיר,</strong> ומשמע שאף ר' מאיר מסכים כי בית דין המומחה לרבים אי אפשר לפוסלו.
  ומקשים:  <strong>והא</strong> <small>[והרי]</small> <strong>עדים כמומחין דמי</strong> <small>[</small>הם <small>נחשבים],</small> שהרי העד איננו צריך הסמכה ודיו שהיה עד למעשה עליו הוא מעיד, ובכל זאת <strong>אמר</strong> <strong>ר' מאיר: זה פוסל עדיו של זה וזה פוסל עדיו של זה!</strong>
 ומשיבים: <strong>הא איתמר עלה</strong> <small>[הרי</small> כבר <small>נאמר עליה],</small> על הלכה זו, ש<strong>אמר ריש לקיש:</strong> וכי <strong>פה קדוש יאמר דבר זה,</strong> כלומר, וכי ר' מאיר שהיה גדול בחכמה ובקדושה יאמר דבר תמוה כזה שיכול אדם לומר שאינו מסכים לעד מסויים? אלא <strong>תני</strong> <small>[שנה]</small> <strong>"עדו",</strong> לאמור זה פוסל עדו היחיד של חבירו, שיכול הוא לומר על עד אחד שאינו רוצה לקבל את דבריו.
  ומבררים:  <strong>עדו למאי</strong> <small>[לאיזו</small> ענין<small>]?</small> <strong>אילימא</strong> <small>[אם תאמר]</small> <strong>לממון</strong> לענין שיוציאו ממון מן הנתבע על ידי עד זה, ואולם אז לשם מה לפסול אותו? <strong>רחמנא פסליה</strong> <small>[התורה</small> כבר <small>פסלתו]</small> מלהעיד, שהלא מן התורה אין עד אחד נאמן! <strong>אי</strong> <small>[אם]</small> לחייב את הנתבע ב<strong>שבועה</strong> שישבע שאינו אשם, הלא בזה <strong>הימוני מהימן כבי תרי</strong> <small>[</small>הרי הוא <small>נאמן כשנים]</small> שאמרה התורה שאם עד אחד מסייע לטענת התובע צריך הנתבע להשבע שאיננו חייב.
  ומשיבים:  <strong>לעולם</strong> מדובר כאן בענין <strong>ממון,</strong> <strong>לא צריכא</strong> <small>[נצרכה</small> לומר<small>]</small> אלא לאופן <strong>דקבליה עליה כבי תרי</strong> <small>[ש</small>קודם <small>קיבל</small> את העד הזה <small>על עצמו כ</small>אילו היה <small>שנים]</small> ואמר שאדם זה נאמן עליו, ועדותו חשובה כעדות שני עדים, ולאחר מכן התחרט ואמר שאינו מוכן לקבל עד יחיד.
  ושואלים:  <strong>מאי קא משמע לן</strong> <small>[מה השמיע לנו]</small> בכך — <strong>דמצי הדר ביה</strong> <small>[ש</small>הוא <small>יכול לחזור בו]</small> מהסכמה כגון זו, ולומר שאינו נידון אלא כדין תורה, ואולם דבר זה כבר <strong>תנינא</strong> <small>[שנינו]</small> במקור אחר: <strong>אמר לו</strong> צד אחד לחבירו <strong>"נאמן עלי אבא</strong> שלי שיוכל להיות דיין <strong>",</strong> או <strong>"נאמן עלי אביך",</strong> או <strong>"נאמנין עלי שלשה רועי בקר</strong> שלא שנו ולא למדו <strong>",</strong> <strong>ר' מאיר אומר: יכול</strong> אחר כך <strong>לחזור בו</strong> ולומר שאינו דן אלא כדין תורה, וכאלה פסולים לדון מדין תורה. <strong>וחכמים אומרים</strong> כי כיון שכבר מקבל עליו, <strong>אינו יכול לחזור בו.</strong>
## דף כג:
 <strong>ואמר רב דימי בריה</strong> <small>[בנו]</small> של <strong>רב נחמן בריה</strong> <small>[בנו]</small> של <strong>רב יוסף:</strong> מדובר באופן מסויים ו<strong>כגון דקבליה עליה בחד</strong> <small>[שקיבל עליו</small> את הקרוב הזה <small>כאחד</small> הדיינים<small>]</small> ועמו שנים אחרים כשרים. ואם כבר נחלקו ר' מאיר וחכמים בענין חזרה כזו מדוע שנו במשנתנו דין שהוא דומה בכל דבר להלכה זו?
  ומשיבים:  <strong>צריכא</strong> <small>[נצרכה]</small> לומר בשני המקרים: <strong>דאי תנא</strong> <small>[שאילו</small> היה <small>שונה]</small> רק <strong>"אבא" ו"אביך"</strong> — הייתי אומר כי רק <strong>בהא קאמרי רבנן דלא מצי הדר ביה</strong> <small>[בזה אמרו חכמים שאינו יכול לחזור בו]</small> <strong>משום</strong> ש<strong>אבא ואביך חזו לעלמא</strong> <small>[ראויים</small> הם <small>בכלל],</small> שהרי כשרים הם מכל בחינה ורק בדין זה אינם רשאים לדון מפני קרבתם, <strong>אבל</strong> לעשות <strong>חד</strong> <small>[אחד]</small> שיהיה נאמן <strong>כבי תרי</strong> <small>[כשנים],</small> <strong>דלעלמא לא חזי</strong> <small>[שבכלל איננו ראוי]</small> — <strong>אימא</strong> <small>[אמור]:</small> <strong>מודו ליה</strong> <small>[</small>ש<small>מודים</small> הם <small>לו]</small> <strong>לר' מאיר</strong> שבזה יוכל לחזור בו מהסכמתו. ולכן היה צורך לשנות את משנתנו.
  ולהיפך, <strong>ואי אשמעינן בהא</strong> <small>[ואילו היה משמיע לנו</small> רק <small>בזה],</small> בעד אחד שהאמינוהו כשנים, היינו אומרים כי דווקא <strong>בהא קאמר</strong> <small>[בזה אמר]</small> <strong>ר' מאיר</strong> שיכול לחזור, <strong>אבל בההיא</strong> <small>[באותו</small> ענין<small>]</small> של אבא ואביך — <strong>אימא</strong> <small>[אמור]:</small> שמא <strong>מודו להו לרבנן</strong> <small>[מודה</small> הוא <small>להם, לחכמים],</small> על כן <strong>צריכא</strong> <small>[נצרכה]</small> לומר שניהם.
  את הקושי הזה תירצנו, ואולם על עיקר ההסבר מקשים: <strong>הא מדקתני רישא</strong> <small>[הרי מ</small>מה <small>ששנינו בתחילה]</small> בלשון יחיד, "זה פוסל <strong>דיינו</strong> של זה", <strong>וסיפא</strong> <small>[וסופו]</small> של הענין שנינו בלשון רבים, <strong>"עדיו", אלמא</strong> <small>[מכאן]</small> ש<strong>דוקא</strong> בדיוק <strong>קתני</strong> <small>[שנה]</small> ואין לתקן "עדו" במקום "עדיו".
 <strong>אמר</strong> <strong>ר' אלעזר:</strong> כאן מדובר <strong>בבא הוא,</strong> כלומר, אחד הצדדים <strong>ו</strong>עוד אדם <strong>אחר</strong>, <strong>לפוסלן</strong> את העדים משום פסול שבהם.
  ותוהים:  <strong>כל כמיניה</strong> <small>[וכי הכל בכוחו]?!</small> והלא <strong>נוגע בעדותו הוא</strong> וכיצד נאמין לו לפוסלם כשהוא מסייע על ידי כך לעצמו?
 <strong>אמר רב אחא בריה</strong> <small>[בנו]</small> של <strong>רב איקא: כגון שקרא עליו ערער,</strong> כלומר, שאיננו פוסלם בדברים סתם אלא הוא מצא מקום לערער על כשרותו ולכן אפשר לחשוב שעדותו תצטרף.
  ושואלים:  <strong>ערער דמאי</strong> <small>[של מה,</small> באיזה ענין<small>]?</small> <strong>אילימא ערער</strong> <small>[אם תאמר]</small> <strong>דגזלנותא</strong> <small>[של גזלנות]</small> שהוא מעיד עליו שחטא בגזל או בעבירה אחרת שמחמתה הוא פסול — <strong>כל כמיניה</strong> <small>[וכי הכל ממנו]</small> וכי יכול הוא לעשות זאת? הרי <strong>נוגע בעדותו הוא</strong> ואינו נאמן.
 <strong>אלא: ערער</strong> של <strong>פגם משפחה,</strong> שהוא אומר שהוא פסול לעדות משום פגם שבמשפחתו, וכגון שמעיד עליו שהוא ממשפחת עבדים, ובענין זה נחלקו: <strong>ר' מאיר סבר</strong> <small>[סבור]:</small> כי <strong>הני</strong> <small>[אלה],</small> גם המתדיין וגם העד שעמו — על ה<strong>משפחה</strong> של העד האחר <strong>קמסהדי</strong> <small>[הם מעידים],</small> שהיא משפחה פסולה, <strong>ואיהו</strong> <small>[והוא,</small> העד<small>]</small> <strong>ממילא קפסיל</strong> <small>[נפסל]</small> ואין זו איפוא עדות הנוגעת ישירות למשפטו של המתדיין, <strong>ורבנן סברי</strong> <small>[וחכמים סבורים]</small> כי <strong>סוף סוף נוגע בעדותו הוא,</strong> וכיון שכך אי אפשר להאמין לו לענין דין זה.
 <big>א</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן:</strong> ה<strong>מחלוקת</strong> כאן היא <strong>בשתי כיתי</strong> <small>[כיתות,</small> קבוצות<small>]</small> <strong>עדים,</strong> שאחד הצדדים אומר שיש שתי קבוצות עדים המעידות לטובתו, והצד השני טוען שקבוצה אחת של עדים פסולה היא, ובמקרה זה איננו נוגע בדבר שכן יש עדים אחרים כנגדו, שלדעת
 <strong>ר' מאיר: צריך לברר</strong> מראש אם באמת מצויים כל העדים שבעל הדין טוען שישנם, ומאחר ואכן נמצאים עדים אלה, וגם יש עדים נוספים — אין נפגע הצד המביא אותם אם נפסלת עדות של קבוצה אחת (תוס'). ואילו <strong>רבנן סברי</strong> <small>[חכמים סבורים]</small> ש<strong>אינו צריך לברר</strong>, ולכן יכול לקרות שלא יבואו העדים האחרים ובינתיים יפסיד צד אחד במשפט מפני טעם זה. <strong>אבל בכת אחת</strong> של עדים <strong>ל</strong><strong>דברי הכל אין יכול לפוסלן.</strong> <strong>דאמרו</strong>
 <strong>לפניו רב אמי ורב אסי</strong> לפני ר' יוחנן: אם <strong>אין שם אלא כת אחת</strong> של עדים <strong>מהו</strong> הדין בכגון זה?
 על שאלה זו תוהים: <strong>אין שם אלא כת אחת? והאמרת</strong> <small>[והרי</small> כבר <small>אמרת]:</small> <strong>אבל בכת אחת</strong> — <strong>דברי הכל אין יכול לפוסלן! אלא</strong> יש לומר כי השאלה היתה זו: אם לאחר זמן אין שם אלא כת אחת וכגון ש<strong>נמצאת כת שניה קרובין או פסולין מהו?</strong> האם יכול אותו אדם לטעון כי לא היה בעל הדין רשאי לפסול את העדים המעידים כנגדו, שהרי נתברר שאלה היו עדים יחידים?
 <strong>אמר להן: כבר העידו עדים הראשונים</strong> ונתקבלה עדותם ושוב אי אפשר לבטל עדות זו. <strong>איכא דאמרי</strong> <small>[יש שאומרים]</small> כי <strong>אמר</strong> דבר זה <strong>רב אשי</strong> ולא ר' יוחנן: <strong>כבר העידו עדים הראשונים.</strong>
 ושואלים: <strong>נימא</strong> <small>[האם נאמר]</small> כי ר' מאיר וחכמים <strong>בפלוגתא</strong> <small>[במחלוקת]</small> של <strong>רבי ורבן שמעון בן גמליאל קמיפלגי</strong> <small>[נחלקו]?!</small>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הבא לידון בשטר ובחזקה,</strong> שהיה אדם מחזיק בקרקע וטענו כנגדו שאין הקרקע שלו, והוא טוען שנמצא בידו שטר המכירה, וטוען עוד כי כבר יש לו חזקה של שלוש שנים על הקרקע (ואינו זקוק עוד לשטר כראיה) — הריהו <strong>נידון בשטר,</strong> שיש לברר את מהותו של שטר זה אם אמיתי הוא אם לאו, <strong>דברי רבי</strong>. <strong>ורבן שמעון בן גמליאל אומר:</strong> הריהו <strong>נידון בחזקה.</strong>
 <strong>והוינן</strong> <small>[ועסקנו]</small> <strong>בה</strong> בהלכה זו, ותהינו: האם אמר רבן שמעון בן גמליאל שנידון <strong>בחזקה ולא בשטר,</strong> שאינו רשאי לדון בשטר?! <strong>אלא אימא</strong> <small>[אמור]</small> כי כוונתו היא ש<strong>אף בחזקה</strong> נידונים שיכול לסמוך על כל טענה שירצה,
 <strong>וקיימא לן</strong> <small>[ומוחזק בידינו]</small> שבסיס המחלוקת הוא בשאלה האם <strong>צריך לברר פליגי</strong> <small>[נחלקו],</small> שלדעת רבי כיון שיש שטר יש לברר את היסוד הראשון של החזקה — והוא השטר, ולדעת רבן שמעון בן גמליאל יכול המחזיק בקרקע לטעון שאין צורך לברר אם השטר אמיתי שכן די בחזקה, ואין צריך לדון כלל בשטר.
  ודוחים:  <strong>לא,</strong> אין שתי המחלוקות זהות, <strong>אליבא</strong> <small>[לשיטתו]</small> של <strong>רבן שמעון בן גמליאל כולי עלמא לא פליגי</strong> <small>[הכל אינם חלוקים]</small> שאין צריך לברר, <strong>כי פליגי</strong> <small>[כאשר נחלקו]</small> הרי זה <strong>אליבא</strong> <small>[על פי</small> שיטתו<small>]</small> של <strong>רבי,</strong> ש<strong>ר' מאיר</strong> סבור <strong>כ</strong>שיטת <strong>רבי,</strong>
 <strong>ורבנן אמרי</strong> <small>[</small>היו יכולים <small>לומר]</small> <strong>לך</strong> כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>רבי התם</strong> <small>[שם]</small> שצריך לברר <strong>אלא בחזקה,</strong> ש<strong>מכח שטרא קאתי</strong> <small>[השטר</small> היא <small>באה],</small> שהרי חזקה סתם בלא טענה המסבירה כיצד הגיע לחזקה זו אין לה תוקף, <strong>אבל הכא דהני</strong> <small>[כאן שאלה]</small> ה<strong>עדים לאו</strong> <small>[לא]</small> <strong>מכח</strong> ה<strong>עדים אחריני קאתו</strong> <small>[האחרים באו]</small> <strong>אפילו רבי מודה</strong> ש<strong>אין צריך לברר</strong> דברים שאין בהם צורך לענין משפט זה.
 <big>ב</big> <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן</strong> מסורת שונה: <strong>רישא</strong> <small>[בתחילה]</small> מדובר
## דף כד.
 <strong>בעדים פסולין ודיינין כשרין,</strong> שבעל הדין טען שהעדים והדיינים פסולים והוכיח דבריו לגבי העדים, <strong>מיגו דפסלי</strong> <small>[מתוך שפסולים]</small> ה<strong>עדים,</strong> שהרי הוכיח שצדק, <strong>פסלי נמי דייני</strong> <small>[פסולים גם הדיינים]</small> <strong>סיפא</strong> <small>[בסופו]</small> מדובר <strong>בדיינין פסולין ועדים כשרין,</strong> שלגבי הדיינים הוכיח דבריו <strong>דמיגו דפסלי</strong> <small>[שמתוך שנפסלו]</small> ה<strong>דיינין פסלי נמי</strong> <small>[נפסלו גם כן]</small> ה<strong>עדים.</strong>
 <strong>מתקיף לה</strong> <small>[מקשה עליה,</small> על סברה זו <small>]</small> <strong>רבא: בשלמא</strong> <small>[נניח]</small> מה שאמרת <strong>מיגו דפסלי</strong> <small>[מתוך שנפסלו]</small> ה<strong>עדים פסלי נמי דייני</strong> <small>[נפסלו גם כן הדיינים],</small> טענה זו אפשר לקבל שכן אין בכך פגם שאין לו תקנה, שהרי <strong>איכא בי דינא אחרינא</strong> <small>[יש בית דין אחר],</small> שאפשר בקלות למצוא דיינים אחרים, <strong>אלא מיגו דפסלי דייני פסלי נמי</strong> <small>[מתוך שפסולים הדיינים, פסולים גם כן]</small> ה<strong>עדים</strong> בלא הוכחה ו<strong>הא</strong> <small>[הרי]</small> <strong>עדים תו ליכא</strong> <small>[אין עוד],</small> וכל הדין כולו מתבטל רק משום טענת "מיגו" זו!
  ומשיבים:  <strong>לא צריכא</strong> <small>[נצרכה]</small> אלא לאופן <strong>דאיכא</strong> <small>[שיש]</small> <strong>כת אחרת</strong> של עדים, שאותם לא פסל, ומשום כך שאין הבדל לענין הדיון פוסלים את אלה.
  ושואלים:  <strong>הא ליכא</strong> <small>[הרי</small> אם <small>אין]</small> <strong>כת אחרת</strong> של עדים, <strong>מאי</strong> <small>[מה</small> יהא הדין<small>]</small> <strong>הכי נמי דלא מצי פסלי</strong> <small>[כך גם כן</small> תאמר <small>שאינם יכולים לפסול],</small> אם כן <strong>היינו</strong> <small>[זהו]</small> בדיוק מה שאמר <strong>רב דימי</strong> שמדובר בשתי כתות עדים.
  ומסבירים:  <strong>איכא בינייהו</strong> <small>[יש ביניהם]</small> הבדל למעשה לענין <strong>מיגו</strong> זה, <strong>דמר סבר</strong> <small>[שחכם זה,</small> רבין <small>סבור]</small> ש<strong>אמרינן</strong> <small>[אומרים אנו]</small> <strong>מיגו,</strong> שמתוך שנמצאו דבריו נכונים בדבר אחד הריהם מן הסתם נכונים גם בטענה אחרת. <strong>ומר סבר</strong> <small>[וחכם זה,</small> רב דימי, <small>סבור]</small> ש<strong>לא אמרינן</strong> <small>[אומרים אנו]</small> <strong>מיגו,</strong> אלא צריך להוכיח דבריו בכל דבר לגופו.
 <big>א</big> ודנים עוד <strong>גופא</strong> <small>[</small>ל<small>גופם]</small> של דברים <strong>אמר ריש לקיש:</strong> וכי <strong>פה קדוש יאמר דבר זה,</strong> כלומר, וכי ר' מאיר שהיה גדול בחכמה ובקדושה יאמר דבר תמוה כזה שיכול אדם לומר שאינו מסכים לעד מסויים? אלא <strong>תני</strong> <small>[שנה]</small> <strong>"עדו"</strong> בלשון יחיד.
  ומקשים:  <strong>איני</strong> <small>[וכי כן]</small> בלשון זו של ענוה והתבטלות דיבר ריש לקיש?! <strong>והאמר</strong> <small>[והרי אמר]</small> <strong>עולא: הרואה את ריש לקיש</strong> עוסק בתורה <strong>בבית המדרש</strong> נדמה הוא לו <strong>כאילו עוקר הרים וטוחנן זה בזה,</strong> משמע שאדם גדול וחריף ביותר היה!
 <strong>אמר רבינא:</strong> בדבר זה אין קושי, <strong>והלא כל הרואה</strong> את <strong>ר' מאיר בבית המדרש</strong> נדמה הוא לו <strong>כאילו עוקר הרי הרים וטוחנן זה בזה,</strong> שר' מאיר גדול היה בחכמה מריש לקיש וראוי שריש לקיש יטרח ויישב את דבריו!
  ומשיבים:  <strong>הכי קאמר</strong> <small>[כך אמר],</small> לא שריש לקיש גדול יותר, אלא <strong>בא וראה כמה מחבבין זה את זה,</strong> שאף שהיה ריש לקיש גדול בתורה וחריף מאד לא דיבר על ר' מאיר אלא בלשון כבוד זו.
  וכיוצא בו <strong>כי הא</strong> <small>[כמו</small> מעשה <small>זה]</small> <strong>דיתיב</strong> <small>[שישב]</small> <strong>רבי וקאמר</strong> <small>[ואמר]:</small> <strong>אסור להטמין את הצונן</strong> בשבת במקום צונן שלא יתחמם בו, משום שהוא נראה כמטמין את החמין, שיש בכך חשש בישול בשבת. <strong>אמר לפניו</strong> <strong>ר' ישמעאל בר' יוסי: אבא,</strong> ר' יוסי, <strong>התיר להטמין את הצונן. אמר להם</strong> רבי לשואלים: <strong>כבר הורה זקן,</strong> כלומר, יש כבר לפנינו הוראה של ר' יוסי, ואני מבטל את דברי מפני דבריו.
  ועל כך העיר <strong>רב פפא: בא וראה כמה מחבבין זה את זה.</strong> ש<strong>אילו</strong> היה <strong>ר' יוסי קיים</strong> (חי), הרי אף הוא <strong>היה כפוף</strong> בהכנעה <strong>ויושב לפני רבי</strong> כתלמיד, <strong>דהא</strong> <small>[שהרי]</small> <strong>ר' ישמעאל ב</strong><strong>ר' יוסי ממלא מקום אבותיו הוה,</strong> כלומר, גדול היה כאביו בחכמה <strong>והיה כפוף ויושב לפני רבי</strong>, ובכל זאת <strong>קא אמר</strong> <small>[אמר]</small> רבי: <strong>כבר הורה זקן</strong> מפני חיבתו וכבודו של ר' יוסי.
  וביטויים אלה מתקשרים במה ש<strong>אמר</strong> <strong>ר' אושעיא: מאי דכתיב</strong> <small>[מהו שנאמר]</small> <strong>"ואקח לי שני מקלות לאחד קראתי נעם ולאחד קראתי חבלים"</strong> (זכריה יא, ז) <strong>"נועם"</strong> — <strong>אלו תלמידי חכמים שבארץ ישראל שמנעימין זה לזה בהלכה,</strong> שאף בשעת ויכוח נוהגים הם כבוד וחיבה זה בזה, וכפי שראינו. <strong>"חובלים"</strong> — <strong>אלו תלמידי חכמים שבבבל שמחבלים זה לזה בהלכה,</strong> שבשעת הויכוח הם חריפים וקשים ואינם נוחים זה לזה.
  וכעין זה נאמר שם: <strong>"ויאמר אלה שני בני היצהר העמדים</strong> על אדון כל הארץ<strong>"</strong> (זכריה ד, יד), ונאמר: <strong>"ושנים זיתים עליה</strong> אחד מימין הגולה ואחד על שמאלה" (זכריה ד, ג) <strong>"יצהר"</strong> — <strong>אמר ר' יצחק: אלו תלמידי חכמים שבארץ ישראל שנוחין זה לזה בהלכה כשמן זית</strong> שאיננו חריף. <strong>"ושנים זיתים עליה"</strong> — <strong>אלו תלמידי חכמים שבבבל שמרורין זה לזה בהלכה כזית.</strong>
 כיון שהוזכרו פסוקי ספר זכריה מביאים מה שנאמר שם עוד: <strong>"ואשא עיני וארא והנה שתים נשים יוצאות ורוח בכנפיהם ולהנה כנפים ככנפי החסידה ותשנה האיפה בין השמים ובין הארץ. ואמר אל המלאך הדבר בי אנה המה מולכות את האיפה. ויאמר אלי לבנות לה בית בארץ שנער"</strong> (זכריה ה, ט –יא). <strong>אמר</strong> <strong>ר' יוחנן משום</strong> (בשם) <strong>ר' שמעון בן יוחאי:</strong> "איפה" <strong>זו</strong> משמעה <strong>חנופה וגסות הרוח שירדו לבבל.</strong>
 ושואלים: <strong>ו</strong>כי <strong>גסות הרוח</strong> <strong>לבבל נחית</strong> <small>[ירדה]?</small> <strong>והאמר מר</strong> <small>[והרי אמר החכם]</small> <strong>עשרה קבין גסות</strong> הרוח <strong>ירדו לעולם תשעה נטלה עילם ואחת כל העולם כולו!</strong>
 ומשיבים: <strong>אין</strong> <small>[כן],</small> בתחילה גסות הרוח <strong>לבבל נחית</strong> <small>[ירדה]</small> <strong>ואישתרבובי דאישתרבב</strong> <small>[השתרבבה</small> ויצאה<small>]</small> <strong>לעילם</strong> ולא נשארה בבבל. ומעירים: <strong>דיקא נמי</strong> <small>[מדוייק גם כן],</small> <strong>דכתיב "לבנות לה בית בארץ שנער"</strong> (זכריה ה, ט –יא) כלומר: זו היתה הכוונה, אבל בפועל לא בנתה שם אלא במקום אחר. ומסכמים, אכן <strong>שמע מינה</strong> <small>[למד מכאן]</small> שכן הוא.
  ושואלים:  <strong>והאמר מר</strong> <small>[והרי</small> כבר <small>אמר החכם]</small> <strong>סימן לגסות הרוח</strong> — <strong>עניות, ו</strong>הרי <strong>עניות לבבל נחית</strong> <small>[ירדה]!</small> ומשיבים: <strong>מאי</strong> <small>[מה</small> היא<small>]</small> אותה <strong>עניות</strong> שהיא סימן לגסות הרוח — <strong>עניות תורה,</strong> ודבר זה היה בעילם ולא בבבל. וכן דרשו על הכתוב <strong>"אחות לנו קטנה ושדים אין לה"</strong> (שיר השירים ח, ח) <strong>אמר</strong> <strong>ר' יוחנן:</strong> <strong>זו עילם שזכתה ללמוד,</strong> שהיו בה אמנם תלמידים שלמדו תורה <strong>ולא זכתה ללמד,</strong> שלא הגיעו למעלה שיוכלו להיות מרביצי תורה ברבים.
  ושואלים:  <strong>מאי</strong> <small>[מה]</small> מדרש המלה <strong>"בבל" אמר</strong> <strong>ר' יוחנן:</strong> שהיא מלאה דברים מעולים — <strong>בלולה במקרא, בלולה במשנה, בלולה בתלמוד,</strong> וכל זה לשבחה של בבל היהודית וחכמיה. ואולם חכמים אחרים ראו את הענין אחרת ועל הכתוב <strong>"במחשכים הושיבני כמתי עולם"</strong> (איכה ג, ו) <strong>אמר</strong> <strong>ר' ירמיה: זה תלמודה של בבל,</strong> שלדעתו איננו בהיר ומחוור כתלמודה ולימודה של ארץ ישראל.
 <big>ב משנה</big> <strong>אמר לו</strong> מתדיין אחד לחבירו: <strong>נאמן עלי אבא</strong> לדון אותי, או <strong>נאמן עלי אביך,</strong> או <strong>נאמנים עלי שלשה רועי בקר.</strong> <strong>ר' מאיר אומר: יכול לחזור בו</strong> לאחר זמן, ולומר: איני דן אלא כדין תורה ואלה אינם כשרים מן התורה לדון בדין זה. <strong>וחכמים אומרים: אינו יכול לחזור בו.</strong>
 וכיוצא בדבר מי ש<strong>היה חייב לחבירו שבועה</strong> על פי דין תורה, שהיא על ידי החזקת חפץ של קדושה ושבועה עליו, <strong>ואמר לו:</strong> במקום שבועה די אם <strong>דור</strong> (נדור) <strong>לי בחיי ראשך,</strong> <strong>ר' מאיר אומר: יכול לחזור בו</strong> ולומר שאינו מקבל נדר זה כראיה ורצונו בשבועה כדינה, <strong>וחכמים אומרים: אין יכול לחזור בו,</strong> אלא כיון שקיבל על עצמו אינו יכול לחזור.
 <big>ג גמרא</big> <strong>אמר רב דימי בריה</strong> <small>[בנו]</small> של <strong>רב נחמן בריה</strong> <small>[בנו]</small> של <strong>רב יוסף</strong> מה ששנינו במשנתנו "נאמן עלי אבא ואביך", מדובר <strong>כגון דקבליה עליה בחד</strong> <small>[שקיבל אותו עליו ב</small>דיין <small>אחד],</small> ששנים אחרים, כשרים, מצטרפים לו ולא שקיבלו שהוא לבדו ידון כשלושה.
 <strong>אמר רב יהודה אמר שמואל: מחלוקת</strong> ר' מאיר וחכמים <strong>ב</strong>אומר לו <strong>"מחול לך",</strong> כלומר, כאשר התובע הוא שמציע שיהא נאמן עלי אבא, ואם תשמע לדבריו — הרי מחול לך אם יזכוך מן התביעה. <strong>אבל ב</strong>אומר לו <strong>"אתן לך",</strong> שהנתבע אומר: אני מוכן לקבל על עצמי את דינם של דיינים ואתן לך ככל שישיתו עלי בפסק דינם, בכגון זה <strong>דברי הכל יכול לחזור בו. ור' יוחנן אמר: ב"אתן לך" מחלוקת.</strong>
 דברי ר' יוחנן לא היו ברורים דיים, ולכן <strong>איבעיא להו</strong> <small>[נשאלה להם</small> ללומדים<small>]</small> מה שאמר ר' יוחנן כי <strong>ב"אתן לך" מחלוקת,</strong> האם כוונתו לומר: <strong>אבל ב"מחול לך"</strong> — <strong>דברי הכל אין יכול לחזור בו, או דילמא</strong> <small>[שמא]</small> התכון ר' יוחנן לומר ש<strong>בין בזו ובין בזו מחלוקת?</strong>
 ומציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ש<strong>אמר רבא: מחלוקת ב"אתן לך", אבל ב"מחול לך"</strong> — <strong>דברי הכל אין יכול לחזור בו.</strong>
 ולכאורה <strong>אי אמרת בשלמא</strong> <small>[נניח אם אומר אתה]</small> שר' יוחנן אמר כי <strong>ב"אתן לך" מחלוקת אבל ב"מחול לך"</strong> ל<strong>דברי הכל אין יכול לחזור בו,</strong> הרי נמצא ש<strong>רבא</strong> הוא ש<strong>אמר כר' יוחנן. אלא אי אמרת</strong> <small>[אם אומר אתה]</small> שר' יוחנן התכוון לומר כי <strong>בין בזו ובין בזו מחלוקת,</strong> אם כן <strong>רבא</strong> ש<strong>אמר כמאן</strong> <small>[כ</small>שיטת <small>מי]?</small> — לא כשמואל ולא כר' יוחנן!
  ודוחים: אין מכאן ראיה, ושמא  <strong>רבא טעמא דנפשיה קאמר</strong> <small>[טעם של עצמו אמר],</small> שיטה שאינה כדברי האמוראים שקדמוהו.
 <strong>איתיביה</strong> <small>[הקשה לו]</small> <strong>רב אחא בר תחליפא לרבא</strong> מאותו ענין ששנינו: מי ש<strong>היה חייב לחבירו שבועה ואמר לו: "דור לי בחיי ראשך".</strong> <strong>ר' מאיר אומר: יכול לחזור בו</strong> ולומר ששוב אין רצונו בנדר זה אלא בשבועה כדינה, <strong>וחכמים אומרים: אין יכול לחזור בו.</strong>
## דף כד:
 <strong>מאי לאו</strong> <small>[האם לא]</small> מדובר כאן <strong>באותן הנשבעין ולא משלמין,</strong> כלומר, באותם מקרים כאשר הנתבע צריך להשבע שאין התביעה נכונה והוא נפטר, <strong>דהוה ליה</strong> <small>[שהרי זה]</small> איפוא עוסק במקרה של <strong>"מחול לך".</strong>
 ודוחים: <strong>לא,</strong> מדובר כאן <strong>באותן הנשבעין ונוטלין,</strong> שיש מקרים מסוימים בהם אדם נשבע על טענתו ונוטל ממון, <strong>דהוה ליה</strong> <small>[שהרי הוא]</small> ענין של <strong>"אתן לך".</strong>
 ושואלים: <strong>והא תנא ליה רישא</strong> <small>[והרי</small> כבר <small>שנה בתחילה]</small> דין זה, לענין דיינים, ואם ב"אתן לך" מדובר מה איפוא החידוש שבדבר?
  ומשיבים:  <strong>תנא</strong> <small>[שנה]</small> כאן <strong>תולה בדעת אחרים,</strong> בדעת אבא או אביך, <strong>ותנא</strong> <small>[ושנה]</small> גם <strong>תולה בדעת עצמו,</strong> כלומר, בצד השני.
  ומסבירים <strong>וצריכא</strong> <small>[ונצרכו]</small> שני הדברים, <strong>דאי תנא</strong> <small>[שאילו שנה]</small> רק <strong>תולה בדעת אחרים,</strong> היינו אומרים כי דווקא <strong>בהא קאמר</strong> <small>[בזה אמר]</small> <strong>ר' מאיר דמצי הדר ביה</strong> <small>[שיכול לחזור בו]</small> <strong>משום</strong> ש<strong>לא גמר</strong> בלבו <strong>ומקני</strong> <small>[והקנה]</small> את הדבר, שלא הסכים הסכמה גמורה ומלאה לויתור, ש<strong>אמר מי יימר דמזכי ליה</strong> <small>[מי יאמר שיזכה אותו]?</small> ולא היה כאן ויתור מראש על זכויותיו, <strong>אבל תולה בדעת עצמו</strong> שהוא אומר במפורש: עשה כך וכך והפטר <strong>אימא מודי להו לרבנן</strong> <small>[אמור</small> ש<small>מודה</small> הוא <small>להם לחכמים]</small> שכיון שגמר וויתר על זכויותיו אינו יכול עוד לחזור בו.
  ולהיפך, <strong>ואי אשמעינן בהא</strong> <small>[ואילו היה משמיע לנו בזה],</small> בתולה בדעת עצמו, היינו אומרים: <strong>בהא קאמרי רבנן</strong> <small>[בזה אמרו חכמים]</small> שאינו יכול לחזור בו, <strong>אבל בההיא</strong> שתולה בדעת אחרים — <strong>אימא מודו ליה רבנן</strong> <small>[אמור</small> ש<small>מודים לו חכמים]</small> <strong>לר' מאיר,</strong> על כן <strong>צריכא</strong> <small>[נצרכה]</small> לומר בשני המקרים.
 <big>א</big> <strong>אמר ריש לקיש: מחלוקת</strong> זו בין ר' מאיר וחכמים אם יכול או אינו יכול לחזור, היא <strong>לפני גמר דין,</strong> שלדעת ר' מאיר עדיין יכול לחזור בו. <strong>אבל לאחר גמר דין</strong> שנתחייב בדינו <strong>דברי הכל אין יכול לחזור בו. ור' יוחנן אמר: לאחר גמר דין מחלוקת.</strong>
 <strong>איבעיא להו</strong> <small>[נשאלה להם</small> ללומדים<small>]:</small> האם כוונת ר' יוחנן לומר כי <strong>לאחר גמר דין מחלוקת, אבל לפני גמר דין דברי הכל</strong> אפילו לדעת חכמים <strong>יכול לחזור בו, או דילמא</strong> <small>[שמא]</small> כוונתו היתה: <strong>בין בזו ובין בזו מחלוקת?</strong>
 <strong>תא שמע</strong> <small>[בוא</small> ו<small>שמע]</small> ראיה לדבר ממה ש<strong>אמר רבא:</strong> מי ש<strong>קיבל עליו קרוב או פסול</strong> כדיין או כעד, אם היה זה <strong>לפני גמר דין</strong> — <strong>יכול לחזור בו, לאחר גמר דין</strong> — <strong>אין יכול לחזור בו.</strong>
 ונצרף את הדברים: <strong>אי אמרת בשלמא</strong> <small>[נניח אם אומר אתה]</small> כי <strong>לאחר גמר דין מחלוקת,</strong> אבל <strong>לפני גמר דין דברי הכל יכול לחזור בו,</strong> הרי ש<strong>רבא</strong> <strong>אמר</strong> כשיטת <strong>ר' יוחנן ואליבא דרבנן</strong> <small>[ועל פי שיטת חכמים]</small> וכן מסתבר לפסוק. <strong>אלא אי אמרת</strong> <small>[אם אומר אתה]</small> כי <strong>בין בזו בין בזו מחלוקת, רבא</strong> ש<strong>אמר כמאן</strong> <small>[כ</small>שיטת <small>מי]</small> אמר דבריו?
 <strong>אלא לאו שמע מינה</strong> <small>[האם לא תלמד מכאן]</small> כי <strong>לאחר גמר דין מחלוקת</strong> ולא לפני כן. ומסכמים: אכן <strong>שמע מינה</strong> <small>[למד מכאן].</small>
 <strong>שלח ליה רב נחמן בר רב חסדא לרב נחמן בר יעקב</strong> שאלה זו: <strong>ילמדנו רבינו, לפני גמר דין מחלוקת או לאחר גמר דין מחלוקת, והלכה כדברי מי? שלח ליה</strong> רב נחמן בר יעקב בתשובה: <strong>לאחר גמר דין מחלוקת, והלכה כדברי חכמים.</strong>
 <strong>רב אשי</strong> היתה לו מסורת אחרת ולפיה <strong>הכי</strong> <small>[כך]</small> <strong>שלח ליה</strong> <small>[לו],</small> בשאלה: האם <strong>ב"אתן לך" מחלוקת או ב"מחול לך" מחלוקת, והלכה כדברי מי?</strong> ו<strong>שלח ליה</strong> <small>[לו]</small> בתשובה: <strong>ב"אתן לך" מחלוקת, והלכה כדברי חכמים.</strong>
 <strong>בסורא מתני הכי</strong> <small>[היו שונים כך]</small> כפי הדברים שלמדנו עד כאן. ואילו <strong>בפומבדיתא מתני הכי</strong> <small>[</small>היו <small>שונים כך],</small> <strong>אמר ר' חנינא בר שלמיה: שלחו ליה מבי</strong> <small>[לו מבית</small> מדרשו<small>]</small> של <strong>רב</strong> <strong>לשמואל,</strong> <strong>ילמדנו רבינו</strong> אם היה זה <strong>לפני גמר דין,</strong> אבל <strong>קנו מידו</strong> של אחד הצדדים ועשה מעשה של קנין שבו הקנה את הזכויות שיש לו, <strong>מאי</strong> <small>[מה</small> הדין<small>],</small> האם יכול לחזור בו, או לא? <strong>שלח להו</strong> <small>[להם]</small> שמואל בתשובה: <strong>אין לאחר קניין כלום,</strong> שכל העושה קנין שוב אינו יכול לחזור בו בכל מקרה.
 <big>ב משנה</big> <strong>ואלו הן הפסולין</strong> לעדות ולדון מפני מעשיהם הרעים, שהם בגדר "עד חמס" הפסול להעיד: <strong>המשחק בקוביא והמלוה בריבית ומפריחי יונים וסוחרי שביעית.</strong>
 <strong>אמר</strong> <strong>ר' שמעון: בתחילה היו קורין אותן "אוספי שביעית", משרבו האנסין חזרו לקרותן "סוחרי שביעית".</strong>
 <strong>אמר</strong> <strong>ר' יהודה: אימתי</strong> פסולים כל אלה שמנינו — <strong>בזמן שאין להן אומנות אלא הוא</strong> ואינם עוסקים בכל מקצוע אחר, <strong>אבל</strong> אם <strong>יש להן אומנות</strong> אחרת <strong>שלא הוא</strong> — הרי אלה <strong>כשרין.</strong>
 <big>ג גמרא</big> ומבררים את מה ששנינו במשנתנו: <strong>משחק בקוביא מאי קא עביד</strong> <small>[מה</small> הוא <small>עושה],</small> מה טעם יפסל לעדות בשל כך? <strong>אמר רמי בר חמא: משום דהוה</strong> <small>[שהוא]</small> <strong>אסמכתא.</strong> כלומר, הבטחה לתת דברים שאין הקנאתם בשלמות מתוך ידיעה ברורה, אלא מתוך הנחה שלא יצטרך בסופו של דבר לתת מה שהבטיח. <strong>ואסמכתא לא קניא</strong> <small>[אינה קונה],</small> שהרי הנותן לא גמר בלבו לתת מה שנתן. ומי שמרוויח כספים במשחקי מזל, הריהו נהנה מכסף שאינו שלו על פי דין, והוא נחשב כגזלן.
 <strong>רב ששת אמר: כל כי האי גוונא לאו</strong> <small>כל</small> דבר <small>כעין זה לא]</small> <strong>אסמכתא היא,</strong> שבמשחק בקוביה שני הצדדים מוותרים זה לזה מראש וביודעים על מה שהם עלולים להפסיד, שהרי אינם יכולים להניח שרק אחד מהם ירוויח. <strong>אלא</strong> הטעם הוא <strong>לפי שאין עסוקין ביישובו של עולם,</strong> בעבודה יצרנית ומועילה וכספם בא להם בקלות יתירה בלא טורח, ואנשים כאלה אף אינם מקפידים על ממונם של אחרים, ואין לסמוך על עדותם.
  ושואלים:  <strong>מאי בינייהו</strong> <small>[מה</small> ההבדל למעשה <small>ביניהם],</small> בין רמי בר חמא ורב ששת? ומסבירים: <strong>איכא בינייהו</strong> <small>[יש ביניהם</small> הבדל<small>]</small> באופן <strong>דגמר אומנותא אחריתי</strong> <small>[שלמד אומנות אחרת]</small> והוא עוסק גם בה.
 <strong>ותנן</strong> <small>[ו</small>כן <small>שנינו</small> במשנתנו<small>],</small> <strong>אמר</strong> <strong>ר' יהודה: אימתי</strong> הם פסולים — <strong>בזמן שאין להם אומנות אלא הוא, אבל</strong> אם <strong>יש להן אומנות שלא הוא</strong> — <strong>הרי זה כשרים, אלמא</strong> <small>[מכאן]</small> <strong>טעמא דמתניתין</strong> <small>[טעם משנתנו]</small> <strong>משום יישובו של עולם הוא</strong> ולא משום פסול שבעצם המעשה. ואומרים: אם כן, <strong>קשיא</strong> <small>[קשה]</small> הדבר <strong>ל</strong>שיטת <strong>רמי בר חמא,</strong>
 <strong>וכי תימא פליגי רבנן עליה</strong> <small>[ואם</small> <strong>תאמר</strong> ש<small>חלוקים חכמים עליו]</small> על <strong>ר' יהודה</strong> ודעתם שונה מדעתו, <strong>והאמר ר' יהושע בן לוי: כל מקום שאמר ר' יהודה</strong>
## דף כה.
 <strong>"אימתי"</strong> או <strong>"במה</strong> דברים אמורים <strong>"</strong>במשנה — <strong>אינו אלא לפרש דברי חכמים,</strong> שאין דעתו שונה מדעת התנא הראשון אלא רק לפרש דבריו ויש להבין את המשנה כולה כיחידה אחת, ואילו
 <strong>ר' יוחנן אמר:</strong> כשאומר <strong>"אימתי"</strong> — הרי הוא בא <strong>לפרש</strong> את דברי חכמים, ואילו כשאומר <strong>"במה</strong> דברים אמורים <strong>"</strong>הרי הוא בא <strong>לחלוק. ו</strong>על כל פנים <strong>דכולי עלמא</strong> <small>[לדעת הכל]</small> <strong>"אימתי" לפרש הוא,</strong> ודברי ר' יהודה במשנתנו זהים לדברי התנא הראשון, וקשה לרמי בר חמא!
  ודוחים: וכי  <strong>גברא אגברא קא רמית</strong> <small>[</small>מ<small>אדם על אדם אתה משליך,</small> מראה סתירה<small>],</small> כלומר, אין להקשות משיטתו של אמורא אחד על חבירו. שכן יתכן לומר כי <strong>מר סבר פליגי</strong> <small>[חכם זה,</small> רמי בר חמא, <small>סבור</small> ש<small>חלוקים],</small> ר' יהודה וחכמים אף כשנוקט ר' יהודה בלשון "אימתי", <strong>ומר סבר</strong> <small>[וחכם זה,</small> ר' יהושע בן לוי ור' יוחנן, <small>סבור]</small> ש<strong>לא פליגי</strong> <small>[חלוקים].</small>
 ושואלים: <strong>ולא פליגי</strong> <small>[וכי</small> באמת <small>אין חלוקים]?</small> <strong>והתניא</strong> <small>[והרי שנינו</small> בברייתא<small>]:</small> <strong>בין שיש לו אומנות</strong> אחרת <strong>שלא הוא, בין שאין לו אומנות</strong> אחרת <strong>אלא הוא</strong> — <strong>הרי זה פסול,</strong> הרי שיש חכם הסבור שעצם העיסוק בדברים אלה פוסל, וכדברי רמי בר חמא!
  ומשיבים: הברייתא  <strong>ההיא</strong> לא כדעת חכמים שבמשנתנו היא, אלא כשיטת <strong>ר' יהודה</strong> שאמר <strong>משום</strong> (בשם) <strong>ר' טרפון. דתניא</strong> <small>[ש</small>כן <small>שנינו</small> בברייתא<small>]:</small> היו שני אנשים מתערבים על דבר מה ואומרים שאם ימצאו דבריהם בלתי נכונים הריהם מקבלים על עצמם נזירות, <strong>ר' יהודה אומר משום</strong> <strong>ר' טרפון:</strong> <strong>לעולם אין אחד מהם נזיר, לפי שלא נתנה נזירות אלא להפלאה.</strong> כלומר, הנזירות צריכה להיות מבוררת ("מופלאה", מופלית, ברורה) ואם היה נדרו שלא במלוא הוודאות והבהירות — שוב אין כאן נזירות. ולפי אותה שיטה אף בדיני קניינים סבור ר' טרפון שאדם יכול לקנות מחבירו רק דבר שהקנה לו בוודאות ובהחלטה גמורה. והמשחקים בקוביה, כיון שאין בידם וודאות זו, שהרי כל אחד מהם סבור שירוויח — הרי זו אסמכתא שאינה קונה, והנהנה ממנה הרי הוא כגזלן. אבל דעת יחיד היא.
 <big>א</big> שנינו במשנה כי ה<strong>מלוה ברבית</strong> פסול לעדות. <strong>אמר רבא: לוה ברבית פסול לעדות</strong> שכן גם הוא שותף לעבירה, הלוואה בריבית. ושואלים: <strong>והאנן תנן</strong> <small>[והרי אנחנו שנינו]</small> כי <strong>מלוה ברבית</strong> פסול, משמע: רק הוא בלבד! ומשיבים: הכוונה היא <strong>מלוה הבאה</strong> <strong>ברבית</strong> וכל השותפים בהלוואה הבאה בריבית כולם פסולים.
  מסופר:  <strong>בר ביניתוס אסהידו ביה תרי סהדי</strong> <small>[העידו בו שני עדים]</small> <strong>חד</strong> <small>[אחד</small> מהם<small>]</small> <strong>אמר: קמי דידי אוזיף בריביתא</strong> <small>[לפני</small> היה המעשה ש<small>הלוה בריבית]</small> <strong>וחד</strong> <small>[ואחד</small> מהם<small>]</small> <strong>אמר: לדידי אוזפי בריביתא</strong> <small>[לי הלווה בריבית].</small> <strong>פסליה</strong> <small>[פסלו]</small> <strong>רבא לבר ביניתוס</strong> לעדות ולדין.
  ושואלים:  <strong>והא</strong> <small>[והרי]</small> <strong>רבא הוא</strong> ש<strong>אמר</strong> שה<strong>לוה ברבית פסול לעדות, והוה ליה</strong> <small>[והרי הוא]</small> מכאן <strong>רשע,</strong> <strong>והתורה אמרה "אל תשת רשע עד"</strong> (ראה שמות כג, א), ולכן אותו עד שהעיד שבר ביניתוס הלווה לו בריבית העיד ממילא גם על עצמו שהוא רשע, וכיצד אפשר לקבל את עדותו?
  ומשיבים:  <strong>רבא</strong> הולך <strong>לטעמיה</strong> <small>[לטעמו,</small> לשיטתו<small>],</small> ש<strong>אמר רבא: אדם קרוב אצל עצמו</strong> וכדין קרוב, <strong>ואין אדם משים עצמו רשע,</strong> ולכן את אותו חלק העדות שנוגע בעצמו — אין אנו מקבלים, אבל אנו מקבלים את חלק העדות הנוגע לאחרים.
 <strong>ההוא טבחא דאישתכח דנפקא טריפתא מתותי ידיה</strong> <small>[שוחט אחד שנמצא שיצאה טריפה מתחת ידו]</small> וחס על ממונו ולא הכריז שטריפה היא, <strong>פסליה</strong> <small>[פסלו]</small> <strong>רב נחמן</strong> לעדות <strong>ועבריה</strong> <small>[</small><small>והעבירו]</small> מלהיות שוחט עוד. <strong>אזל רבי מזיה וטופריה</strong> <small>[הלך</small> ו<small>גידל</small> את <small>צפרניו ושערותיו]</small> מתוך חרטה כדרך אדם העושה תשובה גדולה. <strong>סבר</strong> <small>[חשב]</small> <strong>רב נחמן לאכשוריה</strong> <small>[להכשירו],</small> שכיון שעשה אדם תשובה חזר לכשרותו הראשונה.
 <strong>אמר ליה</strong> <small>[לו]</small> <strong>רבא</strong> לרב נחמן: <strong>דילמא איערומי קא מערים</strong> <small>[להערים הוא שמערים]</small> משום שרצה שיחזירוהו לתפקידו הקודם ולא חזר באמת בתשובה.
  שאלו רב נחמן: ו<strong>אלא מאי תקנתיה</strong> <small>[מה</small> תהא <small>תקנתו]</small> להוכיח שחוזר בתשובה גמורה? ומשיבים: אין דרך אלא כפי שאמר <strong>רב אידי בר אבין.</strong> ש<strong>אמר רב אידי בר אבין: החשוד על הטריפות</strong> שמא מכר טריפות לאחרים, <strong>אין לו תקנה</strong> להכשירו <strong>עד שילך למקום שאין מכירים אותו ויחזיר אבידה</strong> שמצא <strong>בדבר חשוב,</strong> שרואים שחזר בו ומוכן לוותר על הממון משום מצוה, <strong>או שיוציא טריפה מתחת ידו בדבר חשוב משלו,</strong> שמוכן להפסיד דמיה ובכך מראה שאינו מערים, אבל במקום שמכירים אותו אין לסמוך, שכן שמא הוא מערים כדי להראות שחזר בתשובה. 
 <big>ב</big> עוד שנינו במשנה ש<strong>מפריחי יונים</strong> אף הם פסולים לעדות. ושואלים: <strong>מאי</strong> <small>[מה</small> הם<small>]</small> <strong>"מפריחי יונים"? הכא תרגומה</strong> <small>[כאן תרגמו,</small> הסבירו<small>]</small> זאת שהוא עושה מירוצי יונים <strong>אי תקדמיה יונך ליון</strong> <small>[אם תקדים יונתך את יונתי].</small> <strong>ר' חמא בר אושעיא</strong> <strong>אמר: ארא</strong> (שמלמד את יוניו לצוד ולהביא יונים משל אחרים).
  ושואלים:  <strong>מאן</strong> <small>[מי]</small> ש<strong>אמר</strong> שההסבר הוא <strong>אי תקדמיה יונך ליון</strong> <small>[אם תקדים יונתך ליוני],</small> <strong>מאי טעמא</strong> <small>[מה טעם]</small> <strong>לא</strong> <strong>אמר ארא?</strong>
 <strong>אמר</strong> <small>[</small>יכול היה <small>לומר]</small> <strong>לך: ארא</strong> — <strong>מפני דרכי שלום בעלמא</strong> <small>[בלבד]</small> הוא, ואינה גזל ממש, שאין לו לבעל היונים ביוניו בעלות גמורה, שהיונים גדלות מאליהן בביתו<small>.</small>
 <strong>ומאן</strong> <small>[ומי]</small> ש<strong>אמר ארא מאי טעמא</strong> <small>[מה טעם]</small> <strong>לא</strong> <strong>אמר</strong> שההסבר הוא <strong>אי תקדמיה יונך ליון</strong> <small>[אם תקדים יונתך ליוני]?</small> <strong>אמר</strong> <small>[</small>יכול היה <small>לומר]</small> <strong>לך:</strong> בכך אין חידוש כי <strong>היינו</strong> <small>[זהו]</small> אותו דבר כ<strong>משחק בקוביא,</strong> כלומר, זהו אותו פסול של כל משחקי המזל.
 <strong>ואידך</strong> <small>[והאחר]</small> מה עונה הוא על קושי זה?
 — לדעתו יש לחלק ולומר כי <strong>תנא</strong> <small>[שנה]</small> גם <strong>תולה בדעת עצמו</strong> כשמשחק בעצמו בקוביא וסבור שירוויח <strong>ותנא תולה בדעת יונו.</strong>
 ומסבירים: <strong>וצריכא</strong> <small>[ונצרכו</small> שניהם<small>]</small> להיאמר. כיצד? — <strong>דאי תנא</strong> <small>[שאם</small> היה <small>שונה]</small> <strong>תולה בדעת עצמו,</strong> היינו אומרים: <strong>התם</strong> <small>[שם]</small> <strong>הוא דלא גמר ומקני</strong> <small>[שאינו גומר ומקנה]</small> ומשחק עמו ש<strong>אמר</strong> <small>[שאומר</small> בלבו<small>]</small>
## דף כה:
 <strong>"קים לי בנפשאי דידענא טפי"</strong> <small>[מובטח אני בעצמי שאני יודע יותר]</small> את דרכי וכללי המשחק, ואנצח בו. <strong>אבל תולה בדעת יונו אימא</strong> <small>[אמור]</small> ש<strong>לא,</strong> שהרי אינו יכול להבטיח את התוצאות.
  ולהיפך, <strong>ואי תנא</strong> <small>[ואילו שנה]</small> רק <strong>תולה בדעת יונו</strong> היינו אומרים ש<strong>אמר בנקשא תליא מילתא</strong> <small>[בנקישה תלוי הדבר],</small> שהיו מקישים על עצים וכיוצא בהם, לזרז את היונים, <strong>ואנא ידענא לנקושי טפי</strong> <small>[ואני יודע לנקש טוב יותר]</small> <strong>אבל</strong> <strong>תולה בדעת עצמו אימא</strong> <small>[אמור]</small> ש<strong>לא,</strong> שוודאי ענין של מזל הוא, ואינו יודע אם ירויח, על כן <strong>צריכא</strong> <small>[נצרכה]</small> לומר בשני המקרים.
 <strong>מיתיבי</strong> <small>[מקשים]</small> ממה ששנינו: <strong>המשחק בקוביא</strong> — <strong>אלו הן המשחקים בפיספסים</strong> שהם קוביות של שיש וכיוצא בהן. <strong>ולא בפיספסים בלבד אמרו</strong> שהמשחק בהם פסול לעדות, <strong>אלא אפילו</strong> משחק ב<strong>קליפי אגוזים וקליפי רמונים</strong> פוסל.
 <strong>ואימתי חזרתן</strong> שיחשבו שחזרו בתשובה? — <strong>משישברו את פיספסיהן ויחזרו בהן חזרה גמורה,</strong> ומהי חזרה גמורה — ש<strong>אפילו בחנם,</strong> למשחק בלבד בלא להרוויח כספים, <strong>לא עבדי</strong> <small>[אינם עושים,</small> משחקים<small>].</small>
 <strong>מלוה בריבית, אחד המלוה ואחד הלוה</strong> פסולים, <strong>ואימתי חזרתן?</strong> — <strong>משיקרעו את שטריהן ויחזרו בהן חזרה גמורה</strong> עד כדי כך ש<strong>אפילו לגוי</strong> הם <strong>לא מוזפי</strong> <small>[מלווים</small> עוד<small>]</small> בריבית, שבכך יעזבו לגמרי מקצוע זה.
 <strong>ומפריחי יונים</strong> — <strong>אלו שממרין את היונים,</strong> שמאמנים אותן לתחרויות. <strong>ולא</strong> ב<strong>יונים בלבד אמרו אלא אפילו</strong> בשאר <strong>בהמה חיה ועוף</strong> אמרו. <strong>ואימתי חזרתן</strong> בתשובה? — <strong>משישברו את פגמיהן</strong> שעליהם מעמידים את בעלי החיים המתחרים, <strong>ויחזרו בהן חזרה גמורה</strong> ש<strong>אפילו במדבר</strong> במקום שאין בני אדם <strong>נמי</strong> <small>[גם כן]</small> <strong>לא עבדי</strong> <small>[יעשו</small> כן<small>].</small>
 <strong>סוחרי שביעית אלו</strong> הם <strong>שנושאין ונותנין בפירות שביעית. ואימתי חזרתן</strong> בתשובה? — <strong>משתגיע שביעית אחרת ויבדלו</strong> מפירות שביעית.
 <strong>ואמר ר' נחמיה: לא חזרת דברים בלבד אמרו</strong> שיהא די לאדם לומר "חוזר אני בי ממה שעשיתי" <strong>אלא חזרת ממון. כיצד?</strong> — <strong>אומר</strong> החוזר בתשובה: <strong>אני פלוני בר פלוני כינסתי</strong> והרווחתי <strong>מאתים זוז בפירות שביעית</strong> בשנה מסויימת, <strong>והרי הן נתונין</strong> כעת <strong>במתנה לעניים,</strong> שהרי לא כדין הרוחתי אותם.
  ולענייננו <strong>קתני מיהת</strong> <small>[שנינו על כל פנים]</small> לענין מפריחי יונים גם<strong> בהמה</strong>. <strong>בשלמא למאן</strong> <small>[ל</small>שיטת <small>מי]</small> ש<strong>אמר</strong> שמדובר כאן במירוץ <strong>אי תקדמיה יונך ליון</strong> — <strong>היינו דמשכחת לה</strong> <small>[זהו שאתה יכול למצוא</small> אפשרות <small>כזו]</small> ב<strong>בהמה</strong> שעשה תחרות בין בהמות. <strong>אלא למאן</strong> <small>[ל</small>שיטת <small>מי]</small> ש<strong>אמר</strong> <strong>ארא,</strong> וכי <strong>בהמה בת הכי</strong> <small>[</small>אפשרות <small>כזו]</small> <strong>היא,</strong> האם היא מסוגלת לפתות בהמות אחרות?
  ומשיבים:  <strong>אין</strong> <small>[כן],</small> וכאן מדובר <strong>ב</strong>פיתוי <strong>שור הבר</strong> שאינו בהמת בית גמורה, ועשויים לפתותו, לעבור לבית אחר. <strong>וכמאן</strong> <small>[וכ</small>שיטת <small>מי]</small> ש<strong>אמר</strong> <strong>שור הבר</strong> — <strong>מין בהמה הוא.</strong> שבאותו נושא היתה מחלוקת: <strong>דתנן</strong> <small>[ש</small>כן <small>שנינו</small> במשנה<small>]</small> שיש מי שאומר ש<strong>שור הבר</strong> — <strong>מין בהמה הוא, ור' יוסי אומר:</strong> אינו אלא <strong>מין חיה.</strong>
 <big>א</big> <strong>תנא</strong> <small>[שנה]</small> החכם בתוספתא: <strong>הוסיפו עליהן,</strong> על הפסולים הללו את <strong>הגזלנין והחמסנין.</strong>
 ותוהים: <strong>גזלן</strong> מה מקום יש להוסיפו לרשימה זו הלא <strong>דאורייתא</strong> <small>[מן התורה]</small> <strong>הוא</strong> פסול! ומשיבים: <strong>לא נצרכא</strong> <small>[נצרכה]</small> <strong>אלא ל</strong>גוזל <strong>מציאת חרש שוטה וקטן,</strong> שמן התורה, כיון שאין להם דעת, אין להם גם זכיה, ואם גזל מהם איננו נחשב כעבריין מן התורה.
 <strong>מעיקרא סבור</strong> <small>[מתחילה סברו]</small> כי <strong>מציאת חרש שוטה וקטן</strong> <strong>לא שכיחא</strong> <small>[אינה מצויה]</small> ולכן אין לפסול מאדם שפעם אירע שגזל מהם. <strong>אי נמי</strong> <small>[או גם כן]</small> הטעם שמשאירים את מציאתם של אלה בידם הוא <strong>מפני דרכי שלום בעלמא</strong> <small>[בלבד]</small> ואין בכך פסול גזילה. <strong>כיון דחזו</strong> <small>[שראו]</small> ש<strong>סוף סוף ממונא</strong> <small>[ממון]</small> <strong>הוא דקא שקלי</strong> <small>[שהם לוקחים</small> וחוטפים<small>]</small> ומגיעים לידי גזלנות ממש — על כן <strong>פסלינהו רבנן</strong> <small>[פסלום חכמים].</small>
 וכן לגבי <strong>החמסנין,</strong> שהם אנשים הכופים אחרים למכור להם. <strong>מעיקרא סבור</strong> <small>[מתחילה סברו]</small> כי כיון ש<strong>דמי קא יהיב</strong> <small>[כסף הם נותנים]</small> הרי <strong>אקראי בעלמא</strong> <small>[מקרה בלבד]</small> <strong>הוא,</strong> שהם מכריחים למכור להם ואין לפוסלם משום כך. <strong>כיון דחזו דקא חטפי</strong> <small>[שראו שהם חוטפים]</small> בקביעות <strong>גזרו בהו רבנן</strong> <small>[בהם חכמים]</small> לפוסלם. 
 <big>ב</big> <strong>תנא</strong> <small>[שנה</small> החכם<small>]:</small> <strong>עוד הוסיפו עליהן,</strong> על הפסולים לעדות אף את <strong>הרועים,</strong> שרועים את בהמותיהם בשדות אחרים והם כגזלנים, וכן את <strong>הגבאין</strong> שגובים את מיסי המלכות ולוקחים יותר מן הקצוב לפי החוק, <strong>ו</strong>את <strong>המוכסין</strong> הנוטלים מכס מעוברי דרכים שלא כדין.
  ומסבירים:  <strong>רועים, מעיקרא סבור אקראי בעלמא</strong> <small>[מתחילה סברו</small> ש<small>מקרה בלבד]</small> <strong>הוא</strong> שהבהמות רועות בשדות אחרים, <strong>כיון דחזו דקא מכווני ושדו</strong> <small>[שראו שהם מתכוונים ומשלחים]</small> בכוונה את הבהמות <strong>לכתחילה</strong> לשדות זרים — <strong>גזרו בהו רבנן</strong> <small>[בהם חכמים]</small> לפוסלם. וכן <strong>הגבאין והמוכסין, מעיקרא סבור</strong> <small>[מתחילה סברו]</small> כי <strong>מאי דקיץ להו קא שקלי</strong> <small>[מה שקבוע להם הם נוטלים]</small> וממלאים שליחותם. <strong>כיון דחזו דקא שקלי יתירא</strong> <small>[שראו שהם נוטלים יותר]</small> — <strong>פסלינהו</strong> <small>[פסלום].</small>
 <strong>אמר רבא: רועה שאמרו</strong> שהוא פסול לעדות — <strong>אחד רועה בהמה דקה ואחד רועה בהמה גסה.</strong>
 ושואלים: <strong>ומי</strong> <small>[והאם]</small> <strong>אמר רבא הכי</strong> <small>[כן]?</small> <strong>והאמר</strong> <small>[והרי אמר]</small> <strong>רבא: רועה בהמה דקה בארץ ישראל</strong> הם <strong>פסולין</strong> לעדות, שנוסף לגזלנות הם גם גורמים להשחית את הארץ, <strong>בחוצה לארץ</strong> — <strong>כשרין</strong> . ואילו <strong>רועה בהמה גסה</strong> — <strong>אפילו בארץ ישראל  כשרים</strong>. ומשיבים: <strong>ההוא במגדלים.</strong> מה שנאמר בפסילת רועים הרי זה באלה שמגדלים את בהמותיהם שלהם, והם הנהנים מכך ואינם רועים בלבד. 
  ומעירים:  <strong>הכי נמי מסתברא</strong> <small>[כך גם כן מסתבר]</small> לומר, ממה ששנינו: <strong>נאמנין עלי שלשה רועי בקר, מאי לאו</strong> <small>[האם לא]</small> הכוונה שנאמנים <strong>לעדות,</strong> משמע שרועים אלה פסולים בדרך כלל!
  ודוחים:  <strong>לא,</strong> הכוונה היא <strong>לדינא</strong> <small>[ל</small>היות <small>דיינים],</small> ומוסיפים: <strong>דיקא נמי</strong> <small>[מדוייק גם כן]</small> הסבר זה מעיון בנושא, ששנינו: <strong>שלשה רועי בקר, ואי</strong> <small>[ואם]</small> הכוונה <strong>לעדות</strong> אם כן <strong>שלשה למה לי?</strong> הרי די בשנים!
  ומקשים:  <strong>ואלא מאי</strong> <small>[מה]</small> <strong>לדינא</strong> <small>[ל</small>ענין <small>דין],</small> <strong>מאי איריא</strong> <small>[מה שייך],</small> מדוע דווקא <strong>שלשה רועי בקר? כל בי תלתא</strong> <small>[שלושה]</small> ש<strong>לא גמרי דינא נמי</strong> <small>[למדו דינים גם כן</small> כך<small>]</small> ומה איפוא החידוש ברועי בקר?
  ומסבירים:  <strong>הכי קאמר</strong> <small>[כך אמר]:</small> <strong>אפילו הני</strong> <small>[אלה]</small> רועי הבקר שהם <strong>לא שכיחי</strong> <small>[מצויים]</small> <strong>ביישוב,</strong> שעיקר זמנם מצויים הם בשדות שמחוץ לערים ואינם בקיאים יפה בטיב משא ומתן, בכל זאת יכול לקבל אותם כדיינים.
 <strong>אמר רב יהודה: סתם רועה פסול</strong> עד שנדע בו שהוא מן הרועים הכשרים. <strong>סתם גבאי</strong> של מיסים — <strong>כשר</strong> עד שנדע בו שנוטל יתר על הדרוש.
 ומסופר על גבאי כשר כגון זה: <strong>אבוה</strong> <small>[אביו]</small> של <strong>ר' זירא עבד גביותא תליסר שנין</strong> <small>[היה עושה גביה</small> של מיסים <small>שלש עשרה שנים].</small> <strong>כי הוה אתי ריש נהרא למתא</strong> <small>[כאשר היה בא ראש הנהר,</small> הממונה על גבית המיסים מאותו אזור, <small>לעיר]</small> <strong>כי הוה חזי רבנן</strong> <small>[כשהיה רואה</small> הגבאי את <small>החכמים]</small> אמר להם ברמז: <strong>"לך עמי בא בחדריך</strong> וסגור דלתיך בעדך חבי כמעט רגע עד יעבור זעם<strong>"</strong> (ישעיה כו, כ), כדי שלא יראה אותם השר, ואפשר יהיה למעט במסי העיר. <strong>כי הוה חזי אינשי דמתא</strong> <small>[כאשר היה רואה את אנשי העיר]</small> סתם, היה אומר להם: <strong>ריש נהרא אתא למתא, והאידנא נכיס אבא לפום ברא וברא לפום אבא</strong> <small>[ראש הנהר בא לעיר, ועכשיו ישחט</small> את <small>האב על פי הבן והבן לפי האב]</small> ודעו מה שתעשו
## דף כו.
 <strong>ומיגנזו כולי עלמא</strong> <small>[ומתחבאים הכל].</small> <strong>כי אתי</strong> <strong>אמר ליה</strong> <small>[כאשר בא</small> ראש הנהר היה <small>אומר לו]</small> אבי ר' זירא: <strong>ממאן נבעי</strong> <small>[</small><small>ממי נגבה],</small> שנראה שעיר מעוטת תושבים היא וצריך להטיל עליה רק מיסים מועטים.
 <strong>כי ניחא נפשיה</strong> <small>[כאשר נחה נפשו,</small> עמד למות<small>]</small> <strong>אמר להו</strong> <small>[להם</small> לעומדים סביבו<small>]:</small> <strong>שקולו תליסר מעי דציירי</strong> <small>[קחו שלש עשרה מעות הצרורות]</small> <strong>לי בסדינאי</strong> <small>[בסדיני]</small> <strong>והדרו ליה לפלניא</strong> <small>[והחזירו לו לפלוני],</small> <strong>דשקלתינהו מיניה</strong> <small>[שלקחתי אותן ממנו]</small> <strong>ולא איצטריכו לי</strong> <small>[הצטרכתי להן]</small> לשלם אותם מיסים עבורו ולכן אפשר עתה להחזיר אותם. ולמדנו מכאן שהיו גובי מיסים יראי שמים, ובוודאי שאין לפסול אותם משום היותם גבאים.
 <big>א</big> שנינו במשנה ש<strong>אמר</strong> <strong>ר' שמעון: בתחילה היו קוראין אותן "אוספי שביעית"</strong> ואחר כך משרבו האנסים חזרו לקרותם "סוחרי שביעית".
  ושואלים:  <strong>מאי קאמר</strong> <small>[מה אמר],</small> שלא ברור מה רצה ר' שמעון ללמדנו בדברים אלה. <strong>אמר רב יהודה: הכי קאמר</strong> <small>[כך אמר],</small> <strong>בתחילה היו אומרים: אוספי שביעית,</strong> שהם אנשים האוספים לעצמם הרבה מפירות השביעית — <strong>כשרין, סוחרין</strong> בשביעית — <strong>פסולין.</strong>
 ואולם <strong>משרבו ממציאי מעות לעניים</strong> שיאספו בשבילם, <strong>ואזלי</strong> <small>[והולכים]</small> ה<strong>עניים ואספי להו ומייתו</strong> <small>[ואוספים להם ומביאים],</small> שאף אוספי השביעית עשו הדבר כעין מקצוע ומסחר, <strong>חזרו לומר: אחד זה ואחד זה פסולין.</strong>
 <strong>קשו</strong> <small>[התקשו]</small> <strong>בה</strong> בהסברה זו <strong>בני</strong> החכם <strong>רחבה: האי</strong> <small>[זה,</small> הביטוי<small>]</small> <strong>"משרבו האנסים"</strong> אינו מדוייק איפוא, כי <strong>"משרבו התגרין" מיבעי ליה</strong> <small>[צריך היה לו</small> לומר<small>].</small>
 <strong>אלא</strong> יש לפרש פירוש אחר ולומר כי <strong>בתחילה היו אומרים: אחד זה ואחד זה,</strong> בין האוספים ובין הסוחרים <strong>—</strong> <strong>פסולין, משרבו האנסין, ומאי נינהו</strong> <small>[ומה הם]</small> — <strong>ארנונא,</strong> שהשלטונות היו מטילים מיסים כבדים על הקרקעות ולא היו מבחינים בין שנת השביעית לשנים אחרות, נעשה הלחץ על שומרי השביעית כבד מנשוא, <strong>כ</strong>דרך שהיה <strong>מכריז</strong> <strong>ר' ינאי: פוקו</strong> <small>[צאו]</small> <strong>וזרעו ב</strong>שנת ה<strong>שביעית משום ארנונא</strong> שעליכם לשלם. <strong>חזרו לומר: אוספין</strong> לבד <strong>כשרין, סוחרין פסולין.</strong>
 כיון שדובר כאן בענין שמירת השביעית מביאים מעשה שהיה: <strong>ר' חייא בר זרנוקי ו</strong><strong>ר' שמעון בן יהוצדק הוו קאזלי</strong> <small>[היו הולכים]</small> <strong>לעבר שנה בעסיא,</strong> שמפני סיבות שונות לא יכלו לעשות את עיבור השנה בארץ ישראל. <strong>פגע בהו</strong> <small>[פגש אותם]</small> <strong>ריש לקיש איטפיל בהדייהו</strong> <small>[נספח אליהם].</small> <strong>אמר: איזיל איחזי היכי עבדי עובדא</strong> <small>[אלך</small> ו<small>אראה כיצד עושים</small> הם <small>מעשה],</small> כלומר, כיצד נעשה ענין זה של עיבור השנה בפועל.
 <strong>חזייה לההוא גברא דקא כריב</strong> <small>[ראה אדם אחד שחורש]</small> ושנת שביעית היתה. <strong>אמר להן: כהן וחורש,</strong> כלומר, ראו כהן זה שחורש בשנת השביעית! <strong>אמרו לו: יכול לומר אגיסטון</strong> (שכיר) <strong>אני בתוכו</strong> וכיון שאני שכירו של גוי ואני עובד בקרקע — מותר.
 <strong>תו חזייה לההוא גברא דהוה כסח בכרמי</strong> <small>[שוב ראה אדם אחד שהיה זומר בכרמים]</small> <strong>אמר להן: כהן וזמר</strong> את הכרם בשביעית! <strong>אמרו לו:</strong> <strong>יכול לומר לעקל בית הבד אני צריך,</strong> שאינו זומר את העצים לצורך עיבודם אלא לעשות כעין סל לאסוף בו את הזיתים שסוחטים בבית הבד, ודבר זה מותר אף בשנת השביעית. <strong>אמר להם: הלב יודע אם לעקל אם לעקלקלות</strong> (לרמיה).
  ושואלים:  <strong>הי</strong> <small>[איזה</small> דבר, איזה מעשה] <strong>אמר להו ברישא</strong> <small>[להם תחילה]?</small> <strong>אילימא הא קמייתא</strong> <strong>אמר להו ברישא</strong> <small>[אם תאמר</small> כי את <small>זו הראשונה אמר להם בתחילה]</small> כסדר הדברים כאן, <strong>הא נמי לימרו</strong> <small>[שיאמרו גם כן</small> במקרה <small>זה]</small> <strong>אגיסטון אני בתוכו</strong> והרי תירוץ זה הוא טוב יותר מאשר לומר שהוא נזקק במקרה לזמורות. <strong>אלא הא</strong> <small>[זה]</small> המעשה בזומר <strong>אמר ליה ברישא</strong> <small>[זה</small> המעשה בזומר <small>אמר לו,</small> להם <small>תחילה]</small> <strong>והדר</strong> <small>[וחזר]</small> ו<strong>אמר להו הך</strong> <small>[</small>דבר <small>זה].</small>
 ושואלים: <strong>מאי שנא</strong> <small>[במה שונה]</small> <strong>כהן?</strong> מדוע סבר ריש לקיש שהאיש העושה זאת כהן הוא? ומשיבים: <strong>משום דחשידי</strong> <small>[ש</small>הכהנים <small>חשודים]</small> על ה<strong>שביעית</strong> וראיה לדבר ממה ששנינו:
 <strong>דתנן, סאה תרומה</strong> המותרת באכילה רק לכהנים <strong>שנפלה למאה סאין של</strong> פירות <strong>שביעית</strong> — <strong>תעלה,</strong> כלומר, הריהי מתבטלת והכל נאכל בשביעית לפני זמן הביעור. ב<strong>פחות מיכן</strong> — <strong>ירקבו</strong> כולם, שהרי אסור לישראלים לאכלם משום התרומה המעורבת בהם, האסורה לישראל.
 <strong>והוינן</strong> <small>[ועסקנו,</small> עיינו<small>]</small> <strong>בה,</strong> בבעיה זו: <strong>אמאי</strong> <small>[מדוע]</small> <strong>ירקבו</strong> כל הסאין כולם? <strong>ימכרנו</strong> הכל <strong>לכהן בדמי תרומה</strong> שמחירה זול יותר משל חולין שהרי אינה נאכלת אלא לכהנים <strong>חוץ מדמי אותה סאה</strong> שהיא תרומה בעצמה ויאכל הכהן הכל בקדושת תרומה, ויהיו הכל נהנים!
 <strong>ו</strong>בתשובה לכך <strong>אמר רב חייא משמיה</strong> <small>[משמו]</small> של <strong>עולא: זאת אומרת</strong> ש<strong>נחשדו כהנים</strong> על ה<strong>שביעית,</strong> שלא ינהגו בכל התבואה קדושת שביעית כראוי ויאכלו את הפירות אף לאחר זמן הביעור. שהכהנים סבורים שאינם חייבים לשמור את קדושת השביעית כיון שלדעתם אף פירות שביעית שלהם הם, כפי שהתרומה שלהם, שאף השביעית ממצוות הארץ היא, ומשום חשד זה אמר ריש לקיש שמן הסתם כהן הוא זה.
  לענין המעשה כיון שהרבה להם ריש לקיש בהערות, <strong>אמרו: טרודא</strong> <small>[טרדן]</small> <strong>הוא דין</strong> <small>[זה]</small> ורצו לסלקו מעליהם. <strong>כי מטו להתם, סליקו לאיגרא, שלפוה לדרגא מתותיה</strong> <small>[כאשר הגיעו לשם, עלו לגג,</small> ו<small>נטלו את הסולם מתחתיו]</small> שישאר זמן בעליית הגג ולא יוכל להמשיך ללוותם.
  לאחר זמן <strong>אתא לקמיה</strong> <small>[בא</small> ריש לקיש <small>לפני]</small> <strong>ר' יוחנן, אמר ליה</strong> <small>[לו]:</small> <strong>בני אדם החשודין על השביעית</strong> האם <strong>כשרין</strong> הם <strong>לעבר שנה?</strong> ששני החכמים שנשלחו לעיבור השנה נראים כמזלזלים בקדושת השביעית.
 <strong>הדר</strong> <small>[חזר]</small> ו<strong>אמר</strong> בתשובה לדברי עצמו: <strong>לא קשיא</strong> <small>[אין</small> זה <small>קשה]</small> <strong>לי,</strong> כלומר, אפשר לסמוך עליהם <strong>מידי דהוה</strong> <small>[כשם שהוא]</small> לענין אותם <strong>שלשה רועי בקר</strong> שאירע שהתאמתו דבריהם ועיברו את השנה, שיש לומר גם אז כי <strong>רבנן אחושבנייהו סמוך</strong> <small>[חכמים על חשבונם</small> הם <small>סומכים]</small> ולא על שלושה רועי הבקר הללו.
 <strong>והדר</strong> <small>[וחזר]</small> ריש לקיש ו<strong>אמר:</strong> <strong>לא דמי</strong> <small>[אין</small> הדבר <small>דומה],</small> שכן <strong>התם הדור אימנו רבנן ועברוה לההוא שתא</strong> <small>[שם חזרו</small> ו<small>נמנו חכמים ועיברו אותה שנה]</small> ואילו <strong>הכא</strong> <small>[כאן],</small> במקרה זה, הלא <strong>קשר רשעים הוא,</strong> שאין אלה ראויים לכך, <strong>וקשר רשעים אינו מן המנין</strong> שאי אפשר למנותם, ואי אפשר לסמוך עליהם. <strong>אמר</strong> <strong>ר' יוחנן: דא עקא</strong> <small>[זו צרה]</small> זהו באמת קושי.
 <strong>כי אתו לקמיה</strong> <small>[כאשר באו</small> ר' חייא בר זרנוקי ור' שמעון בן יהוצדק <small>לפני]</small> <strong>ר' יוחנן</strong> ושמעו מה שאמר עליהם ריש לקיש לר' יוחנן, <strong>אמרו ליה</strong> <small>[לו]</small> בהתמרמרות: <strong>קרי לן</strong> <small>[קרא</small> ריש לקיש <small>לנו]</small> <strong>"רועי בקר" ולא אמר ליה מר</strong> <small>[לו אדוני]</small> <strong>ולא מידי</strong> <small>[כלום]?</small> <strong>אמר להו</strong> <small>[להם]</small> בדרך דחייה: <strong>ואי קרי לכו</strong> <small>[ואם היה קורא לכם]</small> <strong>"רועי צאן"</strong> שהם פסולים לעדות ולדין, <strong>מאי אמינא ליה</strong> <small>[</small><small>מה הייתי אומר לו]?</small> שהרי הוא צודק בדבריו. 
 <big>ב</big> אגב הזכרת הענין שקשר רשעים אינו מן המנין מבררים: <strong>מאי</strong> <small>[מהו]</small> ענין <strong>קשר רשעים?</strong> מסופר מעין זה כי <strong>שבנא</strong> שהיה סוכן ושר אצל חזקיה המלך היה תקיף וחשוב מאד <strong>הוה דריש בתליסר רבוותא</strong> <small>[היה דורש בשלש עשרה רבבות],</small> שהיה לו קהל גדול כל כך שהיה שומע דברי תורתו ונשמע לדבריו ואילו <strong>חזקיה</strong> המלך עצמו <strong>הוה דריש בחד סר רבוותא</strong> <small>[היה דורש באחת עשרה רבבות]</small>
 <strong>כי אתא</strong> <small>[כאשר בא]</small> <strong>סנחריב וצר עלה</strong> <small>[עליה]</small> על <strong>ירושלים,</strong> <strong>כתב שבנא פתקא</strong> <small>[פתק],</small> <strong>שדא בגירא</strong> <small>[</small>ו<small>זרק אותו</small> מעבר לחומה <small>בחץ].</small> ובאותו פתק כתב: <strong>שבנא וסיעתו השלימו</strong> עם סנחריב ומוכנים להכנע, <strong>חזקיה וסיעתו לא השלימו.</strong> והיכן נרמז הדבר — <strong>שנאמר:</strong> <strong>"כי הנה הרשעים ידרכון קשת כוננו חצם על יתר"</strong> (תהלים יא, ב).
 <strong>הוה קא מסתפי</strong> <small>[היה מתיירא]</small> <strong>חזקיה,</strong> <strong>אמר דילמא</strong> <small>[שמא]</small> <strong>חס ושלום נטיה דעתיה דקודשא בריך הוא בתר רובא</strong> <small>[נוטה דעתו של הקדוש ברוך הוא אחר הרוב],</small> ו<strong>כיון דרובא מימסרי אינהו נמי מימסרי</strong> <small>[שרובם</small> רוצים <small>להימסר</small> בידי האשורים הרי <small>אלה</small> שאינם חפצים בכך <small>גם כן ימסרו].</small> <strong>בא</strong> ישעיה ה<strong>נביא ואמר לו: "לא תאמרון קשר לכל אשר יאמר העם הזה קשר"</strong> (ישעיה ח, יב), <strong>כלומר,</strong> קשר זה <strong>קשר רשעים הוא, וקשר רשעים אינו מן המנין</strong> ואין אתה צריך להתחשב בכך שמניינם מרובה.
 <strong>הלך</strong> לו שבנא <strong>לחצב לו קבר בקברי בית דוד,</strong> שסבר שיתנו בידו את המלוכה, <strong>בא</strong> ישעיה ה<strong>נביא ואמר לו: "מה לך פה ומי לך פה כי חצבת לך פה קבר</strong> חוצבי מרום קברו חוקקי בסלע משכן לו. <strong>הנה ה' מטלטלך טלטלה גבר</strong> ועוטך עטה
 , ודרך אגב העיר <strong>רב</strong> על המילים הללו שמכאן למדנו כי <strong>טלטולא דגברא קשי מדאיתתא</strong> <small>[טלטול של גבר קשה משל אשה],</small> שהרי לטלטול גדול הוא קורא "טלטלת גבר". <small>(ישעיה כב, טז –יז)</small>.
  על הנאמר <strong>"ועטך עטה" אמר</strong> <strong>ר' יוסי בר' חנינא: מלמד שפרחה בו צרעת</strong> בשבנא; <strong>כתיב הכא</strong> <small>[נאמר כאן]</small> <strong>"ועטך עטה" וכתיב התם</strong> <small>[ונאמר שם]</small> במצורע: <strong>"</strong>והצרוע אשר בו הנגע בגדיו יהיו פרומים וראשו יהיה פרוע <strong>ועל שפם יעטה"</strong> (ויקרא יג, מה).
  עוד נאמר בשבנא: <strong>"צנוף יצנפך צנפה כדור אל ארץ רחבת ידים</strong> שמה תמות ושמה מרכבות כבודך קלון בית אדוניך<strong>"</strong> (ישעיה כב, יח) <strong>תנא</strong> <small>[שנה</small> החכם<small>]:</small> <strong>הוא</strong>, שבנא, <strong>ביקש קלון בית אדוניו, לפיכך נהפך כבודו</strong> שלו <strong>לקלון.</strong> וכך אירע לו: <strong>כי הוה נפיק איהו</strong> <small>[כאשר היה יוצא הוא</small> מן השער<small>]</small> להימסר בידי האשורים <strong>אתא</strong> <small>[בא]</small> המלאך <strong>גבריאל אחדיה לדשא באפי משרייתיה</strong> <small>[ואחז את השער בפני מחנהו]</small> ולא יכלו לצאת אחריו ויצא רק הוא לבדו.
## דף כו:
 <strong>אמרו ליה</strong> <small>[לו]</small> האשורים: <strong>משירייתך היכא</strong> <small>[מחנך היכן הוא]?</small> <strong>אמר: הדרו</strong> <small>[חזרו]</small> <strong>בי</strong> ולא קיימו מה שהבטיחוני. <strong>אמרו ליה</strong> <small>[לו]:</small> <strong>אם כן אחוכי קא מחייכת בן</strong> <small>[לצחק אתה מצחק בנו]</small> שהולכת אותנו שולל בטענה שמאחריך עומד מחנה גדול של תומכים?! <strong>נקבוהו בעקביו ותלאוהו בזנבי סוסיהם, והיו מגררין אותו על הקוצים ועל הברקנין.</strong>
 <strong>אמר ר' אלעזר: שבנא בעל הנאה היה,</strong> כלומר, נואף היה. ומהיכן אתה למד זאת? — <strong>כתיב הכא</strong> <small>[נאמר כאן]</small> <strong>"לך בא אל הסכן הזה</strong> אל שבנא אשר על הבית<strong>"</strong> (ישעיה כב, טו), <strong>וכתיב התם</strong> <small>[ונאמר שם]</small> באבישג השונמית: <strong>"ותהי לו סכנת</strong> ושכבה בחיקך וחם לאדוני המלך<strong>"</strong> (מלכים א' א, ב), שמפני כן קראו הנביא "סוכן" לרמז שהיה מחמם עצמו בעבירה. 
 <big>א</big> <strong>ואומר: "כי השתות יהרסון צדיק מה פעל"</strong> (תהלים יא, ג). <strong>רב יהודה ורב עינא</strong> פירשו מקרא זה, <strong>חד</strong> <small>[אחד</small> מהם<small>]</small> <strong>אמר: אילו חזקיה וסיעתו נהרסים, צדיק מה פעל? וחד</strong> <small>[ואחד</small> מהם<small>]</small> <strong>אמר: אילו בית המקדש יהרס, צדיק מה פעל? ועולא אמר: אילו מחשבותיו של אותו רשע,</strong> סנחריב, <strong>אינן נהרסות, צדיק מה פעל?</strong>
 ומבררים את השיטות: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שהכוונה היא <strong>אילו מחשבותיו של אותו רשע</strong> — <strong>היינו דכתיב</strong> <small>[זהו שנאמר]</small> <strong>"כי השתות יהרסון"</strong> כלומר, מחשבות רשעים.
 <strong>ולמאן דאמר</strong> <small>[ול</small>שיטת <small>מי שאומר]</small> כי הכוונה היא ל<strong>בית המקדש, נמי</strong> <small>[גם כן]</small> יש לזה בסיס, <strong>דתנן</strong> <small>[ש</small>כן <small>שנינו</small> בברייתא<small>]:</small> <strong>אבן היתה שם</strong> בבית המקדש <strong>מימות נביאים הראשונים, ו"שתייה" היתה נקראת,</strong> ולכן נאמר "השתות יהרסון" — הוא הריסת אבן השתיה.
 <strong>אלא למאן דאמר</strong> <small>[ל</small>שיטת <small>מי שאומר]</small> כי הכוונה ל<strong>חזקיה וסיעתו, היכא אשכחן צדיקי דאיקרו</strong> <small>[היכן מצאנו שהצדיקים נקראו]</small> <strong>"שתות"?</strong>
 ומשיבים, <strong>דכתיב</strong> <small>[ש</small>כן <small>נאמר]:</small> <strong>"</strong>מקים מעפר דל מאשפות ירים אביון להושיב עם נדיבים וכסא כבוד ינחילם <strong>כי לה' מצקי ארץ וישת עליהם תבל"</strong> (שמואל א' ב, ח). <strong>ואיבעית אימא מהכא</strong> <small>[ואם תרצה אמור מכאן]:</small> <strong>"הפלא עצה הגדיל תושיה"</strong> (ישעיה כח, כט).
  בקשר למקרא זה <strong>אמר ר' חנן: למה נקרא שמה</strong> של התורה <strong>"תושיה"</strong> — <strong>מפני שהיא מתשת כחו של אדם</strong> העוסק בה. <strong>דבר אחר: "תושיה"</strong> יש להבין כעין נוטריקון: <strong>שניתנה בחשאי מפני השטן,</strong> שלא יקטרג ויאמר שאין ישראל ראויים לה. <strong>דבר אחר: "תושיה"</strong> נוטריקון "תוהו־שתיה", כלומר, <strong>דברים</strong> הנראים לכאורה <strong>של תוהו</strong> תלושים וזרים ובכל זאת <strong>העולם משותת</strong> (מיוצב) <strong>עליהם.</strong>
 <strong>אמר עולא: מחשבה</strong> ודאגת לב <strong>מועלת,</strong> כלומר, גורמת ומשפיעה להפריע <strong>אפילו לדברי תורה, שנאמר: "מפר מחשבות ערומים ולא תעשינה ידיהם תשיה"</strong> (איוב ה, יב).
 <strong>אמר רבה: אם עסוקין</strong> ללמוד <strong>לשמה</strong> — <strong>אינה מועלת</strong> (משפיעה), <strong>שנאמר: "רבות מחשבות בלב איש ועצת ה' היא תקום"</strong> (משלי יט, כא), כלומר, <strong>עצה שיש בה דבר ה' היא תקום לעולם</strong> ואינה ניזוקה.
 <big>ב</big> שנינו במשנה ש<strong>אמר ר' יהודה: אימתי</strong> פסולים אנשים אלה כגון  המשחקים בקוביה ומלווים בריבית — בזמן שאין להם מלאכה אלא היא. <strong>אמר</strong> <strong>ר' אבהו אמר ר' אלעזר: הלכה כ</strong>שיטת <strong>ר' יהודה.</strong>
 <strong>ואמר ר' אבהו אמר ר' אלעזר: כולן,</strong> כל פסולים אלה שמדברי חכמים, <strong>צריכין הכרזה בבית דין</strong> שיכריזו שאדם פלוני נמצא עוסק בדברים אלה ונפסל בבית הדין.
  ולענין זה בדינו של <strong>רועה פליגי</strong> <small>[נחלקו]</small> <strong>בה רב אחא ורבינא. חד</strong> <small>[אחד</small> מהם<small>]</small> <strong>אמר: בעי</strong> <small>[צריך]</small> <strong>הכרזה</strong> עליו שהוא רועה ולכך הוא פסול, <strong>וחד</strong> <small>[ואחד</small> מהם<small>]</small> <strong>אמר: לא בעי</strong> <small>[אינו צריך]</small> <strong>הכרזה,</strong> שמאליו הוא נפסל.
  ומעירים, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> ש<strong>לא בעי</strong> <small>[צריך]</small> <strong>הכרזה</strong> — <strong>היינו</strong> <small>[זהו]</small> ש<strong>אמר רב יהודה אמר רב</strong> ש<strong>סתם רועה פסול,</strong> ולפיכך אינו צריך הכרזה מיוחדת, <strong>אלא למאן דאמר בעי</strong> <small>[ל</small>שיטת <small>מי שאומר</small> ש<small>צריך]</small> <strong>הכרזה</strong> — <strong>מאי</strong> <small>[מה</small> פירוש<small>]</small> <strong>"סתם רועה פסול"?</strong>
 ומשיבים: <strong>דבסתמא מכרזינן עליה</strong> <small>[שבסתם מכריזים עליו]</small> שהוא פסול אם מוצאים שעוסק בקביעות באומנות זו, ואין צריך שיוכיחו שהוא רועה את צאנו בשדות אחרים.
  מסופר:  <strong>ההיא מתנה דהוו חתימי עלה תרין</strong> <small>[אותו</small> שטר <small>מתנה שהיו חתומים עליו שני</small> אנשים<small>]</small> שהיו פסולים בתורת <strong>גזלנין.</strong> <strong>סבר</strong> <small>[סבור</small> היה<small>]</small> <strong>רב פפא בר שמואל לאכשורה</strong> <small>[להכשיר אותה]</small> ולא לפסול את השטר בשל העדים. וטעמו — <strong>דהא</strong> <small>[שהרי]</small> עדיין <strong>לא אכרזינן עלייהו</strong> <small>[הכרזנו עליהם]</small> שהם פסולים.
 <strong>אמר ליה</strong> <small>[לו]</small> <strong>רבא: נהי דבעינן</strong> <small>[אם אמנם צריכים אנו]</small> <strong>הכרזה בגזלן</strong> הרי זה רק בגזלן <strong>דרבנן</strong> <small>[שמדברי סופרים],</small> אבל <strong>בגזלן דאורייתא</strong> <small>[שמדברי תורה]</small> <strong>מי בעינן</strong> <small>[האם צריכים אנו]</small> <strong>הכרזה?</strong> ומאליו הוא נפסל. 
 <big>ג</big> ומוסיפים פסולים נוספים וה<strong>סימן: דבר ועריות גנב.</strong>
 <strong>אמר רב נחמן אוכלי דבר אחר,</strong> אנשים הנהנים מצדקה שנותנים הגויים שיש בכך משום חילול ה' — <strong>פסולין לעדות,</strong> שהם נחשבים כרשעים משום שהם מראים שבשל ממון מוכנים הם אף לכך.
  ומעירים:  <strong>הני מילי</strong> <small>[דברים אלה]</small> אמורים שהם נוטלים <strong>בפרהסיא,</strong> <strong>אבל</strong> אם נוטלים <strong>בצינעה</strong> — <strong>לא. ובפרהסיא נמי לא אמרן</strong> <small>[גם כן אין אנו אומרים]</small> <strong>אלא</strong> באופן ש<strong>אפשר ליה לאיתזוני</strong> <small>[לו להיזון]</small> <strong>בצינעה, וקא מבזי נפשיה</strong> <small>[והוא מבזה</small> את <small>עצמו]</small> <strong>בפרהסיא,</strong> <strong>אבל</strong> אם <strong>לא אפשר ליה</strong> <small>[לו]</small> להיזון בדרך אחרת — <strong>חיותיה הוא</strong> <small>[חיותו היא]</small> ואינו צריך למסור את נפשו על כך.
 <strong>אמר רב נחמן: החשוד על העריות</strong> שיש שמועה רעה עליו שהוא חוטא בעריות, בכל זאת <strong>כשר לעדות. אמר רב ששת, עני מרי</strong> <small>[ענה אדוני]:</small> אותו אדם מלקים אותו <strong>ארבעין בכתפיה</strong> <small>[</small><small>ארבעים</small> מלקות <small>בכתפיו]</small> משום חשד זה <strong>ו</strong>בכל זאת אומר אתה שהוא <strong>כשר?</strong> שלפי ההלכה מלקים אדם גם על שמועה רעה שיוצאת עליו אף שאין לכך הוכחה גמורה.
  ומעירים:  <strong>אמר רבא: ומודה רב נחמן לענין עדות אשה שהוא פסול,</strong> שהרי הכל יודעים שהוא חשוד לענין זה. <strong>אמר רבינא ואיתימא</strong> <small>[ויש אומרים]</small> <strong>רב פפא: לא אמרן</strong> <small>[אמרנו]</small> שהוא פסול לעדות אשה <strong>אלא</strong> כשהעדות באה <strong>לאפוקה</strong> <small>[להוציאה</small> מבעלה<small>],</small> שאז חושדים בו שמא רוצה הוא בה לעצמו, <strong>אבל</strong> כשעדותו היא <strong>לעיולה</strong> <small>[להכניסה]</small> לבעלה, שעדותו מכשירה אותה לנישואין — <strong>לית לן בה</strong> <small>[אין לנו בו</small> חשש<small>].</small>
 ושואלים: <strong>פשיטא</strong> <small>[פשוט,</small> מובן מאליו<small>]</small> וכי מדוע ייחשד בענין זה? ומשיבים: <strong>מהו דתימא</strong> <small>[שתאמר]:</small> <strong>הא עדיפא ליה</strong> <small>[זו עדיפה לו]</small> כשהיא נשואה דווקא, <strong>דכתיב</strong> <small>[ש</small>כן <small>נאמר]</small> <strong>"מים גנובים ימתקו</strong> ולחם סתרים ינעם<strong>"</strong> (משלי ט, יז), שנעים לו האיסור יותר מן ההיתר, על כן <strong>קא משמע לן</strong> <small>[השמיע לנו]</small> <strong>דכמה דקיימא הכי שכיחא ליה</strong> <small>[שכמו שהיא</small> כך, שהיא פנויה, <small>מצויה לו</small> יותר<small>]</small> ועדיף לו שתישאר פנויה.
 <strong>ואמר רב נחמן: גנב ניסן וגנב תשרי,</strong> שגונב בתקופות אלה שהתבואה והפירות מצויים לרוב — <strong>לא שמיה</strong> <small>[אין שמו,</small> אינו קרוי<small>]</small> <strong>גנב</strong> ואינו נפסל בכך.
  ומסבירים:  <strong>הני מילי באריסא</strong> <small>[דברים אלה</small> אמורים <small>באריס]</small> ולא בכל אדם, <strong>ו</strong>שגנב רק <strong>דבר מועט,</strong> ושגנב <strong>דבר שנגמרה מלאכתו,</strong> שבמקרה כגון זה עשוי שיגנוב אדם בלי לחשוב שהוא עובר עבירה.
  מסופר:  <strong>איכריה</strong> <small>[איכריו,</small> אריסיו<small>]</small> של <strong>רב זביד חד</strong> <small>[אחד</small> מהם<small>]</small> <strong>גנב קבא דשערי, ופסליה</strong> <small>[קב שעורים, ופסלו],</small> <strong>וחד</strong> <small>[ואחד</small> מהם<small>]</small> <strong>גנב קיבורא דאהיני ופסליה</strong> <small>[אשכול תמרים, ופסלו],</small> שדברים אלה כבר אינם נקראים דבר מועט.
  מסופר:  <strong>הנהו קבוראי דקבור נפשא</strong> <small>[אותם קברנים שקברו אדם]</small> <strong>ביום טוב ראשון של עצרת</strong> (שבועות), וחיללו בכך את החג, <strong>שמתינהו</strong> <small>[החרימם]</small> <strong>רב פפא ופסלינהו</strong> <small>[ופסלם]</small> <strong>לעדות, ואכשרינהו</strong> <small>[והכשירם]</small> <strong>רב הונא בריה</strong> <small>[בנו]</small> של <strong>רב יהושע.</strong>
 <strong>אמר ליה</strong> <small>[לו]</small> <strong>רב פפא: והא</strong> <small>[והרי]</small> <strong>רשעים נינהו</strong> <small>[הם]</small> שעברו על דברי תורה! ענה לו: הרי הם לא חשבו כן, אלא <strong>סברי</strong> <small>[סבורים היו]</small> כי <strong>מצוה קא עבדי</strong> <small>[הם עושים]</small> שהרי קוברים הם את המת.
  ושואלים: כיצד יכול לחשוב כן  <strong>והא קא משמתינא להו</strong> <small>[והרי מחרימים אותם]</small> בשל כך והם יודעים זאת וחוטאים! ומשיבים: <strong>סברי</strong> <small>[סבורים</small> הם<small>]:</small> <strong>כפרה קא עבדי לן רבנן</strong> <small>[עושים לנו חכמים],</small> שיכופר לנו עוון חילול החג, כיון שעשינו בזה מעשה מצוה.
 <big>ד</big> <strong>איתמר</strong> <small>[נאמר]</small> שנחלקו אמוראים בבעיה זו,
## דף כז.
 <strong>עד זומם</strong> שהעיד בדין ולאחר זמן באו עדים אחרים והוזם על ידם, ואז ברור שאותה עדות שהעיד עדות שקר היא, ובטלה, וממילא נתגלה שהוא רשע שהרי העיד עדות שקר והוא פסול לעדות, ואולם נחלקו ממתי הוא נפסל, ש<strong>אביי אמר: למפרע הוא נפסל,</strong> שלא רק משעה שהוזם הוא פסול, אלא אף משעת עדותו הראשונה שהרי בה חטא ומאז הוא פסול, <strong>ורבא אמר: מיכן</strong> (מכאן) <strong>ולהבא,</strong> משעה שהוזם, <strong>הוא נפסל.</strong>
 ומבארים את השיטות: <strong>אביי אמר</strong> ש<strong>למפרע הוא נפסל,</strong> טעמו — <strong>מעידנא דאסהיד</strong> <small>[מן הזמן שהעיד]</small> הלא <strong>רשע הוא, והתורה אמרה "אל תשת ידך עם רשע</strong> להיות עד חמס<strong>"</strong> (שמות כג, א), וכוונת הדברים: <strong>אל תשת רשע עד,</strong> ואדם שהעיד שקר רשע הוא מאותה שעה, וכל עדויות שהעיד מאז פסולות.
  ו<strong>רבא</strong> ש<strong>אמר</strong> ש<strong>מיכן ולהבא הוא נפסל,</strong> טעמו — שכן כל עיקר הדין של <strong>עד זומם</strong> <strong>חידוש הוא</strong> שחידשה התורה בדין זה, שמקבלים עדותם של המזימים, כי <strong>מאי חזית דסמכת אהני</strong> <small>[מה ראית שסמכת על אלה],</small> על העדים השניים המזימים? <strong>סמוך אהני</strong> <small>[על אלה</small> הראשונים<small>]!</small> ולכן אין לומר שעל פי דברי המזימים הוכח בוודאות כי העדים הראשונים חטאו ושיקרו, אלא זו גזירת הכתוב שמקבלים את עדות המזימים, וכיון שחידוש הוא, <strong>אין לך בו אלא משעת חידושו ואילך,</strong> שרק משעה שנפסל על ידי המזימים הוא פסול.
 <strong>איכא דאמרי</strong> <small>[יש שאומרים]</small> שמעיקר הדין <strong>רבא נמי</strong> <small>[גם כן]</small> <strong>כאביי סבירא ליה</strong> <small>[סבור הוא],</small> <strong>ומאי טעם קאמר</strong> <small>[ומה טעם אמר]</small> <strong>מכאן ולהבא</strong> הוא נפסל? — <strong>משום פסידא</strong> <small>[ההפסד]</small> של ה<strong>לקוחות</strong> שחתם אותו עד על שטרותיהם במשך הזמן, שהרי נתברר שעדות זו פסולה וכל השטרות בטלים.
  ושואלים:  <strong>מאי בינייהו</strong> <small>[מה ההבדל</small> למעשה <small>ביניהם</small><small>]</small> בין שני ההסברים הללו של רבא, אם מטעם זה אם מטעם זה הוא פוסק? ומשיבים: <strong>איכא בינייהו דאסהידו בי תרי בחד</strong> <small>[יש ביניהם</small> הבדל כגון <small>שהעידו שנים ב</small>עד <small>אחד]</small> והזימוהו. שכאן אין חידוש שהרי הם שנים המעידים באחד, אבל השיקול של הפסד הלקוחות קיים גם כאן. <strong>אי נמי דפסלינהו בגזלנותא</strong> <small>[או גם כן</small> כגון <small>שפסלו אותם,</small> את העדים <small>בגזלנות],</small> שהעידו עליהם שהם רשעים משום שחטאו בגזל, שהפסד לקוחות יש כאן, אבל חידוש אין כאן.
 <strong>ואמר ר' ירמיה מדיפתי: עבד</strong> <small>[עשה]</small> <strong>רב פפי עובדא כוותיה</strong> <small>[מעשה כשיטתו]</small> של <strong>רבא</strong> ולא פסלו אלא מן הזמן שהעידו עליו. <strong>מר בר רב אשי אמר: הלכתא כוותיה</strong> <small>[הלכה כשיטתו]</small> של <strong>אביי</strong> שלמפרע הוא נפסל.
 ומסכמים: <strong>והלכתא כוותיה</strong> <small>[והלכה כשיטתו]</small> של <strong>אביי ביע"ל קג"ם,</strong> שהן שש הלכות, שזה סימנן, שבהן הלכה כאביי נגד רבא. בעוד שבכל שאר מחלוקותיהם שבתלמוד פוסקים כרבא נגד אביי.
 <big>א</big> ועוד מחלוקת של אביי ורבא הקשורה אף היא בפסולי עדות. <strong>מומר אוכל נבילות לתיאבון,</strong> כלומר, משום שהוא מתאוה לבשר זה או משום שהוא זול או שקל להשיגו — <strong>דברי הכל פסול</strong> לעדות, שהרי רואים שמפני תאבונו ותאוותו עובר הוא על דברי תורה, והוא חשוד גם לעבור ולהעיד שקר אם תהא לו טובת הנאה בדבר.
  אך השאלה היא ביחס לזה שאוכל נבלות <strong>להכעיס,</strong> מתוך כפירה, <strong>אביי אמר: פסול</strong> לעדות, ואילו <strong>רבא אמר: כשר.</strong> ומסבירים את השיטות.
 <strong>אביי אמר: פסול</strong> — <strong>דהוה ליה</strong> <small>[שהרי הוא]</small> <strong>רשע,</strong> <strong>ורחמנא אמר</strong> <small>[והתורה אמרה]</small> <strong>"אל תשת רשע עד", ו</strong>אילו <strong>רבא אמר: כשר</strong> — משום שלענין פסול עדות דווקא <strong>רשע</strong> של <strong>חמס</strong> <strong>בעינן</strong> <small>[צריכים אנו],</small> שמדברי הכתוב למדים שהעד לא יהיה רשע אלא בדבר שיש בו חמס (כגון גזילה וגניבה וכיוצא באלה).
 <strong>מיתיבי</strong> <small>[מקשים]</small> על כך ממה ששנינו: את הכתוב "אל תשת ידך עם רשע להיות עד חמס" (שמות כג, א) מפרשים: <strong>"אל תשת רשע עד"</strong> או <strong>"אל תשת חמס עד".</strong> והכוונה, <strong>אלו גזלנין ומועלין בשבועות</strong> הפסולים לעדות. <strong>מאי לאו</strong> <small>[האם לא]</small> נבין כי "מועלין בשבועות" כולל <strong>אחד</strong> הנשבעים <strong>שבועת שוא,</strong> שנשבעים שבועות שונות לגבי עצמם ואינם מקיימים, ואין בכך צד ממון כלל, <strong>ואחד</strong> הנשבעים <strong>שבועת ממון?</strong> משמע שאף מומר להכעיס פסול!
  ודוחים:  <strong>לא, אידי ואידי</strong> <small>[זה וזה]</small> מדובר במועלים ב<strong>שבועת ממון, ומאי</strong> <small>[ומה]</small> פירוש <strong>"שבועות"</strong> בלשון רבים? — <strong>שבועות דעלמא</strong> <small>[בכלל]</small> ולא נרמז בכך ריבוי מיני שבועות.
 <strong>מיתיבי</strong> <small>[מקשים]</small> עוד ממה ששנינו בברייתא: <strong>"אל תשת רשע עד", "אל תשת חמס עד"</strong> — <strong>אלו גזלנין ומלוי רביות.</strong> ולא מנה כאן עבריינים אחרים אלא רק בעלי חטא שיש בו חמס, והרי זו <strong>תיובתא</strong> <small>[קושיה חמורה]</small> על <strong>אביי,</strong> ואומרים אכן <strong>תיובתא</strong> <small>[קושיה חמורה</small> היא<small>].</small>
 ומציעים: <strong>נימא כתנאי</strong> <small>[האם נאמר</small> שמחלוקת <small>תנאים</small> בדבר<small>],</small> ששנינו: <strong>עד זומם פסול</strong> להעיד <strong>לכל התורה כולה,</strong> אלו <strong>דברי ר' מאיר. ר' יוסי אומר: במה דברים אמורים?</strong> — <strong>שהוזם בדיני נפשות</strong> שאז נפסל הוא לכל עדות שבעולם, שאם שיקר בדבר הנוגע בנפשות ודאי הוא מזלזל בדברים אחרים. <strong>אבל</strong> אם <strong>הוזם בדיני ממונות</strong> — <strong>כשר לדיני נפשות,</strong> שאין לנו הוכחה שהוא מזלזל עד כדי כך.
 <strong>נימא</strong> <small>[האם נאמר]</small> כי <strong>אביי</strong> סובר <strong>כ</strong>שיטת <strong>ר' מאיר, ורבא</strong> סבור <strong>כ</strong>שיטת <strong>ר' יוסי?</strong> ומבארים: <strong>אביי</strong> סבור <strong>כ</strong>שיטת <strong>ר' מאיר,</strong> ש<strong>אמר: אמרינן</strong> <small>[אומרים אנו]</small> שהוא שקרן אפילו <strong>מקולא לחומרא,</strong> שכיון שהוכח שמעיד שקר — בכל מקרה משקר. <strong>ורבא</strong> ש<strong>אמר כ</strong>שיטת <strong>ר' יוסי,</strong> ש<strong>אמר: מחומרא לקולא</strong> — <strong>אמרינן</strong> <small>[אומרים אנו]</small> שהוא משקר, אבל <strong>מקולא לחומרא</strong> — <strong>לא אמרינן</strong> <small>[אין אנו אומרים].</small> את הצירוף הזה.
  ודוחים:  <strong>לא, אליבא</strong> <small>[לפי שיטתו]</small> של <strong>ר' יוסי כולי עלמא לא פליגי</strong> <small>[הכל אינם חולקים]</small> שהחשוד לשקר בדבר קל אינו חשוד על החמור, <strong>כי פליגי</strong> <small>[כאשר נחלקו]</small> הרי זה <strong>אליבא</strong> <small>[לפי שיטתו]</small> של <strong>ר' מאיר.</strong>
 <strong>אביי</strong> סבור <strong>כ</strong>שיטת <strong>ר' מאיר</strong> כפי הנראה ממשמעות דבריו, <strong>ורבא</strong> אומר: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' מאיר התם</strong> <small>[שם]</small> <strong>אלא גבי עד זומם</strong> בענין של <strong>ממון,</strong> שעד זומם המוציא בעדות שקר ממון מבעליו הוא גם <strong>רע לשמים</strong> שהיא חוטא בעדות שקר לה' <strong>ו</strong>גם <strong>רע לבריות</strong> שמפסיד ממון חבירו, ולכן אפשר לומר שעד כזה חשוד כבר לכל. <strong>אבל הכא</strong> <small>[כאן]</small> במומר להכעיס שהוא <strong>רע לשמים</strong> ואין הוכחה שהוא <strong>רע לבריות</strong> — <strong>לא,</strong> אין לפסלו.
  ומסכמים:  <strong>והלכתא כוותיה</strong> <small>[והלכה כשיטתו]</small> של <strong>אביי.</strong> ומקשים: <strong>והא איתותב</strong> <small>[והרי כבר הושבו,</small> נדחו דבריו<small>]</small> על ידי הקושיה שהקשינו! ומשיבים: המשנה <strong>ההיא</strong> שממנה הקשינו עליו כשיטת <strong>ר' יוסי היא,</strong> והוא אינו סבור כמוהו.
  ומקשים עוד: <strong>ותיהוי נמי</strong> <small>[ותהא גם כן],</small> נניח שתהא אותה משנה כ<strong>ר' יוסי,</strong> ואולם גם אז הלא לפי כללי הפסיקה במחלוקת בכל ענין שנחלקו בו <strong>ר' מאיר ור' יוסי</strong> — <strong>הלכה כר' יוסי!</strong>
 ומסבירים: <strong>שאני התם</strong> <small>[שונה שם]</small> ש<strong>סתם לן</strong> <small>[לנו]</small> ה<strong>תנא כ</strong>דעת <strong>ר' מאיר</strong> שיש סתם משנה בלא ציון שם אומר שיטה זו, והלכה כסתם משנה בכל מקום. ושואלים: <strong>והיכא</strong> <small>[והיכן]</small> <strong>סתם לן</strong> <small>[לנו]?</small> מה היא משנה זו?
  ומספרים כי דבר זה נתברר ממעשה שהיה, <strong>כי הא</strong> <small>[כמו זה]</small> ששמו <strong>בר חמא קטל נפשא</strong> <small>[</small>ש<small>הרג נפש</small> אדם<small>],</small> <strong>אמר ליה ריש גלותא</strong> <small>[לו ראש הגולה]</small> <strong>לרב אבא בר יעקב: פוק</strong> <small>[צא]</small> ו<strong>עיין בה</strong> בשאלה זו, <strong>אי</strong> <small>[אם]</small> <strong>ודאי קטל</strong> <small>[הרג]</small> — <strong>ליכהיוהו לעיניה</strong> <small>[שינקרו את עיניו].</small> <strong>אתו תרי סהדי אסהידו ביה</strong> <small>[באו שני עדים</small> ו<small>העידו בו]</small> ש<strong>ודאי קטל</strong> <small>[הרג].</small> <strong>אזל איהו אייתי תרי סהדי</strong> <small>[הלך הוא,</small> הנאשם, ו<small>הביא שני עדים</small> אחרים<small>],</small> <strong>אסהידו ביה בחד מהנך</strong> <small>[העידו בו באחד מאותם</small> עדים<small>],</small> <strong>חד</strong> <small>[אחד</small> מהם<small>]</small> <strong>אמר: קמאי דידי</strong> <small>[לפני],</small> כלומר, אני ראיתי ש<strong>גנב קבא דחושלא</strong> <small>[קב שעורים],</small> <strong>וחד</strong> <small>[ואחד</small> מהם<small>]</small> <strong>אמר: קמאי דידי</strong> <small>[לפני]</small> <strong>גנב</strong> 
## דף כז:
 <strong>קתא דבורטיא</strong> <small>[קת של רומח].</small>
 <strong>אמר ליה</strong> <small>[לו]</small> רב אבא בר יעקב לבר חמא: <strong>מאי דעתיך</strong> <small>[מה דעתך]</small> בהבאת עדים אלה, שאתה סבור <strong>כ</strong>שיטת <strong>ר' מאיר</strong> שמי שהוכח שהוא רשע בדיני ממונות פסול הוא גם בדיני נפשות, ואולם הלא כשנחלקו <strong>ר' מאיר ור' יוסי</strong> — <strong>הלכה כר' יוסי, ור' יוסי האמר</strong> <small>[הרי אמר]</small> שאם <strong>הוזם</strong> העד ונמצא ששיקר <strong>בדיני ממונות</strong> — <strong>כשר לדיני נפשות.</strong>
 <strong>אמר ליה</strong> <small>[לו]</small> באותו מעמד <strong>רב פפי: הני מילי היכא</strong> <small>[דברים אלה</small> אמורים <small>היכן]</small> ש<strong>לא סתם לן</strong> <small>[לנו]</small> ה<strong>תנא</strong> ולא שנה <strong>כ</strong>שיטת <strong>ר' מאיר, הכא</strong> <small>[כאן]</small> <strong>סתם לן</strong> <small>[לנו]</small> ה<strong>תנא</strong> <strong>כ</strong>שיטת <strong>ר' מאיר</strong> ולכן הלכה כמותו.
  ושואלים:  <strong>ממאי</strong> <small>[ממה],</small> מהו המקור לקביעה זו? <strong>אילימא מהא דתנן</strong> <small>[אם תאמר מזו ששנינו</small> במשנה<small>]:</small> <strong>כל הראוי לדון דיני נפשות</strong> — <strong>ראוי לדון דיני ממונות.</strong> ונברר: <strong>מני</strong> <small>[</small>כשיטת <small>מי היא]</small> משנה זו? <strong>אילימא</strong> <small>[אם תאמר]</small> שכשיטת <strong>ר' יוסי היא, הא איכא</strong> <small>[הרי יש]</small> דבר שאינו מתיישב, זה ש<strong>עד זומם</strong> בענין <strong>ממון כשר לדיני נפשות</strong> לדעת ר' יוסי, <strong>ופסול לדיני ממונות! אלא לאו</strong> <small>[האם לא]</small> כשיטת <strong>ר' מאיר היא,</strong> הרי סתם משנה כר' מאיר.
  ודוחים:  <strong>ממאי</strong> <small>[ממה]</small> מוכיח אתה דבר זה? <strong>דילמא</strong> <small>[שמא]</small> <strong>בפסולי יוחסין קאי</strong> <small>[</small>הוא <small>עומד,</small> דן<small>]</small> ולא בפסולים מחמת רשע אלא פסולים מחמת פגם ביחוסם.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כן]</small> שבכך מדובר, אם כן <strong>סיפא דקתני</strong> <small>[סופה</small> של אותה משנה <small>ששנינו</small> בה<small>]</small> ש<strong>יש ראוי לדון דיני ממונות ואין ראוי לדון דיני נפשות, אמאי</strong> <small>[מדוע]</small> <strong>אינו ראוי?</strong> אם תאמר שמדובר באדם <strong>דאיתזם</strong> <small>[שהוזם]</small> <strong>בדיני נפשות,</strong> ואולם כיצד תאמר שהוא <strong>ראוי לדון דיני ממונות?! והא</strong> <small>[והרי]</small> <strong>דברי הכל פסול הוא. אלא</strong> ודאי <strong>בפסול יוחסין קאי</strong> <small>[עומד,</small> דן<small>],</small> <strong>הכא נמי</strong> <small>[כאן גם כן]</small> בהתחלה <strong>בפסול יוחסין קאי</strong> <small>[עומד</small> ודן<small>]</small> ולא בפסול אחר.
 <strong>אלא</strong> עלינו למצוא מקור אחר: <strong>הכא</strong> <small>[כאן]</small> <strong>קא סתם לן</strong> <small>[הריהו סותם לנו]</small> ה<strong>תנא</strong> כשיטת ר' מאיר. <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>אלו הן הפסולים</strong> — <strong>המשחק בקוביא, ומלוי ברבית, ומפריחי יונים, וסוחרי שביעית</strong> שעוברים עבירות בדיני ממונות, <strong>והעבדים</strong> הכנענים. <strong>זה הכלל: כל עדות שאין האשה כשירה לה,</strong> שרשאית להעיד רק על מותו של אדם וכיוצא בזה, <strong>אף הן אין כשרים לה</strong> שאין מקבלים עדותם בתורת עדים כלל.
  ונברר <strong>מני</strong> <small>[</small>כשיטת <small>מי היא]</small> משנה זו? <strong>אילימא</strong> <small>[אם תאמר]</small> כשיטת <strong>ר' יוסי</strong> — <strong>והאיכא</strong> <small>[והרי יש]</small> דין <strong>עדות בדיני נפשות, שאין האשה כשרה לה והן</strong> המורשעים משום עבירות שבממון <strong>כשרין לה. אלא לאו</strong> <small>[האם לא]</small> כשיטת <strong>ר' מאיר היא,</strong> משמע שסתם משנה כר' מאיר והלכה כמותו.
  בהתאם למסקנה זו נמצא שאחד העדים שהעידו על בר חמא שהרג נפש פסול לעדות, ויצא בר חמא זכאי מבית הדין, <strong>קם</strong> <small>[עמד]</small> <strong>בר חמא</strong> הנאשם <strong>נשקיה אכרעיה</strong> <small>[נשק</small> את רב פפי <small>על רגליו],</small> <strong>וקבליה לכרגיה דכולי שניה</strong> <small>[וקיבל</small> על עצמו לשלם עבורו <small>את המס בכל שנותיו].</small>
 <big>א משנה</big> <strong>ואלו הן הקרובין</strong> הפסולים לעדות ולדון: <strong>אחיו, ואחי אביו, ואחי אמו, ובעל אחותו, ובעל אחות אביו, ובעל אחות אמו, ובעל אמו, וחמיו, וגיסו</strong> (בעל אחות אשתו). <strong>הן</strong> עצמם ואף <strong>בניהן וחתניהן</strong> נחשבים כקרובים. <strong>ו</strong>כן <strong>חורגו</strong> (בנו החורג, בן אשתו) <strong>לבדו,</strong> אבל לא בנו וחתניו.
 <strong>אמר ר' יוסי</strong> הלכה <strong>זו</strong> ששנינו היא <strong>משנת ר' עקיבא, אבל משנה ראשונה</strong> וקדומה לא כך שנתה, אלא: <strong>דודו, ובן דודו, וכל הראוי ליורשו.</strong> שבמשנה ראשונה נפסלו רק קרובי האב שהם הראוים לרשת אותו, למעט את קרוביו מצד אמו שאינם יורשים אותו ואף אינם פסולים להעידו ולדונו. ועוד אמרו שהקרוב שאמרו שהוא פסול להעידו ולדונו הוא דווקא <strong>כל הקרוב לו באותה שעה</strong> שבה דנים.
  ואולם אם <strong>היה</strong> פעם <strong>קרוב</strong> משפחה <strong>ונתרחק,</strong> וכגון שנשא אותו אדם את אחותו ומתה או שנתגרשה — <strong>הרי זה כשר. ר' יהודה אומר: אפילו מתה בתו ויש לו בנים ממנה, הרי זה</strong> נחשב <strong>קרוב</strong> עדיין משום הבנים שעל ידם יש קשר קירבה.
  ועוד פסולים להעיד: <strong>האוהב והשונא. אוהב</strong> — <strong>זה שושבינו</strong> שהוא הידיד הקרוב הדואג לכל צרכי חתונתו. <strong>שונא</strong> הוא <strong>כל</strong> אדם <strong>שלא דבר עמו שלשה ימים</strong> מתוך <strong>איבה. אמרו לו: לא נחשדו ישראל על כך</strong> להעיד עדות שקר מפני אהבה ושנאה.
 <big>ב גמרא</big> שואלים: <strong>מנהני מילי</strong> <small>[מנין דברים אלו]</small> שקרובים פסולים לעדות? ומשיבים, <strong>דתנו רבנן</strong> <small>[ששנו חכמים],</small> נאמר: <strong>"לא יומתו אבות על בנים</strong> ובנים לא יומתו על אבות איש בחטאו יומתו<strong>"</strong> (דברים כד, טז) <strong>מה תלמוד לומר</strong> "לא יומתו אבות על בנים"? <strong>אם ללמד שלא יומתו אבות בעו‍ן בנים</strong> שחטאו <strong>ובנים</strong> לא יומתו <strong>בעו‍ן אבות</strong> — <strong>הרי כבר נאמר "איש בחטאו יומתו"</strong> (דברים כד, טז), ואין צורך בפירוט יתר.
 <strong>אלא</strong> יש להבין שהכוונה היא <strong>"לא יומתו אבות על בנים"</strong> — <strong>בעדות בנים, "ובנים לא יומתו על אבות"</strong> — <strong>בעדות אבות.</strong>
 כיון שהוזכר מקרא זה שואלים לגופו: <strong>ו</strong>האם <strong>בנים בעו‍ן אבות לא</strong> מתים? <strong>והכתיב</strong> <small>[והרי נאמר]</small> <strong>"פקד עו‍ן אבות על בנים</strong> ועל בני בנים על שלשים ועל רבעים
 <strong>"</strong>(שמות לד, ז)! ומשיבים: <strong>התם</strong> <small>[שם]</small> מדובר <strong>כשאוחזין</strong> הבנים <strong>מעשה אבותיהן בידיהן,</strong> אבל אם אין הם נוהגים כאבותיהם — אין פוקדים עליהם עוונות אבותיהם.
 <strong>כדתניא</strong> <small>[כפי</small> <small>ששנינו</small> בברייתא<small>]:</small> מה שנאמר <strong>"ואף בעו‍נת אבתם אתם ימקו"</strong> (ויקרא כו, לט) כוונת הדברים: <strong>כשאוחזין מעשה אבותיהם בידיהם. אתה אומר</strong> שמדובר כאן <strong>כשאוחזין</strong> עוונות אבות, <strong>או אינו אלא</strong> גם <strong>כשאין אוחזין?</strong> — <strong>כשהוא אומר "איש בחטאו יומתו"</strong> הרי זו הוכחה שאין אדם מת שלא בעוונו, ו<strong>הרי</strong> אם כן שודאי שיש לפרש שהכוונה היא <strong>כשאוחזין מעשה אבותיהן בידיהן.</strong>
 ועוד מקשים: <strong>ולא?</strong> וכי אין מענישים בנים בעוון אבותם? <strong>והכתיב</strong> <small>[והרי נאמר]:</small> <strong>"וכשלו איש באחיו"</strong> (ויקרא כו, לז), ונתפרש: <strong>איש בעו‍ן אחיו, מלמד</strong> כתוב זה <strong>שכולן ערבים זה בזה,</strong> הרי שאף אלה שאינם קרובים נענשים זה בעוון זה!
  ומשיבים:  <strong>התם</strong> <small>[שם]</small> מדובר באנשים הנענשים לא משום קירבת המשפחה אלא <strong>שהיה בידם</strong> כח <strong>למחות</strong> על עבירות שנעשו <strong>ולא מיחו,</strong> ועל כן הם נענשים — על שלא מיחו בקרובים והניחו להם לחטוא.
## דף כח.
 <big>א</big> מלשון הכתוב "לא יומתו אבות על בנים" (דברים כד, טז) מובן שאבות אינם יכולים להעיד על בנים, לא בניהם שלהם ולא בניהם של הקרובים (שאילו היתה הכוונה רק לאב המעיד על בנו היה צריך לומר בלשון יחיד: "לא יומת אב על בנו", ולשון הריבוי "אבות" ו"בנים", משמעה איפוא — אבות הקרובים זה לזה אינם מעידים על הבנים של קרוביהם). <strong>אשכחן</strong> <small>[מצאנו]</small> איפוא הוכחה בענין איסור עדות של <strong>אבות לבנים ובנים לאבות,</strong>
 <strong>וכל שכן אבות להדדי</strong> <small>[זה לזה],</small> כגון שני אחים שוודאי אינם יכולים להעיד זה על זה שהרי הם קרובים זה לזה יותר מאשר לבניהם.
  ואולם <strong>בנים לבנים</strong> שלא יוכלו בני קרובים להעיד זה על זה <strong>מנלן</strong> <small>[מנין לנו]?</small>
 ומסבירים: <strong>אם כן</strong> שיהיו בנים רשאים להעיד על בנים <strong>ליכתוב קרא</strong> <small>[שיכתוב המקרא]</small> <strong>"לא יומתו אבות על בן", מאי</strong> <small>[מה]</small> לשון הריבוי <strong>"בנים"?</strong> — ש<strong>אפילו בנים להדדי</strong> <small>[זה לזה]</small> לא יעידו.
 <strong>אשכחן</strong> <small>[מצאנו]</small> ש<strong>בנים</strong> אינם יכולים להעיד <strong>להדדי</strong> <small>[זה על זה],</small> ואולם <strong>בנים</strong> קרובים שאינם יכולים להצטרף לעדות אחת להעיד <strong>לעלמא מנלן</strong> <small>[לעולם,</small> לאחרים, <small>מנין לנו]?</small>
 <strong>אמר רמי בר חמא: סברא הוא</strong> אף שאין להוכיחה מן המקראות. ומקור הסברה — <strong>כדתניא</strong> <small>[כפי ששנינו</small> בתוספתא<small>]:</small> <strong>אין העדים נעשין זוממין עד שיזומו שניהן</strong> יחד. <strong>ואי סלקא דעתך</strong> <small>[ואם עולה על דעתך</small> לומר<small>]</small> ש<strong>בנים לעלמא</strong> <small>[לאחרים]</small> <strong>כשרין</strong> להעיד, <strong>נמצא</strong> ש<strong>עד זומם נהרג בעדות אחיו,</strong> שהרי אינו נהרג אלא אם כן הוזם גם השני, ונמצא שאותה עדות שהעיד גם אחיו היא שגרמה לו למות, והרי דבר זה הוא כבנים שהעידו זה על זה.
 <strong>אמר ליה</strong> <small>[לו]</small> <strong>רבא: וליטעמיך</strong> <small>[ולטעמך,</small> לשיטתך<small>]</small> <strong>הא דתנן</strong> <small>[זו ששנינו</small> במשנה<small>]:</small> <strong>שלשה אחין ו</strong>עוד <strong>אחד</strong> שאינו קרוב <strong>מצטרף עמהן,</strong> כגון שכל אחד מן האחים והעד הנוסף מעידים על חזקה, אם על כל שנה משלוש השנים מעיד אח אחר ומצטרף עם העד הנוסף <strong>הרי אלו שלש עדיות</strong> ואין אומרים שיש כאן פסול משום עדות קרובים, <strong>והן</strong> נחשבים <strong>עדות אחת ל</strong>ענין <strong>הזמה,</strong> שאין זו הזמה עד שיזומו כולם.
 <strong>נמצא</strong> אם כן ש<strong>עד זומם משלם ממון בעדות אחיו,</strong> ואין אנו סבורים שיש בכך משום פגם.
 <strong>אלא</strong> ודאי עלינו להסביר כי <strong>הזמה מעלמא קאתי</strong> <small>[מן העולם,</small> מבחוץ, <small>היא באה],</small> שעיקר ההזמה באה מכח עדותם של העדים המזימים ולא מן העדות עצמה ולכן איננו אומרים שאח אחד גורם לאחר לשלם, <strong>הכא נמי</strong> <small>[כאן גם כן]</small> <strong>הזמה מעלמא קאתי</strong> <small>[מן העולם,</small> מן החוץ, <small>היא באה]</small> ואין רואים את האחים כמעידים זה על זה.
 <strong>אלא</strong> עלינו לדחות ראיה זו ולומר טעם אחר, <strong>אם כן ליכתוב קרא</strong> <small>[שיכתוב המקרא]</small> <strong>"ובן על אבות", אי נמי</strong> <small>[או גם כן]</small> <strong>"הם על אבות" מאי</strong> <small>[מה]</small> משמע <strong>"ובנים"</strong> שהוא יתור לשון, הרי זה בא ללמד <strong>אפילו בנים לעלמא</strong> <small>[לעולם,</small> לאחרים<small>].</small>
 ועוד מבררים: <strong>אשכחן</strong> <small>[מצאנו]</small> מקור לאסור את <strong>קרובי האב,</strong> ואולם <strong>קרובי האם מנלן</strong> <small>[מנין לנו]</small> שאף הם פסולים להעיד? <strong>אמר קרא</strong> <small>[הכתוב]:</small> <strong>"אבות" "אבות" תרי זימני</strong> <small>[שתי פעמים]</small> כשאין צורך בחזרה ויכול היה לומר "עליהם", ו<strong>אם אינו ענין</strong> ללמד <strong>לקרובי האב</strong> שכבר למדנו דינם, <strong>תניהו ענין לקרובי האם.</strong>
 ועוד שואלים: מן הכתוב הזה <strong>אשכחן</strong> <small>[מצאנו]</small> שאין קרוב יכול להעיד על קרוביו <strong>לחובה,</strong> שהרי נאמר "יומהו", ואולם כאשר הם מעידים <strong>לזכות מנא לן</strong> <small>[מנין לנו]</small> שאין עדותם מתקבלת?
  ומשיבים:  <strong>אמר קרא</strong> <small>[הכתוב]</small> <strong>"יומתו" "יומתו" תרי זימני</strong> <small>[שתי פעמים],</small> <strong>אם אינו ענין לחובה</strong> שכבר למדנו — <strong>תנהו ענין לזכות.</strong>
 ושואלים: <strong>אשכחן</strong> <small>[מצאנו]</small> מקור למשנתנו <strong>בדיני נפשות</strong> שהרי בלשון מיתה נאמרה, <strong>בדיני ממונות מנלן</strong> <small>[מנין לנו]</small> שהקרובים פסולים להעיד?
  ומשיבים, <strong>אמר קרא</strong> <small>[הכתוב]:</small> <strong>"משפט אחד יהיה לכם"</strong> (ויקרא כד, כב) ומכאן למדים: <strong>משפט השוה לכם,</strong> שמעיקר הדין גם דיני ממונות וגם דיני נפשות נדונים על פי אותם דינים.
 <big>ב</big> מעתה מבררים דיני קירבה וענייניה. <strong>אמר רב: אחי אבא לא יעיד לי, הוא ובנו וחתנו</strong> כאמור במשנה. <strong>אף אני לא אעיד לו, אני ובני וחתני.</strong>
 ותוהים: <strong>ואמאי</strong> <small>[ומדוע]</small> לא יוכל למשל הבן להעיד לאחי אבי אביו? <strong>הוה ליה</strong> <small>[הרי הוא]</small> קרוב אליו בדרגת <strong>שלישי בראשון,</strong> שהרי הבן שלישי הוא לסב שמכחו באה הקירבה, <strong>ואנן</strong> <small>[ואנחנו]</small> קירבת <strong>שני בשני תנן</strong> <small>[שנינו</small> במשנתנו<small>],</small> <strong>שני בראשון תנן</strong> <small>[שנינו],</small> אבל <strong>שלישי בראשון לא תנן</strong> <small>[שנינו]!</small>
 ומשיבים: <strong>מאי</strong> <small>[מהו]</small> <strong>"חתנו" דקתני במתניתין</strong> <small>[ששנינו במשנתנו]?</small> — הכוונה היא: <strong>חתן בנו,</strong> שיש להבין כך את האמור במשנה: הן (הקרובים) ובניהם (של קרובים) וחתניהם (של הבנים) והרי זה שלישי בראשון.
 ומקשים: אם כן <strong>וליתני</strong> <small>[וישנה]</small> <strong>"בן בנו"</strong> ללמדנו דין שלישי בראשון שהוא פשוט יותר!
  ומשיבים:  <strong>מילתא אגב אורחיה קא משמע לן</strong> <small>[דבר בדרך אגב השמיע לנו]</small> בדרך ביטוי זו שה<strong>בעל כאשתו</strong> ואין אנו רואים בכך התרחקות דרגה נוספת בקירבה.
  ומקשים:  <strong>ואלא הא דתני</strong> <small>[זו ששנה]</small> <strong>ר' חייא: שמונה אבות,</strong> כלומר, קרובים עיקריים ששנינו במשנה (אחיו ואחי אביו וכו') <strong>שהן עשרים וארבעה</strong> אם מצרפים לכל אחד את בנו וחתנו. ואולם אם נחשוב גם את בן בנו <strong>הני תלתין ותרתין הוי</strong> <small>[אלה שלושים ושנים הם]</small> שנמצאו מצרפים לכל אב עוד שלושה נוספים!
 <strong>אלא</strong> נדחה הסבר זה, ו<strong>לעולם</strong> נפרש ש"חתנו" שבמשנה הכוונה היא <strong>חתנו</strong> שלו <strong>ממש, ואמאי קרי ליה</strong> <small>[ומדוע קרא לו]</small> רב <strong>"חתן בנו"</strong> ולמד ממנו לענין שלישי בראשון? — <strong>כיון דמעלמא קאתי</strong> <small>[שמן העולם,</small> החוץ, <small>הוא בא]</small> ואיננו קרוב בעצמו אלא מכח קרבת אשתו, הרי <strong>כדור אחר דמי</strong> <small>[</small>הוא <small>נחשב]</small> והרי זה רחוק בדרגה אחת של קירבה.
  ומקשים:  <strong>אי הכי</strong> <small>[אם כך]</small> מתברר לפי זה שהקשר בין חתן אבי אביו ובינו <strong>הוה ליה</strong> <small>[הרי הוא]</small> <strong>שלישי בשני, ו</strong>יודעים אנו כי <strong>רב אכשר</strong> <small>[הכשיר]</small> לעדות <strong>שלישי בשני!</strong>
 אלא יש לומר שאין הדבר כדעת משנתנו <strong>אלא רב</strong> ש<strong>אמר</strong> דבריו — <strong>כ</strong>שיטת <strong>ר' אלעזר</strong> אמר. <strong>דתניא</strong> <small>[ששנויה</small> ברייתא<small>]</small> <strong>ר' אלעזר אומר: כשם שאחי אבא לא יעיד לי, הוא ובנו וחתנו, כך בן אחי אבא לא יעיד לי, הוא ובנו וחתנו,</strong> הרי שר' אלעזר פוסל אף בקירבה של בני בנים.
  ומקשים:  <strong>ואכתי הוה ליה</strong> <small>[ועדיין הרי הוא]</small> <strong>שלישי בשני, ורב אכשר</strong> <small>[הכשיר]</small> <strong>שלישי בשני!</strong>
 ומשיבים: <strong>רב סבר ליה כוותיה בחדא</strong> <small>[סבור כשיטתו ב</small>דבר <small>אחד]</small> שזו קרויה קירבה, <strong>ופליג עליה בחדא</strong> <small>[וחלק עליו ב</small>דבר <small>אחד]</small> בענין הכשר כללי של שלישי בשני.
  ומסבירים:  <strong>מאי טעמא</strong> <small>[מה הטעם]</small> של <strong>רב?</strong> — ש<strong>אמר קרא</strong> <small>[הכתוב]:</small> <strong>"לא יומתו אבות על בנים ובנים",</strong> ומכאן הוא למד <strong>לרבות דור אחר</strong> של בני בנים ("בנים ובנים") שאף הוא נכנס בגדר קירבה.
 <strong>ור' אלעזר</strong> דעתו היא ש<strong>"על בנים"</strong> ש<strong>אמר רחמנא</strong> <small>[אמרה התורה]</small> הרי זה בא ללמד ש<strong>פסולי</strong> <small>[הפסולים]</small> שיש כלפי ה<strong>אבות,</strong> <strong>שדי</strong> <small>[השלך]</small> גם כלפי ה<strong>בנים,</strong> שכל הפסול להעיד לאב פסול גם להעיד לבנו.
 <big>ג</big> <strong>אמר רב נחמן: אחי חמותי לא יעיד לי,</strong> אף <strong>בן אחי חמותי לא יעיד לי, בן אחות חמותי לא יעיד לי. ו</strong>כן <strong>תנא תונא</strong> <small>[</small>שנה <small>התנא שלנו]</small> במשנתנו בלשון אחרת, שאמר: <strong>בעל אחותו, ובעל אחות אביו, ובעל אחות אמו, הן ובניהן וחתניהן</strong> שהיא אותה קירבה כאשר מונים אותה מצד אחר.
 <strong>אמר רב אשי: כי הוינן בי</strong> <small>[כאשר היינו למדים בבית</small> מדרשו<small>]</small> של <strong>עולא איבעי לן</strong> <small>[נשאלה לנו]</small> שאלה זו: <strong>אחי חמיו מהו</strong> להעיד עליו? <strong>בן אחי חמיו מהו? בן אחות חמיו מהו?</strong>
 <strong>אמר לן</strong> <small>[לנו],</small> כבר <strong>תניתוה</strong> <small>[שניתם אותה]</small> את התשובה לשאלתכם זו במשנתנו: <strong>אחיו, ואחי אביו, ואחי אמו, הן ובניהן וחתניהן</strong> והיא היא קירבה זו.
 מסופר: <strong>רב איקלע למזבן</strong> <small>[הזדמן ל</small>מקום <small>לקנות]</small>
## דף כח:
 <strong>גוילי</strong> <small>[גוילים]</small> של עורות. <strong>בעו מיניה</strong> <small>[שאלו ממנו]</small> שאלה זו: <strong>מהו שיעיד אדם באשת חורגו</strong> (בנו החורג)?
 <strong>בסורא אמרי</strong> <small>[אמרו]</small> שפתר בדרך זו: <strong>בעל כאשתו,</strong> וכיון שהוא בעל אמו של אותו בן הרי הוא כאביו, ואשת חורגו היא איפוא ככלתו.
 <strong>בפומבדיתא אמרי</strong> <small>[אמרו]</small> בלשון אחרת: <strong>אשה כבעלה,</strong> ואשת בנו החורג דינה כבנו החורג עצמו. ש<strong>אמר רב הונא אמר רב, מניין שהאשה כבעלה? דכתיב</strong> <small>[ש</small>כן <small>נאמר]:</small> <strong>"ערות אחי אביך לא תגלה אל אשתו לא תקרב דדתך הוא"</strong> (ויקרא יח, יד), <strong>והלא אשת דודו הוא</strong> ואינה דודתו (אחות אביו)! <strong>מכלל</strong> הדברים אתה למד כי <strong>אשה</strong> נידונה <strong>כבעלה.</strong> 
 <big>א</big> שנינו במשנה כי בין הפסולים נמצאים <strong>בעל אמו הוא ובנו וחתנו.</strong> ותוהים: <strong>בנו</strong> של בעל אמו <strong>היינו</strong> <small>[הרי זה]</small> <strong>אחיו</strong> והרי כבר נאמר שאחיו פסול!
 <strong>אמר ר' ירמיה: לא נצרכה אלא לאחי האח</strong> כלומר, מדובר בבן בעל אמו מאם אחרת, שאין ביניהם קשר קירבת בשר כלל ובכל זאת נחשב הוא כקרוב.
  מסופר:  <strong>רב חסדא אכשר</strong> <small>[הכשיר]</small> עדות <strong>באחי האח. אמרו ליה</strong> <small>[לו]:</small> וכי <strong>לא שמיע לך הא</strong> <small>[שמעת</small> הלכה <small>זו]</small> שאמר <strong>ר' ירמיה</strong> שאחי האח פסול? <strong>אמר להו</strong> <small>[להם]:</small> <strong>לא שמיע לי</strong> <small>[שמעתי זאת],</small> <strong>כלומר,</strong> נתכוון לומר <strong>לא סבירא לי</strong> <small>[אין אני סבור כן],</small> שלאמיתו של דבר שמע את ההלכה, אלא שלא קיבל דרך פירוש זו.
  ומקשים:  <strong>אי הכי</strong> <small>[אם כך]</small> חוזרת הקושיה ששאלנו מתחילה, הרי בן בעל אמו הנזכר שם <strong>היינו</strong> <small>[הרי זה]</small> <strong>אחיו!</strong> ומשיבים: <strong>תנא</strong> <small>[שנה]</small> <strong>אחיו</strong> סתם שהוא <strong>מן האב, וקתני</strong> <small>[ושנה]</small> גם כן <strong>אחיו מן האם.</strong>
 <strong>אמר רב חסדא: אבי חתן ואבי כלה</strong> הקרובים זה לזה על ידי נישואי ילדיהם <strong>מעידין זה על זה, ולא דמו להדדי</strong> <small>[ואינם נחשבים זה לזה]</small> <strong>אלא כי אכלא לדנא</strong> <small>[כמגופה שעל גבי חבית]</small> שאינה חלק ממנה אלא סמוכה לה בלבד.
 <strong>אמר רבה בר בר חנה: מעיד אדם לאשתו ארוסה</strong> לפי שקודם הנישואין אינו נחשב עדיין לקרוב לה. <strong>אמר רבינא: לא אמרן</strong> <small>[אמרנו]</small> הלכה זו <strong>אלא</strong> כשמעיד <strong>לאפוקי מינה</strong> <small>[להוציא ממנה</small> ממון<small>],</small> שאז מקבלים עדותו משום שאינו קרוב. <strong>אבל</strong> בעדות שיש בה <strong>לעיולי</strong> <small>[להכניס]</small> <strong>לה</strong> ממון — <strong>לא מהימן</strong> <small>[אינו נאמן],</small> שהרי סופו לשאתה והוא יהנה מן הממון, ונמצא שהוא נוגע בדבר.
  את השיטה הזו דוחים: <strong>ולא היא, לא שנא לאפוקי ולא שנא לעיולי</strong> <small>[אינו שונה להוציא ואינו שונה להכניס]</small> — <strong>לא מהימן</strong> <small>[אינו נאמן],</small> כי
 <strong>מאי דעתיך</strong> <small>[מה דעתך]</small> שאתה סבור להתיר עדות בארוס? — משום מה ש<strong>אמר ר' חייא בר אמי משמיה</strong> <small>[משמו]</small> של <strong>עולא: אשתו ארוסה</strong> (שעדיין לא נשאה) <strong>לא אונן</strong> (מתאבל עליה) כשמתה <strong>ולא מטמא לה</strong> לטפל בקבורתה אם הוא כהן, <strong>וכן היא לא אוננת ולא מטמאה לו.</strong> אם <strong>מתה</strong> — <strong>אינו יורשה,</strong> אם <strong>מת הוא</strong> — הרי היא <strong>גובה כתובתה</strong> אם כתב לה מן האירוסין, שהוא כשאר שטר התחייבות שנותן, ואין ביניהם קשר אחר.
  ואולם מכאן אין ראיה, שכן <strong>התם</strong> <small>[שם],</small> לענין טומאה וכדומה, בשאלה אם היא <strong>"שארו" תלה רחמנא</strong> <small>[תלתה התורה]</small> את הדין, ו<strong>אכתי לאו</strong> <small>[ועדיין אינה]</small> <strong>שארו היא,</strong> שכל עוד לא נישאו אינה קרויה "שאר בשרו". אבל <strong>הכא</strong> <small>[כאן]</small> לגבי עדות <strong>משום איקרובי דעתא</strong> <small>[קירוב הדעת]</small> <strong>הוא</strong> שנפסל, <strong>והא איקרבא דעתיה לגבה</strong> <small>[והרי התקרבה דעתו אליה]</small> משום שהם מאורסים.
 <big>ב</big> שנינו במשנה שבנו <strong>חורגו</strong> הוא <strong>לבדו</strong> שפסול להעיד לו. <strong>תנו רבנן</strong> <small>[שנו חכמים</small> בברייתא<small>]:</small> <strong>חורגו לבדו. ר' יוסי אומר: גיסו. ותניא אידך</strong> <small>[ושנויה</small> ברייתא <small>אחרת]:</small> <strong>גיסו לבדו</strong> ולא קרוביו, <strong>ר' יהודה אומר: חורגו.</strong>
 ומבררים: <strong>מאי קאמר</strong> <small>[מה אמר]</small> בברייתות אלה וכיצד יש להבין את המחלוקת? <strong>אילימא הכי קאמר</strong> <small>[אם תאמר</small> ש<small>כך אמר]:</small> <strong>חורגו לבדו, והוא הדין לגיסו</strong> שהוא לבדו פסול ולא בנו וחתנו. ובברייתא האחרת <strong>אתא</strong> <small>[בא]</small> <strong>ר' יוסי למימר</strong> <small>[לומר]</small> כי <strong>גיסו לבדו, והוא הדין לחורגו.</strong> <strong>אלא</strong> אם כן <strong>מתניתין דקתני</strong> <small>[משנתנו ששנינו]</small> <strong>גיסו הוא ובנו וחתנו, מני</strong> <small>[</small>כשיטת <small>מי היא]?</small> <strong>לא</strong> כשיטת <strong>ר' יהודה ולא</strong> כשיטת <strong>ר' יוסי,</strong> שהרי כפי שהסברנו שניהם מסכימים שגם החורג וגם הגיס רק הם לבדם פסולים!
 <strong>ואלא</strong> יש לדחות ולפרש כי <strong>הכי קאמר</strong> <small>[כך אמר</small> במשנה<small>]:</small> <strong>חורגו לבדו, אבל גיסו</strong> — <strong>הוא ובנו וחתנו</strong> אסורים. <strong>ואתא</strong> <small>[ובא]</small> <strong>ר' יוסי למימר</strong> <small>[לומר]</small> כי אין הדבר כן אלא רק <strong>גיסו לבדו, אבל חורגו</strong> — <strong>הוא ובנו וחתנו</strong> אסורים.
 ולשיטה זו משנתנו היא כדעת ר' יהודה. ושואלים: <strong>ואלא הא דתני</strong> <small>[זו ששנה]</small> <strong>ר' חייא</strong> שלהלכה יש לגבי קירבה <strong>שמונה אבות</strong> מיני קירבה, <strong>שהן עשרים וארבעה</strong> (בכל אחד גם בנו וחתנו), <strong>כמאן</strong> <small>[כ</small>שיטת <small>מי]?</small> <strong>לא כ</strong>שיטת <strong>ר' יוסי ולא כ</strong>שיטת <strong>ר' יהודה.</strong>
 <strong>אלא</strong> עלינו לדחות מה שאמרנו ולומר כי <strong>הכי קאמר</strong> <small>[כך אמר],</small> כך יש להבין ברייתות אלה: <strong>חורגו לבדו, אבל גיסו</strong> — <strong>הוא ובנו וחתנו, ואתא</strong> <small>[ובא]</small> <strong>ר' יוסי למימר</strong> <small>[לומר]</small> שאף <strong>גיסו לבדו, וכל שכן חורגו.</strong> ולפי זה <strong>מתניתין</strong> <small>[משנתנו]</small> כשיטת <strong>ר' יהודה,</strong> וה<strong>ברייתא</strong> ששנה ר' חייא כשיטת <strong>ר' יוסי</strong> היא.
 <strong>אמר רב יהודה אמר שמואל: הלכה כ</strong>שיטת <strong>ר' יוסי.</strong> ואחר שפסק שמואל הלכה כן, חשבו שהיא מכוונת לפסוק כדברי ר' יוסי במשנה, שתהא הלכה כמשנה ראשונה שרק קרובים הראויים ליורשו פסולים.
  מסופר:  <strong>ההיא מתנתא דהוי חתימי עלה תרי גיסי</strong> <small>[</small>שטר <small>מתנה אחד שהיו חתומים עליו שני גיסים].</small> <strong>סבר רב יוסף לאכשורה</strong> <small>[להכשירה]</small> על סמך מה ש<strong>אמר רב יהודה אמר שמואל</strong> ש<strong>הלכה כ</strong>שיטת <strong>ר' יוסי,</strong> שהרי הגיס אינו יורש את גיסו.
 <strong>אמר ליה</strong> <small>[לו]</small> <strong>אביי: ממאי</strong> <small>[ממה,</small> מנין<small>]</small> מסיק אתה שהכוונה לדברי <strong>ר' יוסי דמתניתין</strong> <small>[של משנתנו],</small> <strong>דמכשר</strong> <small>[שהוא מכשיר]</small> <strong>בגיסו? דילמא</strong> <small>[שמא]</small> נתכוון לשיטת <strong>ר' יוסי</strong> של ה<strong>ברייתא, דפסיל</strong> <small>[שפוסל]</small> <strong>בגיסו</strong> (אף כי מתיר את חתן גיסו)?
  ודחה רב יוסף ואמר: <strong>לא סלקא</strong> <small>[אין זה</small> יכול <small>לעלות]</small> על <strong>דעתך.</strong> ש<strong>אמר שמואל: כגון אנא</strong> <small>[אני]</small> <strong>ופנחס</strong> אחי פסולים להעיד, והאם אין כוונתו לומר שהם פסולים <strong>דהוינן אחי וגיסי</strong> <small>[שאנו אחים וגיסים],</small> שנשאו שני האחים הללו שתי אחיות, <strong>אבל גיסי דעלמא</strong> <small>[גיסים בכלל]</small> — <strong>שפיר דמי</strong> <small>[יפה הדבר]</small> ומותרים להעיד זה לזה.
  והקשה אביי: <strong>ודילמא</strong> <small>[ושמא]</small> <strong>כגון אנא</strong> <small>[אני]</small> <strong>ופנחס, משום</strong> שהוא <strong>גיסו קאמר</strong> <small>[אמר]</small> ולא נתכוון לומר שהם פסולים בתורת אחים.
  כיון שערער אביי את הוכחתו זו של רב יוסף <strong>אמר</strong> רב יוסף <strong>ליה</strong> <small>[לו]</small> למחזיק בשטר: אם כן שהעדים החתומים על השטר פסולים הם <strong>זיל קניה</strong> <small>[לך קנה אותה],</small> את המתנה, על ידי <strong>עדי מסירה</strong> שראו כשנמסר בידך שטר זה, ונסמוך על שיטת <strong>ר' אלעזר,</strong> שאומר שהעדים העיקריים בשטר אינם העדים החתומים בו גופו אלא העדים שראו שמסרו אותו ועדים שבשטר רק לתיקון ולחיזוק נעשו, ואינם עיקר תוקף השטר.
  הקשה לו אביי: <strong>והאמר</strong> <small>[והרי אמר]</small> <strong>ר' אבא: מודה ר' אלעזר ב</strong>שטר ה<strong>מזויף מתוכו</strong> כגון שחתמו בו עדים פסולים <strong>שהוא פסול</strong> גם כשיש עדי מסירה, כי אז פוגמים אותם עדים את עצם מהימנותו של השטר. <strong>אמר ליה</strong> <small>[לו]</small> רב יוסף למקבל המתנה: <strong>זיל</strong> <small>[לך],</small> <strong>לא שבקי</strong> <small>הניחו]</small> <strong>לי דאותביניה</strong> <small>[שאתן אותה],</small> את המתנה, <strong>לך.</strong> 
 <big>ג</big> שנינו במשנה ש<strong>ר' יהודה אומר</strong> שאפילו אם מתה בתו ויש לבעלה בנים ממנה הרי הבעל נחשב, בשל הבנים, כקרוב לו לענין עדות. <strong>אמר ר' תנחום אמר ר' טבלא אמר ר' ברונא אמר רב: הלכה כ</strong>שיטת <strong>ר' יהודה.</strong> ואילו <strong>רבא אמר</strong> בשם <strong>רב נחמן: אין הלכה כ</strong>שיטת <strong>ר' יהודה. וכן אמר רבה בר בר חנה</strong> בשם <strong>ר' יוחנן: אין הלכה כ</strong>שיטת <strong>ר' יהודה.</strong>
 <strong>איכא דמתני לה</strong> <strong>להא</strong> <small>[יש ששונים אותה,</small> את השמועה <small>הזו]</small> שאמר <strong>רבה בר בר חנה, אהא</strong> <small>[על</small> דבר <small>זה]</small> ששנינו: <strong>את זו דרש ר' יוסי הגלילי,</strong> נאמר: <strong>"ובאת אל הכהנים הלוים ואל השפט אשר יהיה בימים ההם"</strong> (דברים יז, ט), <strong>וכי תעלה על דעתך שאדם הולך אצל שופט שלא היה בימיו?</strong> ואם כן מה עניינו של "אשר יהיה בימים ההם"? <strong>אלא</strong> הכוונה: <strong>זה שהיה קרוב</strong> על ידי נישואין <strong>ונתרחק,</strong> שעכשיו בימים ההם שהוא בא אליו יכול הוא להיות נידון בפניו, ולא קודם לכן.
  ועל כך <strong>אמר רבה בר בר חנה אמר ר' יוחנן: הלכה כ</strong>שיטת <strong>ר' יוסי הגלילי.</strong> כלומר, אותו תוכן הלכתי (שקרוב שנתרחק כשר) נאמר בשעתו בהקשר אחר.
 מסופר: <strong>בני חמוה</strong> <small>[בני חמיו]</small> של <strong>מר עוקבא</strong>
## דף כט.
 <strong>קרובים ונתרחקו הוו</strong> <small>[היו],</small> שמתה אשת מר עוקבא שהיתה אחותם. <strong>אתו לקמיה לדינא</strong> <small>[באו לפניו לדין],</small> <strong>אמר להו</strong> <small>[להם]</small> מר עוקבא: <strong>פסילנא לכו לדינא</strong> <small>[פסול אני לכם לדין].</small>
 <strong>אמרו ליה</strong> <small>[לו]:</small> <strong>מאי דעתיך</strong> <small>[מה דעתך]</small> שאתה פוסל עצמך — שאתה פוסק <strong>כ</strong>שיטת <strong>ר' יהודה,</strong> שכיון שיש בנים הרי עדיין אנו קרובים? <strong>אנן מייתינן איגרתא ממערבא</strong> <small>[אנו מביאים מכתב מארץ ישראל]</small> ש<strong>אין הלכה כ</strong>שיטת <strong>ר' יהודה.</strong>
 <strong>אמר להו</strong> <small>[להם]</small> <strong>אטו בקבא דקירא אידבקנא בכו</strong> <small>[וכי בקב שעוה דבוק אני בכם],</small> ברור לי שאין אנו עוד קרובים ולא משום קירבה אני פוסל את עצמי, <strong>דלא קאמינא פסילנא לכו לדינא</strong> <small>[שאין אני אומר</small> ש<small>אני פסול לכם לדין]</small> <strong>אלא משום דלא צייתיתו דינא</strong> <small>[שאין אתם מצייתים לדין]</small> ואין אני רוצה להכנס לדיון כשאני סבור שלא תקבלוהו עליכם
 <big>א</big> במשנה הובאה דעת ר' יהודה שהאוהב והשונא פסולים להעיד ואמרו ש<strong>אוהב</strong> — <strong>זה שושבינו.</strong>
 ומבררים: <strong>וכמה</strong> זמן הוא קרוי "שושבינו" ויהא פסול לו? <strong>אמר</strong> <strong>ר' אבא אמר</strong> <strong>ר' ירמיה אמר רב: כל שבעת ימי המשתה</strong> הרי הוא נקרא "שושבינו" וקרוב הוא אליו. <strong>ורבנן משמיה</strong> <small>[וחכמים משמו]</small> של <strong>רבא אמרי</strong> <small>[אמרו]:</small> <strong>אפילו מיום ראשון</strong> שלמחרת החתונה <strong>ואילך</strong> אינו עוד כקרוב אלא ביום החתונה עצמו.
 <big>ב</big> עוד שנינו במשנה ש<strong>השונא</strong> הוא <strong>כל שלא דבר</strong> עמו שלשה ימים מתוך איבה. <strong>תנו רבנן</strong> <small>[שנו חכמים</small> בברייתא<small>]:</small> את הנאמר "והוא לא אויב לו ולא מבקש רעתו" (במדבר לה, כג), דרשו: <strong>"והוא לא אויב לו"</strong> — <strong>יעידנו. "ולא מבקש רעתו"</strong> — <strong>ידיננו.</strong>
 <strong>אשכחן</strong> <small>[מצאנו]</small> ראיה ש<strong>שונא</strong> פסול לעדות, ואולם <strong>אוהב מנלן</strong> <small>[מנין לנו]</small> שהוא פסול לעדות?
  ומשיבים:  <strong>קרי ביה הכי</strong> <small>[קרא בו</small> באותו כתוב <small>כך],</small> בשינוי: <strong>והוא לא אויב לו ולא אוהב לו</strong> — <strong>יעידנו, ולא מבקש רעתו ולא טובתו</strong> — <strong>ידיננו.</strong>
 ותוהים: <strong>מידי</strong> <small>[וכי]</small> <strong>"אוהב" כתיב</strong> <small>[כתוב]</small> באותו פסוק, וכיצד אנו מוסיפים מילים בכתוב? <strong>אלא</strong> זאת <strong>סברא הוא</strong> לומר כן, כי <strong>אויב מאי טעמא</strong> <small>[מה טעם]</small> פסול לעדות? — <strong>משום דמרחקא דעתיה</strong> <small>[שרחוקה דעתו]</small> מאותו אדם והוא יכול לבוא להעיד שקר לרעתו. <strong>אוהב נמי מקרבא דעתיה</strong> <small>[גם כן קרובה דעתו]</small> ויעיד לטובתו שלא כאמת.
  ושואלים:  <strong>ורבנן</strong> <small>[וחכמים]</small> שאינם מסכימים לר' יהודה, <strong>האי</strong> <small>[</small>פסוק <small>זה]</small> <strong>"לא אויב לו ולא מבקש רעתו" מאי דרשי ביה</strong> <small>[מה דורשים</small> הם <small>בו]?</small>
 ומשיבים: <strong>חד</strong> <small>[</small>חלק <small>אחד</small> של הכתוב<small>]</small> <strong>ל</strong>ענין <strong>דיין,</strong> שאף הם מודים שהאוהב או שונא אינו רשאי להיות דיין כיון שדעתו נוטה מראש כנגד אחד הצדדים.
 <strong>אידך</strong> <small>[</small>החלק <small>האחר]</small> <strong>כדתניא</strong> <small>[כפי ששנינו</small> בברייתא<small>]:</small> <strong>אמר ר' יוסי בר' יהודה: "והוא לא אויב לו ולא מבקש רעתו", מכאן לשני תלמידי חכמים ששונאין זה את זה, שאין יושבין בדין כאחד,</strong> שמתוך שנאתם יבואו לסתור זה דבריו של זה שלא בצדק.
 <big>ג משנה</big> <strong>כיצד בודקים את העדים? היו מכניסין אותן לחדר</strong> בית הדין <strong>ומאיימין עליהן</strong> שידברו רק אמת. <strong>ומוציאין את כל האדם לחוץ</strong> שלא יספרו לעדים האחרים את השאלות והתשובות, <strong>ומשיירין</strong> רק <strong>את הגדול שבהן</strong> (בין העדים),
 <strong>ואומרים לו: אמור היאך</strong> בדיוק <strong>אתה יודע שזה חייב לזה</strong> שעל כך אתה מעיד. <strong>אם אמר: הוא,</strong> הלווה, <strong>אמר לי</strong> על עצמו <strong>שאני חייב לו,</strong> לתובע, או שאמר: <strong>איש פלוני אמר לי שהוא חייב לו,</strong> לתובע — <strong>לא אמר כלום</strong> ומיד פוסלים את עדותו, שהרי העדות צריכה להיות על עובדה ולא על ספור מעשה. <strong>עד שיאמר: בפנינו הודה לו,</strong> לתובע, <strong>שהוא חייב לו מאתים זוז,</strong> שכיון שהודה בפני עדים הרי זה חייב עצמו בסכום שהזכיר.
 <strong>ואחר כך מכניסין את</strong> העד <strong>השני, ובודקין אותו</strong> באותה דרך. <strong>אם נמצאו דבריהן מכוונין,</strong> שהם מעידים על אותו דבר — <strong>נושאין ונותנין</strong> הדיינים <strong>בדבר.</strong>
 אם נחלקו דעות הדיינים, <strong>שנים אומרים: זכאי, ואחד אומר: חייב</strong> — הרי הוא <strong>זכאי. שנים אומרים: חייב, ואחד אומר: זכאי</strong> — הרי הוא <strong>חייב. אחד אומר חייב ואחד אומר זכאי</strong> או <strong>אפילו שנים</strong> מן הדיינים <strong>מזכין או</strong> <strong>שנים מחייבין, ואחד</strong> מן הדיינים <strong>אומר: איני יודע</strong> ואיני יכול להחליט — <strong>יוסיפו הדיינין</strong> עוד דיינים ואז יחליטו בדין לפי רוב דעות, שהאומר "איני יודע" — כאילו אינו נמצא שם.
 <strong>גמרו את הדבר</strong> והגיעו למסקנה, <strong>היו מכניסין אותן,</strong> את בעלי הדין. <strong>הגדול שבדיינין אומר: איש פלוני אתה זכאי, איש פלוני אתה חייב.</strong>
 <strong>ומניין לכשיצא</strong> הדיין <strong>לא יאמר "אני</strong> הייתי <strong>מזכה</strong> בדין <strong>וחביריי מחייבים, אבל מה אעשה שחביריי רבו עלי"</strong> ומשום כך יצא פסק הדין לחובה, <strong>על זה נאמר: "לא תלך רכיל בעמיך"</strong> (ויקרא יט, טז), <strong>ואומר:</strong> <strong>"הולך רכיל מגלה סוד</strong> ונאמן רוח מכסה דבר<strong>"</strong> (משלי יא, יג). 
 <big>ד גמרא</big> שנינו במשנה שהיו מאיימים על העדים, ושואלים: <strong>היכי אמרינן להו</strong> <small>[כיצד אנו אומרים להם],</small> מה הם דברי איום אלה? <strong>אמר רב יהודה: הכי אמרינן להו</strong> <small>[כך אנו אומרים להם],</small> נאמר: <strong>"נשיאים ורוח וגשם אין איש מתהלל</strong> <strong>במתת שקר"</strong> (משלי כה, יד), כלומר, לא יהיה גשם ולא תהיה ברכה במעשיכם אם תשקרו.
 <strong>אמר ליה</strong> <small>[לו]</small> <strong>רבא: יכלי למימר</strong> <small>[יכולים</small> אותם אנשים <small>לומר]</small> בלבם שאין להם לחשוש מפני כן על פי הפתגם העממי: <strong>"שב שני הוה כפנא, ואבבא אומנא</strong> <small>[שבע שנים היה רעב, ועל פתחו של האומן]</small> <strong>לא חליף</strong> <small>[עבר]</small>
 <strong>",</strong> ובעלי מלאכה אינם צריכים לחשוש מפני חוסר גשם ולכן לא ישימו לב לאיום זה. <strong>אלא אמר רבא: אמרינן להו</strong> <small>[אומרים אנו להם]</small> פסוק זה: <strong>"מפיץ וחרב וחץ שנון איש ענה ברעהו עד שקר"</strong> (משלי כה, יח), שעד שקר ימות בלא זמנו.
 <strong>אמר ליה</strong> <small>[לו]</small> <strong>רב אשי:</strong> אף כאן <strong>יכלי למימר</strong> <small>[יכולים לומר]</small> ולחזק עצמם בפתגם העממי: <strong>"שב שני הוה מותנא, ואיניש</strong> <small>[שבע שנים היה דבר, ואדם]</small> <strong>בלא שניה</strong> <small>[שנותיו]</small> <strong>לא שכיב</strong> <small>[מת],</small> וכל אדם מת בזמן הראוי לו, ולפיכך אף לאיום זה אין הם חוששים.
 <strong>אלא אמר רב אשי, אמר לי נתן בר מר זוטרא: אמרינן להו</strong> <small>[אומרים אנו להם]</small> <strong>"סהדי שקרי אאוגרייהו זילי"</strong> <small>["עדי שקר</small> אף <small>על שוכריהם הם בזויים"],</small> וכל שכן על אחרים. <strong>דכתיב</strong> <small>[שנאמר]</small> שאמרה איזבל כשצוותה לשכור עדים שיעידו כנגד נבות: <strong>"והושיבו שנים אנשים בני בליעל נגדו ויעדהו לאמר ברכת אלהים ומלך"</strong> (מלכים א' כא, י), שאפילו היא שאמרה לשכרם קראה להם "אנשי בליעל".
 <big>ה</big> שנינו במשנה ש<strong>אם אמר</strong> העד ש<strong>הוא,</strong> הנתבע, <strong>אמר לי</strong> כי הוא <strong>חייב</strong> — אין זה מספיק <strong>עד שיאמרו בפנינו הודה לו</strong> לתובע <strong>שהוא חייב לו מאתים זוז.</strong>
 ומעירים: <strong>מסייע ליה</strong> <small>[לו]</small> מה שנאמר במשנה <strong>לרב יהודה.</strong> ש<strong>אמר רב יהודה אמר רב: צריך שיאמר</strong> לעדים הרואים את מעשה ההלוואה או ההודאה וכיוצא בה <strong>"אתם עדיי",</strong> ואם לא עשה כן אינה עדות.
 <strong>איתמר נמי</strong> <small>[נאמר גם כן]</small> ש<strong>אמר ר' חייא בר אבא אמר ר' יוחנן,</strong> אם אמר אדם לחבירו: <strong>"מנה לי בידך</strong> שאתה חייב לי <strong>",</strong> ו<strong>אמר לו</strong> חבירו: <strong>"הן,</strong> כך הוא <strong>".</strong> <strong>למחר אמר לו: "תנהו לי",</strong> אם <strong>אמר</strong> לו הנתבע: <strong>"משטה אני בך",</strong> כלומר, לא התכוונתי ברצינות בשעה שאמרתי שאני חייב לך — הרי זה <strong>פטור.</strong>
 <strong>תניא נמי הכי</strong> <small>[שנויה</small> ברייתא <small>גם כן כך],</small> אם אמר לחבירו: <strong>"מנה לי בידך",</strong> ו<strong>אמר לו</strong> החבר: <strong>"הן". למחר אמר לו</strong> התובע: <strong>"תנהו לי". אמר לו</strong> הנתבע: <strong>"משטה אני בך"</strong> — <strong>פטור.</strong>
 <strong>ולא עוד אלא אפילו הכמין</strong> (הסתיר) <strong>לו עדים אחורי גדר</strong> שלא יראם הנתבע, <strong>ואמר לו "מנה לי בידך", אמר לו</strong> אותו אדם: <strong>"הן",</strong> ואמר לו התובע: <strong>"רצונך שתודה בפני פלוני ופלוני</strong> העדים שאתה חייב לי <strong>"?</strong> <strong>אמר לו:</strong> "לא, כי <strong>מתיירא אני שמא תכפיני לדין</strong> ותוציא ממני בעל כרחי כשתרצה ולכן לא אודה לפניהם, אבל לך אומר אני שאני חייב". <strong>למחר אמר לו: "תניהו לי</strong> את המנה שהודית בו <strong>".</strong> <strong>אמר לו</strong> הנתבע: <strong>"משטה אני בך"</strong> — <strong>פטור,</strong> שיכול לומר שבהודאה זו לא נתכוון אלא לפייס דעתו לפי שעה, אבל לא נתכון להודות לו באמת, שהרי לא ידע שיש עדים במקום.
 <strong>ואין טוענין למסית.</strong>
 על פסקה זו תוהים: <strong>מסית מאן דכר שמיה</strong> <small>[מי הזכיר</small> את <small>שמו],</small> כלומר, מדוע מזכירים כאשר לא דובר בו כלל קודם לכן? ומסבירים: <strong>חסורי מיחסרא והכי קתני</strong> <small>[חסרה</small> הברייתא <small>וכך</small> היא <small>שנויה]:</small> <strong>אם לא טען</strong> טענה זו שהיה משטה — <strong>אין טוענין לו</strong> בבית הדין, שאומרים: אם כך הודה — מן הסתם לכך נתכוון. <strong>ובדיני נפשות, אף על גב</strong> <small>[אף על פי]</small> ש<strong>לא טען</strong> כל טענה שהיה יכול לטעון לזכותו <strong>טוענין לו</strong> הדיינים. אבל <strong>אין טוענין למסית</strong> לעבודה זרה, שאם הוא עצמו אינו טוען לזכותו אין בית הדין מצווה לטעון ולהשתדל לזכותו.
  ושואלים:  <strong>מאי שנא</strong> <small>[במה שונה]</small> <strong>מסית</strong> שאין מהפכים בזכותו? <strong>אמר ר' חמא בר חנינא: מפירקיה</strong> <small>[מדרשתו]</small> של <strong>ר' חייא בר אבא שמיע לי</strong> <small>[שמעתי]</small> דבר זה: <strong>שאני</strong> <small>[שונה]</small> ה<strong>מסית, דרחמנא אמר</strong> <small>[שהתורה אמרה]</small> <strong>"</strong>ו<strong>לא תחמל ולא תכסה עליו"</strong> (דברים יג, ט), שבדין מיוחד זה אין בית הדין מצווה לדאוג להצלתו.
 ו<strong>אמר ר' שמואל בר נחמן אמר ר' יונתן: מניין שאין טוענין למסית?</strong> — <strong>מנחש הקדמוני</strong> שפיתה את חוה שהוא היה המסית הראשון. ש<strong>אמר ר' שמלאי: הרבה טענות היה לו לנחש לטעון</strong> לזכות עצמו <strong>ולא טען, ומפני מה לא טען לו הקדוש ברוך הוא</strong> כדי לזכותו? — <strong>לפי שלא טען הוא.</strong>
 ושואלים: <strong>מאי הוה ליה למימר</strong> <small>[מה היה לו לומר]?</small> ומשיבים: היה לו לומר שאין האשמה תלויה בו, שכן כלל הוא: <strong>דברי הרב ודברי תלמיד</strong> — <strong>דברי מי שומעין?</strong> — הלא <strong>דברי הרב שומעין,</strong> ומאחר ואמר ה' לא לאכול מפרי העץ, לא היו אדם וחוה צריכים לשמוע בקול הנחש ולאכלו.
 <strong>אמר חזקיה</strong> בקשר לאותו ענין: <strong>מניין שכל המוסיף גורע</strong> — <strong>שנאמר</strong> שאמרה חוה: <strong>"אמר אלהים לא תאכלו ממנו ולא תגעו בו"</strong> (בראשית ג, ג), והלא ה' לא אמר אלא איסור אכילה ("ומעץ הדעת טוב ורע לא תאכל ממנו". בראשית ב, יז) ולא איסור נגיעה, וכיון שהוסיפה חוה שיש איסור נגיעה בעץ, והראה לה הנחש שאין מתים בנגיעה, נכשלה אף באכילה.
 <strong>רב משרשיא אמר: מהכא</strong> <small>[מכאן]</small> יש ראיה שהמוסיף גורע, כגון במילים <strong>"אמתים וחצי ארכו"</strong> (שמות כה, י), שבלי הא' בראש המלה היינו קוראים מ(א)תיים וחצי, וההוספה באה לגרוע את המספר ולומר שאינו אלא אמתים וחצי.
 <strong>רב אשי אמר:</strong> כגון הכתוב <strong>"עשתי עשרה יריעת"</strong> (שמות כו, ז), שעל ידי הוספת הע' נעשה מ"שתי עשרה" רק עשתי עשרה (אחת עשרה), שהוספת האות הקטינה את המספר.
 <strong>אמר אביי:</strong> לענין מי שכפר בתביעה שהודה בה בפני עדים מוסתרים <strong>לא שנו אלא</strong> ש<strong>אמר "משטה אני בך"</strong> שאז אין מועילה ההודאה, <strong>אבל</strong> אם <strong>אמר</strong>
## דף כט:
 <strong>"לא היו דברים מעולם",</strong> כלומר, מעולם לא הודיתי בכך — <strong>הוחזק כפרן,</strong> שהרי שמעו העדים שהודה ושוב אינו נאמן בשבועה, שהרי עדים מעידים בו ששיקר.
  כנגד דעה זו <strong>אמר רב פפא בריה</strong> <small>[בנו]</small> של <strong>רב אחא בר אדא: הכי אמרינן משמיה</strong> <small>[כך אומרים אנו משמו]</small> של <strong>רבא:</strong> אף כאן אין נקרא שקרן כי <strong>כל מילי דכדי</strong> <small>[דברים של ריק]</small> <strong>לא דכירי אינשי</strong> <small>[זוכרים אנשים],</small> וכיון שהודאה זו לא ברצינות נאמרה, שמא שכח אותו אדם מה שהיה, ואף כאשר כפר בכך אין זו הוכחה שהוא משקר ביודעין.
  מסופר:  <strong>ההוא דאכמין ליה</strong> <small>[</small>אדם <small>אחד שהטמין לו]</small> <strong>עדים לחבריה בכילתיה</strong> <small>[לחבירו בתוך הכילה</small> שעל המיטה<small>],</small> <strong>אמר ליה</strong> <small>[לו]</small> לחבר: <strong>"מנה לי בידך".</strong> <strong>אמר ליה: "הן".</strong> <strong>אמר</strong> אותו אדם: <strong>"עירי ושכבי ליהוו עלך סהדי"</strong> <small>[הערים והישנים יהיו עליך עדים],</small> ורצה להכשילו שיסכים לעדות זו, מתוך שסבר שיחשוב אותו אדם שכולם ישנים. <strong>אמר ליה</strong> <small>[לו]</small> אותו האיש: <strong>"לא". אמר רב כהנא</strong> כשבא הדבר לדין: <strong>הא אמר ליה</strong> <small>[הרי אמר לו]</small> <strong>"לא",</strong> ואם כן אין זו הודאה של ממש.
  וכיוצא בו מסופר, <strong>ההוא דאכמין</strong> <small>[</small>אדם <small>אחד שהטמין לו]</small> לחבירו <strong>עדים בקיברא לחבריה</strong> <small>[</small><small>ב</small>תוך <small>קבר לחבירו],</small> ובתוך בית הקברות <strong>אמר ליה</strong> <small>[לו]</small> לחבר: <strong>"מנה לי בידך", אמר ליה</strong> <small>[לו]</small> החבר: <strong>"הן",</strong> אמר לו: <strong>"חיי ומיתי ליהוו עלך סהדי"</strong> <small>[החיים והמתים יהיו עליך עדים]!</small> <strong>אמר ליה</strong> <small>[לו]</small> הנתבע: <strong>"לא". אמר ר' שמעון:</strong> אף כאן אין זו הודאה, שכן <strong>הא אמר ליה</strong> <small>[הרי אמר לו]</small> <strong>"לא".</strong>
 <strong>אמר רבינא ואיתימא</strong> <small>[ויש אומרים]</small> שאמר זאת <strong>רב פפא: שמע מינה מהא</strong> <small>[למד מזה],</small> <strong>הא</strong> <small>[זו]</small> ש<strong>אמר רב יהודה אמר רב: צריך שיאמר "אתם עדיי", לא שנא כי</strong> <small>[אינו שונה אם]</small> <strong>אמר</strong> זאת ה<strong>לוה</strong> "אתם עדי", <strong>ולא שנא כי</strong> <small>[ואינו שונה אם]</small> <strong>אמר מלוה ושתיק</strong> <small>[ושותק]</small> ה<strong>לוה,</strong> כי במקרים שאמרנו שאין מקבלים הודאה זו, <strong>טעמא</strong> <small>[הטעם</small> דווקא<small>]</small> ש<strong>אמר</strong> ה<strong>לוה</strong> <small>"</small><strong>לא",</strong> שאינו רוצה בעדים, <strong>אבל אי שתיק</strong> <small>[אם היה שותק]</small> — <strong>הכי נמי</strong> <small>[כך גם כן]</small> היתה זו נחשבת להודאה.
  מסופר:  <strong>ההוא דהוה קרו ליה "קב רשו"</strong> <small>[</small>אדם <small>אחד שהיו קורין לו "קב חובות"],</small> כלומר, איש שהכל נושים בו. <strong>אמר</strong> פעם אחת בפני הבריות: <strong>מאן מסיק</strong> <small>[מי</small> בעצם <small>נושה]</small> <strong>בי</strong> <strong>אלא פלוני ופלוני</strong> בלבד. כלומר, אינני חייב הרבה כל כך כפי שסבורים. <strong>אתו</strong> <small>[באו]</small> אותם אנשים שהודה שהוא חייב להם <strong>תבעוהו לדינא קמיה</strong> <small>[ותבעוהו לדין לפני]</small> <strong>רב נחמן</strong> שיחזיר מה שהוא חייב להם, ואותו אדם טען שהיה משטה.
 <strong>אמר רב נחמן: אדם עשוי שלא להשביע את עצמו,</strong> כלומר, יתכן שאדם אומר ברבים שהוא חייב כסף כדי שלא יחשב לעשיר ("שבע") ועל כן כל זמן שלא הודה הודאה מוגדרת שהוא חייב סך ידוע לאדם מסוים אין בכך כלום.
  כיוצא בו מסופר: <strong>ההוא דהוו קרו ליה "עכברא דשכיב אדינרי"</strong> <small>[</small>אדם <small>אחד שהיו קוראים לו "עכבר השוכב על הדינרים"],</small> שהוא קמצן שאיננו נהנה מממונו כעכבר ששוכב ושומר על דינרי זהב, <strong>כי קא שכיב</strong> <small>[כאשר נטה למות]</small> <strong>אמר: "פלניא ופלניא מסקו</strong> <small>[פלוני ופלוני נושים]</small> <strong>בי זוזי</strong> <small>[זוזים,</small> כסף<small>]</small> <strong>".</strong> <strong>בתר דשכיב אתו תבעינהו</strong> <small>[לאחר שמת באו</small> ו<small>תבעו אותם],</small> את ה<strong>יורשין,</strong>
 <strong>אתו לקמיה</strong> <small>[באו</small> לדין <small>לפני]</small> <strong>ר' ישמעאל בר' יוסי, אמר להו</strong> <small>[להם]</small> במקרה זה: <strong>כי אמרינן</strong> <small>[כאשר אנו אומרים]</small> ש<strong>אדם עשוי שלא להשביע את עצמו</strong> ולהוציא על עצמו שם שהוא עני — <strong>הני מילי</strong> <small>[דברים אלה]</small> אמורים <strong>מחיים,</strong> בעודו חי, <strong>אבל לאחר מיתה</strong> — <strong>לא</strong> יעשה זאת, ומן הסתם אמת אמר.
 <strong>פרעו</strong> היורשים <strong>פלגא</strong> <small>[חצי]</small> סכום התביעה. <strong>תבעינהו לדינא לאידך פלגא</strong> <small>[תבעו</small> הנושים אותם לדין <small>על החצי האחר].</small> <strong>אתו לקמיה</strong> <small>[באו</small> לדין <small>לפני]</small> <strong>ר' חייא, אמר להו</strong> <small>[להם]:</small> <strong>כשם שאדם עשוי שלא להשביע את עצמו כך אדם עשוי שלא להשביע את בניו,</strong> שיתכן שמתחילה לא נתכוון אלא להעמיד פנים שגם בניו אינם עשירים. ואם כן אין מקום לתביעה. <strong>אמרו ליה</strong> <small>[לו]:</small> אם כן <strong>ניזיל וניהדר</strong> <small>[נלך ונחזיר</small> את הדין<small>]</small> ונקבל את הסכום ששילמנו לתובעים! <strong>אמר להו</strong> <small>[להם]</small> <strong>כבר הורה זקן</strong> (חכם) בדין זה ודינו קיים ואין בכוחי לבטל פסק דין קודם.
 <big>א</big> מי ש<strong>הודה בפני שנים</strong> שהוא חייב, <strong>וקנו מידו,</strong> שעשו גם קבלת קנין לאמת ולקיים את ההודאה — <strong>כותבין,</strong> יכולים העדים לכתוב את הדברים כשטר ולחתום עליו, ולתת יתר חיזוק לדבר. <strong>ואם לאו</strong> <small>[לא],</small> שלא עשו קנין אלא הודאה בלבד — <strong>אין כותבין.</strong> שבמקרה כזה אנו אומרים שרצה להשאיר את הדבר בגדר של הלוואה בעל פה, ולא כהלוואה בכתב.
  הודה <strong>בפני שלשה ולא קנו מידו,</strong> בכך נחלקו, <strong>רב אמי אמר: כותבין,</strong> שכיון שהודה בפני שלושה שהם כבית דין, ובית דין רשאי לכתוב מעשה בית דין. <strong>ורב אסי אמר: אין כותבין,</strong> שלא נתכוון אלא לעדות בלבד. מסופר: <strong>הוה עובדא</strong> <small>[היה מעשה]</small> שהודה אחד בפני שלושה <strong>וחש לה</strong> <small>[וחשש]</small> <strong>רב להא</strong> <small>[ל</small>דבר <small>זה]</small> של <strong>רב אסי</strong> והורה שלא לכתוב, שמא לא נתכוון לעשות אותם כבית דין.
 <strong>אמר רב אדא בר אהבה: הא אודיתא, זימנין כתבינן וזימנין לא כתבינן</strong> <small>[הודאה זו, פעמים כותבים אנו</small> מה שהודה <small>ופעמים אין אנו כותבים].</small> כיצד? — אם <strong>כניפי ויתבי</strong> <small>[היו</small> שלושה <small>נאספים ויושבים]</small> והודה בפניהם — <strong>לא כתבינן</strong> <small>[אין אנו כותבים]</small> בשטר, שאנו אומרים שלא נתכוון לעשותם בית דין. אבל אם <strong>כנפינהו איהו</strong> <small>[אספם הוא]</small> — <strong>כתבינן</strong> <small>[כותבים אנו],</small> שרואים שהקפיד להביא שלושה ולא שנים בלבד, משמע שנתכוון לעשותם כבית דין.
 <strong>רבא אמר: אפילו</strong> אם <strong>כנפינהו איהו</strong> <small>[אספם הוא]</small> — <strong>לא כתבינן</strong> <small>[אין אנו כותבים]</small> שטר, <strong>עד דאמר להו</strong> <small>[שיאמר להם]:</small> <strong>"הוו</strong> <small>[היו]</small> <strong>עלי דייני</strong> <small>[דיינים]</small>
 <strong>".</strong> <strong>מר בר רב אשי אמר: אפילו אמר "הוו</strong> <small>[היו]</small> <strong>עלי דייני</strong> <small>[דיינים]</small> <strong>"</strong>— <strong>לא כתבינן</strong> <small>[אין אנו כותבים]</small> שטר, <strong>עד דקבעי דוכתא ושלחי ומזמני ליה לבי דינא</strong> <small>[שיקבעו מקום</small> לדין <small>וישלחו</small> שליחים <small>ויזמינו אותו לבית דין],</small> אבל אם לא נעשה ככל דרכי בית דין, איננו אומרים שהתכוון שיהיו לו לענין זה כבית דין.
  ועוד בהלכה זו: <strong>הודה במטלטלי</strong> (מטלטלין) שהוא חייב לו, <strong>וקנו מידו</strong> — הרי <strong>כותבין, ואם לאו</strong> <small>[לא]</small> עשו קנין — <strong>אין כותבין.</strong> הודה <strong>במקרקעי ולא קנו מידו, מאי</strong> <small>[מה</small> הדין<small>],</small> האם נאמר כי כיון שהקרקע נתנה תמיד לגביה הרי זה כקנין, או לא? <strong>אמימר אמר: אין כותבין. מר זוטרא אמר: כותבין. והלכתא</strong> <small>[והלכה]</small> היא ש<strong>כותבין.</strong>
 <strong>רבינא איקלע</strong> <small>[הזדמן]</small> <strong>ל</strong>מקום <strong>דמהריא,</strong> <strong>אמר ליה</strong> <small>[לו]</small> <strong>רב דימי בר רב הונא מדמהריא לרבינא:</strong> אם היתה זו הודאה ב<strong>מטלטלי ואיתנהו בעינייהו</strong> <small>[מטלטלים ו</small>הם נמצאים <small>בעינם]</small> באותו מקום, <strong>מאי</strong> <small>[מהו]</small> הדין, האם במקרה זה, שאין צורך מיוחד במסירה יחשבו כקרקעות, ויכתבו, או לא? <strong>אמר ליה</strong> <small>[לו]:</small> <strong>כמקרקעי דמו</strong> <small>[כקרקעות</small> הם <small>נחשבים].</small> <strong>רב אשי אמר: כיון דמחסרי גוביינא</strong> <small>[ש</small>הם <small>מחוסרים</small> עדיין <small>גביה]</small> — <strong>לא</strong> כותבים, אלא אם כן ביקש שיכתבו.
 <big>ב</big> מסופר: <strong>ההיא אודיתא</strong> <small>[שטר הודאה אחד]</small> ש<strong>לא הוה כתוב בה</strong> <small>[היה כתוב בו]</small> <strong>"אמר לנא</strong> <small>[לנו]</small> המודה <strong>כתבו וחתמו והבו ליה</strong> <small>[ותנו לו]</small> <strong>"</strong><strong>אביי ורבא דאמרי תרוייהו</strong> <small>[שאמרו שניהם]:</small> <strong>היינו</strong> <small>[זהו]</small> המקרה שבו אפשר להחיל את דברי <strong>ריש לקיש.</strong>
 ש<strong>אמר ריש לקיש: חזקה אין העדים חותמין על השטר אלא אם כן נעשה גדול,</strong> כלומר, ודאי בדקו העדים וראו שהיה המוכר מבוגר ורשאי למכור, אף שלא נאמר בשטר במפורש שבדקו דבר זה. ומכאן נלמד הלכה כללית שאין העדים חותמים על השטר ואין הסופרים כותבים אותו אלא אם כן ידעו שהכל היה כסדרו, ולכן גם אם חסר פרט מסויים אין להוכיח מכאן, ובוודאי היה הכל כראוי.
 <strong>מתקיף לה</strong> <small>[מקשה על כך]</small> <strong>רב פפי, ואיתימא</strong> <small>[ויש אומרים]</small> שהיה זה <strong>רב הונא בריה</strong> <small>[בנו]</small> של <strong>רב יהושע</strong> שהקשה: <strong>מי איכא מידי דאנן לא ידעינן</strong> <small>[האם יש דבר שאנו</small> החכמים <small>איננו יודעים],</small> שיש חכמים שאינם יודעים הלכה זו שאין כותבים בלא שיבקש מי שהודה, <strong>וספרי דבי דינא ידעי</strong> <small>[ו</small>אילו <small>סופרי בית הדין יודעים]</small> ואפשר לסמוך עליהם אולי בדקו את הדבר?!
 <strong>שאילינהו לספרי</strong> <small>[שאלו את סופרי</small> בית הדין<small>]</small> של <strong>אביי</strong> — <strong>וידעי</strong> <small>[וידעו],</small> <strong>לספרי</strong> <small>[את סופרי</small> בית הדין<small>]</small> של <strong>רבא</strong> — <strong>וידעי</strong> <small>[וידעו],</small> משמע שסופרי בית הדין כיון שזאת אומנותם יודעים את הדינים השייכים לכך.
  מסופר:  <strong>ההיא אודיתא דהוה כתב ביה "דוכרן פיתגמי"</strong> <small>[שטר הודאה אחד שהיה כתוב בו זכרון דברים]</small> נעשה בפנינו,
## דף ל.
 <strong>וכל לישני דבי דינא</strong> <small>[וכל הלשונות</small> במעשה <small>בבית דין]</small> וחתמו עליו שנים בלבד, אבל <strong>לא הוה כתב בה</strong> <small>[היה כתוב בו]</small> כראוי <strong>"במותב תלתא הוינא וחד ליתוהי"</strong> <small>[במושב שלושה ישבנו ואחד</small> מאתנו <small>איננו],</small> כגון שמת או נסתלק מטעם אחר. והיה איפוא מקום לחשוב שמא שנים בלבד, שהוזמנו בתורת עדים, כתבו את ההודאה שלא כדין.
 <strong>סבר רבינא למימר</strong> <small>[לומר]</small> <strong>היינו</strong> <small>[זהו]</small> אותו דבר שאמר <strong>ריש לקיש</strong> שאין עדים חותמים על שטר אלא אם כן נעשה כדינו, <strong>אמר ליה</strong> <small>[לו]</small> <strong>רב נתן בר אמי: הכי אמרינן משמיה</strong> <small>[כך אומרים אנו משמו]</small> של <strong>רבא:</strong> ב<strong>כל</strong> מקרה <strong>כי האי גוונא</strong> <small>[כעין זה]</small> <strong>חיישינן</strong> <small>[חוששים אנו]</small> <strong>לבית דין טועין</strong> שסברו ששנים כשרים לדון.
 <strong>אמר רב נחמן בר יצחק: אי כתב בה "בי דינא" תו לא צריך</strong> <small>[אם היה כתוב בו</small> "<small>אנו</small> חברי <small>בית הדין</small> ישבנו", <small>שוב אינו צריך]</small> שיהיה כתוב שאחד מהם איננו, שבית הדין מן הסתם של שלושה הוא.
  ושואלים:  <strong>ודילמא</strong> <small>[ושמא]</small> <strong>בית דין</strong> זה <strong>חצוף הוא,</strong> ועל סמך דברי שמואל, ש<strong>אמר שמואל: שנים שדנו</strong> — <strong>דיניהם דין, אלא שנקראו "בית דין חצוף".</strong> ומסבירים: כגון <strong>דכתב ביה "בי דינא דרבנא אשי"</strong> <small>[שהיה כתוב בו "בית דין של רבינו אשי"],</small> שאינם סתם הדיוטות העשויים לנהוג שלא כהלכה.
  ומקשים:  <strong>ודילמא רבנן דבי</strong> <small>[ושמא חכמים שבבית]</small> <strong>רב אשי כשמואל סבירא להו</strong> <small>[סבורים הם]</small> ועשו בית דין בשנים! ומשיבים: <strong>דכתיב</strong> <small>[שכתוב]</small> <strong>בו "ואמרנא ליה לרבנא אשי ואמר לן רבנא אשי"</strong> <small>["ואמרנו לו לרבנו אשי ואמר לנו רבינו אשי"],</small> שרב אשי ודאי לא היה משתתף בבית דין שאינו ראוי.
 <big>א</big> בהמשך לבעיה מה היא הודאה של אמת ומתי אין מקבלים הודאה ועדות, מביאים את מה ש<strong>תנו רבנן</strong> <small>[שנו חכמים</small> בתוספתא<small>]:</small> <strong>אמר להן</strong> אדם <strong>אחד</strong> לבנים: <strong>אני ראיתי אביכם שהטמין מעות בשידה</strong> (כעין קופסה) <strong>תיבה</strong> או ב<strong>מגדל</strong> (ארון), <strong>ואמר: "</strong>מעות אלה <strong>של פלוני הן",</strong> או שאמר <strong>"</strong>מעות אלה <strong>של מעשר שני הן",</strong> ואכן נמצאו המעות במקום שאמר. אם סיפר העד בתיבה שידה ומגדל שהיו <strong>בבית</strong> — <strong>לא אמר כלום</strong> ואין מקבלים עדותו בדבר ייעוד המעות, שמאחר שאין הוא יכול לקחת לעצמו את הכסף אם ירצה, אין עדותו של עד אחד מחייבת את הבנים. אבל אם אמר על דבר ש<strong>בשדה</strong> — <strong>דבריו קיימין.</strong>
 <strong>כללו של דבר: כל שבידו</strong> של העד <strong>ליטלן</strong> (את המעות) — <strong>דבריו קיימין,</strong> שהרי אם רצה לשקר ולרמות יכול היה לקחת את הכסף בעצמו, ואם <strong>אין בידו ליטלן</strong> — <strong>לא אמר כלום.</strong>
 וכיוצא בזה <strong>הרי שראו</strong> הבנים עצמם <strong>את אביהן שהטמין מעות בשידה תיבה ומגדל, ואמר:</strong> <strong>"</strong>מעות אלה <strong>של פלוני הן,</strong> או שאמר <strong>"</strong>מעות אלה <strong>של מעשר שני הן", אם כמוסר,</strong> שאומר דברים אלה בסגנון ובאופן שאדם מוסר לבניו דבר להודיעם — <strong>דבריו קיימין, אם כמערים,</strong> שנראה להם שהוא רוצה להערים כדי שלא יקחו את הממון ואומר להם שהממון אינו שלו — <strong>לא אמר כלום,</strong> ואינם צריכים לחשוש להשתמש בכסף.
  ועוד, <strong>הרי שהיה</strong> אדם <strong>מצטער על מעות שהניח לו אביו</strong> בירושה ולא מצאן <strong>ובא בעל החלום</strong> (ראה בחלומו) <strong>ואמר לו:</strong> סכום של <strong>כך וכך הן</strong> המעות, <strong>במקום פלוני הן,</strong> אולם מעות אלה <strong>של מעשר שני הן,</strong> ומצא סכום זה במקום שחלם עליו — <strong>זה היה מעשה</strong> שבא לפני חכמים, <strong>ואמרו: דברי חלומות לא מעלין ולא מורידין</strong> ואין לסמוך על החלום ולומר שהממון אינו שייך לבן, לפי שחלום אינו מעלה ואינו מוריד בענייינים הנוגעים הלכה למעשה, ואין ללמוד ממנו.
 <big>ב</big> במשנה שנינו שאם <strong>שנים אומרים זכאי</strong> ואחד אומר חייב — יוצא זכאי. ושואלים: כאשר כותבים בשטר, <strong>מיכתב היכי כתבי</strong> <small>[כיצד כותבים]</small> כשיש מחלוקת בין הדיינים?
 <strong>ר' יוחנן אמר:</strong> כותבים <strong>"זכאי"</strong> ואין מפרטים שנחלקו בכך. <strong>ריש לקיש אמר:</strong> מפרטים <strong>"פלוני ופלוני מזכין, ופלוני ופלוני מחייבין",</strong> שבמקרה כזה צריך להודיע. <strong>ר' אלעזר אמר:</strong> אין מפרטים שמות אבל משנים את הנוסח וכותבים: <strong>"מדבריהן נזדכה פלוני"</strong> ומשמע מכאן שלא כל הדיינים הסכימו לזכותו, אלא הסכמת הרוב היא.
  ושואלים:  <strong>מאי בינייהו</strong> <small>[מה</small> ההבדל הלכה למעשה <small>ביניהם]</small> חוץ מדרך הכתיבה לבדה? ומשיבים: <strong>איכא בינייהו לשלומי איהו מנתא בהדייהו</strong> <small>[יש ביניהם</small> הבדל הלכה למעשה <small>ל</small>ענין <small>שישלם הוא</small> שחלק על חבריו את <small>חלקו יחד אתם]</small> אם מתברר שטעו בדין. <strong>דלמאן דאמר</strong> <small>[של</small> שיטת <small>מי שאומר]</small> שכותבים סתם <strong>"זכאי"</strong> — הרי גם הוא <strong>משלם. ולמאן דאמר</strong> <small>[ול</small>שיטת <small>מי שאומר]</small> שכותבים <strong>"פלוני ופלוני מזכין ופלוני ופלוני מחייבין"</strong> — <strong>לא משלם.</strong>
 ותוהים: <strong>ולמאן דאמר</strong> <small>[ול</small>שיטת <small>מי שאומר]</small> שכותבים בשטר <strong>"זכאי"</strong> מדוע <strong>משלם?! לימא להו</strong> <small>[שיאמר להם]:</small> <strong>אי לדידי צייתיתון אתון נמי</strong> <small>[אם לי הייתם שומעים, אתם גם כן]</small> <strong>לא שלמיתון</strong> <small>[הייתם משלמים],</small> ואם כן משום מה חייב אני לשלם על טעות שלכם?
 <strong>אלא</strong> הוא בוודאי אינו משלם, ו<strong>איכא בינייהו לשלומי אינהו מנתא דידיה</strong> <small>[יש ביניהם</small> הבדל למעשה <small>ל</small>ענין <small>שישלמו הם</small> את <small>חלקו שלו]</small> כאשר טעו. <strong>למאן דאמר</strong> <small>[</small>לדעת <small>מי שאומר]</small> שכותבים סתם <strong>"זכאי"</strong> — <strong>משלמי</strong> <small>[משלמים]</small> הם הכל, שהרי לא פירשו שהיתה מחלוקת בדבר. <strong>למאן דאמר</strong> <small>[ול</small>שיטת <small>מי שאומר]</small> שכותבים <strong>"פלוני ופלוני מזכין ופלוני ופלוני מחייבין"</strong> — הם <strong>לא משלמי</strong> <small>[משלמים]</small> את חלקו של האחר, וגם הוא לא ישלם.
 ומקשים: <strong>ולמאן דאמר</strong> <small>[ול</small>שיטת <small>מי שאומר]</small> שיכתוב <strong>"זכאי"</strong> מדוע <strong>משלמי</strong> <small>[משלמים</small> הם הכל<small>]?</small> <strong>ולימרו ליה</strong> <small>[ושיאמרו לו]:</small> <strong>אי לאו את בהדן</strong> <small>[אילו לא</small> היית <small>אתה איתנו]</small> <strong>לא הוה סליק דינא מידי</strong> <small>[היה עולה הדין כלל],</small> שאין דנים בשנים אלא ודאי שותף אתה איתנו באחריות. ואם כן אין לפטרו מכל וכל בטענה זו.
 <strong>אלא</strong> עלינו לחזור בנו מן ההסברים הקודמים ולומר רק כי <strong>איכא בינייהו</strong> <small>[יש ביניהם</small> הבדל למעשה<small>]</small> רק לגבי עצם הכתיבה, אם יש לחשוש <strong>משום</strong> איסור של <strong>"לא תלך רכיל בעמיך"</strong> (ויקרא יט, טז). <strong>ר' יוחנן אמר:</strong> כותבין <strong>"זכאי" משום "לא תלך רכיל"</strong> מפני חשש רכילות, ו
 <strong>ריש לקיש אמר</strong> כותבים <strong>"פלוני ופלוני מזכין ופלוני ופלוני מחייבין" משום דמיחזי כשיקרא</strong> <small>[שנראה כשקר]</small> אם לא יפרטו, שהרי לא כולם אמרו זכאי.
 <strong>ור' אלעזר אית ליה דמר, ואית ליה דמר</strong> <small>[יש לו,</small> מקבל את טענתו <small>של חכם זה, ויש לו,</small> מקבל גם את טענתו <small>של חכם זה].</small> <strong>הלכך כתבי הכי</strong> <small>[לכן כותבים כך]:</small> <strong>"מדבריהם נזדכה פלוני"</strong> ואין מפרטים, אבל מתוך שינוי הנוסח יודעים שלא כולם הסכימו לכך, ואין הולכים רכיל ואף אין אומרים דבר הנראה כשקר.
 <big>ג</big> שנינו במשנה כי כאשר <strong>גמרו</strong> הדיינים <strong>את הדבר היו מכניסין</strong> אותם לבית הדין. ושואלים: <strong>למאן</strong> <small>[את מי]</small> מכניסים? <strong>אילימא</strong> <small>[אם תאמר]</small> את <strong>בעלי הדינין,</strong> והלא <strong>התם קיימי</strong> <small>[שם</small> הם <small>עומדים]</small> כל הזמן, ולא יצאו כלל! <strong>אלא</strong> מכניסים את ה<strong>עדים.</strong>
 ואם כן <strong>כמאן</strong> <small>[כ</small>שיטת <small>מי]</small> שיטת משנתנו? — ש<strong>לא כ</strong>שיטת <strong>ר' נתן. דתניא</strong> <small>[ש</small>כן <small>שנינו</small> בברייתא<small>]:</small> <strong>לעולם אין עדותן</strong> של עדים <strong>מצטרפת עד שיראו שניהן כאחד</strong> אותו פרט עצמו. <strong>ר' יהושע בן קרחה אומר: אפילו</strong> ראו <strong>בזה אחר זה</strong> מעידים.
 <strong>ו</strong>עוד: <strong>אין עדותן</strong> של עדים <strong>מתקיימת בבית דין עד שיעידו שניהן כאחד.</strong> ואילו <strong>ר' נתן אומר:</strong> לאו דווקא, אלא <strong>שומעין דבריו של זה היום, וכשיבא חבירו למחר שומעין את דבריו.</strong> ואילו ממשנתנו משמע שיש לגמור את הדין כששני העדים מצויים יחד דווקא!
  ודוחים:  <strong>לא,</strong> אין הכרח לפרש כך, ו<strong>לעולם</strong> תפרש שמכניסין את <strong>בעלי</strong> ה<strong>דינין, ו</strong>דבר זה כשיטת <strong>ר' נחמיה היא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' נחמיה אומר: כך היה מנהגן של נקיי הדעת שבירושלים:</strong> בשעה שהיו דנים, היו <strong>מכניסין</strong> את <strong>בעלי</strong> ה<strong>דינין ושומעין</strong> את <strong>דבריהן</strong> וטענותיהן, <strong>ומכניסין את העדים ושומעין</strong> את <strong>דבריהם</strong> בפני בעלי הדינים, <strong>ו</strong>אחר כך <strong>מוציאין אותן</strong> כולם <strong>לחוץ ונושאין ונותנין בדבר.</strong> לכש <strong>גמרו את הדבר מכניסין אותן,</strong> את בעלי הדין לשמוע את גזר דינם.
  ומקשים:  <strong>והתניא</strong> <small>[והרי שנינו</small> בברייתא<small>]</small> במפורש: <strong>גמרו את הדבר מכניסין את העדים!</strong> ומשיבים: הברייתא <strong>ההיא</strong> ודאי שהיא ש<strong>לא כ</strong>דעת <strong>ר' נתן.</strong>
 <big>ד</big> ודנים <strong>גופא</strong> <small>[לגופה</small> של אותה הלכה<small>]</small> שהבאנו קודם. שנינו בה: <strong>לעולם אין עדותן</strong> של עדים <strong>מצטרפת עד שיראו שניהם כאחד. ר' יהושע בן קרחה אומר: אפילו</strong> ראו <strong>בזה אחר זה.</strong> ושואלים: <strong>במאי קמיפלגי</strong> <small>[במה,</small> באיזה עקרון <small>נחלקו]?</small> ומסבירים: <strong>איבעית אימא קרא, ואיבעית אימא סברא</strong> <small>[אם תרצה אמור</small> שנחלקו בפירוש <small>הכתוב, ואם תרצה אמור</small> שנחלקו ב<small>סברה].</small> כיצד?
 <strong>איבעית אימא סברא</strong> <small>[אם תרצה אמור</small> ש<small>סברה</small> היא<small>],</small> שכן על ה<strong>מנה</strong> של חוב <strong>דקא מסהיד האי</strong> <small>[שמעיד זה]</small> <strong>לא קא מסהיד האי</strong> <small>[מעיד זה],</small> <strong>ו</strong>על <strong>מנה דקא מסהיד האי</strong> <small>[שמעיד זה]</small> <strong>לא קמסהיד האי</strong> <small>[מעיד זה],</small> ויש כאן עד אחד לכל מאורע ומאורע, ואין די בעדות עד אחד. <strong>ואידך</strong> <small>[והאחר],</small> ר' יהושע בן קרחה, סבור: על <strong>מנה בעלמא תרוייהו קמסהדי</strong> <small>[סתם שניהם מעידים],</small> וכיון ששניהם מעידים על מנה, מכל מקום מנה אחד חייב לו.
 <strong>ואיבעית אימא קרא</strong> <small>[ואם תרצה אמור</small> הדבר תלוי בפירוש <small>הכתוב],</small> <strong>דכתיב</strong> <small>[שנאמר]:</small> <strong>"והוא עד או ראה או ידע</strong> אם לא יגיד ונשא עוונו
 <strong>"</strong>(ויקרא ה, א), <strong>ותניא</strong> <small>[ושנינו</small> בברייתא<small>]</small> על הנאמר "לא יקום עד אחד באיש לכל עוון ולכל חטאת בכל חטא אשר יחטא על פי שני עדים או על פי שלושה עדים יקום דבר" (דברים יט, טו), <strong>ממשמע שנאמר "לא יקום עד"</strong> בלשון יחיד <strong>איני יודע שהוא אחד?</strong> ו<strong>מה</strong> אם כן <strong>תלמוד לומר</strong> בכל זאת <strong>"</strong>עד <strong>אחד"</strong> —
 <strong>זה בנה אב,</strong> כלומר, בסיס לכלל גדול: <strong>כל מקום שנאמר</strong> בתורה <strong>"עד"</strong> — <strong>הרי כאן שנים,</strong> שהם עדות שלמה, <strong>עד שיפרט לך הכתוב</strong> במפורש <strong>"</strong>עד <strong>אחד".</strong>
 <strong>ואפקיה רחמנא</strong> <small>[והוציאה,</small> ביטאה <small>אותו]</small> התורה <strong>בלשון חד</strong> <small>[אחד],</small> כלומר, "עד" ולא "עדים", <strong>למימר</strong> <small>[לומר</small> לנו<small>]</small> רמז בכך: <strong>עד דחזו תרוייהו כחד</strong> <small>[שיראו שניהם כאחד]</small> כאיש אחד. <strong>ואידך</strong> <small>[והאחר</small><small>]</small> ר' יהושע בן קרחה סומך על מה שנאמר <strong>"והוא עד או ראה או ידע",</strong> שלשונות ריבוי אלה באים לרבות <strong>מכל מקום,</strong> שהמעיד על מה שראה וידע הרי זו עדות.
 עוד שנינו שם ש<strong>אין עדותן מתקיימת בבית דין עד שיעידו שניהן כאחד. ר' נתן אומר: שומעין דבריו של זה היום וכשיבא חבירו למחר שומעין דבריו,</strong> שאפשר לשמוע את עדותם גם שלא בבת אחת. ושואלים: <strong>במאי קמיפלגי</strong> <small>[במה,</small> באיזה עקרון, <small>נחלקו]</small> ומסבירים, <strong>איבעית אימא סברא, איבעית אימא קרא</strong> <small>[אם תרצה אמור</small> שב<small>סברה</small> נחלקו, <small>ואם תרצה אמור</small> בפירוש <small>מקרא].</small>
 <strong>איבעית אימא סברא</strong> <small>[אם תרצה אמור סברה],</small> <strong>מר סבר</strong> <small>[חכם זה,</small> תנא קמא <small>סבור]:</small> <strong>עד אחד,</strong> הראשון, <strong>כי אתי</strong> <small>[כאשר בא]</small> להעיד — <strong>ל</strong>חייב <strong>שבועה</strong> את הנתבע <strong>אתי</strong> <small>[הוא בא]</small> שסבור שהוא עד יחיד, ועד יחיד מחייב שהנתבע ישבע שאינו אשם, <strong>לממונא לא אתי</strong> <small>[ל</small>הוציא <small>ממון</small> ממש <small>לא בא]</small> שלא נתכוון להצטרף לעדות גמורה, ולכן אין לראות עדותם כיחידה אחת אלא כשמעידים שניהם כאחד.
 <strong>ואידך</strong> <small>[והאחר]</small> ר' נתן אומר: <strong>אטו כי אתו בהדי הדדי, בחד פומא קא מסהדי</strong> <small>[וכי כאשר הם באים יחד, בפה אחד הם מעידים],</small> והלא גם אז מעידים הם זה אחר זה. <strong>אלא מצרפינן להו</strong> <small>[מצרפים אותם]</small> לעדות אחת, <strong>הכא נמי ליצרפינהו</strong> <small>[כאן גם כן</small> שיש הפרש זמן גדול יותר <small>שיצרפנו אותם]</small> אף שאינם מעידים כאחת.
 <strong>ואיבעית אימא קרא</strong> <small>[ואם תרצה אמור</small> שנחלקו ב<small>כתוב]</small> שנאמר <strong>"אם לוא יגיד ונשא עו‍נו"</strong>
## דף ל:
 <strong>ודכולי עלמא</strong> <small>[והכל]</small> גם תנא קמא וגם ר' נתן סבורים <strong>כרבנן דפליגי עליה</strong> <small>[כחכמים שחלוקים עליו]</small> על <strong>ר' יהושע בן קרחה</strong> וסבורים הם שהכרחי שהעדים יראו כאחד. <strong>והכא באקושי</strong> <small>[וכאן בהקשת,</small> בהשוואת<small>]</small> <strong>הגדה</strong> (עדות) <strong>לראיה</strong> עצמה <strong>קא מיפלגי</strong> <small>[נחלקו].</small> <strong>מר</strong> <strong>סבר</strong> <small>[חכם זה,</small> תנא קמא <small>סבור]</small> ש<strong>מקשינן</strong> <small>[מקישים</small> משווים <small>אנו]</small> <strong>הגדה לראיה</strong> וכשם שחייבים לראות כאחד — כך חייבים להעיד כאחד, <strong>ומר סבר</strong> <small>[וחכם זה,</small> ר' נתן <small>סבור]:</small> <strong>לא מקשינן</strong> <small>[אין אנו מקישים,</small> משווים<small>].</small>
 מסופר ש<strong>ר' שמעון בן אליקים הוה משתקיד עליה</strong> <small>[היה שוקד</small> ודואג עליו<small>]</small> על <strong>ר' יוסי בר' חנינא למסמכיה</strong> <small>[לסמוך אותו],</small> <strong>ולא קא מיסתייע מילתא</strong> <small>[היה מסתייע,</small> מזדמן <small>לו]</small> הדבר. <strong>יומא חד הוה יתיב קמיה</strong> <small>[יום אחד היה יושב</small> ר' שמעון בן אליקים <small>לפני]</small> <strong>ר' יוחנן,</strong>
 <strong>אמר להו</strong> <small>[להם]</small> <strong>ר'</strong> יוחנן לתלמידיו היושבים לפניו: <strong>מי איכא דידע</strong> <small>[האם יש</small> מי <small>שיודע]</small> אם <strong>הלכה כ</strong>שיטת <strong>ר' יהושע בן קרחה, או לא? אמר ליה</strong> <small>[לו]</small> <strong>ר' שמעון בן אליקים: דין ידע</strong> <small>[זה,</small> ר' יוסי בר חנינא הוא <small>יודע],</small> <strong>אמר ליה</strong> <small>[לו]:</small> <strong>לימא איזו</strong> <small>[שיאמר אם כן].</small> <strong>אמר ליה</strong> <small>[לו]:</small> <strong>ליסמכיה מר ברישא</strong> <small>[שיסמכו אדוני תחילה],</small> שכיון שהכל זקוקים לחכמתו ראוי הוא לסמיכה. <strong>סמכיה</strong> <small>[סמכו].</small>
 <strong>אמר ליה</strong> <small>[לו]:</small> <strong>בני, אמור לי כיצד שמעת? אמר ליה</strong> <small>[לו]:</small> <strong>כך שמעתי, שמודה ר' יהושע בן קרחה לר' נתן</strong> שאין צורך שיבואו שניהם ויעידו כאחד.
 <strong>אמר</strong> ר' יוחנן באכזבה: וכי <strong>לזה הוצרכתי?! השתא</strong> <small>[עכשיו],</small> <strong>ומה</strong> בענין <strong>עיקר</strong> העדות שהיא <strong>ראיה בהדי הדדי</strong> <small>[ביחד],</small> <strong>אמר ר' יהושע בן קרחה</strong> כי <strong>לא בעינן</strong> <small>[אין אנו צריכים]</small> שתהא כאחד, <strong>הגדה,</strong> אמירת עדות <strong>מיבעיא</strong> <small>[נצרכה</small> לומר<small>]</small> שאין צורך שיעידו ביחד? דבר זה היה מובן, ולא הוצרכתי לעדותך.
  והוסיף ו<strong>אמר ליה</strong> <small>[לו]:</small> אף על פי כן <strong>הואיל ועלית</strong> והוסמכת <strong>לא תרד,</strong> אף שבטעות היה הדבר. <strong>אמר ר' זירא, שמע מינה</strong> <small>[למד מכאן]:</small> <strong>גברא רבה</strong> <small>[אדם גדול],</small> <strong>כיון דסמיך</strong> <small>[שנסמך]</small> — <strong>סמיך</strong> <small>[נסמך].</small> שאם נסמך אדם הראוי לסמיכה, גם אם נעשה הדבר משיקול מוטעה — סמיכה זו קיימת, ואין מבטלים אותה.
  ולענין ההלכה בענין זה <strong>אמר ר' חייא בר אבין אמר רב: הלכה כ</strong>שיטת <strong>ר' יהושע בן קרחה, בין בקרקעות בין במטלטלין,</strong> שאין צורך שיראו כאחד.
  ו<strong>עולא אמר: הלכה כ</strong>שיטת <strong>ר' יהושע בן קרחה</strong> לגבי <strong>קרקעות</strong> שהם יציבים ועומדים ובוודאי העדות היא באותה קרקע עצמה, <strong>אבל לא במטלטלין</strong> שמא לא על אותו מאורע הם מעידים.
 <strong>אמר ליה</strong> <small>[לו]</small> <strong>אביי:</strong> אם אומר אתה <strong>הלכה</strong> בענין זה <strong>מכלל</strong> הדבר אתה למד <strong>דפליגי</strong> <small>[שנחלקו]</small> בנושא זה, <strong>והאמר</strong> <small>[והרי אמר]</small> <strong>ר' אבא אמר רב הונא אמר רב:</strong> <strong>מודים חכמים לר' יהושע בן קרחה בעדות קרקע.</strong>
 <strong>ותני</strong> <small>[ושנה]</small> <strong>רב אידי בר אבין ב</strong>פרקי <strong>נזיקין</strong> שהיו שונים <strong>דבי</strong> <small>[בבית</small> מדרשו<small>]</small> של החכם <strong>קרנא:</strong> <strong>מודים חכמים לר' יהושע בן קרחה בעדות בכור, ובעדות קרקע, ובעדות חזקה,</strong> שכיון שברור שמעידים על אותו דבר אין צורך שיראו העדים בבת אחת <strong>וכן</strong> לגבי סימנים (שתי שערות באיזור הערוה שהן סימן בגרות) <strong>שבבן ושבבת,</strong> ומשמע אם כן שלא נחלקו!
 ודוחים: זו אינה קושיה, <strong>גברא אגברא קא רמית</strong> <small>[מאדם על אדם אתה משליך,</small> מראה סתירה<small>]?!</small> שאין להקשות על עולא משיטת אמורא אחר. <strong>מר</strong> <strong>סבר</strong> <small>[חכם זה,</small> עולא <small>סבור</small><small>]</small> כי <strong>פליגי</strong> <small>[נחלקו]</small> חכמים אף בכך, <strong>ומר סבר</strong> <small>[וחכם זה,</small> רב ורב אידי <small>סבור</small> <small>ים]</small> כי <strong>לא פליגי</strong> <small>[נחלקו].</small>
 דרך אגב מבררים <strong>מאי</strong> <small>[מה</small> פירוש<small>]</small> <strong>"וכן שבבן ושבבת"? אילימא</strong> <small>[אם תאמר]</small> <strong>אחד</strong> מן העדים <strong>אומר</strong> שראה שערה <strong>אחת בגבה, ואחד אומר</strong> שראה שערה <strong>אחת בכריסה,</strong> ואולם <strong>האי</strong> <small>[זה]</small> <strong>חצי דבר וחצי עדות הוא,</strong> כלומר, לא רק שהעדות חצויה אלא גם נושא העדות (דבר) אינו שלם, שהרי כל אחד מהם מעיד רק שראה שערה אחת ונמצא שכל אחד מהם לא העיד על דבר שלם, וכיצד איפוא נצרף עדותם ליחידה אחת?
 <strong>אלא</strong> יש לומר בכגון זה: ש<strong>אחד אומר</strong> ראיתי <strong>שתים בגבה, ואחד אומר</strong> ראיתי <strong>שתים בכריסה,</strong> וכיון ששניהם מעידים שבוגרת היא אין אנו צריכים שיראו שניהם כאחד.
 <strong>אמר רב יוסף: אנא אמינא משמיה</strong> <small>[אני אמרתי משמו]</small> של <strong>עולא:</strong> <strong>הלכה כ</strong>שיטת <strong>ר' יהושע בן קרחה</strong> בכל, <strong>בין בקרקעות בין במטלטלין, ורבנן דאתו</strong> <small>[וחכמים שבאו]</small> <strong>ממחוזא אמרי</strong> <small>[אמרו]</small> ש<strong>אמר ר' זירא משמיה</strong> <small>[משמו]</small> של <strong>רב:</strong> <strong>בקרקעות</strong> — <strong>אין</strong> <small>[כן],</small> <strong>אבל לא במטלטלין.</strong>
 ומסבירים: <strong>רב לטעמיה</strong> <small>[לטעמו</small> לשיטתו<small>],</small> ש<strong>אמר רב: הודאה אחר הודאה,</strong> שהעיד אחד ואמר "בפני הודה לו הלווה למלוה", והעיד אחר ואמר אף הוא "בפני הודה לו". וכן <strong>הודאה אחר הלואה,</strong> שהעיד אחד ואמר "בפני הודה לו הנתבע שחייב לו", ואחד העיד על זמן קודם לכך: "בפני הלווה לו" — הרי אלו <strong>מצטרפי</strong> <small>[מצטרפים]</small> לעדות אחת.
  ואולם <strong>הלואה אחר הלואה,</strong> שזה מעיד שבפניו הלווה לו מנה, וזה מעיד שבפניו הלווה לו מנה, או <strong>הלואה אחר הודאה,</strong> שאחד מעיד שהלווה לו, ואולם התאריך בו היתה ההלוואה לפי דבריו היה אחר הזמן שעליו העיד אחר שבו הודה הנתבע שלווה מהתובע — <strong>לא מצטרפי</strong> <small>[אינם</small>
 <small>מצטרפים],</small> שכן יתכן והם מעידים על שני מאורעות שונים. <strong>אשכחיה</strong> <small>[מצאו]</small> <strong>רב נחמן בר יצחק</strong> את <strong>רב הונא בריה</strong> <small>[בנו]</small> של <strong>רב יהושע, אמר ליה</strong> <small>[לו]:</small> <strong>מאי שנא</strong> <small>[</small>ב<small>מה שונה]</small> <strong>הלואה אחר הלואה דלא</strong> <small>[שאין]</small> אתה מקבל את העדות? — שיש לחשוש שעל ה<strong>מנה דקא חזי האי</strong> <small>[שראה זה,</small> העד השני<small>]</small> <strong>לא קא חזי האי</strong> <small>[לא ראה זה,</small> הראשון<small>],</small> ואם כן אף <strong>הודאה אחר הודאה נמי</strong> <small>[גם כן]</small> יש לחשוש שמא על ה<strong>מנה דקא</strong> <small>[שהוא]</small> <strong>מודה קמי האי</strong> <small>[לפני זה]</small> הוא <strong>לא מודי קמי האי</strong> <small>[מודה לפני זה],</small> ושמא הודה על שתי הלוואות שונות ואין כאן איפוא מקום לצרף?
 השיב לו: <strong>דאמר ליה להאי בתרא</strong> <small>[שאמר לו לזה</small> העד <small>האחרון]</small> <strong>:</strong> <strong>בהאי</strong> <small>[באותו]</small> ה<strong>מנה דאודיי ליה קמך</strong> <small>[שאני מודה לו לפניך],</small> <strong>אודיי ליה נמי קמי</strong> <small>[הודיתי לו גם כן בפני]</small> <strong>פלוני</strong> העד הראשון.
  ושאל:  <strong>אכתי, בתרא ידע, קמא לא ידע</strong> <small>[עדיין,</small> העד <small>האחרון יודע</small> שעל אותו דבר הוא מעיד, אבל העד <small>הראשון אינו יודע],</small> ואם כן העיד הראשון רק על חצי דבר!
  אמר לו: יש לפרש <strong>דהדר אזיל אמר ליה לקמא</strong> <small>[שחוזר ואומר ל</small>עד <small>הראשון]:</small> <strong>האי</strong> <small>[אותו]</small> <strong>מנה דאודיי ליה קמך</strong> <small>[שהודיתי</small> בו <small>לו לפניך],</small> <strong>אודיי ליה נמי קמי</strong> <small>[הודיתי בו גם כן בפני]</small> <strong>פלוני,</strong> ואם כן שני העדים בטוחים שהודה על אותו דבר עצמו. <strong>אמר ליה</strong> <small>[לו]</small> רב נחמן: <strong>תנוח דעתך שהתנחת</strong> (הנחת) <strong>את דעתי</strong> והסברת לי דבר שנתקשיתי בו.
 <strong>אמר ליה</strong> <small>[לו]</small> רב הונא: <strong>מאי ניחותא</strong> <small>[מה הנוחות</small> בדבר<small>]?</small> — ש<strong>רבא, ואיתימא</strong> <small>[ויש אומרים]</small> ש<strong>רב ששת, שדא בה נרגא</strong> <small>[היה מטיל בו גרזן],</small> כלומר, מוצא פירכה במה שאמרתי, כי באופן שאני מסביר <strong>לאו היינו</strong> <small>[האם לא זוהי</small> בדיוק<small>]</small> <strong>הודאה אחר הלואה,</strong> שבמקרה זה אין כל חידוש בדבר.
 <strong>אמר ליה</strong> <small>[לו]</small> רב נחמן בר יצחק: <strong>היינו דשמיע לי עלייכו דרמיתו דיקלי וזקפיתו להו</strong> <small>[זהו ששמעתי עליכם</small> חכמי מחוזא, <small>שאתם מפילים דקלים ומקימים אותם],</small> שאתם בונים וסותרים, שאחרי שכבר מצאו אצלכם הסבר יפה כל כך, אתם באים ומקלקלים אותו בעצמכם.
 <strong>נהרדעי אמרי</strong> <small>[</small>חכמי <small>נהרדעא אומרים]:</small> <strong>בין</strong> שהיתה זו <strong>הודאה אחר הודאה, בין הודאה אחר הלואה, בין הלואה אחר הלואה, בין הלואה אחר הודאה</strong> — <strong>מצטרפות, כמאן</strong> <small>[</small>כשיטת <small>מי]</small> בדיוק? — <strong>כ</strong>שיטת <strong>ר' יהושע בן קרחה,</strong> שכיון שהם מעידים על מנה סתם הרי זו נחשבת כעדות אחת.
 <strong>אמר רב יהודה: עדות המכחשת זו את זו,</strong> כששני העדים מספרים דברים סותרים <strong>בבדיקות</strong> כלומר, בפרטים בענין המעשה <strong>כשרה בדיני ממונות,</strong> אף שסתירה כגון זו פוסלת את העדות בדיני נפשות.
 <strong>אמר רבא: מסתברא מילתיה</strong> <small>[מסתבר הדבר]</small> שאמר <strong>רב יהודה</strong> אם עד <strong>אחד אומר:</strong> הכסף היה <strong>בארנקי שחורה, ואחד אומר: בארנקי לבנה. אבל</strong> אם <strong>אחד אומר: מנה שחור</strong> (כהה) הלווה לו, <strong>ואחד אומר מנה לבן</strong> הלווה לו — <strong>אין מצטרפין,</strong> משום שבמקרה זה הסתירה היא בגוף העדות. שאף אם אמנם לא הקפידו כשאינם זוכרים פרטים צדדיים, ואולם בדברים שהם עיקר העדות אם סתרו זה את זה — מן הסתם משקרים הם.
  ותוהים: וכי כשסותרים בפרטים צדדיים כגון  <strong>ארנקי שחורה בדיני נפשות לא</strong> נקבל עדותם?! <strong>והאמר</strong> <small>[והרי אמר]</small> <strong>רב חסדא, אחד</strong> העדים <strong>אומר: בסייף הרגו, ואחד אומר: בארירן</strong> (מין חרב) <strong>הרגו</strong> — <strong>אין זה נכון,</strong> שהרי בית דין צריך לברר אם "אמת נכון הדבר" והעדות בטלה. ואולם אם <strong>אחד אומר: כליו</strong> (בגדיו) של זה היו <strong>שחורים, ואחד אומר: כליו לבנים</strong> — <strong>הרי זה נכון,</strong> משום שאין זו סתירה בגוף העדות אלא בפרטים טפלים!
## דף לא.
 ומשיבים: <strong>גברא אגברא קא רמית</strong> <small>[</small>מ<small>אדם לאדם אתה משליך,</small> מראה סתירה<small>]?</small> שרב חסדא סבור שאין זו הכחשה, ורב יהודה סבור שיש בכך הכחשה, ואין דבריו של אחד מחייבים את חבירו.
 <strong>נהרדעי אמרי</strong> <small>[</small>חכמי <small>נהרדעא אומרים]:</small> <strong>אפילו אחד אומר: מנה שחור, ואחד אומר: מנה לבן</strong> — הרי הם <strong>מצטרפים.</strong>
 <strong>כמאן</strong> <small>[כ</small>שיטת <small>מי]</small> היא דעה זו — <strong>כ</strong>שיטת <strong>ר' יהושע בן קרחה.</strong> ותוהים: <strong>אימר</strong> <small>[אמור]</small> ש<strong>שמעת ליה</strong> <small>[לו,</small> אותו <small>]</small> את <strong>ר' יהושע בן קרחה</strong> שאומר ששתי העדויות מצטרפות <strong>היכא דלא מכחשו אהדדי</strong> <small>[במקום שאינן מכחישות זו את זו],</small> אבל <strong>היכא דמכחשי אהדדי מי</strong> <small>[במקום ש</small>הן <small>מכחישות זו את זו האם]</small> <strong>אמר?</strong>
 <strong>אלא הוא</strong> כלומר, חכמי נהרדעא, ש<strong>אמר כי האי תנא</strong> <small>[כתנא זה].</small> <strong>דתניא</strong> <small>[שכן שנינו</small> בברייתא<small>],</small> <strong>אמר ר' שמעון בן אלעזר: לא נחלקו בית שמאי ובית הלל על שתי כיתי עדים שאחת אומרת: מאתים</strong> דינרים הלווה לו, <strong>ואחת אומרת: מנה</strong> <small>[מאה דינר]</small> הלווה לו, שאין זו סתירה גמורה בין הדברים, לפי <strong>שיש בכלל מאתים מנה</strong> ומקבלים את העדות לגבי מנה.
  אלא <strong>על מה נחלקו?</strong> — <strong>על כת אחת</strong> (זוג אחד של עדים) שעד אחד אומר: מאתיים, ועד שני אומר: מנה. <strong>שבית שמאי אומרים: נחלקה עדותן,</strong> שאינם מעידים על אותו דבר וממילא נפסלה כל העדות, <strong>ובית הלל אומרים: יש בכלל מאתים מנה.</strong> משמע שלדעת בית הלל לפי מסורתו של ר' שמעון בן אלעזר אף שברור שאינם מעידים בדיוק על אותו דבר, כיון שנמצא שמחייבים שניהם את הנתבע בסכום מסוים יש לקבל את העדות. ודעה זו היא המקור לדעת חכמי נהרדעא.
  מסופר, במקרה כגון זה שעד <strong>אחד אומר "חבית של יין</strong> נתן לו <strong>",</strong> <strong>ואחד אומר: "חבית של שמן</strong> נתן לו <strong>",</strong> <strong>הוה עובדא</strong><small>[היה מעשה],</small> <strong>ואתי לקמיה</strong> <small>[ובא</small> לדין <small>לפני]</small> <strong>ר' אמי.</strong> <strong>חייביה</strong> <small>[חייבו]</small> <strong>ר' אמי לשלומי ליה חביתא דחמרא מיגו חביתא דמשחא</strong> <small>[לשלם</small> לתובע <small>חבית יין מתוך</small> מחירה <small>של חבית שמן],</small> שחבית יין זולה יותר, ועל כל פנים בדמי חבית יין הסכימו שניהם.
  ושואלים:  <strong>כמאן</strong> <small>[כ</small>שיטת <small>מי]</small> אמר זאת? ומתרצים: <strong>כ</strong>שיטת <strong>ר' שמעון בן אלעזר.</strong> ויש לתמוה: <strong>אימר</strong> <small>[אמור]</small> ש<strong>אמר</strong> <strong>ר' שמעון בן אלעזר היכא</strong> <small>[במקום]</small> ש<strong>יש בכלל מאתים מנה,</strong> ואולם במקרה <strong>כי האי גוונא</strong> <small>[כגון זה]</small> <strong>מי</strong> <small>[האם]</small> <strong>אמר?</strong> שהרי המעיד על המנה שמא ראה מחצית דבר והשני ראה את כולו, אבל כאן ברור שאין העדויות נוגעות כלל באותו נושא!
  ומתרצים:  <strong>לא צריכא</strong> <small>[נצרכה]</small> אלא <strong>ל</strong>מקרה של <strong>דמי</strong> <small>[דמים],</small> כלומר, אחד אומר: דמי חבית יין, והשני אומר: דמי חבית שמן, שהוא ממש כעין מאתים ומנה.
  ועוד מסופר, במקרה כגון זה שעד <strong>אחד אומר: בדיוטא</strong> (קומה) <strong>העליונה</strong> היה הדבר, <strong>ואחד אומר: בדיוטא התחתונה, אמר ר' חנינא: מעשה</strong> כגון זה <strong>בא לפני רבי וצירף עדותן</strong> כשיטת ר' יהושע בן קרחה, שכיון ששניהם מודים בעיקר הענין אין לדקדק בפרטים.
 <big>א</big> שנינו במשנה ש<strong>מנין</strong> <strong>לכשיצא</strong> הדיין מבית הדין לאחר שנפסק הדין, לא יגלה מה היו דעות הדיינים וכו'. <strong>תנו רבנן: מניין לכשיצא לא יאמר</strong> אחד הדיינים: <strong>הריני מזכה וחבירי מחייבין, אבל מה אעשה שחבירי רבו עלי?</strong> — <strong>תלמוד לומר: "לא תלך רכיל בעמיך"</strong> (ויקרא יט, טז), <strong>ואומר "הולך רכיל מגלה סוד</strong> ונאמן רוח מכסה דבר
 <strong>"</strong>(משלי יא, יג). ועל גודל ההקפדה בזה מסופר: <strong>ההוא תלמידא דנפיק עליה קלא דגלי מילתא דאיתמר בי מדרשא</strong> <small>[תלמיד אחד שיצא עליו קול שגילה דבר</small> שהיה צורך להסתירו <small>שנאמר בבית המדרש].</small> <strong>בתר עשרין ותרתין שנין</strong> <small>[אחר עשרים ושתים שנים]</small> מסיפור המאורע עליו סיפר התלמיד, <strong>אפקיה</strong> <small>[הוציאו]</small> <strong>רב אמי מבי מדרשא</strong> <small>[מבית המדרש]</small> כעונש. <strong>אמר: דין גלי רזיא</strong> <small>[זה מגלה סודות]</small> ואין לסמוך עליו.
 <big>ב משנה</big> <strong>כל זמן שמביא</strong> אחד הטוענים <strong>ראיה</strong> נוספת הריהו <strong>סותר את הדין</strong> שדנו בהתאם לראיות הקודמות. <strong>אמר לו</strong> צד אחד לשני: <strong>כל ראיות שיש לך הבא מיכן עד שלשים יום,</strong> אם <strong>מצא בתוך שלשים יום</strong> — <strong>סותר</strong> את הדין שנפסק קודם על פי הראיות, מצא <strong>לאחר שלשים יום</strong> — שוב <strong>אינו סותר.</strong>
 <strong>אמר רבן שמעון בן גמליאל:</strong> אין לומר כן, כי <strong>מה יעשה זה ש</strong>חיפש ו<strong>לא מצא בתוך שלשים</strong> יום, אלא <strong>מצא לאחר שלשים</strong> יום?!
 דין אחר הוא אם <strong>אמר לו</strong> לצד שכנגדו: <strong>הבא עדים,</strong><strong> ואמר</strong>: <strong>אין לי עדים. אמר</strong> לו: <strong>הבא ראיה</strong> אחרת, <strong>ואמר</strong> לו: <strong>אין לי ראיה,</strong> <strong>ולאחר זמן הביא ראיה</strong> או ש<strong>מצא עדים</strong> — <strong>הרי זה אינו כלום,</strong> שמסתבר שיש בכך עדות שקר או זיוף.
 <strong>אמר רבן שמעון בן גמליאל: מה יעשה זה שלא היה יודע שיש לו עדים ומצא</strong> לבסוף <strong>עדים</strong> המעידים לזכותו, או ש<strong>לא היה יודע שיש לו ראיה ומצא</strong> לבסוף <strong>ראיה.</strong>
 ועוד מקרה: אם בתחילת הדיון בבית הדין לא הביא עדים או ראיה אחרת כהוכחה לטענותיו, ואולם מש <strong>ראה ש</strong>הוא <strong>מתחייב בדין</strong> שב<strong>ואמר: "קרבו</strong> (הביאו) <strong>פלוני ופלוני ויעידוני</strong> שאני צודק <strong>",</strong> <strong>או שהוציא ראיה</strong> שהיתה עמו <strong>מתחת פונדתו</strong> (כעין חגורה חלולה) — <strong>הרי זה אינו כלום,</strong> שמסתבר שאילו היה ממש בעדים אלו או בראיה זו לא היה מטמינם עד עכשיו.
 <big>ג גמרא</big> ביחס לדין הראשון במשנה <strong>אמר רבה בר רב הונא: הלכה כרבן שמעון בן גמליאל. ואמר רבה בר רב הונא: אין הלכה כדברי חכמים.</strong>
 ותוהים: <strong>פשיטא</strong> <small>[פשוט,</small> מובן מאליו<small>],</small> <strong>כיון</strong> ש<strong>אמר</strong> ש<strong>הלכה כרבן שמעון בן גמליאל, ממילא ידענא</strong> <small>[יודעים אנו]</small> ש<strong>אין הלכה כחכמים!</strong>
 ומשיבים: <strong>מהו דתימא</strong> <small>[שתאמר]</small> <strong>:</strong> <strong>הני מילי</strong> <small>[דברים אלה</small> אמורים<small>]</small> <strong>לכתחילה</strong> שיש לפסוק כרבן שמעון בן גמליאל, <strong>אבל</strong> ב<strong>דיעבד,</strong> כשכבר נעשה מעשה, <strong>שפיר דמי</strong> <small>[יפה הדבר]</small> גם כחכמים, שלא נדחתה שיטה זו מכל וכל מן ההלכה, על כן <strong>קא משמע לן</strong> <small>[השמיע לנו]</small> <strong>דאי עביד מהדרינן ליה</strong> <small>[שאם עושה</small> כדברי חכמים <small>מחזירים אותו,</small> את דינו<small>].</small>
 <big>ד</big> בדין השני במשנה אמרו, <strong>אמר לו: הבא עדים,</strong> והודה שאין לו, ולאחר זמן מצא, <strong>רבן שמעון בן גמליאל</strong> היה מכשיר עדים וראיות אלו. <strong>אמר רבה בר רב הונא אמר ר' יוחנן: "הלכה כדברי חכמים". ואמר רבה בר רב הונא אמר ר' יוחנן: אין הלכה כרבן שמעון בן גמליאל.</strong>
 ואף כאן תוהים: <strong>פשיטא</strong> <small>[פשוט,</small> מובן מאליו<small>],</small> <strong>כיון</strong> ש<strong>אמר הלכה כדברי חכמים, ממילא ידענא</strong> <small>[יודעים אנו]</small> ש<strong>אין הלכה כרבן שמעון בן גמליאל!</strong>
 ומשיבים: <strong>הא קא משמע לן</strong> <small>[</small>דבר <small>זה</small> בא <small>להשמיע לנו],</small> שאמנם <strong>ב</strong>הלכה <strong>ההיא</strong> <strong>אין הלכה כרבן שמעון בן גמליאל, הא בכולהו</strong> <small>[הרי בכל]</small> שאר המקומות שאמר רבן שמעון בן גמליאל דברים במשנה — <strong>הלכה כרבן שמעון בן גמליאל.</strong>
 <strong>לאפוקי מהא</strong> <small>[ולהוציא מ</small>דבר <small>זה]</small> ש<strong>אמר רבה בר בר חנה</strong> בשם <strong>ר' יוחנן: כל מקום ששנה רבן שמעון בן גמליאל במשנתנו הלכה כמותו, חוץ</strong> מדעתו בדין אחריות של <strong>ערב,</strong> ומעשה שהיה ב<strong>צידן,</strong> ודין ה<strong>ראיה</strong> ה<strong>אחרונה,</strong> שבמקרה הראשון ("ראיה ראשונה") אמרנו שההלכה כמותו, אבל בדין השני של ראיות — אין הלכה כמותו. ורבה בר רב הונא סבור שאף בערב וצידן הלכה כמותו.
  מסופר:  <strong>ההוא ינוקא דתבעוהו לדינא קמיה</strong> <small>[ילד אחד שתבעו אותו לדין לפני]</small> <strong>רב נחמן.</strong> <strong>אמר ליה</strong> <small>[לו]:</small> האם <strong>אית</strong> <small>[יש]</small> <strong>לך סהדי</strong> <small>[עדים</small> לטובתך<small>]?</small> <strong>אמר ליה</strong> <small>[לו]:</small> <strong>לא.</strong> הוסיף לשאול: האם <strong>אית</strong> <small>[יש]</small> <strong>לך ראיה?</strong> <strong>אמר ליה</strong> <small>[לו]:</small> <strong>לא. חייביה</strong> <small>[חייבו]</small> <strong>רב נחמן</strong> על פי טענת הצד השני.
 <strong>הוה קא בכי ואזיל</strong> <small>[היה בוכה והולך].</small> <strong>שמעוהו הנך אינשי</strong> <small>[אנשים אחדים],</small> <strong>אמרו ליה</strong> <small>[לו]:</small> <strong>אנן ידעינן במילי דאבוך</strong> <small>[אנו יודעים בענייני אביך]</small> ויכולים להעיד לטובתך. וכשהביאם לפני רב נחמן <strong>אמר רב נחמן: בהא</strong> <small>[ב</small>כגון <small>זה]</small> <strong>אפילו רבנן מודו</strong> <small>[מודים]</small> ששומעים לו, <strong>דינוקא במילי דאבוה לא ידע</strong> <small>[שתינוק אינו יודע בענייני אביו],</small> וכשאמר שאין לו עדים וראיה — בטעות אמר ואין לחשוש לרמאות.
 <big>ה</big> מסופר: <strong>ההיא איתתא דנפק שטרא מתותי ידה</strong> <small>[אשה אחת שיצא שטר מתחת ידה]</small> שהיא היתה ממונה על שמירתו, <strong>אמרה ליה</strong> <small>[לו]</small> לדיין: <strong>ידענא בהאי שטרא דפריע הוה</strong> <small>[יודעת אני בשטר זה שפרוע הוא]</small> ואין לגבות בו. <strong>הימנה</strong> <small>[האמין לה]</small> <strong>רב נחמן</strong> ולא הניח לגבות את השטר.
 <strong>אמר ליה</strong> <small>[לו]</small> <strong>רבא לרב נחמן: כמאן</strong> <small>[כ</small>שיטת <small>מי]</small> אומר אתה הלכה זו? — <strong>כ</strong>שיטת <strong>רבי,</strong> ש<strong>אמר: אותיות</strong> (כלומר, שטרות, שעיקרם הדברים הכתובים בהם) — <strong>נקנות במסירה,</strong> שאין צורך לכתוב שטר על השטר, ובעצם העובדה שמוסר אדם לחבירו את השטר נעשה כבעל שטר. ולכן, אשה זו שהשטר היה בידה דינה כבעלת השטר, ולכן יכולה היא לומר שפרוע הוא.
 <strong>אמר ליה</strong> <small>[לו]</small> רב נחמן: לאו דווקא מטעם זה, אלא <strong>שאני הכא</strong> <small>[שונה כאן]</small> שמאמינים לה מפני הסברה, <strong>דאי בעיא קלתיה</strong> <small>[שאילו רצתה</small> יכלה <small>לשרוף</small> אותו<small>],</small> וכיון שהיה הדבר בידה, רגליים לדבר שבצדק אמרה.
 <strong>איכא דאמרי</strong> <small>[יש שאומרים]</small> שלא כך היה, אלא <strong>לא הימנה</strong> <small>[האמין לה]</small> <strong>רב נחמן. אמר ליה</strong> <small>[לו]</small> <strong>רבא לרב נחמן: והא אי בעיא</strong> <small>[והרי אם היתה רוצה]</small>
## דף לא:
 <strong>קלתיה</strong> <small>[היתה שורפת אותו]!</small>
 השיב לו רב נחמן: <strong>כיון דאיתחזק בבי דינא</strong> <small>[ש</small>השטר <small>הוחזק בבית הדין],</small> ויש עליו אישור, <strong>איבעיא קלתיה לא אמרינן</strong> <small>[</small>ש<small>אם היתה רוצה היתה שורפת אותו אין אנו אומרים],</small> ששטר זה היה עליו כבר קיום של בית דין, ואין מבטלים תוקפו של שטר מאושר מפני טענה בלי ראיות.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו: <strong>סימפון</strong> (שובר, קבלה) <strong>שיש עליו עדים</strong> — <strong>יתקיים בחותמיו,</strong> שיעידו העדים שזו חתימת ידם והרי הוא אישור לסימפון. <strong>אין עליו עדים ו</strong>השובר <strong>יצא מתחת ידי שליש</strong> שנתנו לו שישמור את השטר, <strong>או שיצא אחר חיתום שטרות,</strong> שנמצא השובר כתוב לאחר טופס השטר ולאחר חתימת העדים — הרי זה <strong>כשר. אלמא</strong> <small>[מכאן]</small> ש<strong>שליש מהימן</strong> <small>[נאמן],</small> ויכול להעיד עליו מכח זה אף שאין עדים.
  והוא איפוא <strong>תיובתא</strong> <small>[קושיה חמורה]</small> על <strong>רב נחמן,</strong> ומסכמים: אכן, <strong>תיובתא</strong> <small>[קושיה חמורה]</small> היא.
 <big>א</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן: לעולם מביא</strong> אדם <strong>ראיה</strong> לטענתו בדין <strong>ו</strong>אף <strong>סותר</strong> את הפסק הקודם <strong>עד שיסתתם טענותיו</strong> ולא יהיו לו טענות. <strong>ויאמר: "קרבו פלוני ופלוני והעדוני".</strong>
 ושואלים: <strong>הא גופא קשיא</strong> <small>[</small>הלכה <small>זו עצמה קשה]:</small> <strong>אמרת "</strong>עד ש<strong>יסתתם טענותיו"</strong> — <strong>אתאן לרבנן</strong> <small>[באת,</small> פסקת <small>כ</small>שיטת <small>חכמים],</small> <strong>והדר</strong> <small>[ואחר כך]</small> <strong>אמרת: "</strong><strong>קרבו איש פלוני ופלוני והעידוני"</strong> — <strong>אתאן</strong> <small>[</small>הרי <small>הגענו]</small> <strong>ל</strong>שיטת <strong>רבן שמעון בן גמליאל</strong> שרק בזה מודה הוא שאין ליחס חשיבות לעדים אלה.
 <strong>וכי תימא</strong> <small>[ואם תאמר]</small> שכל ההלכה <strong>כולה</strong> כשיטת <strong>רבן שמעון בן גמליאל, ופרושי קא מפרש</strong> <small>[ו</small>יש לראות כאילו הוא <small>מפרש</small> את דבריו<small>]</small> באופן זה: <strong>מאי</strong> <small>[מה</small> פירוש<small>]</small> <strong>"עד שיסתתם טענותיו"</strong> — <strong>עד שיאמר "קרבו פלוני ופלוני והעידוני", והא</strong> <small>[והרי]</small> <strong>אמר רבה בר בר חנה אמר ר' יוחנן: כל מקום ששנה רבן שמעון בן גמליאל במשנתינו הלכה כמותו, חוץ מערב וצידן וראיה אחרונה,</strong> הרי שלענין ראיה אחרונה אין הלכה כמותו אלא כחכמים!
 <strong>אלא</strong> ודאי יש כאן שיבוש, ו<strong>כי אתא</strong> <small>[כאשר בא]</small> <strong>רב שמואל בר יהודה</strong> מארץ ישראל לבבל, <strong>אמר</strong> בשם <strong>ר' יוחנן: לעולם מביא ראיה וסותר עד שיסתתם טענותיו, ויאמרו לו: הבא עדים! ואומר: אין לי עדים. הבא ראיה! ואומר: אין לי ראיה,</strong> כדברי חכמים במשנתנו. <strong>אבל</strong> אם <strong>באו עדים ממדינת הים, או שהיתה דיסקיא</strong> (צרור השטרות) <strong>של אביו מופקדת ביד אחר,</strong> שבמקרים אלה לא ידע שיש לו ראיה — <strong>הרי זה מביא ראיה</strong> מתוך אלה <strong>וסותר</strong> ואין לחשוש לרמאות.
 <big>ב</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן: התוקף,</strong> כלומר, מחזיק בתוקף, תובע <strong>את חבירו בדין,</strong> ו<strong>אחד</strong> מן המתדיינים <strong>אומר: נדון כאן</strong> במקומנו, <strong>ואחד אומר: נלך למקום הוועד</strong> שהוא מקום מושב הסנהדרין או מקום מושב בית הדין הגדול — <strong>כופין אותו וילך למקום הוועד,</strong> ששם בית דין מעולה יותר.
 <strong>אמר לפניו ר' אלעזר: רבי,</strong> אם כן, <strong>מי שנושה בחבירו מנה</strong> והלווה גר בעיר אחרת, וכי <strong>יוציא מנה</strong> הוצאות נסיעה ושהייה באותה עיר <strong>על מנה</strong> שהוא צריך לגבות? <strong>אלא כופין אותו ודן בעירו.</strong>
 <strong>איתמר נמי</strong> <small>[נאמר גם כן</small> מעין זה<small>]</small> <strong>אמר רב ספרא אמר ר' יוחנן: שנים שנתעצמו בדין, אחד אומר: נדון כאן, ואחד אומר: נלך למקום הוועד</strong> — <strong>כופין אותו ודן בעירו, ואם הוצרך דבר</strong> לדיינים <strong>לשאול</strong> מבית דין הגדול <strong>כותבין</strong> לוועד <strong>ושולחין.</strong>
 <strong>ואם אמר</strong> אחד הצדדים: אני איני סומך על בית דין זה, ולכן <strong>כתבו ותנו לי מאיזה טעם דנתוני,</strong> שאין אני סומך על החלטתכם בלא נימוק וראיה — <strong>כותבין ונותנין לו.</strong>
 ועוד שנינו לענין קביעת מקום הדין: <strong>והיבמה הולכת אחר היבם להתירה,</strong> ואין כופים את היבם שילך הוא אליה.
  ושואלים:  <strong>עד כמה</strong> תלך? ומשיבים, <strong>אמר ר' אמי: אפילו מטבריא לצפורי,</strong> גם אם בית הדין בטבריא חשוב מזה של ציפורי.
 <strong>אמר רב כהנא: מאי קרא</strong> <small>[מהו הכתוב]</small> המרמז על כך? — <strong>"וקראו לו זקני עירו</strong> ודברו אליו ועמד ואמר לא חפצתי לקחתה<strong>"</strong> (דברים כה, ח), זקני עירו <strong>ולא זקני עירה,</strong> משמע שבו תלוי הדבר ולא בה.
 <strong>אמר אמימר: הילכתא</strong> <small>[הלכה</small> היא<small>]:</small> אם לא הסכימו המתדיינים ביחס למקום הדין, <strong>כופין אותו וילך למקום הוועד. אמר ליה</strong> <small>[לו]</small> <strong>רב אשי לאמימר: והא</strong> <small>[והרי]</small> <strong>אמר ר' אלעזר: כופין אותו ודן בעירו!</strong> והשיב: <strong>הני מילי</strong> <small>[דברים אלה]</small> שדן בעירו הם דווקא <strong>היכא דקאמר ליה</strong> <small>[במקום שאומר לו]</small> ה<strong>לוה למלוה:</strong> הבה נלך למקום אחר, שאז יכול המלוה לכפות את הלווה להתדיין במקומו, <strong>אבל</strong> אם אמר ה<strong>מלוה</strong> ללכת למקומו שומעים לו, כאמור <strong>"</strong>ו<strong>עבד לוה לאיש מלוה"</strong> (משלי כב, ז).
 ובענין זה <strong>שלחו ליה</strong> <small>[לו]</small> מכתב <strong>למר עוקבא</strong> ראש הגולה שבבבל. וכך היה כתוב בו: <strong>"לדזיו ליה כבר בתיה, שלם</strong> <small>[ל</small>זה <small>שאור לו</small> כמשה המכונה <small>בנה של בתיה, שלום]!</small> <strong>עוקבן הבבלי קבל קדמנא</strong> <small>[לפנינו]</small> <strong>ירמיה אחי העביר עלי את הדרך,</strong> עשה לי עול גדול, <strong>ואמרו לו, השיאוהו</strong> תגרמו לו <strong>ויראה פנינו בטבריא</strong> ושם נדון בעניינו
 <strong>".</strong> ותוהים: <strong>הא גופא קשיא</strong> <small>[זה גופו</small> המכתב <small>קשה</small> להבינו<small>]:</small> <strong>אמרת "אמרו לו", אלמא</strong> <small>[מכאן]</small> שהכוונה היא: <strong>דיינוה אתון</strong> <small>[דונו אותו אתם]</small> בבבל. ונאמר אחר כך <strong>"השיאוהו ויראה פנינו בטבריא", אלמא</strong> <small>[מכאן]</small> שהכוונה היתה: <strong>שדרוהו הכא</strong> <small>[שלחו אותו לכאן]!</small>
 <strong>אלא הכי קאמרי</strong> <small>[כך אמרנו]:</small> <strong>אמרו ליה</strong> <small>[לו]</small> <strong>דיינו אתון</strong> <small>[ודונו</small> בו <small>אתם],</small> <strong>אי ציית</strong> <small>[אם ישמע]</small> לבית דין — <strong>ציית</strong> <small>[ישמע],</small> <strong>ואי</strong> <small>[ואם]</small> <strong>לא</strong> — <strong>השיאוהו ויראה פנינו בטבריא.</strong>
 <strong>רב אשי אמר:</strong> לא כך יש להבין אלא דין זה ב<strong>דיני קנסות הוה</strong> <small>[היה],</small> <strong>ובבבל לא דיינו</strong> <small>[אין דנים]</small> <strong>דיני קנסות</strong> שאין בה חכמים סמוכים, והם מצויים רק בארץ ישראל, ולכן צריכים לשלוח את הדין לארץ. <strong>והא</strong> <small>[וזה]</small> ש<strong>שלחו ליה הכי</strong> <small>[לו כך]</small> בלשון עצה ובקשה הרי זה <strong>כדי לחלוק כבוד למר עוקבא</strong>
## דף לב.
 <big>א משנה</big> <strong>אחד דיני ממונות ואחד דיני נפשות בדרישה ובחקירה</strong> של העדים, <strong>שנאמר: "משפט אחד יהיה לכם"</strong> (ויקרא כד, כב), לאמור: כל הליכי המשפט צריכים להיות אחידים.
 <strong>מה</strong> ההבדל <strong>בין דיני ממונות לדיני נפשות? דיני ממונות</strong> — דנים <strong>בשלשה</strong> דיינים, <strong>ודיני נפשות</strong> — <strong>בעשרים ושלשה. דיני ממונות</strong> — <strong>פותחין</strong> בדיון <strong>בין</strong> בנימוק <strong>לזכות</strong> הנאשם, <strong>בין</strong> בטענה <strong>לחובה, ודיני נפשות</strong> — <strong>פותחין</strong> באלה שיש להם לומר <strong>לזכות, ואין פותחין לחובה.</strong>
 ועוד, <strong>דיני ממונות</strong> — <strong>מטין</strong> (מכריעים, פוסקים) <strong>על פי</strong> דיין <strong>אחד בין לזכות בין לחובה, ודיני נפשות</strong> — <strong>מטין על פי</strong> דיין <strong>אחד לזכות ו</strong>רק <strong>על פי שנים לחובה.</strong>
 <strong>דיני ממונות</strong> — אם סבורים הדיינים שטעו <strong>מחזירין</strong> את הדין <strong>בין לזכות בין לחובה,</strong> ואילו ב<strong>דיני נפשות</strong> — <strong>מחזירין</strong> את הדין <strong>לזכות ואין מחזירין לחובה,</strong> גם אם סבורים הדיינים שטעו בהכרעתם הראשונה וזיכו.
 <strong>דיני ממונות</strong> — <strong>הכל,</strong> לא רק דיינים אלא גם תלמידי חכמים אחרים המצויים במקום, <strong>מלמדין זכות וחובה, דיני נפשות</strong> — <strong>הכל מלמדין זכות, ואין הכל מלמדין חובה,</strong> אלא הדיינים בלבד.
  ועוד, <strong>דיני ממונות</strong> — מי שהיה <strong>מלמד חובה</strong> בתחילת הדיון <strong>מלמד</strong> עכשיו <strong>זכות</strong> אם חזר בו, <strong>והמלמד זכות</strong> מתחילה <strong>מלמד</strong> אחר כך <strong>חובה,</strong> ואילו ב<strong>דיני נפשות</strong> אינו כן, אלא <strong>המלמד חובה</strong> יכול לחזור בו ו<strong>מלמד זכות, אבל המלמד זכות אין יכול לחזור וללמד חובה.</strong>
 ועוד, <strong>דיני ממונות</strong> — <strong>דנין ב</strong>שעות ה<strong>יום, ו</strong>אולם <strong>גומרין</strong> את פסק הדין אפילו <strong>בלילה,</strong> וב<strong>דיני נפשות</strong> — <strong>דנין ביום וגומרין ביום</strong> בלבד.
 <strong>דיני ממונות</strong> — <strong>גומרין בו ביום</strong> אם הספיקו לחקור העדים ולהגיע למסקנה, <strong>בין לזכות בין לחובה, דיני נפשות</strong> — <strong>גומרין</strong> את הדין <strong>בו ביום</strong> אם פסקו <strong>לזכות,</strong> אבל ממתינים ל<strong>יום שלאחריו</strong> להחליט <strong>לחובה. לפיכך</strong> משום שדיני נפשות עשויים להימשך יומיים, <strong>אין דנין</strong> דיני נפשות <strong>לא בערב שבת ולא בערב יום טוב,</strong> שכן אם יחליטו לחייב יצטרכו לחכות עד למחר כדי לגמור את הדין, ואסור לבצע פסק דין מוות בשבת ובחג.
  ועוד הבדל, ב<strong>דיני ממונות</strong> וכן בדיני <strong>הטמאות והטהרות</strong> — <strong>מתחילין</strong> במשא ומתן <strong>מן הגדול</strong> שבדיינים. <strong>דיני נפשות</strong> — <strong>מתחילין מן הצד,</strong> כלומר, מן הקטן שבהם, שהוא יחווה דעתו תחילה.
 <strong>הכל כשרין לדון דיני ממונות, ואין הכל כשרין לדון דיני נפשות, אלא כהנים לוים וישראלים</strong> מיוחסים, שהם ראויים להיות <strong>משיאין</strong> בנותיהם <strong>לכהונה.</strong>
 <big>ב גמרא</big> שנינו במשנה שדיני ממונות בדרישה וחקירה. ותוהים: <strong>דיני ממונות מי בעינן</strong> <small>[האם צריכים אנו</small> בהם<small>]</small> <strong>דרישה וחקירה? ורמינהו</strong> <small>[ומשליכים,</small> מראים סתירה<small>]</small> ממה ששנינו בתוספתא: <strong>שטר שזמנו כתוב באחד בניסן ב</strong>שנת ה<strong>שמיטה, ובאו עדים ואמרו</strong> לעדים החתומים על השטר: <strong>היאך אתם מעידים על שטר זה? והלא ביום פלוני</strong> שנכתב בו השטר <strong>עמנו הייתם במקום פלוני,</strong> וכיצד יכולתם באותו זמן לחתום על שטר זה? — הרי זה <strong>שטר כשר</strong> וגובים בו <strong>ועדיו כשרין,</strong> ואין חושדים שזייפו. ומסבירים: <strong>חיישינן</strong> <small>[חוששים אנו]</small> <strong>שמא איחרוהו וכתבוהו,</strong> כלומר, ההלוואה עצמה נעשתה בזמן מוקדם יותר, ובשטר לא כתבו את תאריך ההלוואה אלא תאריך מאוחר יותר.
 <strong>ואי סלקא דעתך</strong> <small>[ואם עולה על דעתך</small> לומר<small>]</small> כי <strong>בעינן</strong> <small>[צריכים אנו]</small> <strong>דרישה וחקירה</strong> אף בדיני ממונות, <strong>היכי חיישינן</strong> <small>[כיצד חוששין אנו]</small> <strong>שמא איחרוהו וכתבוהו?</strong> הרי לנו מקרה שאין אנו שמים לב לדרישה ולחקירה בדיני ממונות, ומכשירים למרות שהוזמה לכאורה העדות!
  ודוחים:  <strong>וליטעמיך</strong> <small>[ולטעמך,</small> לשיטתך<small>]</small> שאתה מביא ראיה מכגון זה, <strong>תיקשי</strong> <small>[יהיה קשה]</small> <strong>לך מתניתין</strong> <small>[</small>מ<small>משנה]</small> ולא רק מן התוספתא, שהרי משנה מפורשת היא: <strong>שטרי חוב המוקדמין</strong> שתאריכם מוקדם מהתאריך שבו היתה ההלוואה — <strong>פסולים, והמאוחרים</strong> — <strong>כשרין. ואי סלקא דעתך</strong> <small>[ואם עולה על דעתך</small> לומר<small>]</small> כי <strong>בעינן</strong> <small>[צריכים אנו]</small> <strong>דרישה וחקירה</strong> בדיני ממונות, ואם יש סתירה מבטלים את הדין, <strong>מאוחרין אמאי</strong> <small>[מדוע]</small> <strong>כשרין?</strong>
 ומשיבים: <strong>הא לא קשיא</strong> <small>[</small>שאלה <small>זו אינה קשה],</small> ויש טעם מפני מה לא הקשינו מן המשנה אלא מן התוספתא, כי <strong>דעדיפא מינה קאמרינן</strong> <small>[</small>דבר <small>עדיף</small> וקשה <small>ממנו אמרנו],</small> שכן המקור שהקשינו ממנו יש בו חידוש מיוחד, ש<strong>אפילו</strong> שטר הכתוב ב<strong>אחד בניסן ב</strong>שנת ה<strong>שמיטה, דלא שכיחי אינשי דמוזפי</strong> <small>[שאין מצויים אנשים המלווים</small> אז<small>],</small> שהרי בסוף שנת השמיטה ישמטו ויבטלו כל החובות, <strong>דליכא למימר</strong> <small>[שאין לומר],</small> כלומר, שאינו מסתבר כל כך לומר <strong>שמא איחרוהו וכתבוהו, דלא מרע לשטריה</strong> <small>[שאין</small> אדם <small>מקלקל את שטרו]</small> ומאחרו לכתבו בתאריך היכול לבוא לידי שמיטה — <strong>אפילו הכי</strong> <small>[כך]</small> <strong>כיון</strong> ש<strong>שביעית</strong> רק <strong>סופה משמטת</strong> ובתאריך זה עדיין השטר כשר, משערים אנו שהוא שטר מאוחר ו<strong>מכשרינן</strong> <small>[מכשירים אנו]</small> אותו, ואם כן יפה עשו שהקשו ממקור זה.
  אבל <strong>מכל מקום</strong> לגופה של הסתירה <strong>קשיא</strong> <small>[קשה].</small> לסתירה זו נתנו חכמים שונים תשובות אחדות (ו<strong>סימן חרפ"ש</strong> לשמות החכמים הדנים בדבר — ר' <strong>ח</strong>נינא, <strong>ר</strong>בא, רב <strong>פ</strong>פא, רב א<strong>ש</strong>י).
 <strong>אמר ר' חנינא: דבר תורה,</strong> מעיקר דין התורה, <strong>אחד דיני ממונות ואחד דיני נפשות</strong> נעשים <strong>בדרישה ובחקירה, שנאמר: "משפט אחד יהיה לכם". ומה טעם אמרו</strong> כי ב<strong>דיני ממונות לא בעינן</strong> <small>[איננו צריכים]</small> <strong>דרישה וחקירה?</strong> — תקנת חכמים היא <strong>כדי שלא תנעול דלת בפני לוין,</strong> שאם יבדקו כל עסקי ממונות בדרישה וחקירה קל יהא למצוא סתירה כלשהי בעדות, ולא יוכלו המלווים לגבות ממונם, ולכן לא ירצו להלוות.
  ושואלים: אם כן,  <strong>אלא מעתה</strong> שפישטו והקלו חכמים בדיני ממונות
## דף לב:
 אם <strong>טעו</strong> הדיינים <strong>לא ישלמו,</strong> שכן לא הניחום לחקור ולדרוש היטב! ומשיבים: <strong>כל שכן שתנעול דלת בפני לווין</strong> אם ידעו המלווים שבית הדין אינו אחראי עבור טעות שעשה בדינם.
 <strong>רבא אמר: מתניתין דהכא</strong> <small>[משנתנו כאן]</small> האומרת שדיני ממונות בדרישה וחקירה, מדברת <strong>בדיני קנסות</strong> שאינם מעסקי ממון רגילים, <strong>ואידך</strong> <small>[והאחרות]</small> שאינן מחייבות דרישה וחקירה מדברות <strong>בהודאות והלואות</strong> בלבד, שבהן יש לדאוג להקלת סדרי הדיון.
 <strong>רב פפא אמר: אידי ואידי</strong> <small>[זו וזו],</small> גם משנתנו וגם האחרות, מדברות <strong>בהודאה והלואה,</strong> אלא יש לחלק ולומר כי <strong>כאן</strong> ששנינו שצריך דרישה וחקירה — מדובר <strong>בדין מרומה,</strong> כשהדיין סבור שצד מסויים מנסה לרמות ולהביא עדות שקר, <strong>כאן</strong> ששנינו שאין צריך דרישה וחקירה — <strong>בדין שאינו מרומה, </strong>
 <strong>כד</strong>ברי <strong>ריש לקיש.</strong> ש<strong>ריש לקיש רמי</strong> <small>[השליך,</small> הראה סתירה<small>]</small> בין שני מקראות: <strong>כתיב</strong> <small>[נאמר]</small> בכתוב אחד <strong>"בצדק תשפט עמיתך"</strong> (ויקרא יט, טו), <strong>וכתיב</strong> <small>[ונאמר]</small> בכתוב אחר <strong>"צדק צדק תרדף"</strong> (דברים טז, כא), משמע שלא די בשיפוט בצדק בלבד אלא יש צורך ברדיפה וחיפוש אחר הצדק. <strong>הא כיצד</strong> ניישב את הדברים? — <strong>כאן בדין מרומה</strong> צריך לחפש ולרדוף, ו<strong>כאן בדין שאין מרומה</strong> אפשר להכריע לפי הנראה.
 <strong>רב אשי אמר: מתניתין כדשנין</strong> <small>[משנתנו כפי שתרצנו]</small> את הסתירה בכמה אופנים. ואילו <strong>קראי</strong> <small>[הפסוקים]</small> לא לענין זה נאמרו, אלא <strong>אחד לדין</strong> — צריך להיות בו "צדק צדק תרדוף" בחיפוש וחקירה, <strong>ואחד לפשרה</strong> — "בצדק תשפוט עמיתך".
  כ<strong>דתניא</strong> <small>[כפי ששנינו</small> בברייתא<small>]:</small> מה שנאמר <strong>"צדק צדק תרדף"</strong> — <strong>אחד לדין ואחד לפשרה. כיצד?</strong> — <strong>שתי ספינות עוברות בנהר ופגעו</strong> (פגשו) <strong>זה בזה, אם עוברות שתיהן</strong> — <strong>שתיהן טובעות,</strong> שאין הנהר רחב דיו לשתיהן, אם עוברות <strong>בזה אחר זה</strong> — <strong>שתיהן עוברות. וכן שני גמלים שהיו עולים במעלות בית חורון,</strong> שיש שם דרך צרה ותלולה, <strong>ופגעו זה בזה, אם עלו שניהן</strong> יחד — <strong>שניהן נופלין,</strong> אם עלו <strong>בזה אחר זה</strong> — <strong>שניהן עולין.</strong>
 <strong>הא</strong> <small>[הרי]</small> <strong>כיצד</strong> נעשה להכריע ביניהם? אניה <strong>טעונה ושאינה טעונה</strong> — <strong>תידחה שאינה טעונה מפני טעונה.</strong> אניה <strong>קרובה</strong> (למטרתה) <strong>ושאינה קרובה</strong> — <strong>תידחה קרובה מפני שאינה קרובה. היו שתיהן קרובות, שתיהן רחוקות</strong> — <strong>הטל פשרה ביניהן, ומעלות שכר זו לזו,</strong> שאם יש הפסד מסויים לאניה המאחרת יפצו בעלי האניה המקדימה את הממתינים.
 <big>א</big> פסוק זה נדרש גם באופן אחר, <strong>תנו רבנן</strong> <small>[שנו חכמים]</small> על הנאמר <strong>"צדק צדק תרדף"</strong> — <strong>הלך אחר בית דין יפה</strong> וחשוב שבדור, <strong>אחר ר' אליעזר ללוד, אחר רבן יוחנן בן זכאי לברור חיל.</strong>
 אגב הזכרת עיר זו, <strong>תנא</strong> <small>[שנה</small> החכם<small>]:</small> בזמן הגזירה, כשאסרו על קיום מצוות התורה, הסכימו ביניהם על סימנים מיוחדים, על פיהם יידעו על אירועים מסויימים. וביניהם: אם שומעים <strong>קול ריחים ב</strong>מקום <strong>בורני</strong> — הרי זה סימן שבשבוע זה יש ברית מילה וכאילו הכריזו: <strong>"שבוע הבן"! "שבוע הבן"!</strong> אם מדליקים <strong>אור הנר בברור חיל</strong> — הרי זה סימן לחתונה וכאילו הכריזו: <strong>"משתה</strong> (חתונה) <strong>שם"! "משתה שם"!</strong>
 ועוד <strong>תנו רבנן</strong> <small>[שנו חכמים]</small> על הנאמר <strong>"צדק צדק תרדף"</strong> — <strong>הלך אחר חכמים לישיבה</strong> שבה הם מצויים: <strong>אחר ר' אליעזר ללוד, אחר רבן יוחנן בן זכאי לברור חיל, אחר ר' יהושע לפקיעין, אחר רבן גמליאל ליבנא, אחר ר' עקיבא לבני ברק, אחר ר' מתיא לרומי, אחר ר' חנניה בן תרדיון לסיכני, אחר ר' יוסי לציפורי, אחר ר' יהודה בן בתירה לנציבין, אחר ר' יהושע לגולה</strong> (בבל), <strong>אחר רבי לבית שערים, אחר חכמים</strong> בזמן הבית <strong>ללשכת הגזית.</strong>
 <big>ב</big> שנינו במשנה שב<strong>דיני ממונות פותחין</strong> בין לזכות בין לחובה, ובדיני נפשות פותחים רק לזכות. ושואלים: <strong>היכי אמרינן</strong> <small>[כיצד אומרים],</small> כלומר, מה היא הנוסחה בה פותחים את הדיון שיהא תמיד לזכות? <strong>אמר רב יהודה, הכי אמרינן להו</strong> <small>[כך אומרים אנו להם,</small> לעדים<small>]:</small> <strong>מי יימר כדקאמריתו</strong> <small>[מי אומר</small> שזה <small>כפי שאמרתם]?</small> שמא טועים אתם?!
 <strong>אמר ליה</strong> <small>[לו]</small> <strong>עולא: והא חסמינן להו</strong> <small>[והרי</small> גורמים <small>אנו לחסום אותם,</small> את דבריהם<small>]</small> על ידי שאנו אומרים שאנו חושדים אותם בשקר או טעות. השיב לו: אין חוששים לכך, <strong>וליחסמו</strong> <small>[ושיחסמו],</small> <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>],</small> <strong>ר' שמעון בן אליעזר אומר: מסיעין את העדים</strong> בדיני נפשות <strong>ממקום למקום כדי שתיטרף דעתן</strong> ויתבלבלו <strong>ויחזרו בהן.</strong>
 ודוחים: <strong>מי דמי</strong> <small>[האם דומה</small> הדבר<small>]?</small> <strong>התם</strong> <small>[שם]</small> ששנינו שמסיעים אותם הרי <strong>ממילא קא מידחו</strong> <small>[מעצמם הם נדחים]</small> שלבסוף הם עצמם מודים, ואילו <strong>הכא</strong> <small>[כאן]</small> <strong>קא דחינן להו</strong> <small>[דוחים אנו אותם]</small> <strong>בידים,</strong> ודבר זה אין עושים.
 <strong>אלא אמר עולא: הכי אמרינן</strong> <small>[כך אומרים אנו לו</small> לנאשם<small>]:</small> האם <strong>יש לך עדים להזימם</strong> לעדים שהעידו כנגדך? <strong>אמר ליה</strong> <small>[לו]</small> <strong>רבה: וכי פותחין בזכותו של זה</strong> (הנאשם) <strong>שהיא חובתו של זה</strong> (העד)? שהרי על ידי כך גורמים אנו חובה לעדים, שאם יביא עדים ויזימום — ייהרגו העדים!
  ותוהים:  <strong>ומי הויא</strong> <small>[והאם היא]</small> <strong>חובתו</strong> של העד בכך? <strong>והתנן</strong> <small>[והרי שנינו</small> במשנה<small>]:</small> <strong>אין עדים זוממין נהרגין עד שיגמר הדין</strong> לחובה, אבל הוזמו קודם לכן — אינם נהרגים!
  ומשיבים:  <strong>הכי אמינא</strong> <small>[כך אומר אני]:</small> <strong>אילו שתיק האי</strong> <small>[אם ישתוק זה,</small> הנאשם<small>]</small> <strong>עד דמיגמר דיניה ומייתי</strong> <small>[שייגמר דינו ו</small>אז <small>יביא]</small> <strong>עדים ומזים להו</strong> <small>[ויזים אותם]</small> ויחוייבו העדים שכנגדו מיתה, ואם כן <strong>הויא ליה</strong> <small>[תהיה זו]</small> ההצעה שהציע בית הדין <strong>חובתו של זה</strong> (העד)! <strong>אלא אמר רבה, אמרינן ליה</strong> <small>[אומרים אנו לו</small> לנאשם<small>]:</small> <strong>יש לך עדים להכחישן?</strong> שעל ידי הכחשה אין מחייב את המעידים בראשונה בעונש.
 <strong>רב כהנא אמר,</strong> אומרים לעדים: <strong>מדבריכם נזדכה פלוני,</strong> כלומר, בדבריכם אפשר למצוא צד זכות לנאשם, ואז מתחילים לדון בדבר. <strong>אביי ורבא דאמרי תרוייהו</strong> <small>[שאמרו שניהם],</small> <strong>אמרינן ליה</strong> <small>[אומרים אנו לו</small> לנאשם<small>]:</small> <strong>אם לא קטלת</strong> <small>[הרגת]</small> <strong>לא תדחל</strong> <small>[תירא].</small> <strong>רב אשי אמר,</strong> כך אומרים: <strong>כל מי שיודע לו זכות, יבא וילמד עליו.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתם]</small> של <strong>אביי ורבא. רבי אומר,</strong> אומרים לסוטה: <strong>"אם לא שכב איש אתך ואם לא שטית</strong> טומאה תחת אישך הנקי ממי המרים המאררים האלה<strong>"</strong> (במדבר ה, יט),
## דף לג.
 <strong>מיכן</strong> (מכאן) <strong>שפותחין בדיני נפשות תחלה לזכות,</strong> ולענייננו למדנו שפתיחה לזכות פירושה שאומרים לנאשם: אם לא חטאת אין לך לחשוש.
 <big>א</big> שנינו במשנה כי ב<strong>דיני ממונות מחזירין</strong> את הדין בין לזכות בין לחובה. <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו במקור אחר: <strong>דן</strong> הדיין <strong>את הדין,</strong> וטעה ו<strong>זיכה את החייב</strong> או <strong>חייב את הזכאי, טימא את הטהור, טיהר את הטמא</strong> — <strong>מה שעשה עשוי, וישלם מביתו</strong> למי שניזוק בגלל טעות זו. משמע שאין מחזירים את הדין, ומי שזכה — זכה, אלא שהדיין חייב לפצות את זה שנתחייב שלא כדין!
 <strong>אמר רב יוסף: לא קשיא</strong> <small>[אין</small> זה <small>קשה],</small> <strong>כאן</strong> שאמרנו שמחזירים את הדין הרי זה <strong>ב</strong>אופן שהדיין היה <strong>מומחה,</strong> ודיין כזה יש בכוחו להחזיר את הדין, ואילו <strong>כאן</strong> ששנינו שמה שעשה עשוי — <strong>בשאינו מומחה.</strong> ותוהים: <strong>ובמומחה מחזירין? והקתני</strong> <small>[והרי שנינו]:</small> <strong>אם היה מומחה לבית דין</strong> — <strong>פטור מלשלם,</strong> משמע שאין מחזירים אם כי הדיין פטור מלשלם!
 <strong>אמר רב נחמן</strong> הסבר אחר: <strong>כאן</strong> ששנינו שמחזירים את הדין הרי זה באופן <strong>שיש גדול הימנו</strong> (ממנו) <strong>בחכמה ובמנין</strong> התלמידים, <strong>כאן</strong> ששנינו שאין מחזירים הרי זה באופן <strong>שאין גדול הימנו בחכמה ובמנין,</strong> והרי הוא המומחה, ואם טעה אין תקנה לדבר.
 <strong>רב ששת אמר,</strong> יש להסביר בדרך אחרת: <strong>כאן</strong> ששנינו שמחזירים, הרי זה באופן <strong>שטעה</strong> הדיין <strong>בדבר משנה</strong> שאז בטל הדין מעיקרו, <strong>כאן</strong> ששנינו שאין מחזירים, הרי זה באופן <strong>שטעה</strong> הדיין <strong>בשיקול הדעת.</strong> ש<strong>אמר רב ששת אמר רב אסי:</strong> דיין ש<strong>טעה בדבר משנה</strong> שהיא טעות גמורה, שמוכח לכל שטעות היא — הרי זה <strong>חוזר, טעה בשיקול הדעת</strong> ולא הכריע כהוגן במחלוקת חכמים — <strong>אינו חוזר.</strong>
 <strong>אמר ליה</strong> <small>[לו]</small> <strong>רבינא לרב אשי:</strong> מה פירוש "טעה בדבר משנה"? האם בכלל זה <strong>אפילו טעה ב</strong>דברי <strong>ר' חייא ור' אושעיא</strong> שהיו מאחרוני התנאים? <strong>אמר ליה</strong> <small>[לו]</small> רב אשי: <strong>אין</strong> <small>[כן].</small> אמר לו רבינא: <strong>אפילו</strong> טעה <strong>ב</strong>דברי האמוראים <strong>רב ושמואל? אמר ליה</strong> <small>[לו]:</small> <strong>אין</strong> <small>[כן].</small> חזר ושאל: <strong>אפילו בדידי ודידך</strong> <small>[ב</small>דברי <small>שלי ו</small>דבריך <small>שלך]?</small> <strong>אמר ליה</strong> <small>[לו]:</small> <strong>אטו אנן קטלי קני באגמא אנן</strong> <small>[וכי אנו קוצצי קנים באגם אנחנו],</small> כלומר, הלא גם אנחנו חכמים, וגם הכרעתנו בעלת משקל.
  ומסבירים:  <strong>היכי דמי</strong> <small>[כיצד היא בדיוק]</small> טעות ב<strong>שיקול הדעת? אמר רב פפא: כגון תרי תנאי</strong> <small>[שני תנאים]</small> <strong>או תרי אמוראי דפליגי אהדדי</strong> <small>[שני אמוראים שחלוקים זה על זה],</small> <strong>ולא איתמר הלכתא</strong> <small>[נאמרה הלכה]</small> <strong>לא כמר</strong> <small>[כ</small>חכם <small>זה]</small> <strong>ולא כמר</strong> <small>[כ</small>חכם <small>זה],</small> <strong>ואיקרי ועבד כחד מינייהו</strong> <small>[והזדמן שעשה כאחד מהם],</small> <strong>וסוגיא דשמעתא אזלי כאידך</strong> <small>[ומהלך ההלכה נוהג כאחר],</small> כלומר, אם מעיינים בהכרעות המקובלות על רוב הדיינים, רואים שרובם מחזיקים בשיטה אחרת — <strong>היינו</strong> <small>[זוהי]</small> טעות ב<strong>שיקול הדעת.</strong>
 <strong>איתיביה</strong> <small>[הקשה לו]</small> <strong>רב המנונא לרב ששת</strong> ממה ששנינו: <strong>מעשה בפרה של בית מנחם שניטלה האם</strong> (בית הרחם) <strong>שלה, והאכילה ר' טרפון לכלבים</strong> משום שפסק שהיא טריפה,
 <strong>ובא מעשה</strong> זה <strong>לפני חכמים ביבנה והתירוה. שאמר תודוס הרופא: אין פרה וחזירה יוצאת מאלכסנדריא של מצרים אלא אם כן חותכין האם שלה, כדי שלא תלד,</strong> שהיה להם זן משובח של בעלי חיים ורצו שלא יולידו כמותם במקומות אחרים. משמע שנטילת האם אינה מסכנת את חיי הבהמה, ואינה טריפה. <strong>אמר ר' טרפון</strong> כששמע זאת: <strong>הלכה חמורך טרפון!</strong> כלומר, הרי הפסיד ממונו, שהרי יצטרך למכור את חמורו כדי שיוכל לשלם את דמי הפרה שהטריף. <strong>אמר לו ר' עקיבא: פטור אתה, שכל המומחה לרבים</strong> וטעה <strong>פטור מלשלם.</strong>
 <strong>ואי איתא</strong> <small>[אם יש</small> מקום<small>]</small> למה שאמרת שטועה בדבר משנה פטור, <strong>לימא ליה</strong> <small>[שיאמר לו]</small> ר' עקיבא: <strong>טועה בדבר משנה אתה, וטועה בדבר משנה</strong> — <strong>חוזר.</strong>
 ומשיבים: נימוק <strong>חדא</strong> <small>[אחד]</small> <strong>ועוד</strong> אחד <strong>קאמר</strong> <small>[אמר],</small> שהיו לו שתי סיבות: <strong>חדא</strong> <small>[אחת]</small> ש<strong>טועה בדבר משנה אתה, וטועה בדבר משנה</strong> — <strong>חוזר. ועוד, אי נמי</strong> <small>[אם גם כן]</small> <strong>בשיקול הדעת טעית</strong> — הלא <strong>מומחה לרבים אתה וכל המומחה לרבים</strong> — <strong>פטור מלשלם.</strong>
 <strong>אמר רב נחמן בר יצחק לרבא: מאי קא מותיב</strong> <small>[מה</small> בעצם <small>מקשה]</small> <strong>רב המנונא לרב ששת</strong> <strong>מ</strong>מעשה שהיה ב<strong>פרה? פרה</strong> זו <strong>הרי</strong> כבר <strong>האכילה לכלבים וליתא דתהדר</strong> <small>[ואיננה</small> שאפשר <small>שתוחזר]</small> ומה מקום לשאלה אם הדין חוזר או לא?
  הסביר לו: <strong>הכי קאמר ליה</strong> <small>[כך אמר לו]</small> <strong>אי אמרת בשלמא</strong> <small>[נניח אם אומר אתה]</small> כי דיין ש<strong>טעה בדבר משנה אינו חוזר</strong> — <strong>אלמא קם דינא</strong> <small>[מכאן שהדין</small> נשאר <small>עומד]</small> במקומו, <strong>היינו דקא מפחיד</strong> <small>[זהו שפחד]</small> <strong>ר' טרפון</strong> שיצטרך לשלם. <strong>וקאמר ליה איהו</strong> <small>[יאמר לו הוא,</small> ר' עקיבא<small>]</small> ש<strong>מומחה לבית דין אתה ואתה פטור מלשלם. אלא אי אמרת</strong> <small>[אם אומר אתה]</small> כי <strong>טעה בדבר משנה חוזר, לימא ליה</strong> <small>[שיאמר לו]:</small> <strong>כיון</strong> ש<strong>אילו</strong> עדיין <strong>הואי</strong> <small>[היתה]</small> ה<strong>פרה</strong> קיימת <strong>דינך לאו דינא</strong> <small>[לא</small> היה <small>דין]</small> <strong>ולא כלום עבדת</strong> <small>[עשית]</small> <strong>השתא נמי</strong> <small>[עכשיו גם כן]</small> <strong>לא כלום עבדת</strong> <small>[עשית]</small> ואין אתה צריך לשלם.
 <strong>רב חסדא אמר</strong> שיש להסביר את הסתירה בין המשניות כך: <strong>כאן שנטל</strong> הדיין עצמו מאיש אחד <strong>ונתן ביד</strong> השני שלא כדין — אין הדין חוזר, וישלם. <strong>כאן שלא נטל ונתן ביד,</strong> אלא פסק הלכה והצדדים עשו מעצמם מעשה -- חוזר הדין.
  ושואלים:  <strong>בשלמא</strong> <small>[נניח]</small> כאשר <strong>חייב את הזכאי</strong> יש מקום לומר <strong>כגון שנטל ונתן ביד</strong> מן הזכאי ונתן לאחר שאינו זכאי, <strong>אלא</strong> אם <strong>זיכה את החייב היכי משכחת לה</strong> <small>[איך</small> יכול <small>אתה למצוא</small> מקרה <small>כזה]</small> שהרי מה עושה אז הדיין, <strong>דאמר ליה</strong> <small>[שאומר לו]</small> לנתבע <strong>"פטור אתה</strong> מלשלם <strong>",</strong> <strong>והא</strong> <small>[והרי]</small> <strong>לא נטל ונתן</strong> <strong>ביד</strong> כלל על ידי כך, שהרי רק פסק הלכה! ומשיבים: <strong>כיון</strong> ש<strong>אמר "פטור</strong> <strong>אתה"</strong> — <strong>כמו שנטל ונתן ביד דמי</strong> <small>[נחשב],</small> שאין צורך בכל מעשה נוסף.
  ושואלים:  <strong>אלא מתניתין דקתני </strong> <small>[משנתנו ששנינו בה]</small> שב<strong>דיני ממונות מחזירין בין לזכות בין לחובה, בשלמא</strong> <small>[נניח]</small> <strong>לזכות</strong> — <strong>משכחת לה</strong> <small>[מוצא אתה אותה]</small> אפשרות, כיצד? ש<strong>אמר ליה</strong> <strong>מעיקרא</strong> <small>[לו מתחילה]</small> לצד אחד: <strong>"חייב אתה</strong> לשלם <strong>"</strong><strong>ולא נטל ולא נתן ביד,</strong> שבמקרה זה אמר רב חסדא שמחזירים את הדין, <strong>אלא</strong> שמחזירים <strong>לחובה</strong> <strong>היכי משכחת לה</strong> <small>[איך אתה מוצא אותה</small> אפשרות<small>]?</small> — ש<strong>אמר ליה</strong> <small>[לו]</small> לנתבע: "<strong>פטור אתה"? והא</strong> <small>[והרי]</small> <strong>אמרת</strong> כי <strong>כיון</strong> ש<strong>אמר ליה</strong> <small>[לו]</small> <strong>"פטור אתה"</strong> הרי <strong>כמו שנטל ונתן ביד דמי</strong> <small>[נחשב</small> הדבר<small>],</small> ואם כן אין אפשרות שיחזירו דיני ממונות לחובה!
  ומשיבים: יש להבין את המשנה באופן ש<strong>חדא קתני</strong> <small>[</small>דבר <small>אחד שנינו]</small> ולא שני דינים נפרדים, וכך יש להבין: כיצד <strong>דיני ממונות מחזירין לזכות</strong> של צד אחד <strong>שהיא חובה</strong> לצד אחר, אולם <strong>דכוותה</strong> <small>[בכיוצא בה]</small> <strong>גבי</strong> דיני <strong>נפשות מחזירין לזכות</strong> בלבד,
## דף לג:
 <strong>ואין מחזירין לחובה</strong> — <strong>מחזירין לזכות</strong> כוונתו: <strong>זכות גרידתא</strong> <small>[בלבד],</small> שאין בכך צד חובה לאחר, <strong>ואין מחזירין לחובה,</strong> כלומר, אף <strong>לזכות שהיא חובה.</strong>
 ותוהים: בדיני נפשות את <strong>חובתיה דמאן</strong> <small>[חובתו של מי]</small> גורמים כאשר מזכים בדיני נפשות? ומשיבים: <strong>הא לא קשיא</strong> <small>[</small>דבר <small>זה אינו קשה]</small> שכן בכך גורמים את <strong>חובתיה</strong> <small>[חובתו]</small> של <strong>גואל הדם,</strong> שהרי הוא חפץ שיענישו את הרוצח. ותוהים על תירוץ זה: <strong>משום</strong> שיש בכך <strong>חובתיה</strong> <small>[חובתו]</small> וחוסר רצונו של <strong>גואל הדם קטלינן ליה להאי</strong> <small>[הורגים אנו את זה]</small> ואין מחזירים לזכותו כשיש טעם בדבר? <strong>ועוד, מאי</strong> <small>[מה]</small> לשון <strong>"בין" "בין"</strong> האמורה במשנה פעמיים? ומשיבים: אכן, <strong>קשיא</strong> <small>[קשה</small> הדבר<small>]:</small>
 <strong>רבינא אמר:</strong> אפשר ליישב את שיטת רב חסדא <strong>כגון שהיה לו בידו</strong> לתובע <strong>משכון ו</strong>כאשר זיכה את הנתבע <strong>נטלו ממנו</strong> הדיין למשכון, ונמצא איפוא שנטל ביד ממש.
 <strong>טימא את הטהור</strong> במעשה בידים כיצד? — <strong>דאגעי ביה</strong> <small>[שנגע בו]</small> ב<strong>שרץ</strong> וטימאו בידים טומאה גמורה. <strong>טיהר את הטמא</strong> כיצד הוא — <strong>שעירבן</strong> את פירותיו הטמאים <strong>בין פירותיו</strong> הטהורים.
 <big>א</big> שנינו במשנה שב<strong>דיני נפשות</strong> אין מחזירים לחובה אלא לזכות. <strong>תנו רבנן</strong> <small>[שנו חכמים</small> בברייתא<small>]:</small> <strong>מניין ליוצא מבית דין</strong> כשהוא על פי פסק דינם <strong>חייב,</strong> <strong>ואמר אחד: יש לי ללמד עליו זכות, מניין שמחזירין אותו</strong> לבית הדין לדיון מחודש בדינו? <strong>—</strong> <strong>תלמוד לומר: "נקי אל תהרג",</strong> שהוא חלק מדברי הכתוב "ונקי וצדיק אל תהרוג" (שמות כג, ז), ומשם נלמד שאם יש מקום לומר שנקי הוא מעוון — אין להורגו.
 <strong>ומניין ליוצא מבית דין</strong> כשהוא על פי פסק דינם <strong>זכאי, ואמר אחד:</strong> <strong>יש לי ללמד עליו חובה, מניין שאין מחזירין אותו</strong> לבית הדין לדיון מחודש — <strong>תלמוד לומר: "צדיק אל תהרג",</strong> כלומר, מי שיצא צדיק בדינו, אף על פי שאינו נקי — אין הורגים אותו.
 <strong>אמר רב שימי בר אשי: וחילופא</strong> <small>[וחילוף</small> הדברים, ההיפך<small>]</small> עושים בדיני ה<strong>מסית,</strong> <strong>דכתיב</strong> <small>[שנאמר</small> בו<small>];</small> <strong>"ולא תחמל ולא תכסה עליו"</strong> (דברים יג, ט). <strong>רב כהנא מתני</strong> <small>[היה שונה]</small> רעיון זה בהסתמך על כתוב אחר שנאמר במסית <strong>"כי הרג תהרגנו"</strong> (דברים יג, י).
 <strong>בעא מניה</strong> <small>[שאל אותו]</small> <strong>ר' זירא מרב ששת: חייבי גליות מניין</strong> שדינם לענין חזרה כחייבי מיתה? והשיב: <strong>אתיא</strong> <small>[בא</small> נלמד הדבר<small>]</small> בגזירה שווה ממה שנאמר <strong>"רצח" "רצח",</strong> גם בדיני רוצח במזיד וגם בדיני הרוצח בשגגה.
  ושאל:  <strong>חייבי מלקיות מניין</strong> שאף אותם מחזירים? והשיב: <strong>אתיא</strong> <small>[בא,</small> נלמד הדבר<small>]</small> בגזירה שווה מן המילים <strong>"רשע" "רשע"</strong> שנאמרו גם ברוצח וגם בדיני מלקות.
 <strong>תניא נמי הכי</strong> <small>[שנויה גם כן</small> ברייתא<small>]</small> כעין זה: <strong>חייבי גליות מניין?</strong> — <strong>אתיא</strong> <small>[בא,</small> נלמד<small>]</small> מן המילים <strong>"רצח" "רצח". חייבי מלקות מניין? אתיא</strong> <small>[בא,</small> נלמד<small>]</small> מ<strong>"רשע" "רשע".</strong>
 <big>ב</big> שנינו במשנה ש<strong>אין מחזירין לחובה</strong> בדיני נפשות. <strong>אמר ר' חייא בר אבא אמר ר' יוחנן: והוא שטעה</strong> הדיין שזיכה <strong>בדבר שאין הצדוקין מודין בו,</strong> כלומר, טעה בדבר שאינו כתוב מפורש בתורה, ונלמד מן המסורת או מדברי חכמים (שלא קיבלו הצדוקים אלא את מה שכתוב במפורש בתורה). <strong>אבל</strong> אם <strong>טעה</strong> הדיין <strong>בדבר שהצדוקין מודין בו</strong> וכתוב במפורש בתורה, <strong>"זיל קרי בי רב"</strong> <small>["לך קרא בבית הרב"]</small> <strong>הוא,</strong> כלומר, טעות כגון זו שמקורה בחוסר ידיעת המקרא מבטלת את הדין מעיקרו ומחזירים את הדין.
 <strong>בעא מיניה</strong> <small>[שאל ממנו]</small> <strong>ר' חייא בר אבא מר' יוחנן:</strong> מי ש<strong>טעה בנואף ונואפת,</strong> שסבר שבדיני העריות חייב רק הגבר ולא האשה, <strong>מהו</strong> הדין בכגון זה, האם חוזר בזה? <strong>אמר ליה</strong> <small>[לו]</small> בפתגם עממי: <strong>"אדמוקדך יקיד, זיל קוץ קרך וצלי"</strong> <small>["עד שהאש בוערת לך, קצוץ</small> את <small>דלעתך וצלה"],</small> כלומר, השתמש בהזדמנות הבאה לידך ועשה מה שביכולתך, לאמור, יכול אתה להוסיף גם הלכה זו למה שלמדת קודם. <strong>איתמר נמי</strong> <small>[נאמר גם כן],</small> <strong>אמר ר' אמי אמר ר' יוחנן: טעה בנואף</strong> — <strong>חוזר.</strong>
 ושואלים <strong>אלא</strong> אם כן <strong>היכי דמי</strong> <small>[כיצד הוא בדיוק]</small> אותו מקרה ש<strong>אין חוזרין</strong> גם אם טעו הדיינים בהלכה? <strong>אמר ר' אבהו אמר ר' יוחנן: כגון שטעה</strong> וזיכה בניאוף שהיה קשור גם בביאה <strong>שלא כדרכה,</strong> שרק מן המסורת יודעים שביאה בכל אופן חייבים עליה, ואם טעו בכך וזיכו את הנאשם — שוב אין מחייבים אותו.
 <big>ג</big> שנינו במשנה שב<strong>דיני ממונות הכל</strong> מלמדים זכות וחובה, ואילו בדיני נפשות הכל מלמדים זכות ואין הכל מלמדים חובה. ושואלים: ובדיני נפשות <strong>הכל</strong> מלמדים זכות <strong>ואפילו</strong> ה<strong>עדים?</strong> ותוהים: אם כן <strong>נימא מתניתין</strong> <small>[האם נאמר</small> ש<small>משנתנו]</small> כשיטת <strong>ר' יוסי בר' יהודה היא ולא</strong> כשיטת <strong>רבנן</strong> <small>[חכמים]?</small>
 <strong>דתניא</strong> <small>[ש</small>כן <small>שנינו</small> בברייתא<small>],</small> נאמר בכתוב: <strong>"ועד אחד לא יענה בנפש</strong> למות<strong>"</strong> (במדבר לה, ל), וכוונתו: לא יענה ולא ידון העד עצמו <strong>בין לזכות בין לחובה,</strong> שהעד אינו רשאי להתערב במהלך הדיון. <strong>ר' יוסי בר' יהודה אומר: עונה לזכות, ואין עונה לחובה.</strong>
 <strong>אמר רב פפא:</strong> אין הכרח לומר כן, ובמשנתנו לא דובר כלל בעדים אלא <strong>באחד מן התלמידים</strong> שהיה יושב שם, <strong>ו</strong>דבר זה כ<strong>דברי הכל</strong> הוא
## דף לד.
 <strong>מאי טעמא</strong> <small>[מה הטעם]</small> של <strong>ר' יוסי בר יהודה?</strong> — ש<strong>אמר קרא</strong> <small>[הכתוב]:</small> <strong>"</strong>ו<strong>עד אחד לא יענה בנפש למות"</strong> (במדבר לה, ל), ונדייק: <strong>למות הוא</strong> ש<strong>אינו עונה, אבל לזכות</strong> — <strong>עונה.</strong> ושואלים: <strong>ורבנן</strong> <small>[וחכמים]</small> שחולקים עליו, מה טעמם? <strong>אמר ריש לקיש: משום דמיחזי</strong> <small>[שנראה]</small> <strong>כנוגע בעדותו,</strong> שהרי אם יתחייב הנאשם ויתברר שהעד היה עד זומם, יהא חייב מיתה, ולכן מנסה הוא לזכות את הנאשם.
  ושואלים:  <strong>ורבנן</strong> <small>[וחכמים],</small> <strong>האי</strong> <small>[</small>ביטוי <small>זה]</small> <strong>"למות" מאי דרשי ביה</strong> <small>[מה דורשים</small> הם <small>בו]?</small> ומשיבים: <strong>מוקמי ליה</strong> <small>[מעמידים,</small> מסבירים, <small>אותו]</small> <strong>באחד מן התלמידים. כדתניא</strong> <small>[כפי ששנינו</small> בברייתא<small>],</small> אם <strong>אמר אחד מן העדים: יש לי ללמד עליו זכות, מניין שאין שומעין לו?</strong> — <strong>תלמוד לומר: "</strong>ו<strong>עד אחד לא יענה". מניין לאחד מן התלמידים שאמר "יש לי ללמד עליו חובה", מניין שאין שומעין לו? תלמוד לומר: "אחד לא יענה בנפש למות".</strong>
 <big>א</big> שנינו במשנה כי ב<strong>דיני נפשות</strong> אין הדיין <strong>המלמד</strong> זכות יכול לחזור בו. <strong>אמר רב: לא שנו אלא בשעת משא ומתן,</strong> שאם תחילה לימד זכות לנאשם ואחר כך השתכנע שהוא חייב, שוב אינו יכול להשתתף במשא ומתן ולהביא הוכחות שהנאשם חייב, <strong>אבל בשעת גמר דין</strong> במנין הדעות, אף מי שהיה בתחילה <strong>מלמד זכות</strong> יכול שיהא <strong>חוזר ומלמד חובה.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו במשנה: <strong>למחרת,</strong> לאחר היום שבו נשאו ונתנו בדבר <strong>משכימין</strong> הדיינים <strong>ובאין, המזכה אומר: "אני המזכה, ומזכה אני במקומי",</strong> כלומר, מחזיק אני בדעתי ומזכה. <strong>המחייב אומר: "אני המחייב, ומחייב אני במקומי".</strong> ואז, <strong>המלמד חובה</strong> בתחילה יכול שיהא חוזר בו ו<strong>מלמד זכות, אבל המלמד זכות אינו יכול לחזור וללמד חובה.</strong>
 <strong>והא</strong> <small>[והרי]</small> <strong>למחרת גמר דין הוא,</strong> ונאמר במשנה שאינו יכול לחזור בו! ודוחים: <strong>וליטעמיך</strong> <small>[ולטעמך,</small> לשיטתך, לפי הבנתך<small>],</small> <strong>למחרת, משא ומתן מי ליכא</strong> <small>[האם אין שם]?</small> הלא יתכן שממשיכים לשאת ולתת גם למחרת. אלא יש להבין <strong>כי קתני</strong> <small>[כאשר שנינו]</small> שאינו יכול לחזור בו זה רק <strong>בשעת משא ומתן.</strong>
 <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במקור אחר: היו המחייבים שלושים וששה והמזכים שלושים וחמישה, מאחר ואין מטים לרעה אלא על פי שנים לפחות, על כן <strong>דנין אלו כנגד אלו, עד שיראה אחד מן המחייבין</strong> את <strong>דברי המזכין,</strong> ובכך יהיו המחייבים שלושים וחמישה והמזכים שלושים וששה, ומכיון שלזכות מטים אף על פי אחד יוכרע דינו לזכות. <strong>ואם איתא</strong> <small>[ישנו]</small> מצב שיכול המזכה לחייב, <strong>ליתני נמי איפכא</strong> <small>[שישנה גם כן להיפך]</small> שיראה אחד מן המזכים את דברי המחייבים ויוכרע איפוא דינו לרעה על פי שנים! ומשיבים: ה<strong>תנא</strong> על <strong>זכות קא מהדר</strong> <small>[הוא מחזר],</small> ואולם על ה<strong>חובה לא קא מהדר</strong> <small>[אינו מחזר],</small> ורוצה לשנות בדרך שיש בה רק זכות, אבל לענין הדין אכן יכול אף המזכה לחזור בו.
 <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במקור אחר: ש<strong>אמר ר' יוסי בר חנינא: אחד מן התלמידים שזיכה ומת</strong> — <strong>רואין אותו</strong> בשעת מנין הדעות <strong>כאילו</strong> הוא <strong>חי ועומד במקומו</strong> ומזכה. <strong>ואמאי</strong> <small>[ומדוע]?</small> הלא לשיטת רב שבשעת גמר דין יכול אף המזכה לחזור וללמד חובה <strong>נימא</strong> <small>[נאמר]:</small> <strong>אילו הוה</strong> <small>[היה]</small> <strong>קיים הדר ביה</strong> <small>[</small>היה <small>חוזר בו</small> ומחייב<small>]!</small> ומשיבים: אכן אף לדברי ר' יוסי בר חנינא יכול המזכה לחזור ולחייב, וכדברי רב, אלא שבמציאות <strong>השתא מיהא</strong> <small>[עכשיו על כל פנים]</small> <strong>לא הדר ביה</strong> <small>[חזר בו].</small>
 ושואלים: <strong>והא</strong> <small>[והרי]</small> <strong>שלחו מתם</strong> <small>[משם,</small> מארץ ישראל<small>]:</small> <strong>לדברי ר' יוסי בר חנינא מוצא</strong> (כלומר, חולק) <strong>מכלל רבינו</strong> (רב)! ומשיבים: לא כן, אלא <strong>"אין מוצא" איתמר</strong> <small>[נאמר],</small> שרצו לומר שדברי החכמים אינם סותרים זה לזה.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר, ששנינו: <strong>שני סופרי הדיינין עומדין לפניהן</strong> (לפני הדיינים), <strong>אחד מן הימין ואחד מן השמאל, וכותבין</strong> את <strong>דברי המזכין ו</strong>את <strong>דברי המחייבין.</strong>
 <strong>בשלמא</strong> <small>[נניח]</small> שכותבים את <strong>דברי המחייבין,</strong> משום החשש שמא <strong>למחר חזו טעמא אחרינא</strong> <small>[יראו טעם אחר]</small> לחייב, <strong>ובעו למעבד</strong> <small>[ויצטרכו לעשות]</small> <strong>הלנת דין</strong> שוב כדי לדון בטעם הנוסף הזה. <strong>אלא</strong> את <strong>דברי המזכין, מאי טעמא</strong> <small>[מה טעם]</small> צריכים לרשום? <strong>לאו</strong> <small>[האם לא]</small> <strong>משום דאי חזו טעמא אחרינא</strong> <small>[ש</small>אף <small>אם יראו טעם אחר]</small> <strong>לחובה לא משגחינן בהו</strong> <small>[אין אנו משגיחים בהם],</small> ולכן רושמים שזיכו, ואין יכולים עוד לשנות את דעתם?
  ומשיבים:  <strong>לא, כדי שלא יאמרו שנים</strong> מן הדיינים <strong>טעם אחד משני מקראות.</strong> שאם אמרו טעם אחד משני מקראות, משמע שיש פגם באחד הטעמים שלא יתכן שאותו דין ילמד משני מקראות שונים, אלא ודאי לא הבינו מקרא אחד כראוי. <strong>כדבעא מיניה</strong> <small>[כמו ששאל ממנו]</small> <strong>ר' אסי מר' יוחנן: אמרו שנים טעם אחד משני מקראות מהו? אמר ליה</strong> <small>[לו]:</small> <strong>אין מונין להן אלא אחד,</strong> כלומר, דנים אותם כאיש אחד, מפני שברור שאחד מהם טעה.
 <big>ב</big> לגופו של ענין זה שואלים: <strong>מנהני מילי</strong> <small>[מנין דברים אלה]</small> שאין טעם אחד משני מקראות? <strong>אמר אביי:</strong> ש<strong>אמר קרא</strong> <small>[הכתוב]</small> <strong>"אחת דבר אלהים שתים זו שמעתי כי עז לאלהים"</strong> (תהלים סב, יב), וכוונתו: <strong>מקרא אחד</strong> ("אחת דבר אלהים") <strong>יוצא</strong> ומתפרש <strong>לכמה טעמים</strong> ("שתים זו שמעתי"), <strong>ואין טעם אחד יוצא מכמה מקראות.</strong> בדומה לכך <strong>דבי</strong> <small>[</small>החכם <small>בבית</small> מדרשו<small>]</small> של <strong>ר' ישמעאל תנא</strong> <small>[שנה],</small> על הנאמר <strong>"</strong>הלא כה דברי כאש נאום ה' <strong>וכפטיש יפצץ סלע"</strong> (ירמיה כג, כט): <strong>מה פטיש זה מתחלק לכמה ניצוצות</strong> (רסיסים), <strong>אף מקרא אחד יוצא לכמה טעמים.</strong>
 ושואלים: <strong>היכי דמי</strong> <small>[כיצד הוא בדיוק]</small> <strong>טעם אחד משני מקראות? אמר רב זביד, כדתנן</strong> <small>[כפי ששנינו</small> במשנה<small>]:</small> <strong>מזבח מקדש את הראוי לו,</strong> כלומר, אם העלו על המזבח קרבן שיש בו צד פסול מסויים, אבל מעיקרו היה דבר הראוי למזבח — הריהו מקבל קדושה ושוב אין מורידים אותו משם.
 <strong>ר' יהושע אומר: כל הראוי לאשים</strong> — <strong>אם עלה</strong> למזבח שוב <strong>לא ירד, שנאמר:</strong> "זאת תורת העולה היא <strong>העלה על מוקדה</strong> על המזבח כל הלילה עד הבקר ואש המזבח תוקד בו" (ויקרא ו, א), כלומר, <strong>מה עולה שהיא ראויה לאשים</strong> (לעלות להישרף על המזבח) <strong>אם עלתה לא תרד, אף כל שהוא ראוי לאשים, אם עלה לא ירד.</strong>
 <strong>רבן גמליאל אומר: כל הראוי למזבח</strong> (ולא רק לאישים) — <strong>אם עלה לא ירד, שנאמר: "היא העלה על מוקדה על המזבח", מה עולה שהיא ראויה לגבי מזבח</strong> — <strong>אם עלתה לא תרד, אף כל שהוא ראוי למזבח</strong> — <strong>אם עלה לא ירד.</strong>
 <strong>ותרוייהו מאי קמרבו</strong> <small>[ושניהם מה הם מרבים]</small> על ידי השוואות אלו בקרבנות <strong>פסולין</strong> נוספים, שאם עלו לא ירדו, אלא <strong>מר מייתי לה</strong> <small>[חכם זה מביא</small> ראיה<small>]</small> <strong>מ</strong>המלה <strong>"מוקדה", ומר מייתי לה</strong> <small>[וחכם זה מביא</small> ראיה<small>]</small> <strong>מ</strong>המלה <strong>"מזבח",</strong> הרי שני מקראות הבאים ללמד ענין אחד.
  ודוחים: אין הדבר דומה לענייננו,  <strong>והא התם מיפלג פליגי</strong> <small>[והרי שם חלוקים</small> הם<small>]</small> רבן גמליאל ור' יהושע, ולא טעם אחד הוא אלא שתי שיטות נבדלות הן, <strong>דקתני סיפא</strong> <small>[ששנינו בסוף</small> אותה משנה<small>]:</small> <strong>אין בין דברי רבן גמליאל לדברי ר' יהושע אלא</strong> בענין <strong>הדם והנסכים</strong> הפסולים, <strong>שרבן גמליאל אומר:</strong> אם עלו <strong>לא ירדו</strong> שהרי ראויים הם למזבח, <strong>ור' יהושע אומר: ירדו,</strong> משום שאינם ראויים לאישים (שכן לא הדם ולא הנסכים נשרפים על המזבח אלא נשפכים עליו).
 <strong>אלא אמר רב פפא:</strong> זו היא הדוגמה, <strong>כדתניא</strong> <small>[כפי ששנינו</small> בברייתא<small>],</small> <strong>ר' יוסי הגלילי אומר: מתוך שנאמר:</strong>
## דף לד:
 <strong>"</strong>והיה המזבח קודש קדשים <strong>כל הנגע במזבח יקדש"</strong> (שמות כט, לז), <strong>שומע אני</strong> שכל דבר הנוגע בו יקדש, <strong>בין</strong> שהוא <strong>ראוי</strong> לקרבן <strong>בין שאינו ראוי</strong> לקרבן, <strong>תלמוד לומר</strong> בהמשך הכתובים: "וזה אשר תעשה על המזבח <strong>כבשים</strong> בני שנה שנים ליום תמיד" (שמות כט, לח), <strong>מה כבשים ראויין</strong> לקרבן — <strong>אף כל ראוי. ר' עקיבא אומר:</strong> קרבנות אלה שנאמר בהם <strong>"עולה", מה עולה ראויה</strong> למזבח <strong>אף כל ראוי.</strong>
 <strong>ותרוייהו מאי קא ממעטו</strong> <small>[ושניהם מה הם ממעטים</small> מפסוק זה<small>]?</small> — קרבנות <strong>פסולי</strong> <small>[פסולים],</small> <strong>מר מייתי לה</strong> <small>[חכם זה מביא</small> ראייה<small>]</small> <strong>מ</strong>המלה <strong>"כבשים", ומר מייתי לה</strong> <small>[וחכם זה מביא</small> ראייה<small>]</small> <strong>מ</strong>המלה <strong>"עולה",</strong> הרי טעם אחד משני מקראות.
  ודוחים: אין זו דוגמה ראויה,  <strong>והאמר</strong> <small>[והרי אמר]</small> <strong>רב אדא בר אהבה:</strong> שאף כאן יש מחלוקת עניינית בין התנאים לענין <strong>עולת העוף פסולה איכא בינייהו</strong> <small>[יש ביניהם</small> הבדל למעשה<small>],</small> <strong>מאן דמייתי לה</strong> <small>[מי שמביא,</small> לומד את הדבר<small>]</small> <strong>מ</strong>המלה <strong>"כבשים",</strong> סבור כי: <strong>כבשים</strong> — <strong>אין</strong> <small>[כן],</small> <strong>אבל עולת העוף</strong> — <strong>לא. ומאן דמייתי לה</strong> <small>[ומי שמביא,</small> לומד את הדבר<small>]</small> <strong>מ</strong>המלה <strong>"עולה"</strong> — <strong>אפילו עולת העוף נמי</strong> <small>[גם כן]</small> בכלל זה!
 <strong>אלא אמר רב אשי:</strong> הדוגמה היא ממקור אחר, <strong>כדתניא</strong> <small>[כפי ששנינו</small> בברייתא<small>]:</small> נאמר במקרא שמי שמקריב קרבן "ואל פתח אהל מועד לא הביאו להקריב קרבן לה' לפני משכן ה' <strong>דם יחשב לאיש ההוא דם שפך</strong> ונכרת האיש ההוא מקרב עמו" (ויקרא יז, ד), ומדברי הפסוק יש ללמוד: <strong>לרבות את הזורק</strong> דם קדשים בחוץ, לא במקדש, אלו <strong>דברי ר' ישמעאל.</strong>
 <strong>ר' עקיבא אומר:</strong> מן הכתוב <strong>"</strong>איש איש מבית ישראל ומן הגר אשר יגור בתוכם אשר יעלה עולה <strong>או זבח"</strong> (ויקרא יז ח), יש ללמוד: <strong>לרבות את הזורק. ותרוייהו מאי קא מרבו</strong> <small>[ושניהם מה הם מרבים]?</small> — חיוב על <strong>זריקה</strong> של הדם בחוץ. <strong>מר מייתי לה</strong> <small>[חכם זה מביא</small> ראייה<small>]</small> <strong>מ</strong>המלה <strong>"דם יחשב", ומר מייתי לה</strong> <small>[וחכם זה מביא</small> ראייה<small>]</small> <strong>מ</strong>המילים <strong>"או זבח".</strong>
 ודוחים: <strong>והאמר</strong> <small>[והרי אמר]</small> <strong>ר' אבהו</strong> כי לענין <strong>שחט וזרק</strong> בחוץ בשוגג <strong>איכא בינייהו</strong> <small>[יש ביניהם</small> הבדל למעשה<small>]</small> ש<strong>לדברי ר' ישמעאל</strong> — <strong>אינו חייב אלא אחת, לדברי ר' עקיבא</strong> — <strong>חייב שתים,</strong> שכן שני איסורים נפרדים הם אלה הנלמדים משני מקראות שונים, ואם כן אף דוגמה זו אין בה כראיה.
  ומשיבים:  <strong>הא איתמר עלה</strong> <small>[הרי נאמר עליה],</small> על הלכה זו, <strong>אמר אביי: אף לדברי ר' עקיבא נמי</strong> <small>[גם כן]</small> <strong>אינו חייב אלא אחת,</strong> ש<strong>אמר קרא</strong> <small>[הכתוב]:</small> "כי אם במקום אשר יבחר ה' באחד שבטיך <strong>שם תעלה עלתיך ושם תעשה</strong> כל אשר אנכי מצוך" (דברים יב, יד) — <strong>ערבינהו רחמנא לכולהו</strong> <small>[עירבה התורה את כל]</small> ה<strong>עשיות</strong> לעשותן כחטא אחד, ואם כן נמצא שאינם חלוקים בהלכה אלא רק במקור הדין, ובמקרה זה מצרפים את שתי הדעות להיחשב כדעה אחת.
 <big>א</big> במשנה שנינו ש<strong>דיני ממונות דנין ביום</strong> ובלילה <strong>(סימן</strong> לראיות בענין זה: <strong>משפט מענה מטה).</strong> ושואלים: <strong>מנהני מילי</strong> <small>[מנין דברים אלה]?</small> <strong>אמר ר' חייא בר פפא,</strong> ש<strong>אמר קרא</strong> <small>[הכתוב]:</small> <strong>"ושפטו את העם בכל עת"</strong> (שמות יח, כב), משמע: בין ביום בין בלילה.
  ומקשים:  <strong>אי הכי</strong> <small>[אם כך]</small> שזהו המקור להלכה, <strong>תחלת דין נמי</strong> <small>[גם כן]</small> יתחיל אפילו בלילה! ומשיבים: יש ליישב את הדבר <strong>כ</strong>דברי <strong>רבא.</strong> ש<strong>רבא רמי</strong> <small>[השליך,</small> הראה סתירה<small>]</small> בין הכתובים: <strong>כתיב</strong> <small>[נאמר]</small> במקום אחד: <strong>"ושפטו את העם בכל עת",</strong> ומשמע — אף בלילה, <strong>וכתיב</strong> <small>[ונאמר]</small> בפסוק אחר <strong>"והיה ביום הנחילו את בניו"</strong> (דברים כא, טז), ומשמע שדיני נחלות (שהם בכלל דיני ממונות) נידונים רק ביום! <strong>הא</strong> <small>[הרי]</small> <strong>כיצד</strong> ניישב את הסתירה? — <strong>יום לתחלת דין,</strong> ואף <strong>לילה לגמר דין.</strong>
 ומעירים: <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' מאיר. דתניא</strong> <small>[ש</small>כן <small>שנינו</small> בברייתא<small>],</small> <strong>היה ר' מאיר אומר: מה תלמוד לומר "על פיהם יהיה כל ריב וכל נגע"</strong> (דברים כא, ה), <strong>וכי מה ענין ריבים אצל נגעים,</strong> שהלא אלה דיני ממונות ואלה דיני טהרות?
 <strong>אלא מקיש</strong> (משווה) הכתוב <strong>ריבים לנגעים,</strong> לומר: <strong>מה נגעים</strong> אינם נבדקים אלא <strong>ביום, דכתיב</strong> <small>[ש</small>כן <small>נאמר]</small> <strong>"וביום הראות בו</strong> בשר חי יטמא<strong>"</strong> (ויקרא יג, יד), <strong>אף ריבים</strong> אינם נידונים אלא <strong>ביום. ומה נגעים</strong> נבדקים <strong>שלא בסומין, דכתיב</strong> <small>[ש</small>כן <small>נאמר]</small> <strong>"לכל מראה עיני הכהן"</strong> (ויקרא יג יב), <strong>אף ריבים</strong> נידונים דווקא <strong>שלא בסומין. ומקיש</strong> (משווה) <strong>נגעים לריבים</strong> ללמוד לענין אחר: <strong>מה ריבים</strong> נידונים <strong>שלא בקרובים, אף נגעים</strong> נבדקים <strong>שלא בקרובים.</strong>
 ומקשים: אם מקבלים השוואה זו לכל דבר, מדוע לא נאמר <strong>אי</strong> <small>[או]</small> <strong>מה ריבים</strong> נידונים דווקא <strong>בשלשה</strong> — <strong>אף נגעים</strong> אינם נראים אלא על ידי <strong>שלשה</strong> כהנים, ולא פחות. <strong>ו</strong>לכאורה אפילו <strong>דין</strong> (קל וחומר) <strong>הוא</strong> המסייע לסברה זו: אם <strong>ממונו</strong> שהוא קל אינו נידון אלא <strong>בשלשה, גופו לא כל שכן! תלמוד לומר: "והובא אל אהרן הכהן או אל אחד</strong> מבניו הכהנים<strong>"</strong> (ויקרא יג ב). <strong>הא</strong> <small>[הרי]</small> <strong>למדת שאפילו כהן אחד רואה את הנגעים.</strong> ובכל אופן מכאן מובן שדיינים אינם יכולים לדון כלל בלילה, ואפילו לצורך גמר דין, ומשמע שמשנתנו אינה כשיטה זו.
  מסופר:  <strong>ההוא סמיא דהוה בשבבותיה</strong> <small>[עיוור אחד שהיה בשכנותו]</small> של <strong>ר' יוחנן, דהוה דאין דינא</strong> <small>[שהיה דן דין],</small> <strong>ולא אמר ליה</strong> <small>[לו]</small> <strong>ר' יוחנן ולא מידי</strong> <small>[דבר].</small> ושואלים: <strong>היכי עביד הכי</strong> <small>[כיצד עשה כן]?</small> <strong>והא</strong> <small>[והרי]</small> <strong>אמר ר' יוחנן</strong> עצמו: <strong>הלכה כסתם משנה. ותנן</strong> <small>[ו</small>הלא <small>שנינו</small> במשנה<small>]:</small> <strong>כל הכשר לדון כשר להעיד, ויש שכשר להעיד ואין כשר לדון. ואמר ר' יוחנן:</strong> משנה זו באה <strong>לאתויי</strong> <small>[להביא]</small> <strong>סומא באחת מעיניו</strong> שכשר להעיד אבל פסול לדון (וכדברי ר' מאיר המשווה דינים לנגעים)!
  ומשיבים:  <strong>ר' יוחנן סתמא אחריתא אשכח</strong> <small>[סתם</small> משנה <small>אחרת מצא]</small> ועליה סמך להכשיר את הסומא. שכן שנינו במשנה: <strong>דיני ממונות דנין ביום וגומרין בלילה</strong> משמע שאין משווים דיני ממונות לדיני נגעים, וממילא אף הסומא כשר בדינים.
  ושואלים:  <strong>מאי אולמיה דהאי סתמא מהאי סתמא</strong> <small>[מה תוקפו של סתם זה מסתם זה],</small> ומדוע סמך על מקור זה ולא על האחר? ומשיבים: <strong>אי בעית אימא</strong> <small>[אם תרצה אמור]:</small> <strong>סתמא</strong> <small>[סתם]</small> שבו פוסקים כדעת ה<strong>רבים עדיף</strong> על סתם משנה שנפסקה כדעת יחיד, <strong>ואי בעית אימא</strong> <small>[ואם תרצה אמור]</small> טעם אחר: <strong>משום דקתני לה גבי הלכתא דדינא</strong> <small>[ששנה אותה,</small> את הדבר <small>אצל,</small> סמוך ל<small>הלכות דינים],</small> שכאן עיקר מקומו ושם מובא הענין רק בדרך אגב, וראוי לסמוך יותר על מה שנפסק בנושא העיקרי.
  ושואלים:  <strong>ור' מאיר, האי</strong> <small>[</small>כתוב <small>זה]</small> <strong>"ושפטו את העם בכל עת", מאי דריש ביה</strong> <small>[מה דורש</small> הוא <small>בו]?</small> <strong>אמר רבא: לאיתויי</strong> <small>[להביא]</small> <strong>יום המעונן</strong> שכשר לדין בו אף כי אין רואים בו נגעים. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אין רואין את הנגעים</strong> לא בשעות <strong>שחרית</strong> שאין השמש בתוקפה, <strong>ו</strong>לא <strong>בין הערבים, ולא בתוך הבית, ולא ביום המעונן, מפני ש</strong>בהרת <strong>כהה נראית עזה</strong> (לבנה מאד), ובהרת עזה — מטמאה. <strong>ולא</strong> רואים <strong>בצהרים מפני ש</strong>בהרת <strong>עזה נראית כהה</strong> ועשוי להתירה, אלא רואים דווקא בשעות שבהן האור ממוצע.
  ושואלים:  <strong>ור' מאיר, האי</strong> <small>[</small>כתוב <small>זה]</small> <strong>"ביום הנחילו את בניו", מאי עביד ליה</strong> <small>[מה עושה</small> הוא <small>בו]?</small> שהרי לשיטתו שוב אין צורך ללמוד הלכה מכתוב זה, שהרי כבר נלמדה ההלכה בדרך ההיקש מנגעים! ומשיבים: הכתוב <strong>ההוא מיבעי ליה</strong> <small>[נחוץ לו]</small> <strong>לכדתני</strong> <small>[לכפי ששנה]</small> <strong>רבה בר חנינא קמיה</strong> <small>[לפני]</small> <strong>רב נחמן:</strong> מה שנאמר <strong>"והיה ביום הנחילו את בניו",</strong> כוונתו: <strong>ביום אתה מפיל נחלות, ואי</strong> (אין) <strong>אתה מפיל נחלות בלילה. אמר ליה</strong> <small>[לו]</small> ר' נחמן: תמוה הדבר, <strong>אלא מעתה מאן דשכיב ביממא ירתון ליה בניה</strong> <small>[מי שמת ביום ירשו אותו בניו],</small> <strong>ומאן דשכיב בליליא</strong> <small>[ומי שמת בלילה]</small> <strong>לא ירתון ליה בניה</strong> <small>[יירשו אותו בניו]?!</small>
 אין הדבר מסתבר כלל, ואולם <strong>דילמא</strong> <small>[שמא]</small> <strong>דין נחלות קאמרת</strong> <small>[אומר אתה].</small> <strong>דתניא</strong> <small>[ש</small>כן <small>שנינו</small> בברייתא<small>]</small> על הנאמר בסוף פרשת דיני הירושה: <strong>"והיתה לבני ישראל לחקת משפט"</strong> (במדבר כז, יא), שנינו: <strong>אורעה</strong> (זומנה, שויכה) <strong>כל הפרשה כולה להיות דין</strong> ("חוקת משפט"), שיחולו בענין זה חוקים השייכים במשפט, 
 וכפי שאמר <strong>רב יהודה אמר</strong> (בשם) <strong>רב,</strong> ש<strong>אמר רב יהודה אמר רב: שלשה שנכנסו לבקר את החולה</strong> העומד למות, וציוה להם כמה דברים לגבי ירושתו, <strong>רצו</strong> — <strong>כותבין</strong> כעדים ששמעו את צוואתו, <strong>רצו</strong> — <strong>עושין דין,</strong> שנעשים כדיינים וכותבים מעשה בית דין בענין זה. היו המבקרים רק <strong>שנים</strong> — <strong>כותבין</strong> כעדים, <strong>ואין עושין דין.</strong>
 <strong>ואמר רב חסדא: לא שנו אלא</strong> כשביקרוהו <strong>ב</strong>שעות ה<strong>יום, אבל</strong> אם ביקרוהו <strong>בלילה</strong> — <strong>כותבין ואין עושין דין</strong> אפילו היו שלושה, <strong>משום דהוו להו</strong> <small>[שהריהם]</small> כ<strong>עדים, ואין עד נעשה דיין,</strong> ואילו לדון אינם יכולים משום שלילה אינו זמן הראוי לדין, ולכן גם לא לחלוקת ירושה. <strong>אמר ליה</strong> <small>[לו]</small> רבה בר חנינא לרב נחמן: <strong>אין</strong> <small>[כן],</small> <strong>הכי קאמינא</strong> <small>[זה שאני אומר],</small> כלומר, כוונתי היתה שאין דנים דיני נחלות בלילה.
 <big>ב</big> שנינו במשנה כי <strong>דיני נפשות דנין ביום</strong> וגומרים דינם ביום. ושואלים: <strong>מנהני מילי</strong> <small>[מנין דברים אלה]</small> שדיני נפשות אינם נידונים אלא ביום? <strong>אמר רב שימי בר חייא, אמר קרא</strong> <small>[הכתוב]:</small> <strong>"והוקע אותם לה' נגד השמש"</strong> (במדבר כה, ד), משמע שדנים דיני נפשות ביום ("נגד השמש"). <strong>אמר רב חסדא: מניין ל"הוקעה" שהיא תלייה</strong> — <strong>דכתיב</strong> <small>[ש</small>כן <small>נאמר]</small> שבקשו הגבעונים על בני שאול: <strong>"והוקענום לה' בגבעת שאול בחיר ה' "</strong>(שמואל ב' כא, ו),
## דף לה.
 <strong>וכתיב</strong> <small>[ונאמר]</small> <strong>"ותקח רצפה בת איה את השק ותטהו לה אל הצור בתחלת קציר</strong> עד ניתך מים עליהם מן השמים ולא נתנה עוף השמים לנוח עליהם יומם ואת חית השדה לילה
 <strong>"</strong>(שמואל ב' כא, י), משמע שאנשים אלה המוקעים — תלויים היו. אגב הזכרת כתוב זה דנים בו, <strong>וכתיב</strong> <small>[ונאמר]:</small> <strong>"ויאמר ה' אל משה קח את כל ראשי העם</strong> והוקע אותם לה' נגד השמש וישוב חרון אף ה' מישראל<strong>"</strong> (במדבר כה, ד). ותוהים: <strong>אם העם חטאו, ראשי העם מה חטאו</strong> שכך נענשו?
 <strong>אמר רב יהודה אמר רב: אמר לו הקדוש ברוך הוא למשה:</strong> אין הכוונה שיוקיע משה את ראשי העם, אלא שראשי העם יוקיעו את עוברי העבירה, ובדרך זו: <strong>חלק להם</strong> לראשי העם <strong>בתי דינין</strong> מרובים, וכל אחד ידון את אנשיו ויוקיעם לפי הצורך. ושואלים: <strong>מאי טעמא</strong> <small>[מה טעם]</small> הוצרכו למנות בתי דינים רבים לצורך זה? <strong>אילימא</strong> <small>[אם תאמר]</small> <strong>משום</strong> הכלל ש<strong>אין דנין שנים</strong> (שני אנשים) <strong>ביום אחד,</strong> <strong>והאמר</strong> <small>[והרי אמר]</small> <strong>רב חסדא:</strong> <strong>לא שנו</strong> איסור זה <strong>אלא בשתי מיתות</strong> שונות שיש שתי עבירות לחוד, <strong>אבל במיתה אחת</strong> — <strong>דנין,</strong> ואם כן יכול היה בית דין אחד לדון את כולם!
 <strong>אלא</strong> הטעם הוא משום שכשיש רשעים יש חרון אף בעולם, ו<strong>כדי שישוב חרון אף מישראל</strong> צריך לדונם ולהמיתם, וכשהם רבים, אם יידונו כולם בבית דין אחד יימשך הדבר זמן רב ולא במהרה יתבטל חרון האף. ולכן יש למנות בתי דינים רבים ככל האפשר ובכך למהר את מיצוי דין הרשעים (רמ"ה).
 <big>א</big> שנינו במשנה ש<strong>דיני ממונות גומרין בו ביום</strong> ודיני נפשות ממתינים עד למחרת. ושואלים: <strong>מנהני מילי</strong> <small>[מנין דברים אלה]?</small>
 <strong>אמר ר' חנינא:</strong> ש<strong>אמר קרא</strong> <small>[הכתוב]:</small> <strong>"מלאתי משפט צדק ילין בה ועתה מרצחים"</strong> (ישעיה א, כא), ומכאן למדו שבדין צדק יש להלין את הדין, ולא להרוג מיד את הנידון. <strong>ורבא אמר</strong> שהדבר נלמד <strong>מהכא</strong> <small>[מכאן],</small> מכתוב זה: <strong>"</strong>למדו היטב דרשו משפט <strong>אשרו חמוץ"</strong> (ישעיה א, יז), ומתפרש: <strong>אשרו</strong> (תנו שבח) לאותו <strong>דיין שמחמץ</strong> (משהה) <strong>את דינו</strong> לפני שפוסק בו.
 <strong>ואידך</strong> <small>[והאחר]</small> ר' חנינא, שלא למד מכתוב זה, מה דורש הוא מכאן? <strong>"אשרו חמוץ"</strong> (נגזל) — <strong>ולא חומץ</strong> (גזלן), כפי שעושים דייני רשע. <strong>ואידך</strong> <small>[והאחר,</small> רבא<small>],</small> <strong>האי</strong> <small>[</small>כתוב <small>זה]</small> <strong>"מלאתי משפט" מאי עביד ליה</strong> <small>[מה עושה</small> הוא <small>בו]?</small>
 ומשיבים: הוא מבין אותו <strong>כ</strong>דברי <strong>ר' אלעזר</strong> ש<strong>אמר</strong> בשם <strong>ר' יצחק,</strong> ש<strong>אמר ר' אלעזר אמר ר' יצחק: כל</strong> יום <strong>תענית שמלינין בו את הצדקה,</strong> שלא חילקו לעניים את כספי הצדקה שהיו גובים ביום התענית, בו ביום, הרי זה <strong>כאילו שופך דמים</strong> של העניים שנזקקים לצדקה ומצפים שיתנו להם ביום זה, וכיון שהתענו כל היום וסמכו שיתנו להם צדקה, יימצאו מתענים לילה נוסף, <strong>שנאמר: "מלאתי משפט",</strong> אם ה<strong>צדק</strong> (צדקה) ילין בה (עד למחרת) — הרי זה "ועתה מרצחים". ומסייגים: <strong>והני מילי</strong> <small>[ודברים אלו]</small> אמורים <strong>ב</strong>חלוקת <strong>ריפתא ותמרי</strong> <small>[לחם ותמרים]</small> אם אין נותנים בזמנם, <strong>אבל בזוזי חיטי ושערי</strong> <small>[בכסף חיטים ושעורים]</small> — <strong>לית לן בה</strong> <small>[אין לנו בהם</small> איסור הלנה<small>],</small> שהרי בין כה וכה לא יוכלו העניים להשתמש בהם מיד.
 <big>ב</big> שנינו במשנה כי משום שיש להלין את דינו של מי שנתחייב עוד יום לדחות, <strong>לפיכך אין דנין</strong> לא בערב שבת ולא בערב יום טוב. ומסבירים: <strong>מאי טעמא</strong> <small>[מה טעם</small> הדבר<small>]?</small>
 — <strong>משום</strong> ש<strong>לא אפשר</strong> לעשות אחרת. <strong>היכי ליעבד</strong> <small>[איך יעשה]?</small> אם תאמר ש<strong>לידייניה במעלי שבתא וליגמריה לדיניה במעלי שבתא</strong> <small>[ידונו אותו בערב שבת ושיגמרו את דינו בערב שבת]</small> — <strong>דילמא חזו</strong> <small>[שמא יראו]</small> <strong>טעם לחובה, ובעו למיעבד</strong> <small>[ויצטרכו לעשות]</small> <strong>הלנת דין</strong> עד למחר. ואם תאמר: <strong>לדייניה במעלי שבתא וליגמריה בשבתא וליקטליה בשבתא</strong> <small>[שידונוהו בערב שבת ויגמרוהו,</small> את הדין <small>בשבת, ויהרגוהו בשבת]</small> — הרי <strong>אין רציחה</strong> של רוצח וכיוצא בו <strong>דוחה את</strong> ה<strong>שבת.</strong> ואם תאמר: <strong>וליקטליה לאורתא</strong> <small>[ושיהרגוהו בלילה]</small> במוצאי שבת — הרי <strong>"נגד השמש" בעינן</strong> <small>[צריכים אנו],</small> שאין הורגים אלא ביום.
  ואם תאמר: <strong>וליגמריה לדיניה בשבתא, וליקטליה בחד בשבתא</strong> <small>[שיגמרו את דינו בשבת, ויהרגוהו באחד בשבת]</small> — <strong>נמצא אתה מענה את דינו,</strong> שאותו אדם יהא חייב להמתין עד למחרת תוך ידיעה שהוא נידון למוות, ודבר זה הוא הקרוי "עינוי הדין". ואם תאמר: <strong>נידייניה במעלי שבתא ונגמריה בחד בשבתא</strong> <small>[נדונהו בערב שבת ונגמרהו באחד בשבת]</small> — <strong>מינשו טעמייהו</strong> <small>[ישכחו</small> הדיינים את <small>טעמיהם]</small> בינתיים, ו<strong>אף על גב</strong> <small>[אף על פי]</small> ש<strong>שני סופרי הדיינין עומדים לפניהם, וכותבין</strong> את <strong>דברי המזכין ו</strong>את <strong>דברי המחייבין</strong> — <strong>נהי דבפומא כתבין</strong> <small>[אמנם</small> דברים <small>שבפה</small> הם <small>כותבים],</small> אבל <strong>ליבא דאינשי</strong> <small>[ליבם של האנשים]</small> טעמיהם שהיא במחשבתם — <strong>אינשי</strong> <small>[נשכחים],</small> <strong>הלכך</strong> <small>[לכן]</small> <strong>לא אפשר.</strong>
 <big>ג</big> בקשר להלכה זו שנרמז בה שאין הורגים את הנידון בשבת, לעצם הדברים <strong>אמר ליה</strong> <small>[לו]</small> <strong>ריש לקיש לר' יוחנן: ותהא קבורת מת מצוה</strong> (מת שאין מי שיטפל בו, שמצוה רבה היא לטפל בקבורתו) <strong>דוחה שבת מקל וחומר</strong> זה: <strong>ומה עבודה</strong> של בית המקדש <strong>שדוחה שבת</strong> (שהרי עובדים במקדש גם בשבת), בכל זאת <strong>קבורת מת מצוה דוחה אותה,</strong> ולמדנו זאת <strong>מ</strong>הריבוי <strong>"ולאחתו",</strong>
 <strong>כדתניא</strong> <small>[כפי ששנינו</small> בברייתא<small>],</small> מה שנאמר בנזיר "כל ימי הזירו לה' על נפש מת לא יבא <strong>לאביו ולאמו לאחיו ולאחתו</strong> לא יטמא להם במותם כי נזר אלהיו על ראשו" (במדבר ו, ו–ז), <strong>מה תלמוד לומר?</strong> מה באה להוסיף לנו רשימת כל בני המשפחה שלו? אלא יש לומר שהיא באה ללמדנו במקרים מיוחדים, <strong>הרי שהיה</strong> הנזיר <strong>הולך לשחוט את פסחו</strong> או <strong>למול את בנו</strong> שהן מצוות חשובות שחייבים כרת על ביטולן
## דף לה:
 <strong>ושמע שמת לו מת</strong> אחד מקרוביו, האם <strong>יכול</strong> הוא ש<strong>יטמא? אמרת</strong> על פי אזהרת המקרא: <strong>"לא יטמא".</strong>
 <strong>יכול כשם שאינו מטמא לאחותו כך אינו מטמא למת מצוה</strong> שהוא מוצא בדרך? <strong>תלמוד לומר</strong> ההדגשה: <strong>"ולאחתו",</strong> וכוונתו: <strong>לאחותו הוא</strong> ש<strong>אינו מטמא</strong> שהרי יש מי שיטפל בה, <strong>אבל מטמא</strong> הוא <strong>למת מצוה,</strong> הרי שעבודת הקרבנות (הקרבת קרבן פסח) נדחית מפני מת מצוה.
  ומעתה <strong>שבת שנידחת</strong> אף <strong>מפני עבודה, אינו דין שתהא קבורת מת מצוה דוחה אותה?</strong>
 <strong>אמר ליה</strong> <small>[לו]</small> ר' יוחנן: מכאן אין להוכיח, כי עונש על <strong>רציחה תוכיח, ש</strong>אמנם <strong>דוחה את העבודה,</strong> שאף אם יש רק כהן יחיד במקדש ונידון למוות — מורידים אותו מעל המזבח ומבטלים אותו מהעבודה, <strong>ו</strong>בכל זאת <strong>אינה דוחה את השבת.</strong>
 הקשה לו ריש לקיש, אם כן נאמר להיפך: <strong>רציחה גופה תדחה את השבת מקל וחומר</strong> זה: <strong>מה עבודה שדוחה את השבת</strong> — <strong>רציחה דוחה אותה,</strong> ומנין יודעים שעונש רציחה דוחה את העבודה? — <strong>שנאמר:</strong> <strong>"</strong>וכי יזיד איש על רעהו להרגו בערמה <strong>מעם מזבחי תקחנו למות"</strong> (שמות כא, יד), אם כן, <strong>שבת שנידחת מפני עבודה, אינו דין שתהא רציחה דוחה אותה?</strong>
 <strong>אמר רבא: כבר פסקה,</strong> כבר הוכיח את הדבר ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל, דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל:</strong> מה שנאמר <strong>"לא תבערו אש</strong> בכל מושבותיכם ביום השבת<strong>"</strong> (שמות לה, ג) <strong>מה תלמוד לומר?</strong> מה בא פסוק זה ללמדנו? הלא כל המלאכות אסורות בשבת, והבערה בכללן!
  ותוהים:  <strong>מה תלמוד לומר?!</strong> והלא הרבה לימודים יש בדבר, <strong>אי</strong> <small>[אם]</small> <strong>ל</strong>שיטת <strong>ר' יוסי</strong> — שלדעתו עבירה זו <strong>ל</strong>איסור <strong>לאו</strong> (מצות "לא תעשה") <strong>יצאת</strong> (יצאה) ללמד, שלשיטתו מוכיח הכתוב שהבערת אש איננה מכלל המלאכות האסורות בשבת בעונש כרת, אלא חייבים עליה רק בלאו בלבד. <strong>אי</strong> <small>[או]</small> <strong>ל</strong>דעת <strong>ר' נתן</strong> — <strong>לחלק יצאת. כדתניא</strong> <small>[כפי ששנינו</small> בברייתא<small>]:</small> <strong>הבערה</strong> זו שכתובה בתורה <strong>ללאו יצאת,</strong> כלומר, ללמד שיש רק איסור לאו בדבר, אלו <strong>דברי ר' יוסי. ר' נתן אומר: לחלק יצאת,</strong> ללמד שעל כל אב מלאכה ומלאכה שעושים בשבת חייבים לחוד, ואין כל המלאכות נחשבות כאחת. ועל כל פנים לימוד גדול יש מכאן.
 <strong>אלא אמר רבא:</strong> אותו ה<strong>תנא</strong> הלומד מכתוב זה, לא מ"לא תבערו אש" למד, אלא המלה <strong>"משבות"</strong> שבכתוב זה <strong>קשיא ליה</strong> <small>[היתה קשה לו].</small> וכך יש להבין את דבריו: נאמר שם "בכל מושבותיכם", <strong>"מושבות" מה תלמוד לומר? מכדי</strong> <small>[הרי]</small> <strong>שבת חובת הגוף היא,</strong> שהיא חלה על האדם ולא על מקום מסויים, <strong>וחובת הגוף</strong> הלא <strong>נוהגת בין בארץ בין בחוץ לארץ,</strong> ואם כן ההדגשה <strong>"מושבות" דכתב רחמנא</strong> <small>[שכתבה התורה]</small> <strong>למה לי?</strong>
 — <strong>משום</strong> (בשם) <strong>ר' ישמעאל אמר תלמיד אחד, לפי שנאמר: "כי יהיה באיש חטא משפט מות והומת"</strong> (דברים כא, כב), ומדברי הכתוב הזה <strong>שומע אני</strong> (כיון שלא נאמר אחרת) שדין זה של הריגת החייב על ידי בית דין קיים <strong>בין בחול בין בשבת, והא</strong> <small>[והרי]</small> <strong>מה אני מקיים</strong> מה שנאמר <strong>"</strong>ושמרתם את השבת כי קודש היא לכם <strong>מחלליה מות יומת"</strong> (שמות לא, יד) — <strong>בשאר מלאכות, חוץ ממיתת בית דין</strong> המותרת אפילו בשבת, <strong>או</strong> אפשר להבין באופן אחר, ש<strong>אינו אלא</strong> שאיסור חילול שבת כולל <strong>אפילו מיתת בית דין, ומה אני מקיים</strong> את הכתוב <strong>"והומת"</strong> — <strong>בחול אבל לא בשבת, או אינו אלא אפילו בשבת?</strong>
 והרי ספק שקול, <strong>תלמוד לומר: "לא תבערו אש בכל משבתיכם"</strong> שנאמר כאן, <strong>ולהלן הוא אומר</strong> בדיני רוצח: <strong>"והיו אלה לכם לחקת משפט לדרתיכם בכל מושבתיכם"</strong> (במדבר לה, כט), <strong>מה</strong> לשון <strong>"מושבות" האמור להלן</strong> (בענין רוצח) — הכוונה ל<strong>בית דין, אף "מושבות" האמור כאן</strong> (לענין שבת) — <strong>בית דין</strong> הוא. <strong>ואמר רחמנא</strong> <small>[ואמרה התורה]</small> <strong>"לא תבערו אש בכל משבתיכם",</strong> שגם במושב בית הדין שדן דיני נפשות כגון שריפה באש — אין עושים אותם. ולענייננו למדים אנו איפוא ראיה מן התורה שאין רציחה דוחה את השבת.
 <strong>אמר אביי: השתא דאמרת</strong> <small>[עכשיו שאומר אתה]</small> על סמך הכתובים ש<strong>אין רציחה</strong> של החייב על ידי בית הדין <strong>דוחה את השבת,</strong> לכאורה אפשר לומר ש<strong>אין רציחה דוחה את העבודה מקל וחומר</strong> זה: <strong>ומה שבת שנידחית מפני העבודה</strong> — <strong>אין רציחה דוחה אותה, עבודה שהיא</strong> חמורה ו<strong>דוחה את השבת</strong> — <strong>אינו דין שלא תהא רציחה דוחה אותה?</strong>
 ומקשים: <strong>אלא הא דכתיב</strong> <small>[זה שנאמר]</small> ברוצח <strong>"מעם מזבחי תקחנו למות"</strong> (שמות כא, יד), הרי שרציחה דוחה את העבודה! ומתרצים: הפסוק <strong>ההוא</strong> <strong>לקרבן יחיד</strong> בא ללמד, שהוא כידוע <strong>לא דחי</strong> <small>[דוחה]</small> את ה<strong>שבת,</strong> שאין הכהן מקריב קרבן יחיד בשבת, ורק קרבנות ציבור דוחים את השבת. וכוונת הכתוב לפירוש זה היא כך: כהן שרצח ועומד להקריב קרבן יחיד, אינו מקריב אלא לוקחים אותו למות.
 <strong>אמר רבא: אי הכי</strong> <small>[אם כך]</small> אתה מבין, נמשיך איפוא בדרך זו ונאמר ש<strong>לא תהא רציחה דוחה</strong> אף <strong>קרבן יחיד מקל וחומר</strong> זה:
## דף לו.
 <strong>מה יום טוב שנדחה מפני קרבן יחיד,</strong> שהרי מקריבים ביום טוב אף נדרי יחידים ונדבותיהם, בכל זאת <strong>אין רציחה דוחה אותו,</strong> שלענין עצם איסורי מלאכה אין הבדל בין יום טוב ושבת (חוץ ממלאכות הצריכות כ"אוכל נפש"), <strong>קרבן יחיד שהוא דוחה את יום טוב, אינו דין שלא תהא רציחה דוחה אותו</strong> וכהן שרצח ורוצה להקריב קרבן יחיד, מניחים לו להקריב,
 ונמצאים דברי אביי נסתרים. וממשיכים: <strong>הניחא</strong> <small>[זה נוח,</small> מובן<small>]</small> <strong>למאן דאמר</strong> <small>[ל</small>שיטת <small>מי שאומר]</small> ש<strong>אין נדרים ונדבות</strong> של יחידים <strong>קריבין ביום טוב,</strong> וכיון שאין קרבן יחיד דוחה את יום טוב אין מקום לקל וחומר זה, <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>נדרים ונדבות</strong> של יחידים <strong>קריבין ביום טוב,</strong> ונמצא איפוא שקרבן יחיד חמור דוחה יום טוב, <strong>מאי איכא למימר</strong> <small>[מה יש לומר]?</small>
 <strong>אלא אמר רבא</strong> יש לדחות את מה שאמרנו, ולומר ש<strong>לא מיבעיא למאן דאמר</strong> <small>[נצרכה</small> לומר <small>ל</small>שיטת <small>מי שאומר]</small> ש<strong>נדרים ונדבות קריבין ביום טוב</strong> — <strong>דהא</strong> <small>[שהרי]</small> <strong>לא מתקיים</strong> לפי זה <strong>"מעם מזבחי" כלל,</strong> שהרי אז אין הדבר מתקיים לא בציבור ולא ביחיד, ואין לומר שהפסוק אין לו כל תוכן.
 <strong>אלא אפילו למאן דאמר</strong> <small>[ל</small>שיטת <small>מי שאומר]</small> ש<strong>נדרים ונדבות אין קריבין ביום טוב,</strong> אין לקבל את דעת אביי שמדובר בכתוב רק בקרבן יחיד, כי <strong>הכתיב</strong> <small>[הרי נאמר]</small> <strong>"מעם מזבחי",</strong> וכוונתו: <strong>מזבחי המיוחד לי. ומאי נינהו</strong> <small>[ומה הוא]?</small> — קרבן ה<strong>תמיד,</strong> שהוא זבח המיוחד לה'. <strong>ואמר רחמנא</strong> <small>[ואמרה התורה]</small> <strong>"מעם מזבחי תקחנו למות".</strong>
 <big>א</big> שנינו במשנה ש<strong>דיני ממונות</strong> וכן <strong>הטמאות והטהרות</strong> מתחילים מן הגדול, שבכל הדינים חוץ מדיני נפשות מתחילים מן הגדול שבחבורה. <strong>אמר רב: אנא הואי במנינא דבי</strong> <small>[אני הייתי במנין</small> הדיינים <small>שבבית]</small> <strong>רבי</strong> יהודה הנשיא, <strong>ומינאי דידי הוו מתחלי ברישא</strong> <small>[וממני היו מתחילים בראש]</small> לשאול מה דעתי, ורב הצעיר שבהם היה. ומקשים: <strong>והא אנן</strong> <small>[והרי אנו]</small> <strong>"מתחילין מן הגדול"</strong> בשאר דינים <strong>תנן</strong> <small>[שנינו],</small> ובימי רבי לא דנו דיני נפשות!
 <strong>אמר רבה בריה</strong> <small>[בנו]</small> של <strong>רבא: ואיתימא</strong> <small>[ויש אומרים]</small> שאמר זאת <strong>ר' הלל בריה</strong> <small>[בנו]</small> של <strong>ר' וולס, שאני מניינא דבי</strong> <small>[שונה מניינו של בית]</small> <strong>רבי, דכולהו מנינייהו</strong> <small>[ש</small>את <small>כל מניינם]</small> <strong>מן הצד הוו מתחלי</strong> <small>[היו מתחילים],</small> משום שהיה רבי גדול מאוד בחכמה ובגדולה ולא היו מעיזים להמרות את פיו, ולכן אמרו שבבית דין יתחילו מן הקטן כדי שדעת רבי תישמע באחרונה ולא תשפיע על האחרים.
 <strong>ואמר רבה בריה</strong> <small>[בנו]</small> של <strong>רבא, ואיתימא</strong> <small>[ויש אומרים]</small> שאמר זאת <strong>ר' הלל בריה</strong> <small>[בנו]</small> של <strong>ר' וולס: מימות משה ועד רבי לא מצינו תורה</strong> (גדול הדור בתורה) <strong>וגדולה</strong> (שנתברך בשלטון ועושר) <strong>במקום אחד,</strong> שיהיו שתי מידות אלה באדם אחד שהוא יחיד בכך.
  ומקשים:  <strong>ו</strong>כי <strong>לא</strong> היה כדבר הזה? <strong>הא הוה</strong> <small>[הרי היה]</small> <strong>יהושע</strong> בן נון! ומשיבים: אכן היו בו שניהם, אלא שלא היה גדול הדור בכל, שכן בזמנו <strong>הוה</strong> <small>[היה]</small> <strong>אלעזר</strong> שהיה גדול בתורה כמותו. ומקשים: <strong>והא הוה</strong> <small>[והרי היה]</small> <strong>פנחס!</strong> ומשיבים: <strong>הוו</strong> <small>[היו]</small> <strong>זקנים</strong> שהאריכו ימים אחרי יהושע שהיו גדולים בתורה.
  ומקשים:  <strong>והא הוה</strong> <small>[והרי היה]</small> <strong>שאול</strong> המלך! ומשיבים: <strong>הוה</strong> <small>[היה]</small> <strong>שמואל</strong> בדורו שהיה גדול הדור בתורה. ושואלים: <strong>והא נח נפשיה</strong> <small>[והרי מת]</small> שמואל בחיי שאול! ומשיבים: <strong>כולהו שניה קאמרינן</strong> <small>[כל שנותיו אמרנו],</small> שלא היה אדם שבכל שנות מנהיגותו היה גדול מכל בני דורו בתורה ובממשלה.
 ומוסיפים להקשות: <strong>והא הוה</strong> <small>[והרי היה]</small> <strong>דוד!</strong> ודוחים: <strong>הוה</strong> <small>[היה]</small> <strong>עירא היאירי</strong> שהיה רבו בתורה. ושואלים: <strong>והא נח נפשיה</strong> <small>[והרי מת]</small> בחיי דוד! ומשיבים: <strong>כולהו שניה קאמרינן</strong> <small>[כל שנותיו אמרנו].</small>
 ועוד שואלים: <strong>והא הוה</strong> <small>[והרי היה]</small> <strong>שלמה!</strong> ודוחים: <strong>הוה</strong> <small>[היה]</small> <strong>שמעי בן גרא</strong> שהיה רבו של שלמה בתורה. ומקשים: <strong>והא קטליה</strong> <small>[והרי הרגו</small> שלמה<small>]!</small> ומשיבים: הלא גדול הדור <strong>כוליה שניה קאמרינן</strong> <small>[כל שנותיו אמרנו].</small>
 ומקשים: <strong>הא הוה</strong> <small>[הרי היה]</small> <strong>חזקיה</strong> המלך, שלא היה בדורו כמותו! ומשיבים: <strong>הוה</strong> <small>[היה]</small> <strong>שבנא</strong> הסופר מפי המסורת שהיה גדול בתורה. ושואלים: <strong>והא איקטיל</strong> <small>[והרי נהרג</small> שבנא<small>]!</small> ומשיבים: <strong>כולהו שניה קאמרינן</strong> <small>[כל שנותיו אמרנו].</small> <strong>והא הוה</strong> <small>[והרי היה]</small> <strong>עזרא!</strong> ומשיבים: <strong>הוה</strong> <small>[היה]</small> בזמנו <strong>נחמיה בן חכליה</strong> שהיה כמותו בגדולה. ואם כן, עד רבי לא היה אדם שיהיה גדול הדור בתורה ובגדולה כאחד.
 <strong>אמר רב אדא בר אהבה: אף אני אומר</strong> מעין זה: <strong>מימות רבי עד רב אשי לא מצינו תורה וגדולה במקום אחד.</strong> ותוהים: <strong>ו</strong>כי <strong>לא</strong> היה כדבר הזה? <strong>והא הוה</strong> <small>[והרי היה]</small> <strong>הונא בר נתן!</strong> ומשיבים: <strong>הונא בר נתן</strong> עצמו <strong>מיכף הוה כייף ליה</strong> <small>[כפוף היה לו]</small> <strong>לרב אשי,</strong> ואף שגם הוא גדול בתורה ובגדולה, מכל מקום רב אשי גדול היה ממנו.
 <big>ב</big> שנינו במשנה ש<strong>דיני נפשות מתחילין</strong> להתברר בבית הדין <strong>מן הצד.</strong> ושואלים: <strong>מנא הני מילי</strong> <small>[מנין דברים אלה]?</small> <strong>אמר ר' אחא בר פפא: אמר קרא</strong> <small>[הכתוב]:</small> <strong>"לא תענה על רב"</strong> (שמות כג, ב), ונדרש כפי הכתוב — <strong>לא תענה על רב,</strong> כלומר, אל תתווכח עם הרב, הגדול שבדיינים. וכיון שכך, אם יפתח הגדול לחובת הנאשם שוב לא ירצו האחרים לומר דבר לזכותו.
 <strong>רבה בר בר חנה אמר</strong> בשם <strong>ר' יוחנן: מהכא</strong> <small>[מ</small>כתוב <small>זה]</small> נלמד הדבר, שנאמר לפני שרצה דוד להחליט להעניש את נבל הכרמלי: <strong>"ויאמר דוד לאנשיו חגרו איש את חרבו, ויחגרו איש את חרבו ויחגר גם דוד את חרבו"</strong> (שמואל א' כה, יג), ושם דין נפשות היה, ודוד, הגדול שבהם, היה האחרון. משמע שבדיני נפשות גדול שבכולם מדבר אחרון.
 <strong>אמר רב: שונה אדם לתלמידו</strong> ואומר לו את מסורת ההלכה שבאותו ענין, <strong>ודן עמו בדיני נפשות</strong> שיכול אף תלמיד זה להצטרף ולהיות כאחד הדיינים. <strong>מיתיבי</strong> <small>[מקשים]</small> על הדבר ממה ששנינו במקום אחר בתוספתא: בדיני <strong>הטהרות והטמאות, האב ובנו, הרב ותלמידו</strong> — <strong>מונין להם שנים</strong> כשתי דעות. ואילו ב<strong>דיני ממונות ודיני נפשות ודיני מכות,</strong> וכן בדיני <strong>קידוש החדש ועיבור שנה</strong> — במקרים אלה <strong>אב ובנו, הרב ותלמידו אין מונין להן אלא אחד,</strong> שהרי הבן נגרר אחר דעת אביו והתלמיד אחר דעת רבו.
## דף לו:
 ומסבירים: <strong>כי קאמר</strong> <small>[כאשר אמר]</small> <strong>רב</strong> את דבריו לא בכל תלמיד אמר, אלא <strong>כגון</strong> תלמידיו <strong>רב כהנא ורב אסי, דלגמריה</strong> <small>[שלמסורותיו]</small> של <strong>רב הוו צריכי</strong> <small>[היו צריכים],</small> <strong>ולסבריה</strong> <small>[ו</small>אולם <small>לסברותיו]</small> של <strong>רב לא הוו צריכי</strong> <small>[היו צריכים],</small> שהוא קיבל מרבותיו דברים שלא היו ידועים להם, אבל אחר שמסר להם מסורת שהיתה בידו מרבותיו, יכולים היו לדון באופן עצמאי, ולא היו כפופים לו.
 <strong>אמר ר' אבהו: עשרה דברים יש בין דיני ממונות לדיני נפשות</strong> ששנינו בראשית הפרק, <strong>וכולן,</strong> כל אותם דברים שמחמירים בדיני נפשות, <strong>אין נוהגין בשור הנסקל,</strong> אלא נוהגים בו כבדיני ממונות, <strong>חוץ מ</strong>זה שדנים אותו ב<strong>עשרים ושלשה</strong> כבדיני נפשות.
 ושואלים: <strong>מנא הני מילי</strong> <small>[מנין דברים אלו]</small> שאין צריך לדקדק על כך בדין שור הנסקל? <strong>אמר רב אחא בר פפא:</strong> ש<strong>אמר קרא</strong> <small>[הכתוב]:</small> <strong>"לא תטה משפט אבינך בריבו"</strong> (שמות כג, ו), ומכאן למדים כי <strong>משפט אביונך אי</strong> (אין) <strong>אתה מטה,</strong> שאתה דואג לאדם שילמדו כל זכות שאפשר ללמד עליו, <strong>אבל אתה מטה משפט של שור הנסקל,</strong> כלומר, אין צורך להפוך בזכותו של השור ולחפש צד זכות לו.
  ושואלים: כיצד אומר אתה שיש הבדל של  <strong>"עשרה</strong> דברים <strong>"?</strong> <strong>הא</strong> <small>[הרי]</small> <strong>תשעה הוו</strong> <small>[הם]</small> המנויים במשנה. ותוהים על השאלה: הא כיצד? <strong>הא</strong> <small>[הרי]</small> <strong>עשרה</strong> דברים <strong>קתני</strong> <small>[שנינו]!</small> ומסבירים: <strong>משום</strong> ש<strong>אין הכל כשרין</strong> לדון בדיני נפשות, <strong>ו</strong>ענין הדין ב<strong>עשרים ושלשה חדא</strong> <small>[אחת]</small> <strong>היא.</strong>
 ומשיבים: <strong>הא איכא אחריתי</strong> <small>[הרי יש</small> עוד הבדל <small>אחר],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מושיבין בסנהדרין זקן</strong> מופלג <strong>וסריס ומי שאין לו בנים,</strong> משום שכיון שאין להם בנים ואינם יודעים (או שכחו) צער גידול בנים, הרי הם מחמירים ביותר. <strong>ר' יהודה מוסיף: אף</strong> אדם שידוע שהוא <strong>אכזרי</strong> אין מושיבים אותו לדון בדיני נפשות. ומעירים: <strong>וחילופיהן במסית,</strong> שמשתדלים להושיב בבית הדין הדן אותו אנשים קשים, <strong>דרחמנא אמר</strong> <small>[שהתורה אמרה]:</small> <strong>"לא תחמל ולא תכסה עליו"</strong> (דברים יג, ט), שיש לדאוג שלא יחמלו וירחמו עליו.
 <big>א</big> שנינו במשנה ש<strong>הכל כשרין לדון דיני ממונות.</strong> ושואלים: <strong>"הכל" לאתויי מאי</strong> <small>[להביא,</small> לרבות את <small>מה]?</small> <strong>אמר רב יהודה: לאתויי</strong> <small>[להביא]</small> <strong>ממזר,</strong> שאף הוא כשר לדיני ממונות.
 ומקשים: <strong>הא תנינא חדא זימנא</strong> <small>[הרי</small> כבר <small>שנינו</small> דבר זה <small>פעם אחת],</small> ששנינו: <strong>כל הראוי לדון דיני נפשות</strong> — <strong>ראוי לדון דיני ממונות, ויש ראוי לדון דיני ממונות ואין ראוי לדון דיני נפשות. והוינן</strong> <small>[ועסקנו]</small> <strong>בה,</strong> באותה משנה: זה ששנינו שיש ראוי לדיני ממונות ואינו ראוי לדיני נפשות <strong>לאתויי מאי</strong> <small>[להביא</small> את <small>מה]?</small> <strong>ואמר רב יהודה: לאתויי</strong> <small>[להביא]</small> <strong>ממזר!</strong> ומשיבים: משנה <strong>חדא</strong> <small>[אחת]</small> באה לא לממזר אלא <strong>לאתויי</strong> <small>[להביא]</small> <strong>גר</strong> שכשר לדיני ממונות, <strong>וחדא לאתויי</strong> <small>[ואחת להביא]</small> <strong>ממזר.</strong>
 ומעירים: <strong>וצריכא</strong> <small>[ונצרכו</small> שתיהן<small>],</small> ואין ללמוד זה מזה. <strong>דאי אשמעינן</strong> <small>[שאם היה משמיע לנו]</small> בענין <strong>גר,</strong> היינו אומרים שגר כישראל הוא לכל דבר, כיון ש<strong>ראוי</strong> הוא <strong>לבא בקהל, אבל ממזר</strong> שאינו רשאי לבוא בקהל <strong>אימא</strong> <small>[אמור]</small> ש<strong>לא.</strong> ולהיפך: <strong>ואי אשמעינן</strong> <small>[ואם היה משמיע לנו]</small> רק <strong>ממזר,</strong> היינו אומרים שממזר כשר לדיני ממונות כיון ש<strong>בא מטיפה כשרה</strong> (של זרע) שהרי הוא מזרע ישראל, <strong>אבל גר</strong> ש<strong>לא בא מטיפה כשרה</strong> אלא מזרע גוי <strong>אימא</strong> <small>[אמור]</small> ש<strong>לא</strong> יהא כשר אף לממונות, על כן <strong>צריכא</strong> <small>[נצרכה]</small> לומר בשניהם.
 <big>ב</big> עוד שנינו במשנה: ש<strong>אין הכל כשרין לדון דיני נפשות.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> ומשיבים: <strong>דתני</strong> <small>[ששנה]</small> <strong>רב יוסף: כשם שבית דין</strong> צריכים להיות <strong>מנוקים בצדק</strong> שלא יהא פגם בצדקתם ותורתם, <strong>כך</strong> צריכים הם להיות <strong>מנוקין מכל מום</strong> שביוחסין. <strong>אמר אמימר: מאי קרא</strong> <small>[מה הכתוב]</small> המרמז על כך? שנאמר: <strong>"כלך יפה רעיתי ומום אין בך"</strong> (שיר השירים ד, ד).
  ושואלים:  <strong>ודילמא</strong> <small>[ושמא]</small> הכוונה ל<strong>מום</strong> גופני <strong>ממש? אמר רב אחא בר יעקב: אמר קרא</strong> <small>[הכתוב]:</small> <strong>"</strong>אספה לי שבעים איש מזקני ישראל... <strong>והתיצבו שם עמך"</strong> (במדבר יא, טז), וכוונתו: <strong>"עמך"</strong> — <strong>בדומין לך</strong> שאף הם ממשפחות מיוחסות שבישראל.
  ומקשים:  <strong>ודילמא התם</strong> <small>[ושמא שם]</small> <strong>משום שכינה?</strong> שהרי אותם שבעים זקנים לא שופטים בלבד נעשו אלא אף נביאים, ולהשראת השכינה צריך שיהיה אדם ראוי ומיוחס אבל אין הדבר הכרחי בשעת הדין! ומשיבים: <strong>אלא אמר רב נחמן בר יצחק,</strong> הראיה היא ממה ש<strong>אמר קרא</strong> <small>[הכתוב]</small> במינוי שופטים לישראל: <strong>"ונשאו אתך"</strong> (שמות יח, כב), ולמדים: <strong>"אתך"</strong> — <strong>בדומין לך ליהוי</strong> <small>[שיהיו].</small>
 <big>ג משנה</big> <strong>סנהדרין</strong> של עשרים ושלושה <strong>היתה</strong> יושבת <strong>כחצי גורן עגולה, כדי שיהו</strong> כל הדיינים <strong>רואין זה את זה</strong> ואת העדים. <strong>ושני סופרי הדיינין עומדים לפניהם, אחד מימין ואחד משמאל, וכותבין</strong> את <strong>דברי</strong> ה<strong>מחייבין ו</strong>את <strong>דברי</strong> ה<strong>מזכין. ר' יהודה אומר: שלשה</strong> סופרים היו, <strong>אחד כותב</strong> את <strong>דברי המזכין</strong> בלבד, <strong>ואחד כותב</strong> את <strong>דברי המחייבין</strong> בלבד, <strong>והשלישי כותב</strong> גם את <strong>דברי המזכין ו</strong>גם את <strong>דברי המחייבין,</strong> שאם יהא ערעור על דיוק הדברים שכתב אחד הסופרים, ישוו עם דברי הסופר השלישי.
## דף לז.
 <strong>ושלש שורות של תלמידי חכמים יושבין לפניהן, כל אחד ואחד</strong> מן היושבים <strong>מכיר את מקומו,</strong> שיש לו מקום קבוע בשורה לפי מעלתו בתורה. <strong>הוצרכו לסמוך</strong> דיין נוסף וכגון שמת אחד מהם, או שנחלקו הסנהדרין באופן שהוצרכו הסנהדרין לסמוך עוד דיין למניינם — <strong>סומכין</strong> את הגדול ש<strong>מן</strong> השורה <strong>הראשונה,</strong> ומכיון שנתפנה מקום בשורה הראשונה יש להושיב שם אחר, ואז <strong>אחד מן</strong> השורה <strong>השניה בא לו ל</strong>שורה ה<strong>ראשונה,</strong> ו<strong>אחד מן</strong> השורה <strong>השלישית בא לו ל</strong>שורה ה<strong>שניה,</strong> ו<strong>בוררים להן עוד אחד</strong> הראוי לכך <strong>מן הקהל ומושיבין אותו ב</strong>שורה ה<strong>שלישית.</strong> <strong>ולא היה יושב</strong> זה שעבר מהשורה השניה <strong>במקומו של</strong> ה<strong>ראשון</strong> שנתפנה עקב עלייתו לסנהדרין, <strong>אלא יושב במקום הראוי לו</strong> לפי מעלתו בסוף השורה.
 <big>א גמרא</big> שנינו במשנה שהיו הסנהדרין יושבים בחצי גורן עגולה. ושואלים: <strong>מנא הני מילי</strong> <small>[מנין דברים אלה]?</small> <strong>אמר ר' אחא בר חנינא:</strong> ש<strong>אמר קרא</strong> <small>[הכתוב]</small> <strong>"שררך אגן הסהר אל יחסר המזג</strong> בטנך ערמת חיטים סוגה בשושנים
 <strong>"</strong>(שיר השירים ז, ג), <strong>"שררך"</strong> — <strong>זו סנהדרין,</strong> ו<strong>למה נקרא שמה</strong> ברמז <strong>"שררך"?</strong> — <strong>שהיא יושבת בטיבורו</strong> (שרר) <strong>של עולם,</strong> בבית המקדש. <strong>"אגן"</strong> — <strong>שהיא מגינה</strong> בזכותה <strong>על כל העולם כולו. "הסהר"</strong> — <strong>שהיא דומה לסהר</strong> (ירח) וכך יושבים בחצי עיגול, כסהר.
 <strong>"אל יחסר המזג"</strong> — שיהיו כמזג של יין במים, שיש בו שליש אחד יין, כך <strong>שאם הוצרך אחד מהם</strong> מחברי סנהדרין גדולה <strong>לצאת, רואין אם יש עשרים ושלשה</strong> מן הדיינים, <strong>כנגד סנהדרי קטנה</strong> שהם שליש ממנין החברים חוץ ממנו — הריהו <strong>יוצא, ואם לאו</strong> <small>[לא]</small> — <strong>אינו יוצא,</strong> אלא ממתין עד שיחזור אחד מחבריו.
 <strong>"בטנך ערמת חטים"</strong> — לימד: <strong>מה ערימת חטים הכל נהנין ממנה, אף סנהדרין הכל נהנין מטעמיהן</strong> שהם נותנים לדברי תורה. <strong>"סוגה בשושנים"</strong> — הוא בשבח ישראל: <strong>שאפילו כסוגה</strong> (גדר) <strong>של שושנים</strong> בכל זאת <strong>לא יפרצו בהן פרצות,</strong> משום שישראל שומרים את התורה ומכבדים את תקנות חכמיהם.
 <strong>והיינו</strong> <small>[וזהו]</small> כעין המעשה ש<strong>אמר ליה ההוא מינא</strong> <small>[לו מין אחד]</small> <strong>לרב כהנא: אמריתו נדה שרי לייחודי בהדי גברא</strong> <small>[אומרים אתם</small> כי <small>נדה מותרת בייחוד עם בעלה],</small> <strong>אפשר אש</strong> נמצאת <strong>ב</strong>תוך <strong>נעורת</strong> (פשתן מנופץ) <strong>ואינה מהבהבת</strong> וחורכת משהו? היתכן שלא יחטאו בנדה? <strong>אמר ליה</strong> <small>[לו]:</small> <strong>התורה העידה עלינו "סוגה בשושנים", שאפילו כסוגה בשושנים לא יפרצו בהן פרצות.</strong>
 <strong>ריש לקיש אמר: מהכא</strong> <small>[מכאן]</small> יש ללמוד רעיון דומה, שנאמר: <strong>"כפלח הרמון רקתך"</strong> (שיר השירים ד, ג), והוא דורשו: <strong>אפילו ריקנין שבך מלאין</strong> <strong>מצות כרמון</strong> ונזהרים מן העבירה. <strong>ר' זירא אמר: מהכא</strong> <small>[מכאן],</small> יש ללמוד דבר זה, שנאמר: <strong>"וירח את ריח בגדיו</strong> ויברכהו ויאמר ראה ריח בני כריח שדה אשר ברכו ה'<strong>"</strong> (בראשית כז, כז), <strong>אל תיקרי "בגדיו" אלא "בוגדיו",</strong> שאפילו בוגדים ופושעים שבישראל יש בהם מידות נעלות "כריח השדה אשר ברכו ה' ".
  וכן מסופר כי <strong>הנהו בריוני דהוה בשיבבותיה</strong> <small>[אותם בריונים שהיו בשכנותו]</small> של <strong>ר' זירא, דהוה מקרב להו כי היכי דניהדרו להו בתיובתא</strong> <small>[שהיה מקרבם</small> כדי <small>שיחזרו בתשובה],</small> <strong>והוו קפדי רבנן</strong> <small>[והיו מקפידים חכמים]</small> עליו, על שהוא מקרב אותם. <strong>כי נח נפשיה</strong> <small>[כאשר נחה נפשו,</small> נפטר<small>]</small> <strong>ר' זירא, אמרי</strong> <small>[אמרו]</small> אותם בריונים: <strong>עד האידנא</strong> <small>[עכשיו]</small> <strong>הוה חריכא קטין שקיה דהוה בעי עלן רחמי</strong> <small>[היה החרוך קטן השוקיים,</small> שהוא כינוי לר' זירא, <small>שהיה מבקש עלינו רחמים]</small> שלא נענש על חטאינו המרובים, <strong>השתא מאן בעי עלן רחמי</strong> <small>[עכשיו מי יבקש עלינו רחמים]?</small> <strong>הרהרו בלבייהו</strong> <small>[בליבם],</small> <strong>ועבדו</strong> <small>[ועשו]</small> <strong>תשובה,</strong> הרי יפה עשה שקרבם שלבסוף אף הם חזרו בתשובה.
 <big>ב</big> שנינו במשנה כי <strong>שלש שורות</strong> היו שם והעולה מראש שורה אחורית יושב בסוף שורה שלפניה. <strong>אמר אביי: שמע מינה כי ניידי</strong> <small>[כאשר זזים]</small> הם ממקום אחד — <strong>כולהו ניידי</strong> <small>[כולם</small> כאחד <small>זזים].</small> ואומרים: <strong>ולימא להו</strong> <small>[ושיאמר להם]</small> זה שעלה משורה שניה לשורה ראשונה: <strong>עד האידנא הוה יתיבנא ברישא</strong> <small>[עד עכשיו הייתי יושב בראש</small> השורה<small>],</small> <strong>השתא מותביתו לי בדנבי</strong> <small>[עכשיו מושיבים אתם אותי בזנבות,</small> בסוף<small>]!</small> <strong>אמר אביי: דאמרי ליה הכי</strong> <small>[שאומרים לו כך]</small> כמאמר החכם: <strong>הוי זנב לאריות ואל תהי ראש לשועלים,</strong> שראוי לאדם להיות אחרון בין הגדולים מאשר ראשון לקטנים.
 <big>ג משנה</big> <strong>כיצד מאיימין את העדים</strong> שלא ישקרו? — <strong>על עידי נפשות</strong> היו מאיימים כך: <strong>היו מכניסין אותן ומאיימין עליהן,</strong> ואומרים להם: <strong>שמא תאמרו מאומד</strong> (מן ההשערה) שלכם כיצד היה המאורע, או שאתם יודעים זאת לא ממה שראיתם אתם אלא <strong>משמועה,</strong> או <strong>עד מפי עד,</strong> או <strong>מפי אדם נאמן</strong> ולא ראיתם ממש? <strong>שמא אי</strong> (אין) <strong>אתם יודעין שסופנו לבדוק אתכם בדרישה ובחקירה,</strong> ואם לא ראיתם ממש יתגלה השקר.
  ועוד:  <strong>הוו יודעין שלא כדיני ממונות דיני נפשות. דיני ממונות</strong> — <strong>אדם נותן ממון</strong> שלקח שלא כדין <strong>ומתכפר לו, דיני נפשות</strong> — <strong>דמו</strong> של הנרצח <strong>ודם זרעותיו</strong> שלא זכה להוליד <strong>תלויין בו</strong> בגורם למותו <strong>עד סוף העולם,</strong>
 <strong>שכן מצינו בקין שהרג את אחיו, שנאמר</strong> בו: <strong>"</strong>קול <strong>דמי אחיך צעקים"</strong> (בראשית ד, י), ש<strong>אינו אומר "דם אחיך" אלא "דמי אחיך"</strong> ללמד שגם <strong>דמו ו</strong>גם <strong>דם זרעותיו.</strong> אגב הזכרת פסוק זה מביאים במשנה <strong>דבר אחר</strong> שיש לפרש באותו פסוק: <strong>"דמי אחיך"</strong> — <strong>שהיה דמו</strong> לא במקום אחד אלא <strong>מושלך על העצים ועל האבנים.</strong>
 ועוד אומרים להם לעדים: <strong>לפיכך נברא אדם יחידי, ללמדך שכל המאבד נפש אחת מישראל, מעלה עליו</strong> (מחשיב לו) <strong>הכתוב כאילו איבד עולם מלא,</strong> שהרי אדם הראשון רק נפש אחת היה והוא כל קיום העולם, האנושות. <strong>ו</strong>כן, <strong>כל המקיים נפש אחת מישראל, מעלה עליו הכתוב כאילו קיים עולם מלא. ו</strong>עוד מביאים במשנה טעם למה נברא האדם יחידי:
 <strong>מפני שלום הבריות. ש</strong>אילו <strong>לא</strong> נבראו כולם מאב אחד <strong>יאמר אדם לחבירו "אבא</strong> שלי הראשון במשפחתנו <strong>גדול מאביך",</strong> אלא כל בני האדם בני אב אחד הם. <strong>ו</strong>עוד טעם: <strong>שלא יהו המינים</strong> המאמינים בשתי רשויות <strong>אומרים: הרבה רשויות בשמים,</strong> את אלה ברא ה' ואלה ברא אל זר, ולכן נברא אדם יחידי, שידעו שה' בראו.
 <strong>ו</strong>עוד טעם: <strong>להגיד גדולתו של הקדוש ברוך הוא, שאדם</strong> אם <strong>טובע כמה מטבעות בחותם אחד</strong> — <strong>כולן דומין זה לזה, ו</strong>אילו <strong>מלך מלכי המלכים הקדוש ברוך הוא טבע כל אדם בחותמו של אדם הראשון,</strong> שכולם צאצאיו, <strong>ואין אחד מהן דומה לחבירו, לפיכך</strong> כיון שכל העולם נברא מאדם אחד <strong>כל אחד ואחד חייב לומר: בשבילי נברא העולם</strong> וחשוב אני, ומעשה טוב שלי — הוא תכלית גדולה בעולם, מעשה רע שלי — שובר את כל העולם.
  ועוד אומרים לעדים: <strong>ושמא תאמרו</strong>
## דף לז:
 <strong>מה לנו ולצרה הזאת</strong> להכנס בענין חמור כל כך ומוטב שלא נעיד כלל — על כך יש לכם לדעת: <strong>והלא כבר נאמר "והוא עד או ראה או ידע אם לוא יגיד</strong> ונשא עוונו<strong>"</strong> (ויקרא ה, א). <strong>ושמא תאמרו: מה לנו לחוב בדמו של זה</strong> ואפילו אם אסור הדבר מוטב שלא נהא אחראים להריגת אדם — על כך יש לכם לדעת: <strong>והלא כבר נאמר "</strong>ו<strong>באבד רשעים רנה"</strong> (משלי יא, י).
 <big>א גמרא</big> <strong>תנו רבנן</strong> <small>[שנו חכמים</small> בתוספתא<small>]:</small> <strong>כיצד</strong> היא עדות <strong>מאומד</strong> שיש להזהיר את העדים שלא יעידו? — <strong>אומר להן</strong> הדיין לעדים: <strong>שמא כך ראיתם שרץ</strong> אותו אדם שאתם מאשימים ברצח <strong>אחר חבירו לחורבה, ורצתם אחריו ומצאתם סייף</strong> (חרב) <strong>בידו, ודמו</strong> של הסייף <strong>מטפטף והרוג</strong> <strong>מפרפר, אם כך</strong> בלבד <strong>ראיתם</strong> — <strong>לא ראיתם כלום,</strong> ואינכם יכולים להעיד על הרצח, שלא ראיתם את המעשה בעיניכם.
 <strong>תניא</strong> <small>[שנויה</small> ברייתא<small>],</small> <strong>אמר ר' שמעון בן שטח</strong> בלשון שבועה: <strong>אראה בנחמה</strong> שתבוא באחרית הימים לעם ישראל, <strong>אם לא ראיתי</strong> מעשה כגון זה, שאדם <strong>אחד רץ אחר חבירו לחורבה ורצתי אחריו וראיתי סייף בידו, ודמו</strong> של הסייף <strong>מטפטף והרוג</strong> <strong>מפרפר, ואמרתי לו</strong> לאותו אדם: <strong>רשע, מי הרגו לזה? או אני או אתה. אבל מה אעשה שאין דמך מסור בידי, שהרי אמרה תורה "על פי שנים עדים... יומת המת"</strong> (דברים יז, ו) ואין אני יכול להעיד עליך. אלא ה' <strong>היודע מחשבות יפרע מאותו האיש שהרג את חבירו. אמרו: לא זזו משם עד שבא נחש והכישו</strong> (נשכו) <strong>ומת.</strong>
 על סיפור זה תוהים: <strong>והאי</strong> <small>[וזה,</small> הרוצח<small>]</small> <strong>בר נחש הוא</strong> (ראוי הוא למות במיתה קשה זו על ידי נחש)? <strong>והאמר</strong> <small>[והרי אמר]</small> <strong>רב יוסף, וכן תני</strong> <small>[שנה]</small> חכם <strong>דבי</strong> <small>[מבית מדרשו של]</small> <strong>חזקיה: מיום שחרב בית</strong> <strong>המקדש אף על פי שבטלה סנהדרי,</strong> מכל מקום <strong>ארבע מיתות לא בטלו.</strong> ותוהים: <strong>לא בטלו?</strong> <strong>והא</strong> <small>[והרי]</small> <strong>בטלו! אלא</strong> הכוונה היא ש<strong>דין ארבע מיתות לא בטלו,</strong> והן מתקיימות בידי שמים בפושעים. כיצד?
 <strong>מי</strong> <strong>שנתחייב סקילה</strong> — <strong>או</strong> שהוא <strong>נופל מן הגג, או</strong> ש<strong>חיה דורסתו,</strong> והרי זה כעין עונש סקילה שהיה בבית דין. <strong>מי</strong> <strong>שנתחייב שריפה</strong> — <strong>או</strong> שהוא <strong>נופל בדליקה</strong> ונשרף, <strong>או נחש מכישו</strong> שארס הנחש מכאיב כשריפה. <strong>מי שנתחייב הריגה</strong> בסייף — <strong>או</strong> שהוא <strong>נמסר למלכות</strong> ונידון על ידה בדיני הגויים בסייף, <strong>או</strong> ש<strong>ליסטין</strong> (שודדים, גנבים) <strong>באין עליו</strong> והורגים אותו. <strong>מי שנתחייב חנק</strong> — <strong>או</strong> שהוא <strong>טובע בנהר</strong> ונחנק במים, <strong>או</strong> ש<strong>מת בסרונכי</strong> (אסכרה) ואף היא מיתת חניקה. ולפי זה הרוצח שדינו בסנהדרין הריגה, אינו ראוי שימיתנו נחש, שהוא עונש קשה שרק החייבים שריפה נדונים בו.
 <strong>אמרי</strong> <small>[אומרים]:</small> האדם <strong>ההוא חטא אחריתי הוה ביה</strong> <small>[אחר היה בו]</small> שבגללו היה ראוי לשריפה, ש<strong>אמר מר</strong> <small>[החכם]</small> <strong>מי שנתחייב שתי מיתות בית דין</strong> הריהו <strong>נידון בחמורה</strong> שבהן, ואף אותו אדם נידון במיתה החמורה. 
 <big>ב</big> שנינו במשנה שמזהירים את העדים שלא יעידו <strong>מאומד.</strong> ומעירים: <strong>בדיני נפשות הוא דלא אמדינן</strong> <small>[שאין אנו אומדים]</small> אלא מעידים רק מה שראו עינינו ממש. <strong>הא</strong> <small>[הרי]</small> <strong>בדיני</strong> <strong>ממונות אמדינן</strong> <small>[אומדים אנו].</small> <strong>כמאן</strong> <small>[כ</small>שיטת <small>מי]</small> תהא איפוא משנתנו? — <strong>כ</strong>שיטת <strong>ר' אחא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' אחא אומר: גמל האוחר</strong> (גמל מיוחם, המזיק את חבריו) <strong>בין הגמלים, ונמצא גמל הרוג בצידו</strong> — <strong>בידוע שזה הרגו</strong> אף שלא ראינו זאת, ובעל הגמל יצטרך לשלם.
  את הטענה הזו דוחים: דיוק זה איננו מחוייב, <strong>וליטעמיך</strong> <small>[ולטעמך,</small> לשיטתך<small>]</small> שמה שאמרו כאן הוא בדיני נפשות בלבד, <strong>"עד מפי עד" דקתני</strong> <small>[ששנינו],</small> וכי <strong>בדיני נפשות הוא דלא אמרינן</strong> <small>[שאין אנו אומרים]</small> ומקבלים עדות כזו, <strong>הא</strong> <small>[הרי]</small> ש<strong>בדיני ממונות אמרינן</strong> <small>[אומרים אנו]?</small> <strong>והתנן</strong> <small>[והרי שנינו</small> במשנה<small>]:</small> <strong>אם אמר</strong> העד: <strong>"הוא,</strong> הנתבע, <strong>אמר לי שאני חייב לו,</strong> לתובע <strong>",</strong> ולא אמר כן בפני התובע, או שאמר <strong>"איש פלוני אמר לי שהוא חייב לו"</strong> — <strong>לא אמר כלום, עד שיאמר: "בפנינו הודה לו</strong> הנתבע לתובע <strong>שהוא חייב לו מאתים זוז".</strong>
 <strong>אלמא</strong> <small>[מכאן]:</small> <strong>אף על גב דפסילי</strong> <small>[אף על פי שפסולים</small> דברים אלה<small>]</small> גם <strong>בדיני ממונות,</strong> מכל מקום <strong>אמרינן להו</strong> <small>[אומרים אנו אותם]</small> <strong>בדיני נפשות,</strong> <strong>הכא נמי</strong> <small>[כאן גם כן]</small> לענין עדות מאומד אפשר לומר ש<strong>אף על גב דפסילי</strong> <small>[אף על פי שפסולות]</small> עדויות כאלה, <strong>בדיני ממונות אמרינן להו</strong> <small>[אומרים אנו אותן]</small> ומזהירים גם <strong>בדיני נפשות.</strong>
 <big>ג</big> שנינו במשנה שהיו מספרים לעדים בענין קין שהרג את הבל, והיו אומרים להם: <strong>הוו יודעים וכו'.</strong> <strong>אמר רב יהודה בריה</strong> <small>[בנו]</small> של <strong>ר' חייא: מלמד שעשה קין בהבל אחיו חבורות חבורות, פציעות פציעות,</strong> משום <strong>שלא היה יודע מהיכן נשמה יוצאה,</strong> והתכוון להרגו ולא ידע כיצד, <strong>עד שהגיע לצוארו</strong> ולכן נאמר "דמי" — ששפך דמו במקומות רבים.
 <strong>ואמר רב יהודה בריה</strong> <small>[בנו]</small> של <strong>ר' חייא: מיום שפתחה הארץ את פיה וקיבלתו לדמו של הבל, שוב לא פתחה, שנאמר: "מכנף הארץ זמרת שמענו צבי לצדיק"</strong> (ישעיה כד, טז), <strong>"מכנף הארץ"</strong> — <strong>ולא "מפי הארץ",</strong> שלא פתחה עוד את פיה. <strong>איתיביה</strong> <small>[הקשה לו]</small> <strong>חזקיה אחיו:</strong> והרי נאמר בקורח ועדתו: <strong>"ותפתח הארץ את פיה</strong> ותבלע אותם ואת בתיהם ואת כל האדם אשר לקורח ואת כל הרכוש<strong>"</strong> (במדבר טז, לב), <strong>אמר ליה</strong> <small>[לו]:</small> <strong>לרעה פתחה</strong> הארץ את פיה, אבל <strong>לטובה</strong> שוב <strong>לא פתחה. ו</strong>עוד
 <strong>אמר רב יהודה בריה</strong> <small>[בנו]</small> של <strong>ר' חייא: גלות מכפרת עון מחצה,</strong> שמחצית העוון נמחלת על ידי גלות. ומהיכן נלמד הדבר — <strong>מעיקרא כתיב</strong> <small>[מתחילה נאמר]</small> בקין: <strong>"והייתי נע ונד"</strong> (בראשית ד, יד), <strong>ולבסוף כתיב</strong> <small>[נאמר]:</small> <strong>"וישב בארץ נוד"</strong> (בראשית ד, טז), שאמנם נד אך לא היה צריך לנוע, משמע שמחצית עונשו נתכפרה לו.
  אגב אימרה זו מביאים את מה ש<strong>אמר רב יהודה: גלות מכפרת</strong> על <strong>שלשה דברים, שנאמר: "כה אמר ה'... הישב בעיר הזאת ימות בחרב</strong> ו<strong>ברעב ובדבר והיוצא ונפל על הכשדים הצרים עליכם (יחיה) [וחיה] והיתה לו נפשו לשלל"</strong> (ירמיה כא, ח–ט), משמע שהגולה מירושלים ינצל משלוש מיתות אלה.
 <strong>ר' יוחנן אמר: גלות מכפרת על הכל,</strong> והריהו כאדם חדש, <strong>שנאמר: "כה אמר ה' כתבו את האיש הזה ערירי גבר לא יצלח בימיו כי לא יצלח מזרעו איש ישב על כסא דוד ומשל עוד ביהודה"</strong> (ירמיה  כב, ל), <strong>ובתר</strong> <small>[ואחר]</small> ש<strong>גלה כתיב</strong> <small>[נאמר]:</small> <strong>"ובני יכניה אסר שאלתיאל בנו"</strong> (דברי הימים א' ג, טז), כיון שנאמר "ובני" בבנו האחד, דורשים שני שמות אלה ככינויים, הבן נקרא <strong>"אסר"</strong> — <strong>שעיברתו אמו בבית האסורין, "שלתיאל"</strong> — מלמד <strong>ששתלו</strong> (הולידו) <strong>אל שלא כדרך הנשתלין. גמירי</strong> <small>[למודים אנו מסורת]</small> <strong>שאין האשה מתעברת</strong> כשהיתה הביאה <strong>מעומד</strong> (בעמידה) 
## דף לח.
 <strong>והיא,</strong> אמו של שאלתיאל, <strong>נתעברה מעומד</strong> בצינוק שבבית הסוהר. <strong>דבר אחר: "שלתיאל"</strong> נדרש כך: <strong>שנשאל על אלתו</strong> (שבועתו) <strong>אל,</strong> שהקדוש ברוך הוא שנשבע שלא יהיה זכר ליכניה נשאל על השבועה והפרה. <strong>"זרובבל"</strong> — <strong>שנזרע</strong> (נוצר) <strong>בבבל, ומה שמו?</strong> — <strong>נחמיה בן חכליה שמו.</strong>
 אגב הזכרת בני ר' חייא מסופר: <strong>יהודה וחזקיה בני ר' חייא הוו יתבי בסעודתא קמי</strong> <small>[היו יושבים בסעודה לפני]</small> <strong>רבי, ולא הוו קא אמרי</strong> <small>[היו אומרים]</small> <strong>ולא מידי</strong> <small>[דבר].</small> <strong>אמר להו</strong> <small>[להם</small> רבי לשמשים<small>]:</small> <strong>אגברו חמרא אדרדקי, כי היכי דלימרו מילתא</strong> <small>[הוסיפו יין לנערים, כדי שיאמרו דבר</small> מה<small>].</small> <strong>כיון דאיבסום</strong> <small>[שהשתכרו],</small> <strong>פתחו ואמרו: אין בן דוד</strong> המשיח <strong>בא עד שיכלו שני בתי אבות מישראל</strong> שהם המעכבים את הגאולה, <strong>ואלו הן: ראש גולה שבבבל ונשיא שבארץ ישראל, שנאמר: "והיה למקדש ולאבן נגף ולצור מכשול לשני בתי ישראל"</strong> (ישעיה ח, יד).
 <strong>אמר להם</strong> רבי: <strong>בניי, קוצים אתם מטילין לי בעיניי?</strong> כלומר, וכי אומרים דבר עלבון כזה בפני הנשיא עצמו? <strong>אמר לו ר' חייא: רבי, אל ירע בעיניך</strong> כי <strong>יין ניתן בשבעים אותיות,</strong> שזהו חשבון האותיות של המלה "יין", <strong>ו</strong>אף <strong>סוד ניתן בשבעים אותיות, נכנס יין</strong> — <strong>יצא סוד.</strong>
 ועוד בענין גלות וכפרה <strong>אמר רב חסדא אמר מר עוקבא, ואמרי לה</strong> <small>[ויש אומרים]</small> ש<strong>אמר</strong> זאת <strong>רב חסדא, דרש מרי בר מר: מאי דכתיב</strong> <small>[מהו שנאמר]</small> <strong>"וישקד ה' על הרעה ויביאה עלינו כי צדיק ה' אלהינו</strong> על כל מעשיו אשר עשה<strong>"</strong> (דניאל ט, יד), ותמוה: וכי <strong>משום</strong> ש<strong>"צדיק ה' "</strong>לכן <strong>"וישקד</strong> (כלומר, הזדרז והקדים) <strong>ה' על הרעה ויביאה עלינו"?</strong> ויש להשיב: <strong>אין</strong> <small>[כן],</small> באמת טובה יש בדבר כי <strong>צדקה עשה הקדוש ברוך הוא עם ישראל שהקדים גלות צדקיהו, ועוד גלות יכניה</strong> שקדמה לה <strong>קיימת.</strong>
 שגלות יכניה גלות של גדולי ישראל היתה, <strong>דכתיב ביה</strong> <small>[שנאמר בה]</small> <strong>בגלות יכניה: "</strong>ואת כל אנשי החיל שבעת אלפים ו<strong>החרש והמסגר אלף"</strong> (מלכים ב' כד, טז), ודורשים: <strong>"חרש"</strong> — הם אותם חכמים, ש<strong>כיון שפותחין</strong> לדבר בתורה <strong>הכל נעשו כחרשין,</strong> שאין להם מה להוסיף ולהשיב, <strong>"מסגר"</strong> — <strong>כיון ש</strong>הם <strong>סוגרין</strong> (מסכמים) <strong>בהלכה, שוב אין פותחין</strong> לערער על דבריהם. <strong>וכמה היו? אלף.</strong> ואם כן טוב שהוחשה גלות המון ישראל בעוד היה מרכז של תורה בבבל.
 <strong>עולא אמר:</strong> צדקה שעשה ה' היתה <strong>שהקדים שתי שנים ל"ונושנתם"</strong> בארץ, שלא תתקיים כל הקללה שבתוכחה.
  שנאמר: "ונושנתם בארץ והשחתם ועשיתם פסל תמונת כל ועשיתם הרע בעיני ה' אלהיך להכעיסו. העידותי בכם היום את השמים ואת הארץ כי אבד תאבדון מהר מעל הארץ אשר אתם עוברים את הירדן שמה לרשתה לא תאריכן ימים עליה כי השמד תשמדון" (דברים ד, כה–כו). "ונושנתם" בגימטריא שמונה מאות חמישים ושתים הם, וישראל גלו בשנת השמונה מאות וחמישים לבואם לארץ.  <strong>אמר רב אחא בר יעקב: שמע מינה</strong> <small>[למד מכאן]</small> כי <strong>"מהרה" דמרי עלמא</strong> <small>[של אדון העולם],</small> <strong>תמני מאה וחמשין ותרתין הוו</strong> <small>[שמונה מאות וחמישים ושתיים הם],</small> שהרי נאמר "כי אבוד תאבדון מהר", ומאחר וידוע כי משך הגלות היה שמונה מאות חמישים ושתים שנים, כמנין "ונושנתם", הרי ש"מהרה" הוא כמנין זה.
 <big>א</big> שנינו במשנה ש<strong>לפיכך</strong> נברא אדם יחידי מפני שלום הבריות, ושלא יהיו המינים אומרים הרבה רשויות בשמים וכו'. <strong>תנו רבנן</strong> <small>[שנו חכמים</small> בתוספתא<small>]:</small> <strong>אדם</strong> הראשון <strong>יחידי נברא, ומפני מה — שלא יהו מינים אומרים: הרבה רשויות בשמים</strong> וכל אחד ברא אדם אחד. <strong>דבר אחר:</strong> אדם הראשון נברא יחיד <strong>מפני הצדיקים ומפני הרשעים. שלא יהו הצדיקים אומרים: אנו בני צדיק</strong> שאבינו הראשון צדיק היה והצדקנות ירושה לנו, ואיננו צריכים להשתדל. <strong>ורשעים אומרים: אנו בני רשע</strong> ואיננו יכולים לשנות מדרכנו.
 <strong>דבר אחר: מפני המשפחות. שלא יהו משפחות מתגרות</strong> (רבות) <strong>זו בזו</strong> וכל אחת מתפארת בייחוס אביה הראשון. <strong>ומה עכשיו שנברא</strong> אדם הראשון <strong>יחיד,</strong> והכל צאצאיו, <strong>מתגרות</strong> המשפחות וכל אחת מתפארת בגזעה, אילו <strong>נבראו שנים</strong> — <strong>על אחת כמה וכמה!</strong> <strong>דבר אחר: מפני הגזלנין ומפני החמסנין. ומה עכשו שנברא יחידי</strong> וכולם אחים זה לזה, בכל זאת <strong>גוזלין וחומסין,</strong> אילו <strong>נבראו שנים</strong> — <strong>על אחת כמה וכמה</strong> שהיו מורים היתר לעצמם לגזול בניו של אדם אחר!
  ועוד טעם שנינו במשנה לכך שנברא אדם יחידי: שהוא כדי <strong>להגיד גדולתו</strong> של הקדוש ברוך הוא וכו'. וכן <strong>תנו רבנן</strong> <small>[שנו חכמים</small> בתוספתא<small>]:</small> <strong>להגיד גדולתו של מלך מלכי המלכים הקדוש ברוך הוא, שאדם טובע כמה מטבעות בחותם אחד וכולן דומין זה לזה. אבל הקדוש ברוך הוא טובע כל אדם בחותמו של אדם הראשון,</strong> שהרי כולם מבניו. <strong>ואין אחד מהן דומה לחבירו, שנאמר: "תתהפך כחמר חותם ויתיצבו כמו לבוש"</strong> (איוב לח, יד), שכולם נבראו כחותם אחד והוא מתהפך לצורות שונות.
 <strong>ומפני מה אין פרצופיהן דומין זה לזה?</strong> — <strong>שלא יראה אדם דירה נאה ואשה נאה ויאמר "שלי היא",</strong> ואין מכחישים אותו שהרי דומה לאחרים, <strong>שנאמר: "וימנע מרשעים אורם וזרוע רמה תשבר"</strong> (איוב לח, טו), משמע שמפני טעם זה לא נבראו שווים.
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: בשלשה דברים אדם משתנה</strong> ונבדל <strong>מחבירו: בקול, במראה ובדעת.</strong> השינוי <strong>בקול ובמראה</strong> — <strong>משום ערוה,</strong> שלא יחליפו נשיהם זו בזו. <strong>ובדעת</strong> — <strong>מפני הגזלנין והחמסנין,</strong> שאם כל האנשים יחשבו בדרך דומה יוכלו הגזלנים לגנוב, שידעו מה בדעת חבריהם והיכן מטמינים חפציהם.
 <strong>תנו רבנן</strong> <small>[שנו חכמים</small> בתוספתא<small>]:</small> <strong>אדם נברא בערב שבת</strong> בסוף היצירה, <strong>ומפני מה?</strong> — <strong>שלא יהו מינים אומרים: שותף היה לו</strong> אדם <strong>להקדוש ברוך הוא במעשה בראשית. דבר אחר: שאם תזוח דעתו עליו</strong> (יתגאה) האדם, <strong>אומר לו: יתוש קדמך במעשה בראשית,</strong> שהרי אתה נבראת אחרון. <strong>דבר אחר: כדי שיכנס למצוה</strong> של שמירת השבת <strong>מיד.</strong>
 <strong>דבר אחר: כדי שיכנס לסעודה מיד,</strong> שכל העולם מוכן לפניו להשתמש בו. <strong>משל למלך בשר ודם שבנה פלטרין</strong> (ארמון) <strong>ושיכללן, והתקין סעודה, ואחר כך הכניס אורחין,</strong> כך האדם בא אחרון לעולם מתוקן. מעין זה <strong>נאמר: "חכמות בנתה ביתה חצבה עמודיה שבעה. טבחה טבחה מסכה יינה אף ערכה שלחנה. שלחה נערתיה תקרא על גפי מרמי קרת"</strong> (משלי ט, א–ג), ומבארים:
 <strong>"חכמות בנתה ביתה"</strong> — <strong>זו מידתו של הקדוש ברוך הוא, שברא את כל העולם כולו בחכמה. "חצבה עמודיה שבעה"</strong> — <strong>אלו שבעת ימי בראשית</strong> שבהם הועמד העולם על מכונו. <strong>"טבחה טבחה מסכה יינה אף ערכה שלחנה"</strong> — <strong>אלו ימים ונהרות וכל צורכי עולם</strong> שנבראו תחילה. <strong>"שלחה נערתיה תקרא"</strong> — <strong>זה אדם וחוה</strong> שנבראו לבסוף.
  נאמר שם <strong>"על גפי מרמי קרת". רבה בר בר חנה רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> <strong>"על גפי", וכתיב</strong> <small>[ונאמר]</small> אחר כך "וישבה לפתה ביתה <strong>על כסא</strong> מרומי קרת" (משלי ט, יד)! אלא יש לומר כי <strong>בתחלה</strong> — <strong>על גפי,</strong> שהיה תחילה יחידי בגפו, על מקום גבוה, <strong>ולבסוף</strong> — <strong>על כסא</strong> שעורכים לחתן, שנזדווגה לו חוה.
  נאמר שם <strong>"מי פתי יסר הנה חסר לב אמרה לו"</strong> (משלי ט, ד). <strong>אמר הקדוש ברוך הוא: מי פתאו לזה</strong> לאדם? — <strong>אשה אמרה לו</strong> לחטוא. ורמז לדבר שהמפותה על ידי אשה קרוי "חסר לב" — <strong>דכתיב</strong> <small>[שנאמר]</small> <strong>"נאף אשה חסר לב"</strong> (משלי ו, לב).
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: אדם הראשון מכל העולם כולו הוצבר עפרו, שנאמר: "</strong>אשר עושיתי בסתר רוקמתי בתחתיות ארץ. <strong>גלמי ראו עיניך"</strong> (תהלים קלט, טו–טז), <strong>וכתיב</strong> <small>[ונאמר]:</small> <strong>"כי ה' עיניו משטטות בכל הארץ"</strong> (דברי הימים ב' טז, ט), משמע שגולם זה, מכל הארץ, מקום ראיית עיני ה', נוצר. <strong>אמר רב אושעיא משמיה</strong> <small>[משמו]</small> של <strong>רב: אדם הראשון</strong>
## דף לח:
 <strong>גופו מבבל, וראשו מארץ ישראל,</strong> שהיא חשובה מכל הארצות, <strong>ואבריו</strong> האחרים <strong>משאר ארצות</strong> שבעולם. <strong>עגבותיו</strong> (אחוריו) מהיכן? <strong>אמר רב אחא: מאקרא דאגמא,</strong> מקצה בבל.
 <strong>אמר ר' יוחנן בר חנינא: שתים עשרה שעות הוי</strong> <small>[הוא]</small> <strong>היום,</strong> וכן היה מבראשית, ו<strong>שעה ראשונה</strong> של יום — <strong>הוצבר עפרו.</strong> ב<strong>שניה</strong> — <strong>נעשה גולם</strong> (דמות לא מושלמת, גולמית). ב<strong>שלישית</strong> — <strong>נמתחו אבריו</strong> לפרטיהם. ב<strong>רביעית</strong> — <strong>נזרקה בו נשמה.</strong> ב<strong>חמישית</strong> — <strong>עמד על רגליו.</strong> ב<strong>ששית</strong> — <strong>קרא שמות</strong> לחיות. ב<strong>שביעית</strong> — <strong>נזדווגה לו חוה.</strong> ב<strong>שמינית</strong> — <strong>עלו למטה שנים</strong> (אדם וחוה) <strong>וירדו ארבעה</strong> שילדה מיד את קין והבל. בשעה <strong>תשיעית</strong> — <strong>נצטווה שלא לאכול מן האילן</strong> (עץ הדעת). בשעה <strong>עשירית</strong> — <strong>סרח</strong> (חטא). בשעה <strong>אחת עשרה</strong> — <strong>נידון.</strong> בשעה <strong>שתים עשרה</strong> — <strong>נטרד והלך לו, שנאמר: "</strong>ו<strong>אדם ביקר בל ילין</strong> נמשל כבהמות נדמו
 <strong>"</strong>(תהלים מט, יג), כלומר, אדם הראשון לא לן אף לילה אחד בגן העדן. <strong>אמר רמי בר חמא</strong> בפירוש סופו של כתוב זה: <strong>אין חיה רעה שולטת באדם אלא אם כן נדמה לו כבהמה, שנאמר: "נמשל כבהמות נדמו".</strong>
 <strong>(שעה, בסוף, ארמי</strong> — <strong>סימן</strong> לשמועות שנאמרו לקמן בענין האדם הראשון). <strong>אמר רב יהודה אמר רב: בשעה שבקש הקדוש ברוך הוא לבראות את האדם, ברא כת אחת של מלאכי השרת, אמר להם: רצונכם, נעשה אדם בצלמנו? אמרו לפניו: רבונו של עולם, מה מעשיו</strong> של יצור זה שאתה רוצה לברוא? <strong>אמר להן: כך וכך מעשיו</strong> כפי טבע האדם.
 <strong>אמרו לפניו: רבונו של עולם "מה אנוש כי תזכרנו ובן אדם כי תפקדנו"</strong> (תהילים ח, ה), יצור כזה אין כדאי לברוא. <strong>הושיט אצבעו קטנה ביניהן ושרפם</strong> באש. <strong>וכן כת שניה</strong> כך אמרו וכך עשה בהם. <strong>כת שלישית</strong> ששאל אותם <strong>אמרו לפניו: רבונו של עולם, ראשונים שאמרו לפניך</strong> שאין דעתם נוחה <strong>מה הועילו?</strong> הלא <strong>כל העולם כולו שלך הוא, כל מה שאתה רוצה לעשות בעולמך</strong> — <strong>עשה.</strong>
 <strong>כיון שהגיע</strong> זמן של <strong>אנשי דור המבול ואנשי דור הפלגה שמעשיהן מקולקלין</strong> ביותר, <strong>אמרו לפניו: רבונו של עולם, לא יפה אמרו ראשונים לפניך</strong> שלא כדאי היה לברוא את האדם? <strong>אמר להן: "ועד זקנה אני הוא ועד שיבה אני אסבל</strong> אני עשיתי ואני אשא ואני אסבול ואמלט<strong>"</strong>(ישעיה מו, ד), כלומר, כיון שעשיתיו אף אסבול פגמיו וחסרונותיו ואדאג לישועתו. 
 ועוד <strong>אמר רב יהודה אמר רב:</strong> גדלו של <strong>אדם הראשון מסוף העולם ועד סופו היה, שנאמר: "למן היום אשר ברא אלהים אדם על הארץ ולמקצה השמים ועד קצה השמים"</strong> (דברים ד, לב), שביום בו נברא היה אורכו מקצה השמים עד קצהם. <strong>כיון שסרח</strong> (חטא) <strong>הניח הקדוש ברוך הוא ידו עליו ומיעטו, שנאמר: "אחור וקדם צרתני ותשת עלי כפכה"</strong> (תהלים קלט, ה), שתחילה היה ממערב ("אחור") עד מזרח ("קדם") ולבסוף שם ה' ידו עליו ומיעטו.
 <strong>אמר ר' אלעזר: אדם הראשון</strong> גבוה <strong>מן הארץ עד לרקיע היה, שנאמר: "למן היום אשר ברא אלהים אדם על הארץ ולמקצה השמים עד קצה השמים"</strong> (דברים ד, לב), שהיה מן הארץ עד קצה השמים, <strong>כיון שסרח</strong> — <strong>הניח הקדוש ברוך הוא ידו עליו ומיעטו, שנאמר: "אחור וקדם צרתני</strong> ותשת עלי כפכה <strong>".</strong> ושואלים: אם כן, <strong>קשו קראי אהדדי</strong> <small>[קשים הכתובים זה על זה],</small> שממקום אחד נראה שהיה גודלו מקצה הארץ עד קצה, וממקור שני נראה שהיה מן הארץ עד השמים! ומשיבים: <strong>אידי ואידי חדא מידה היא</strong> <small>[זו וזו מידה אחת היא].</small>
 <strong>ו</strong>עוד <strong>אמר רב יהודה אמר רב: אדם הראשון בלשון ארמי ספר</strong> (דיבר), <strong>שנאמר: "ולי מה יקרו רעיך אל"</strong> (תהלים קלט, יז), ולשון "יקרו" במובן של כובד הוא לשון ארמית.
 <strong>והיינו</strong> <small>[וזהו]</small> מה ש<strong>אמר ריש לקיש: מאי דכתיב</strong> <small>[מהו שנאמר]</small> <strong>"זה ספר תולדת אדם</strong> ביום ברוא אלהים אדם<strong>"</strong> (בראשית ה, א) — <strong>מלמד שהראהו הקדוש ברוך הוא</strong> לאדם ביום בריאתו <strong>דור דור ודורשיו, דור דור וחכמיו</strong> העתידים לצאת ממנו, <strong>כיון שהגיע לדורו של ר' עקיבא שמח</strong> אדם הראשון <strong>בתורתו ונתעצב במיתתו,</strong> ואז <strong>אמר: "ולי מה יקרו רעיך אל",</strong> כלומר, כבה כבדו (יקרו) עלי דברים אלה שאנשים גדולים כאלה כך יסבלו.
 <strong>ואמר רב יהודה אמר רב: אדם הראשון מין היה, שנאמר: "ויקרא ה' אלהים אל האדם ויאמר לו איכה"</strong> (בראשית ג, ט), כוונתו אינה שאלה של מקום אלא <strong>אן</strong> <small>[לאן]</small> <strong>נטה לבך?</strong> שנראה שנטית מדרך האמת. <strong>ר' יצחק אמר: מושך בערלתו היה,</strong> כדרך שהיו עושים מומרים שהיו מנסים לטשטש את העובדה שהם נימולים. ומנין אתה למד זאת — <strong>כתיב הכא</strong> <small>[נאמר כאן]:</small> <strong>"והמה כאדם עברו ברית"</strong> (הושע ו, ז), והוא מפרשו כאדם הראשון, <strong>וכתיב התם</strong> <small>[ונאמר שם]</small> <strong>"</strong>וערל זכר אשר לא ימול את בשר ערלתו ונכרתה הנפש ההיא מעמיה <strong>את בריתי הפר"</strong> (בראשית יז, יד), ללמדנו שאף אדם הראשון עבר את ברית המילה.
 <strong>רב נחמן אמר: כופר בעיקר היה.</strong> ומנין אתה למד זאת — <strong>כתיב הכא</strong> <small>[נאמר כאן]</small> <strong>"</strong>והמה כאדם <strong>עברו ברית"</strong> <strong>וכתיב התם</strong> <small>[שם]</small> <strong>"את בריתי הפר", "ואמרו על אשר עזבו את ברית ה' אלהיהם</strong> וישתחוו לאלהים אחרים ויעבדום<strong>"</strong> (ירמיה כב, ט). 
 <big>א</big> בהקשר למקראות אלה המעוררים בעיות של פרשנות וקשיים בויכוח עם המינים, מביאים: <strong>תנן התם</strong> <small>[שנינו שם,</small> במשנה<small>],</small> <strong>ר' אליעזר אומר: הוי שקוד</strong> (מהיר) <strong>ללמוד תורה, ודע מה שתשיב לאפיקורוס.</strong> על כך <strong>אמר ר' יוחנן: לא שנו אלא</strong> ל<strong>אפיקורוס גוי</strong> שצריך לדעת לענות לו ולהתווכח עמו, <strong>אבל אפיקורוס ישראל</strong> לא כדאי להתווכח עמו, כי <strong>כל שכן דפקר טפי</strong> <small>[שיתפקר יותר],</small> שאפיקורסותו בתורה מתוך זדון ולא מחוסר ידיעה, ולא ירצה לקבל נימוק הוגן.
 <big>ב</big> <strong>אמר ר' יוחנן: כל מקום שפקרו המינים</strong> ורצו להוכיח מן המקרא שיש שתי רשויות — <strong>תשובתן בצידן.</strong> אמנם נאמר <strong>"</strong>ויאמר אלהים <strong>נעשה אדם בצלמנו"</strong> (בראשית א, כו) בלשון רבים, <strong>ו</strong>אולם <strong>אומר</strong> מיד <strong>"ויברא אלהים את האדם בצלמו"</strong> (בראשית א, כז) בלשון יחיד. נאמר בלשון רבים <strong>"הבה נרדה ונבלה שם שפתם"</strong> (בראשית יא, ז), ואולם נאמר <strong>"וירד ה' לראת את העיר ואת המגדל"</strong> (בראשית יא, ה). נאמר בלשון רבים <strong>"כי שם נגלו אליו האלהים</strong> בברחו מפני אחיו<strong>"</strong> (בראשית לה, ז), ואולם כבר נתפרש <strong>"לאל הענה אתי ביום צרתי"</strong> (בראשית לה ג).
  ויש שהאיזון קיים בתוך אותו פסוק, וכגון מה שנאמר <strong>"כי מי גוי גדול אשר לו אלהים קרבים אליו כה' אלהינו בכל קראנו אליו"</strong> (דברים ד, ז), שלשון רבים ולשון יחיד מאזנות זו את זו. וכן: <strong>"ומי כעמך כישראל גוי אחד בארץ אשר הלכו אלהים לפדות לו לעם"</strong> (שמואל ב' ז, כג) לשון רבים ויחיד. וכן <strong>"עד די כרסון רמיו ועתיק יומין יתב"</strong> <small>["עד אשר הכסאות הורמו ועתיק ימים יושב"]</small> (דניאל ז, ט), לשון רבים ויחיד.
  ושואלים:  <strong>הנך</strong> <small>[אותם]</small> לשונות של רבים <strong>למה לי?</strong> ומסבירים, <strong>כ</strong>שיטת <strong>ר' יוחנן,</strong> ש<strong>אמר ר' יוחנן: אין הקדוש ברוך הוא עושה דבר אלא אם כן נמלך בפמליא של מעלה, שנאמר: "בגזרת עירין פתגמא ובמאמר קדישין שאלתא"</strong> <small>["בגזירת הצירים,</small> המלאכים, <small>הדבר ובמאמר הקדושים השאלה"]</small> (דניאל ד, יד).
  ועוד שואלים: <strong>התינח כולהי</strong> <small>[נניח</small> בהסבר <small>זה לכל</small> הכתובים כולם<small>],</small> אבל <strong>"עד די כרסון רמיו"</strong> שנזכרים שני כסאות, <strong>מאי איכא למימר</strong> <small>[מה יש לומר]?</small> ומשיבים: <strong>אחד לו ואחד לדוד,</strong> הוא המשיח. <strong>דתניא</strong> <small>[ש</small>כן <small>שנינו</small> בברייתא<small>]:</small> שני כסאות אלה <strong>אחד לו ואחד לדוד,</strong> אלו <strong>דברי ר' עקיבא, אמר לו ר' יוסי: עקיבא! עד מתי אתה עושה שכינה חול</strong> להושיב אדם בצידה? <strong>אלא:</strong> כסא <strong>אחד לדין ואחד לצדקה</strong> ושניהם לשכינה.
  ושואלים:  האם <strong>קבלה</strong> ר' עקיבא את התשובה הזו <strong>מיניה</strong> <small>[ממנו,</small> מר' יוסי<small>],</small> <strong>או לא קבלה מיניה</strong> <small>[ממנו]?</small> <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא אחרת, <strong>דתניא</strong> <small>[ש</small>כן <small>שנינו</small> בברייתא<small>]:</small> שני הכסאות המוזכרים בכתוב, <strong>אחד</strong> מהם <strong>לדין ואחד לצדקה,</strong> אלו <strong>דברי ר' עקיבא. אמר לו ר' אלעזר בן עזריא: עקיבא! מה לך אצל הגדה</strong> שאינך בקי בה? <strong>כלך</strong> (לך) <strong>אצל נגעים ואהלות</strong> שאלו גופי תורה ואין כמוך בקי בהם! <strong>אלא: אחד לכסא ואחד לשרפרף, כסא</strong> — <strong>לישב עליו, שרפרף</strong> — <strong>להדום רגליו.</strong>
 ובנושאים אלה <strong>אמר רב נחמן: האי מאן דידע לאהדורי</strong> <small>[מי שיודע לענות]</small> <strong>למינים כרב אידית</strong> — <strong>ליהדר</strong> <small>[שיענה],</small> <strong>ואי</strong> <small>[ואם]</small> הוא <strong>לא</strong> יודע כמו כן — ש<strong>לא ליהדר</strong> <small>[יענה].</small> ודוגמה לדברי רב אידית — <strong>אמר ההוא מינא</strong> <small>[מין אחד]</small> <strong>לרב אידית: כתיב</strong> <small>[נאמר]</small> <strong>"ואל משה אמר עלה אל ה' "</strong>(שמות כד, א), <strong>"עלה אלי" מיבעי ליה</strong> <small>[צריך היה לו</small> לומר<small>]!</small> <strong>אמר ליה</strong> <small>[לו]</small> "ה' " שבפסוק זה <strong>זהו</strong> המלאך <strong>מטטרון ששמו כשם רבו</strong> (ה', שדי), <strong>דכתיב</strong> <small>[שנאמר]:</small> <strong>"</strong>הנה אנכי שולח מלאך לפניך... השמר מפניו ושמע בקולו אל תמר בו כי לא ישא לפשעכם <strong>כי שמי בקרבו"</strong> (שמות כג, כ–כא).
  אמר לו המין: <strong>אי הכי ניפלחו ליה</strong> <small>[אם כך שיעבדו אותו]</small> כמו את ה'! אמר לו רב אידית: זה ש<strong>כתיב</strong> <small>[נאמר]</small> <strong>"אל תמר בו",</strong> כוונתו: <strong>אל תמירני</strong> (תחליפני) <strong>בו.</strong> אמר לו המין: <strong>אם כן,</strong> מה שנאמר <strong>"לא ישא לפשעכם" למה לי?</strong> והלא אין בכוחו לעשות כן! <strong>אמר ליה</strong> <small>[לו]</small> רב אידית: <strong>הימנותא בידן</strong> <small>[אמונה</small> היא <small>בידינו],</small> ש<strong>אפילו בפרוונקא נמי</strong> <small>[כסייר</small> ההולך לפנינו <small>גם כן]</small> <strong>לא קבילניה</strong> <small>[קיבלנוהו],</small> <strong>דכתיב</strong> <small>[שנאמר]:</small> <strong>"ויאמר אליו אם אין פניך הלכים</strong> אל תעלנו מזה
 <strong>"</strong>(שמות לג, טו), שאם ה' עצמו לא ילך עם ישראל אינם רוצים בשום שליח ומלאך. ועוד מסופר, <strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לר' ישמעאל בר' יוסי: כתיב</strong> <small>[נאמר]</small> <strong>"וה' המטיר על סדם ועל עמרה גפרית ואש מאת ה'</strong> מן השמים<strong>"</strong> (בראשית יט, כד), והרי <strong>"מאתו" מיבעי ליה</strong> <small>[צריך היה לו</small> לומר<small>],</small> ונשמע איפוא כשתי רשויות! <strong>אמר ליה</strong> <small>[לו]</small> <strong>ההוא</strong> <small>[אותו]</small> <strong>כובס</strong> לר' ישמעאל: <strong>שבקיה, אנא מהדרנא ליה</strong> <small>[הניחנו, אני אשיב לו],</small> <strong>דכתיב</strong> <small>[שנאמר]:</small> <strong>"ויאמר למך לנשיו עדה וצלה שמען קולי נשי למך</strong> האזנה אמרתי <strong>",</strong> ואף שם תוכל לומר מדוע "נשי למך"? <strong>"נשיי" מיבעי ליה</strong> <small>[צריך היה לו</small> לומר<small>]!</small> <strong>אלא: משתעי קרא הכי</strong> <small>[מדבר הכתוב כך],</small> שחוזר על הנושא פעמיים באותו פסוק, <strong>הכא נמי משתעי קרא הכי</strong> <small>[כאן,</small> בענין סדום, <small>גם כן מדבר הכתוב כך].</small> <strong>אמר ליה</strong> <small>[לו]</small> ר' ישמעאל לכובס: <strong>מנא</strong> <small>[מנין]</small> <strong>לך הא</strong> <small>[</small>דבר <small>זה]</small> של חכמה? אמר לו: <strong>מפירקיה</strong> <small>[מדרשתו</small> הפומבית<small>]</small> של <strong>ר' מאיר שמיע לי</strong> <small>[שמעתי].</small>
 ש<strong>אמר ר' יוחנן: כי הוה דריש</strong> <small>[כאשר היה דורש]</small> <strong>ר' מאיר בפירקיה</strong> <small>[בדרשה</small> הפומבית<small>],</small> <strong>הוה דריש תילתא שמעתא, תילתא אגדתא, תילתא מתלי</strong> <small>[היה דורש שליש הלכה, שליש אגדה,</small> ו<small>שליש משלים].</small> <strong>ו</strong>עוד <strong>אמר</strong> בענין זה <strong>ר' יוחנן: שלש מאות משלות שועלים היו לו לר' מאיר, ואנו אין לנו,</strong> איננו יודעים מהם, <strong>אלא שלש:</strong>
## דף לט.
 והם המשלים שהיו צמודים לפסוקים <strong>"אבות יאכלו בסר ושני</strong> ה<strong>בנים תקהינה"</strong> (יחזקאל יח, ב), <strong>"מאזני צדק אבני צדק"</strong> (ויקרא יט, לו), <strong>"צדיק מצרה נחלץ ויבא רשע תחתיו"</strong> (משלי יא, ח).
 <big>א</big> <strong>אמר ליה</strong> <small>[לו]</small> ה<strong>קיסר</strong> הרומי <strong>לרבן גמליאל: אלהיכם גנב הוא, דכתיב</strong> <small>[שנאמר]:</small> <strong>"ויפל ה' אלהים תרדמה על האדם ויישן</strong> ויקח אחת מצלעותיו<strong>"</strong> (בראשית ב, כא). <strong>אמרה ליה ברתיה</strong> <small>[לו בתו]</small> של הקיסר לרבן גמליאל: <strong>שבקיה, דאנא מהדרנא ליה</strong> <small>[הנח לו, שאני אשיב לו].</small> <strong>אמרה ליה</strong> <small>[לו]</small> לאביה: <strong>תנו לי דוכוס</strong> (שר) <strong>אחד. אמר לה: למה ליך</strong> <small>[לך]?</small> אמרה לו: <strong>ליסטין</strong> (שודדים, גנבים) <strong>באו עלינו הלילה, ונטלו ממנו קיתון</strong> (כלי שתיה) <strong>של כסף והניחו לנו קיתון של זהב. אמר לה:</strong> אם כן, <strong>ולוואי שיבא</strong> שודד כזה <strong>עלינו בכל יום.</strong> אמרה לו: <strong>ולא יפה היה לו לאדם הראשון שנטלו ממנו צלע אחת ונתנו לו שפחה לשמשו,</strong> כלומר, את חוה, ואין כאן גניבה אלא מתנה.
 <strong>אמר לה: הכי קאמינא</strong> <small>[כך אני אומר],</small> לא היתה שאלתי על לקיחה והשבה, <strong>אלא לשקליה בהדיא</strong> <small>[שיקח ממנו במישרין]</small> ולא בסתר בזמן תרדמתו, כגניבה. <strong>אמרה ליה</strong> <small>[לו]:</small> <strong>אייתו</strong> <small>[הביאו]</small> <strong>לי אומצא דבישרא</strong> <small>[חתיכת בשר חיה].</small> <strong>אייתו</strong> <small>[הביאו]</small> <strong>לה. אותבה תותי בחשא, אפיקתה</strong> <small>[הכניסה אותה תחת הרמץ, והוציאה אותה</small> לאחר שנצלתה<small>],</small> <strong>אמרה ליה</strong> <small>[לו]:</small> <strong>אכול מהאי</strong> <small>[מזו].</small> <strong>אמר לה: מאיסא</strong> <small>[מאוסה</small> היא<small>]</small> <strong>לי,</strong> שאף שידע שכך עושים לכל בשר, הלא אינו רואה כיצד היה מאוס לפני הצליה. <strong>אמרה ליה</strong> <small>[לו]:</small> <strong>ואדם הראשון נמי</strong> <small>[גם כן],</small> <strong>אי הות שקילה בהדיא הוה מאיסא ליה</strong> <small>[אילו היה לוקח אותה</small> ומביא אותה <small>במישרין היתה מאוסה עליו,</small> בעיניו<small>],</small> ולכן עשה זאת מתוך שינה.
 <strong>אמר ליה</strong> <small>[לו]</small> ה<strong>קיסר לרבן גמליאל: ידענא אלהייכו האי קא עביד והיכן יתיב</strong> <small>[יודע אני</small> את <small>אלוהיכם מה הוא עושה והיכן</small> הוא <small>יושב],</small> בינתיים <strong>איתנגד ואיתנח</strong> <small>[נאנק ונאנח]</small> הקיסר. <strong>אמר ליה</strong> <small>[לו]</small> רבן גמליאל: <strong>מאי האי</strong> <small>[מה זה],</small> על מה אתה נאנח? <strong>אמר ליה</strong> <small>[לו]:</small> <strong>בן אחד יש לי בכרכי הים ויש לי גיעגועים עליו.</strong> אמר לו רבן גמליאל: <strong>בעינא דמחוית ליה ניהלי</strong> <small>[רוצה אני שתראה אותו לי].</small> <strong>אמר: מי ידענא היכא ניהו</strong> <small>[וכי יודע אני היכן הוא</small> נמצא<small>]?!</small> <strong>אמר ליה</strong> <small>[לו]</small> רבן גמליאל: <strong>דאיכא בארעא לא ידעת, דאיכא בשמיא ידעת</strong> <small>[</small>מה <small>שיש בארץ אינך יודע,</small> ומה <small>שיש בשמים אתה יודע]?</small>
 ועוד מסופר, <strong>אמר ליה</strong> <small>[לו]</small> <strong>קיסר לרבן גמליאל: כתיב</strong> <small>[נאמר]</small> בשבחי ה' <strong>"מונה מספר לכוכבים</strong> לכולם שמות יקרא<strong>"</strong> (תהלים קמז, ד), <strong>מאי רבותיה</strong> <small>[מה גדולתו]?</small> <strong>אנא מצינא למימנא כוכבי</strong> <small>[אני יכול למנות</small> את <small>הכוכבים]!</small> <strong>אייתי חבושי, שדינהו בארבילא, וקא מהדר להו</strong> <small>[הביא</small> רבן גמליאל <small>חבושים, שם אותם בנפה, ובחש בהם],</small> <strong>אמר ליה</strong> <small>[לו]</small> לקיסר <strong>מנינהו</strong> <small>[מנה אותם]!</small> <strong>אמר ליה</strong> <small>[לו]:</small> <strong>אוקמינהו</strong> <small>[העמד אותם]</small> ואוכל למנותם, <strong>אמר ליה</strong> <small>[לו]:</small> ה<strong>רקיע נמי הכי הדרא</strong> <small>[גם כן כך</small> הוא <small>מסתובב],</small> ולכן אין אתה יכול למנות את הכוכבים שבו.
 <strong>איכא דאמרי הכי אמר ליה</strong> <small>[יש אומרים</small> ש<small>כך אמר לו</small> הקיסר<small>]:</small> <strong>מני לי כוכבי</strong> <small>[מנויים אצלי הכוכבים]!</small> <strong>אמר ליה</strong> <small>[לו]:</small> <strong>אימא</strong> <small>[אמור]</small> <strong>לי ככיך ושיניך</strong> <small>[שיניך וניבך]</small> <strong>כמה הוה</strong> <small>[הם]!</small> <strong>שדא ידיה לפומיה וקא מני להו</strong> <small>[הכניס ידו לפיו והיה מונה אותם].</small> <strong>אמר ליה</strong> <small>[לו]:</small> <strong>דאיכא בפומיך לא ידעת, דאיכא ברקיעא ידעת</strong> <small>[</small>מה <small>שיש בפיך אינך יודע,</small> מה <small>שיש ברקיע יודע אתה]?!</small>
 <strong>אמר ליה</strong> <small>[לו]</small> <strong>קיסר לרבן גמליאל: מי שברא הרים לא ברא רוח</strong> אלא שני אלים הם, <strong>שנאמר: "כי הנה יוצר הרים וברא רוח"</strong> (עמוס ד, יג), שהיוצר הוא לחוד והבורא הוא לחוד. אמד לו רבן גמליאל: <strong>אלא מעתה גבי</strong> <small>[אצל]</small> <strong>אדם, דכתיב</strong> <small>[שנאמר</small> בו<small>]</small> גם <strong>"ויברא"</strong> וגם <strong>"וייצר", הכי נמי</strong> <small>[כך גם כן]</small> תאמר כי <strong>מי שברא זה לא ברא זה?</strong>
 הלא <strong>טפח על טפח</strong> של פרצוף הפנים <strong>יש בו באדם, ושני נקבים יש בו,</strong> עין ואוזן, האם תאמר ש<strong>מי שברא זה לא ברא זה? שנאמר: "הנטע אזן הלא ישמע אם יצר עין הלא יביט"</strong> (תהלים צד, ט)? <strong>אמר ליה</strong> <small>[לו]:</small> <strong>אין</strong> <small>[כן]</small> כך הוא באמת. <strong>אמר ליה</strong> <small>[לו]:</small> <strong>ובשעת מיתה כולן נתפייסו,</strong> שכל האלים הללו מסכימים כולם כאחד שימות ואין אחד מעכב על חבירו?
 <strong>אמר ליה</strong> <small>[לו]</small> <strong>ההוא אמגושא</strong> <small>[כומר פרסי]</small> <strong>לאמימר: מפלגך לעילאי</strong> <small>[מחצייך ולמעלה]</small> של <strong>הורמיז,</strong> אל הטוב, שברא חלקים המעולים והחשובים, <strong>מפלגך לתתאי</strong> <small>[מחצייך ולמטה]</small> של <strong>אהורמיז,</strong> אל הרע. <strong>אמר ליה</strong> <small>[לו]:</small> <strong>אם כן היכי שביק ליה</strong> <small>[איך מניח לו]</small> <strong>אהורמיז להורמיז לעבורי מיא בארעיה</strong> <small>[להעביר מים</small> שהוא שותה <small>בארצו]?</small> שהרי אדם שותה בפיו שהוא בחלקו העליון, ומוציא מי רגלים מלמטה!
  ועוד בענייני ויכוחים <strong>אמר ליה</strong> <small>[לו]</small> <strong>קיסר לר' תנחום: תא ליהוו כולן לעמא חד</strong> <small>[בוא נהיה כולנו לעם אחד].</small> <strong>אמר</strong> ר' תנחום: <strong>לחיי</strong> <small>[טוב],</small> <strong>אנן דמהלינן לא מצינן מיהוי כוותייכו, אתון מהליתו והוו כוותן</strong> <small>[אנחנו שאנו נימולים אין אנו יכולים להיות</small> ערלים <small>כמותכם, אתם מולו והיו כמונו]!</small> <strong>אמר ליה</strong> <small>[לו]</small> הקיסר לר' תנחום: <strong>מימר</strong> <small>[</small>לענין <small>אמירה]</small> — <strong>שפיר קאמרת</strong> <small>[יפה אמרת],</small> <strong>מיהו</strong> <small>[ואולם]</small> <strong>כל</strong> מי <strong>דזכי למלכא</strong> <small>[שמנצח את המלך</small> בויכוח<small>]</small> <strong>לשדיוה</strong> <small>[זורקים אותו]</small> <strong>לביבר,</strong> שהוא מקום חיות רעות. <strong>שדיוה</strong> <small>[זרקוהו]</small> <strong>לביבר ולא אכלוה</strong> <small>[אכלו אותו</small> החיות<small>].</small> <strong>אמר ליה</strong> <small>[לו]</small> <strong>ההוא מינא</strong> <small>[מין אחד]:</small> <strong>האי</strong> <small>[זה]</small> ש<strong>לא אכלוה</strong> <small>[אכלו אותו]</small> — <strong>משום</strong> ש<strong>לא כפין הוא</strong> <small>[שאינם רעבים],</small> <strong>שדיוה ליה לדידיה ואכלוה</strong> <small>[זרקו אותו עצמו</small> את אותו מין לשם <small>ואכלוהו</small> החיות<small>].</small>
 <strong>אמר ליה</strong> <small>[לו]</small> <strong>קיסר לרבן גמליאל: אמריתו, כל בי עשרה שכינתא שריא</strong> <small>[אומרים אתם</small> כי <small>בכל מקום עשרה</small> מישראל <small>השכינה שורה],</small> ואם כן <strong>כמה שכינתא איכא</strong> <small>[שכינות יש]?</small> <strong>קרייה לשמעיה מחא ביה באפתקא</strong> <small>[קראו</small> רבן גמליאל <small>לשמשו</small> של הקיסר ו<small>הכהו על צווארו],</small> <strong>אמר ליה</strong> <small>[לו]:</small> <strong>אמאי על שמשא בביתיה</strong> <small>[מדוע אתה מניח שתיכנס השמש לביתו של]</small> ה<strong>קיסר?</strong> <strong>אמר ליה</strong> <small>[לו]</small> הקיסר: <strong>שמשא אכולי עלמא ניחא</strong> <small>[השמש על כל העולם מצויה]</small> ובין השאר מאירה גם אצלי. אמר לו: <strong>ומה שמשא</strong> <small>[השמש],</small> <strong>דחד</strong> <small>[ש</small>היא <small>אחד]</small> <strong>מן אלף אלפי רבוא</strong> (עשרת אלפים) <strong>שמשי דקמי קודשא בריך הוא</strong> <small>[שמשים שלפני הקדוש ברוך הוא]</small> <strong>ניחא לכולי עלמא</strong> <small>[שורה בכל העולם],</small> <strong>שכינתא דקודשא בריך הוא</strong> <small>[שכינתו של הקדוש ברוך הוא]</small> <strong>על אחת כמה וכמה</strong> שהיא שורה בכל מקום בעולם.
 <big>ב</big> <strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לר' אבהו: אלהיכם גחכן</strong> (עושה מעשה צחוק) <strong>הוא, דקאמר ליה</strong> <small>[שאמר לו]</small> <strong>ליחזקאל</strong> הנביא: <strong>"שכב על צדך השמאלי"</strong> (יחזקאל ד, ד), <strong>וכתיב</strong> <small>[ו</small>כן <small>נאמר]:</small> <strong>"ושכבת על צדך הימני"</strong> (יחזקאל ד ו). בינתיים <strong>אתא ההוא תלמידא</strong> <small>[בא תלמיד אחד]</small> לפני ר' אבהו ו<strong>אמר ליה</strong> <small>[לו]:</small> <strong>מאי טעמא דשביעתא</strong> <small>[מה טעם השביעית,</small> שנת השמיטה<small>]?</small> <strong>אמר ליה</strong> <small>[לו]:</small> <strong>השתא אמינא לכו מילתא דשויא לתרוייהו</strong> <small>[עכשיו אומר לכם דבר שיהיה שוה</small> וראוי <small>לשניכם].</small>
 <strong>אמר הקדוש ברוך הוא לישראל: זרעו שש</strong> שנים <strong>והשמיטו</strong> שנת ה<strong>שבע, כדי שתדעו שהארץ שלי היא,</strong> ואין אתם בה אלא כשכירים. <strong>והן לא עשו כן אלא חטאו ו</strong>משום כך <strong>גלו. מנהגו של עולם, מלך בשר ודם שסרחה</strong> (חטאה) <strong>עליו מדינה, אם אכזרי הוא</strong> — <strong>הורג את כולן, אם רחמן הוא</strong> — <strong>הורג</strong> רק <strong>חצים, אם רחמן מלא רחמים הוא</strong> — <strong>מייסר הגדולים שבהן ביסורין. אף כך, הקדוש ברוך הוא מייסר את יחזקאל כדי למרק עונותיהם של ישראל,</strong> ואמר לו לשכב ולהתייסר ימים כמספר השנים בהן לא שמרו בני ישראל את השמיטה ("ואתה שכב על צדך השמאלי ושמת את עוון בית ישראל עליו מספר הימים אשר תשכב עליו תשא את עוונם").
 <strong>אמר ליה</strong> <small>[לו]</small> <strong>ההוא מינא</strong> <small>[אותו מין]</small> <strong>לר' אבהו, אלהיכם</strong> הלא <strong>כהן הוא, דכתיב</strong> <small>[ש</small>כן <small>נאמר]:</small> <strong>"ויקחו לי תרומה"</strong> (שמות כה, ב), ותרומה ניתנת לכהנים, <strong>כי קבריה</strong> <small>[כאשר קברו]</small> את <strong>משה במאי טביל</strong> <small>[במה טבל]?</small> שהרי כהן שנטמא צריך לטבול כדי שיוכל לאכול בתרומה. <strong>וכי תימא במיא</strong> <small>[ואם תאמר</small> ש<small>במים</small> טבל<small>],</small> <strong>והכתיב</strong> <small>[והלא נאמר]:</small> <strong>"מי מדד בשעלו מים"</strong> (ישעיה מ, יב), שכל מי העולם הם כשעל של הקדוש ברוך הוא, ואינו יכול איפוא לטבול בהם!
 <strong>אמר ליה</strong> <small>[לו]</small> ר' אבהו: <strong>בנורא טביל</strong> <small>[באש טבל],</small> <strong>דכתיב</strong> <small>[ש</small>כן <small>נאמר]:</small> <strong>"כי הנה ה' באש יבוא"</strong> (ישעיה סו, טו). אמר לו: <strong>ומי סלקא טבילותא בנורא</strong> <small>[והאם עולה,</small> מטהרת, <small>טבילה באש]?</small> <strong>אמר ליה</strong> <small>[לו]</small> ר' אבהו: <strong>אדרבה, עיקר טבילותא בנורא</strong> <small>[הטבילה באש]</small> <strong>הוא,</strong> <strong>דכתיב</strong> <small>[שנאמר]:</small> <strong>"</strong>כל דבר אשר יבא באש תעבירו באש וטהר... <strong>וכל אשר לא יבא באש תעבירו במים"</strong> (במדבר לא, כג).
  ועוד מסופר, <strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לר' אבינא: כתיב</strong> <small>[נאמר]</small> <strong>"ומי כעמך כישראל גוי אחד בארץ"</strong> (שמואל ב' ז, כג), <strong>מאי רבותייהו</strong> <small>[מה גדולתכם]?</small> <strong>אתון נמי ערביתו בהדן</strong> <small>[אתם גם כן מעורבים יחד איתנו],</small> שגם עליכם <strong>כתיב</strong> <small>[נאמר]</small> <strong>"כל הגוים כאין נגדו</strong> מאפס ותוהו נחשבו לו<strong>"</strong> (ישעיה מ, יז)! <strong>אמר ליה</strong> <small>[לו]:</small> <strong>מדידכו אסהידו עלן</strong> <small>[משלכם</small> נביא גוי, בלעם, כבר <small>העיד עלינו],</small> <strong>דכתיב</strong> <small>[שנאמר]:</small>
## דף לט:
 <strong>"</strong>הן עם לבדד ישכון <strong>ובגוים לא יתחשב"</strong> (במדבר כג, ט), לומר שבכל מקום שנזכרים "גויים" — אין עם ישראל בכללם.
  באופן קצת דומה <strong>ר' אלעזר רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר</small> במקום אחד<small>]</small> <strong>"טוב ה' לכל</strong> ורחמיו על כל מעשיו<strong>"</strong> (תהלים קמה, ט), <strong>וכתיב</strong> <small>[ונאמר</small> במקום אחר<small>]</small> <strong>"טוב ה' לקוו</strong> לנפש תדרשנו<strong>"</strong> (איכה ג, כה). וכך יש ליישב סתירה זו: <strong>משל לאדם שיש לו פרדס, כשהוא משקה</strong> — <strong>משקה את כולו,</strong> שהמים זורמים בתעלות לכל חלקי הפרדס בבת אחת, ואינו יכול להבחין, הוא שנאמר "טוב ה' לכל", <strong>כשהוא עודר</strong> ודואג לכל צמח לעצמו — <strong>אינו עודר אלא</strong> ל<strong>טובים שבהם</strong> ולא לכולם.
 <big>א</big> שנינו במשנה כי <strong>לפיכך,</strong> כיון שכל העולם נברא מאדם אחד, <strong>כל אחד ואחד</strong> חייב לומר לעצמו שבשבילו נברא העולם וכל מעשה שלו משפיע על העולם, אם לטוב או לרע. ואם יאמר אדם מה לי ולצרה זו, להעיד נגד החוטאים? יש לומר כי אין הדבר כן, וודאי חייב הוא להעיד, שכן ראוי לאבד את הרשעים, שנאמר: "ובאבוד רשעים רינה" (משלי יא, י). נאמר לאחר מות אחאב <strong>"ויעבר הרנה במחנה"</strong> (מלכים א' כב, לו), <strong>אמר ר' אחא בר חנינא:</strong> הוא שנאמר <strong>"</strong>ו<strong>באבד רשעים רנה"</strong> (משלי יא, י), כלומר, <strong>באבוד אחאב בן עמרי</strong> — <strong>רנה.</strong>
 ושואלים: <strong>ומי חדי קודשא בריך הוא</strong> <small>[והאם שמח הקדוש ברוך הוא]</small> <strong>במפלתן של רשעים? הכתיב</strong> <small>[הרי נאמר]:</small> <strong>"בצאת לפני החלוץ ואמרים הודו לה' כי לעולם חסדו"</strong> (דברי הימים ב' כ, כא). <strong>ואמר ר' יונתן: מפני מה לא נאמר בהודאה זו "כי טוב"</strong> כדרך שהפסוק נאמר כמה פעמים "הודו לה' כי טוב"? — <strong>לפי שאין הקדוש ברוך הוא שמח במפלתן של רשעים,</strong> ובכל מקום שיש מיתה לבני אדם, אין הדבר טוב לגמרי בעיניו.
  וכפי ש<strong>אמר ר' שמואל בר נחמן אמר ר' יונתן: מאי דכתיב</strong> <small>[מהו שנאמר]</small> לפני קריעת ים סוף <strong>"ולא קרב זה אל זה כל הלילה"</strong> (שמות יד, כ)? — <strong>באותה שעה</strong> שטבעו המצרים <strong>בקשו מלאכי השרת לומר שירה לפני הקדוש ברוך הוא, אמר להן הקדוש ברוך הוא: מעשי ידי,</strong> המצרים, שהרי אף הם מעשי ידי ה', <strong>טובעין בים, ואתם אומרים שירה לפני?!</strong> משמע שה' מצטער גם במיתתם של רשעים, וכיצד אפשר לומר שיש רינה באיבוד רשעים?
 <strong>אמר ר' יוסי בר חנינא:</strong> אמנם <strong>הוא</strong> עצמו <strong>אינו שש</strong> במפלתם, <strong>אבל אחרים משיש</strong> (משמח) בכך. ומעירים: <strong>דיקא נמי</strong> <small>[מדוייק גם כן]</small> הדבר ממה <strong>דכתיב</strong> <small>[שנאמר]:</small> "והיה כאשר שש ה' עליכם להיטיב אתכם ולהרבות אתכם כן <strong>ישיש</strong> ה' עליכם להאביד אתכם" (דברים כח, סג), <strong>ולא כתיב</strong> <small>[נאמר]</small> <strong>"ישוש",</strong> כלומר, "ישיש" במובן של פועל יוצא, שלאחרים הוא גורם ששון, אבל הוא עצמו אינו שש. ומסכמים: אכן <strong>שמע מינה</strong> <small>[למד מכאן]</small> שכך הוא.
  על הנאמר שם בענין מותו של אחאב "וישטוף את הרכב על ברכת שומרון וילוקו הכלבים את דמו <strong>והזנות רחצו</strong> כדבר ה' אשר דבר" (מלכים א' כב, לח), <strong>אמר ר' אליעזר:</strong> "והזונות" יש לקרוא כמו "חזונות", וכוונתו: <strong>למרק</strong> (להשלים) <strong>שתי חזיונות, אחת של מיכיהו ואחת של אליהו. במיכיהו כתיב</strong> <small>[נאמר]:</small> <strong>"אם שוב תשוב בשלום לא דבר ה' בי"</strong> (מלכים א' כב, כח). <strong>ו</strong>אילו <strong>באליהו כתיב</strong> <small>[נאמר]:</small> <strong>"במקום אשר לקקו הכלבים את דם נבות</strong> ילוקו הכלבים את דמך גם אתה
 <strong>"</strong>(מלכים א' כא, יט). <strong>רבא אמר:</strong> שם מדובר בצורת <strong>זונות ממש.</strong> כיצד? — <strong>אחאב איש מצונן היה</strong> ולא היה מתאווה לנשים, <strong>ועשתה לו איזבל שתי צורי</strong> (צורות) <strong>זונות במרכבתו, כדי שיראה אותן</strong> במשך נסיעתו <strong>ויתחמם</strong> (יתאווה).
  על הנאמר שם <strong>"ואיש משך בקשת לתמו ויכה</strong> את מלך ישראל<strong>"</strong> (מלכים א' כב, לד), <strong>ר' אלעזר אמר</strong> כי "לתומו" פירושו — <strong>לפי תומו,</strong> בלא כוונה. <strong>רבא אמר:</strong> הכוונה היא <strong>לתמם</strong> (להשלים) <strong>שתי חזיונות, אחת של מיכיהו ואחת של אליהו.</strong>
 <big>ב</big> (כיון שדובר באחאב מביאים עוד דברים בעניינו, ו<strong>סימנ</strong>ם: <strong>קרא וזכה דבאדום. כתיב</strong> <small>[נאמר]:</small> <strong>"ויקרא אחאב אל עבדיהו אשר על הבית ועבדיהו היה ירא</strong> את <strong>ה' מאד"</strong> (מלכים א' יח, ג). ושואלים: <strong>מאי קאמר קרא</strong> <small>[מה אומר הכתוב]?</small> מה הקשר בין הערה זו על יראת ה' של עובדיה עם קריאת אחאב?
 <strong>אמר ר' יצחק:</strong> כך <strong>אמר ליה</strong> <small>[לו]</small> אחאב: <strong>ביעקב כתיב</strong> <small>[נאמר]</small> <strong>"</strong>ויאמר אליו לבן אם נא מצאתי חן בעיניך <strong>נחשתי ויברכני ה' בגללך"</strong> (בראשית ל, כז). <strong>ביוסף כתיב</strong> <small>[נאמר]</small> <strong>"ויברך ה' את בית המצרי בגלל יוסף"</strong> (בראשית לט, ה), <strong>ביתא דההוא גברא</strong> <small>[ביתו של אותו אדם],</small> בית אחאב, <strong>לא הוה מיבריך</strong> <small>[היה מבורך],</small> <strong>שמא לא ירא אלהים אתה?</strong> שהרי עבד ירא ה' גורם שיתברך בית האדון! על כן <strong>יצתה בת קול ואמרה: "ועבדיהו היה ירא את ה' מאד", אבל ביתו של אחאב אינו מזומן</strong> (מוכן) <strong>לברכה</strong> כביתם של אותם אדונים.
 <strong>אמר ר' אבא: גדול</strong> השבח <strong>שנאמר בעובדיהו יותר ממה שנאמר באברהם,</strong> ש<strong>אילו באברהם לא כתיב</strong> <small>[נאמר]</small> בו לשון <strong>"מאד"</strong> רק שירא אלהים הוא ("כי עתה ידעתי כי ירא אלהים אתה". בראשית כב, יב), <strong>ובעובדיהו כתיב</strong> <small>[נאמר]</small> הלשון <strong>"מאד".</strong>
 <strong>אמר ר' יצחק: מפני מה זכה עובדיהו לנביאות,</strong> שמסורת היתה שהוא עובדיה הנביא שבתרי עשר? — <strong>מפני שהחביא מאה נביאים במערה, שנאמר: "ויהי בהכרית איזבל את נביאי ה' ויקח עבדיהו מאה נביאים ויחביאם חמשים איש במערה"</strong> (מלכים א', יח, ד). ושואלים: <strong>מאי שנא</strong> <small>[מה שונה,</small> מדוע דווקא<small>]</small> <strong>חמשים איש</strong> בכל מערה ולא החביאם יחד? <strong>אמר ר' אלעזר: מיעקב למד</strong> שאין עושים כן, <strong>שנאמר: "</strong>ויאמר אם יבוא עשו אל המחנה האחת והכהו <strong>והיה המחנה הנשאר לפליטה"</strong> (בראשית לב, ח), ומכאן למד לחלק אותם ובכך למעט את הסיכון. <strong>ר' אבהו אמר: לפי שאין מערה</strong> גדולה ש<strong>מחזקת יותר מחמשים</strong> איש.
  ועוד לענין עובדיה, נאמר: <strong>"חזון עבדיה כה אמר ה' אלהים לאדום"</strong> (עובדיה א, א). ושואלים: <strong>מאי שנא</strong> <small>[במה שונה,</small> מדוע דווקא<small>]</small> נתייחדה נבואת <strong>עובדיה לאדום?</strong>
 <strong>אמר ר' יצחק: אמר הקדוש ברוך הוא: יבא עובדיהו הדר בין שני רשעים,</strong> אחאב ואיזבל, <strong>ולא למד ממעשיהם,</strong> שהיה ירא ה' מאד, <strong>וינבא על עשו הרשע</strong> (אדום) <strong>שדר בין שני צדיקים,</strong> יצחק ורבקה, <strong>ולא למד ממעשיהם.</strong> הסבר אחר, <strong>אמר אפרים מקשאה תלמידו של ר' מאיר משום</strong> (בשם) <strong>ר' מאיר: עובדיה גר אדומי היה,</strong> ולכן ניבא על אדום, <strong>והיינו דאמרי אינשי</strong> <small>[והוא שאומרים אנשים]</small> בפתגם עממי: <strong>"מניה וביה אבא ניזיל ביה נרגא"</strong> <small>["ממנו ובו</small> של <small>היער יבוא בו הגרזן"],</small> שמתוך היער לוקחים את העץ המשמש לקת הגרזן הגודע אותו.
  על הנאמר בדוד: <strong>"ויך את מואב וימדדם בחבל השכב אותם ארצה</strong> וימדד שני חבלים להמית<strong>"</strong> (שמואל ב' ח, ב), <strong>אמר ר' יוחנן משום</strong> (בשם) <strong>ר' שמעון בן יוחי: היינו דאמרי אינשי</strong> <small>[זהו שאומרים אנשים]</small> בפתגם עממי: <strong>"מיניה וביה אבא ליזיל ביה נרגא"</strong> <small>["ממנו ובו</small> של <small>היער יבוא בו הגרזן"],</small> שהרי דוד המלך שציוה לעשות כן מצאצאי רות המואביה היה. <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר</strong> פתגם דומה לזה: <strong>ירך מתוכה מסרחת,</strong> שעיקר הסרחון מתחיל ממנה עצמה, אף כאן העונש מתחיל מתוך בני אותו עם.
 <big>ג</big> אגב הדיון בחטאי האומות מביאים את מה שנאמר במלך מואב: <strong>"ויקח את בנו הבכור אשר ימלך תחתיו ויעלהו עלה על החמה</strong> ויהי קצף גדול על ישראל<strong>"</strong> (מלכים ב' ג, כז). <strong>רב ושמואל</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: לשם שמים</strong> הקריבו, <strong>וחד</strong> <small>[ואחד</small> מהם<small>]</small> <strong>אמר: לשם עבודה זרה</strong> שלו הקריבו.
  ושואלים:  <strong>בשלמא</strong> <small>[נניח]</small> <strong>למאן דאמר</strong> <small>[ל</small>דעת <small>מי שאומר]</small> כי <strong>לשם שמים</strong> הקריבו, <strong>היינו דכתיב</strong> <small>[זהו שנאמר]</small> <strong>"ויהי קצף גדול על ישראל",</strong> שהגוי מכבד כפי הבנתו שלו את אלוהי ישראל, בעוד ישראל סרים מעליו. <strong>אלא למאן דאמר</strong> <small>[ל</small>דעת <small>מי שאומר]</small> כי <strong>לשם עבודה זרה</strong> הקריבו, <strong>אמאי</strong> <small>[מדוע]</small> <strong>"ויהי קצף"?</strong>
 ומשיבים: יש להבין זאת <strong>כד</strong>ברי <strong>ר' יהושע בן לוי.</strong> ש<strong>ר' יהושע בן לוי רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> <strong>"וכמשפטי הגוים אשר סביבותיכם לא עשיתם"</strong> (יחזקאל ה, ז), <strong>וכתיב</strong> <small>[ו</small>מאידך <small>נאמר]:</small> <strong>"וכמשפטי הגוים אשר סביבותיכם עשיתם"</strong> (יחזקאל  יא, יב), ויש להסביר: <strong>כמתוקנין שבהם לא עשיתם,</strong> ואולם <strong>כמקולקלין שבהם עשיתם.</strong> ואף כאן, ישראל למדו מן העמים והקריבו קרבנות אדם כמותם, ועל ידי קרבן זה הזכירו את חטאיהם של ישראל.
  על מה שנאמר שם <strong>"ויסעו מעליו וישבו לארץ"</strong> (מלכים ב' ג, כז), <strong>אמר ר' חנינא בר פפא: באותה שעה ירדו שונאיהן של ישראל</strong> (כלומר, ישראל) <strong>למדריגה התחתונה,</strong> שירדו עד עפר הארץ.
  אגב הזכרת ההדגשה של "מאד" האמורה בעובדיה מביאים פירוש לכתוב שנאמר באבישג: <strong>"והנערה יפה עד מאד"</strong> (מלכים א' א, ד), <strong>אמר ר' חנינא בר פפא: עדיין לא הגיעה לחצי יופי של שרה,</strong> שנאמר בשרה "כי יפה היא מאד" (בראשית יב, יד). ומהיכן אתה למד זאת? — <strong>דכתיב</strong> <small>[שנאמר]:</small> <strong>"עד מאד",</strong> שמשמעו — <strong>ולא מאד בכלל,</strong>
## דף מ.
 <big>א משנה</big> <strong>היו בודקין אותן</strong> את העדים <strong>בשבע חקירות,</strong> והן: <strong>באיזו שבוע,</strong> כלומר, באיזה מחזור של שנות שמיטה היה הדבר (שכן בתוך חמישים שנות יובל יש שבעה מחזורים כאלה), <strong>באיזו שנה</strong> ממחזור שנות השמיטה (שהוא בן שבע שנים), <strong>באיזו חודש, בכמה בחדש, באיזה יום</strong> בשבוע, <strong>באיזה שעה, באיזה מקום. ר' יוסי אומר</strong> היו שואלים אותו רק: <strong>באיזה יום, באיזה שעה, באיזה מקום.</strong>
 ועוד היו שואלים: <strong>מכירין אתם אותו</strong> שהוא האיש שעשה אותה עבירה? האם <strong>התרתם בו?</strong> ואחר כך חוקרים בגוף הענין. אם האשימו אותו שהיה <strong>עובד עבודה זרה,</strong> שואלים את העדים המעידים על כך <strong>את מי עבד, ובמה עבד</strong> וכיוצא בו.
 <big>ב</big> <strong>כל המרבה בבדיקות,</strong> כלומר, שאלות לגבי פרטים, <strong>הרי זה משובח,</strong> שמא על ידי כך יתברר שהעדים משקרים. <strong>מעשה ובדק בן זכאי בעוקצי תאנים,</strong> בצבע או בצורה של קצות התאנים כדי למצוא אם יש סתירה בעדויות.
  ומסבירים:  <strong>מה בין חקירות לבדיקות?</strong> — ב<strong>חקירות,</strong> אם <strong>אחד</strong> מהעדים <strong>אומר "איני יודע</strong> באיזה יום ובאיזו שעה <strong>"</strong>— הרי <strong>עדותן בטילה</strong> מיד. ב<strong>בדיקות,</strong> אם <strong>אחד אומר "איני יודע", ואפילו</strong> אם <strong>שנים אומרים "אין אנו יודעין"</strong> — עדיין <strong>עדותן קיימת</strong> ואינה בטילה. <strong>אחד חקירות ואחד בדיקות, בזמן שמכחישין</strong> העדים <strong>זה את זה</strong> — <strong>עדותן בטילה.</strong>
 אם <strong>אחד</strong> מהם <strong>אומר</strong> שהיה הדבר <strong>בשנים בחדש ואחד אומר</strong> שהיה הדבר <strong>בשלשה בחדש</strong> — <strong>עדותן קיימת</strong> ואין זו סתירה מחוייבת, שאפשר לומר <strong>שזה יודע בעיבורו של חדש,</strong> שיודע שהחודש הקודם היה חודש מלא, בן שלושים יום, ולפי חשבונו אותו יום היה רק שני בחודש, <strong>וזה</strong> השני <strong>אינו יודע בעיבורו של חדש</strong> וסבר שהחודש הקודם היה רק בן עשרים ותשעה ימים, ולפי חשבונו היה זה כבר בשלישי בחודש.
  אמנם אם <strong>זה אומר בשלשה</strong> בחודש <strong>ואחד אומר בחמשה</strong> — <strong>עדותן בטילה,</strong> לפי שהבדל זמנים כזה אינו נובע מטעות.
  וכן אם <strong>אחד אומר בשתי שעות,</strong> שבשעה השניה ביום היה הדבר, <strong>ואחד אומר בשלש שעות</strong> — <strong>עדותן קיימת,</strong> שאדם יכול לטעות בהערכת שעות היום. ואולם אם <strong>אחד אומר בשלש ואחד אומר בחמש</strong> — <strong>עדותן בטילה.</strong>
 <strong>ר' יהודה אומר:</strong> אף כאן עדותן <strong>קיימת,</strong> משום שאפשר לטעות גם בשתי שעות. ואולם אם <strong>אחד אומר בחמש,</strong> כלומר, בשעה החמישית משעות היום היה הדבר, <strong>ואחד אומר בשבע</strong> — <strong>עדותן בטילה,</strong> כי כאן ההבדל ניכר לכל, <strong>שבחמש</strong> שעות ה<strong>חמה</strong> עדיין <strong>ב</strong>צד <strong>מזרח ובשבע</strong> ה<strong>חמה</strong> כבר <strong>במערב,</strong> ואי אפשר לטעות.
 <big>ג</big> <strong>ואחר כך,</strong> כלומר, לאחר ששאלו את העד הראשון לעצמו, <strong>מכניסין את</strong> העד <strong>השני ובודקין אותו, אם נמצאו דבריהם</strong> של העדים <strong>מכוונים</strong> שמתאימים זה לזה, מתחילים לשאת ולתת בדבר, ומתחילה <strong>פותחין בזכות,</strong> שתחילה אומרים דברים שהם לזכותו של הנאשם. אם <strong>אמר אחד מן העדים: יש לי</strong> דברים לומר עליו ואשר עשויים <strong>ללמד עליו זכות, או</strong> אמר <strong>אחד מן התלמידים</strong> היושבים לפני החכמים: <strong>יש לי</strong> דברים לומר עליו ואשר עלולים <strong>ללמד עליו חובה</strong> — <strong>משתקין אותו,</strong> שאין רשאים לעשות כן. ואולם אם <strong>אמר אחד מן התלמידים: יש לי ללמד עליו זכות</strong> — <strong>מעלין אותו</strong> למושב הסנהדרין <strong>ומושיבין אותו ביניהם, ולא היה יורד משם כל היום כולו,</strong> אלא יושב ונושא ונותן עמם.
 <strong>אם יש ממש בדבריו</strong> של אותו תלמיד — <strong>שומעין לו. ואפילו הוא,</strong> הנאשם, <strong>אומר: יש לי ללמד על עצמי זכות</strong> — <strong>שומעין לו, ובלבד שיש ממש בדבריו,</strong> כלומר, טענה שיש בה טעם.
 <big>ד</big> <strong>ואם מצאו לו זכות</strong> תוך כדי הדיון, שהסכימו כולם או רובם לזכות זו — <strong>פטרוהו, ואם לאו</strong> <small>[לא],</small> שרובם אינם מסכימים לזכותו — <strong>מעבירין אותו</strong> הדין <strong>למחר, ו</strong>אז <strong>מזדווגין זוגות זוגות,</strong> כלומר, דנים בדבר שנים שנים. <strong>היו ממעטין ממאכל, ולא היו שותין יין כל היום, ונושאין ונותנין כל הלילה, ולמחרת משכימין ובאין לבית</strong> ה<strong>דין,</strong> ואז דנים שוב בדעות הדיינים.
 <strong>המזכה אומר: אני מזכה</strong> הייתי, <strong>ומזכה אני במקומי,</strong> כלומר, עומד אני בדברי לזכות. <strong>והמחייב אומר: אני מחייב, ומחייב אני במקומי. המלמד חובה</strong> יכול אחר כך לחזור בו ויהיה <strong>מלמד זכות, אבל המלמד זכות אינו יכול לחזור וללמד חובה. טעו בדבר,</strong> שאחד הדיינים שינה דעתו ושכח מה שאמר, <strong>שני סופרי הדיינין</strong> שרשמו דבריהם תחילה <strong>מזכירין אותו. אם מצאו לו זכות</strong> על דעת כולם — <strong>פטרוהו, ואם לאו</strong> <small>[לא]</small> היתה דעת הכל לזכות — <strong>עומדין למנין</strong> (הצבעה). אם היו <strong>שנים עשר</strong> דיינים <strong>מזכין ואחד עשר מחייבין</strong> — הרי הוא <strong>זכאי.</strong>
 <strong>שנים עשר מחייבין ואחד עשר מזכין, ואפילו אחד עשר מזכין ואחד עשר מחייבין, ואחד אומר "איני יודע", ואפילו</strong> יתר על כן <strong>עשרים ושנים מזכין או מחייבין ואחד אומר "איני יודע",</strong> הרי זה שאמר שאינו יודע כאילו לא היה בבית הדין, ו<strong>יוסיפו הדיינין</strong> למניינם דיינים נוספים וכן הלאה עד שיגיעו להכרעה גמורה. <strong>וכמה מוסיפין?</strong> — <strong>שנים שנים</strong> בכל פעם שלא הגיעו להכרעה, <strong>עד</strong> שמגיעים ל<strong>שבעים ואחד</strong> דיינים, ויותר אין מוסיפים, ואז אם
 <strong>שלשים וששה מזכין ושלשים וחמשה מחייבין</strong> — <strong>זכאי. שלשים וששה מחייבין ושלשים וחמשה מזכין</strong> — <strong>דנין</strong> עדיין <strong>אלו כנגד אלו, עד שיראה</strong> (יקבל) <strong>אחד מן המחייבין דברי המזכין,</strong> שהרי אין דנים למיתה ברוב של קול אחד.
 <big>ה גמרא</big> על האמור במשנה שואלים: <strong>מנא הני מילי</strong> <small>[מנין דברים אלה]</small> שעושים שבע חקירות? <strong>אמר רב יהודה:</strong> ש<strong>אמר קרא</strong> <small>[הכתוב]</small> בענין עיר הנדחת: <strong>"ודרשת וחקרת ושאלת היטב</strong> והנה אמת נכון הדבר נעשתה התועבה הזאת בקרבך<strong>"</strong> (דברים יג, טו), <strong>ואומר</strong> בענין עובד עבודה זרה: <strong>"והגד לך ושמעת ודרשת היטב</strong> והנה אמת נכון הדבר נעשתה התועבה הזאת בישראל<strong>"</strong> (דברים יז, ד), <strong>ואומר</strong> בדין עדים זוממים: <strong>"ודרשו השופטים היטב</strong> והנה עד שקר העד, שקר ענה באחיו<strong>"</strong> (דברים יט, יח), הרי שבע חקירות (ודרשת וחקרת היטב, ודרשת היטב, ודרשו היטב) רמוזות במקראות אלה.
## דף מ:
 ומקשים: <strong>ואימא חדא חדא כדכתיבא</strong> <small>[ואמור אחת אחת כפי ש</small>היא <small>כתובה],</small> כלומר, שבאותו דין שנאמר בו "ודרשת וחקרת היטב" יהיו שלוש חקירות, וכן כיוצא בו באחרים, ש<strong>אם</strong> לא <strong>כן</strong> וצריכים שבע חקירות <strong>ליכתבינהו רחמנא בחדא</strong> <small>[שתכתוב התורה ב</small>מקום <small>אחד],</small> וילמדו השאר מדין זה! ומשיבים: <strong>כיון דכולהו בהדי הדדי כתיבא</strong> <small>[שכולם זה עם זה כתובים,</small> בלשון דומה<small>]</small> — <strong>מהדדי ילפי</strong> <small>[למדים זה מזה],</small> <strong>וכיון דילפי מהדדי</strong> <small>[שלמדים זה מזה]</small> — הרי <strong>כמאן דכתיב בחדא דמי</strong> <small>[כמי שכתובים ב</small>מקום <small>אחד</small> הם <small>נחשבים].</small>
 ומקשים: <strong>והא לא דמיא להדדי</strong> <small>[והרי אין</small> שלושת המקרים <small>דומים זה לזה]!</small> <strong>(סימן</strong> להבדלים: <strong>פלט, סייף, התראה).</strong> כיצד?
 <strong>עיר הנדחת להנך תרתי לא דמיא</strong> <small>[לאלה השתיים,</small> לעבודה זרה ועדים זוממים, <small>אינה דומה],</small> <strong>שכן</strong> האחרים <strong>ממונן פלט,</strong> שאמנם ממיתים אותם אך אין מחרימים את ממונם, אבל אנשי עיר הנדחת לא זו בלבד שהם נענשים, אלא גם שורפים את כל רכושם. <strong>עבודה זרה להנך תרתי לא דמיא</strong> <small>[לאלה השתיים אינה דומה],</small> <strong>שכן</strong> על העבירות האחרות נידונים <strong>בסייף,</strong> ועל זו בסקילה. ודין <strong>עדים זוממין להנך תרתי לא דמיא</strong> <small>[לאלה השתיים אינו דומה],</small> <strong>שכן</strong> העוברים בשתי העבירות האחרות <strong>צריכים התראה</strong> לפני המעשה, ואילו בעדים זוממים אין מתרים לפני שהם מעידים.
  ומשיבים: אין זו השוואה של דמיון מושגים בלבד, אלא  <strong>ב</strong>גזירה שווה מן המילים <strong>"היטב" "היטב" ילפינן מהדדי</strong> <small>[למדים זה מזה].</small> ומעירים: <strong>וגזירה שוה</strong> חייבת להיות <strong>מופנה,</strong> שאותן מילים שמהן למדים גזירה שווה חייבות להיות מיותרות בעניינן, שבמקרה כזה אין מערערים על תוקף הגזירה השווה! <strong>דאי</strong> <small>[שאם]</small> היא <strong>לא מופנה</strong> <strong>איכא למיפרך</strong> <small>[יש</small> מקום <small>לפרוך,</small> לשבור ולהקשות<small>]</small> על השוואה זו, <strong>לאיי אפנויי מופני</strong> <small>[על כן, בוודאי מופנים</small> הכתובים<small>].</small> ומסבירים: <strong>מדהוה ליה למיכתב</strong> <small>[מכיון שהיה לו לכתוב]</small> רק <strong>"ודרשו וחקרו", ושני קרא בדיבוריה</strong> <small>[ושינה הכתוב בדיבורו]</small> וכתב <strong>"</strong>ודרשו <strong>היטב", שמע מינה</strong> <small>[למד מכאן]</small> שמילה זו <strong>לאפנויי</strong> <small>[להפנות],</small> כדי לשמש אחיזה לגזירה השווה.
  ומקשים:  <strong>ואכתי</strong> <small>[ועדיין]</small> הרי <strong>מופנה מצד אחד הוא,</strong> שרק בפסוק אחד המלה מיותרת אבל לא בשניהם וצריך שיהיה מופנה משני הצדדים! <strong>בשלמא הנך תרתי</strong> <small>[נניח שני אלה]</small> שנאמר בהם גם דרישה וגם חקירה <strong>מופנה הוא, משום דהוה ליה למכתב</strong> <small>[שהיה לו לכתוב]</small> באופן אחד "ודרשו וחקרו", וכתב במקום זה "היטב", <strong>אלא עיר הנדחת מאי הוה ליה למכתב</strong> <small>[מה היה לו לכתוב</small> אחרת<small>]?</small> <strong>הא כתיבא כולהו</strong> <small>[הרי כתובות כולן]!</small>
 ומשיבים: <strong>התם נמי אפנויי</strong> <small>[שם גם כן מופנית]</small> <strong>מופנה</strong> המלה, <strong>מדהוה ליה למכתב</strong> <small>[מכיון שהיה לו לכתוב]</small> <strong>"דרוש תדרש" או "חקור תחקר", ושני קרא בדיבוריה</strong> <small>[ושינה הכתוב בדיבורו]</small> וכתב <strong>"</strong>ודרשת וחקרת <strong>היטב"</strong> — <strong>שמע מינה</strong> <small>[למד מכאן]</small> שבא הדבר <strong>לאפנויי</strong> <small>[להפנות]</small> מילה זו לגזירה שווה. למדנו איפוא חובת דרישה וחקירה בעבירות שעונשן סקילה, ובעבירות שעונשן הריגה בסייף.
 <strong>ואתו</strong> <small>[ובאו,</small> נלמדו<small>]</small> לענין עבריינים שעונשם שהם <strong>נחנקין בקל וחומר מנסקלין ומנהרגין,</strong> שמה אלה שעבירתם חמורה (שהרי עונשם חמור) דורשים חקירות כל כך, אלה שעבירתם קלה יותר, על אחת כמה וכמה. <strong>ואתו</strong> <small>[ובאו,</small> נלמדו<small>]</small> <strong>נשרפין בקל וחומר מנסקלין.</strong>
 ומקשים: <strong>הניחא</strong> <small>[</small>דבר <small>זה נוח]</small> <strong>ל</strong>שיטת <strong>רבנן דאמרי</strong> <small>[שאומרים]</small> ש<strong>סקילה חמורה</strong> משריפה, ולכן אפשר ללמוד לגבי חטא שעונשו שריפה מחטא שעונשו סקילה בקל וחומר. <strong>אלא לר' שמעון</strong> ש<strong>אמר</strong> ש<strong>שריפה חמורה</strong> מסקילה, <strong>מאי איכא למימר</strong> <small>[מה יש לומר]?</small>
 <strong>אלא אמר רב יהודה:</strong> לא כך למדים, ויש להוסיף עוד למספר החקירות את מה שנאמר "ודרשת וחקרת ושאלת היטב <strong>והנה אמת נכון</strong> הדבר" (דברים יג, טו) האמור בעיר הנדחת, וכן "ודרשת היטב <strong>והנה אמת נכון</strong> הדבר" (דברים יז, ד) האמור בעובד עבודה זרה. שאם נצרף עוד את הביטוי "אמת נכון" לביטויים המדגישים את החקירה, <strong>הא</strong> <small>[הרי]</small> בסך הכל ישנן <strong>חד סרי</strong> <small>[אחת עשרה]</small> הדגשות, <strong>שבע</strong> — <strong>לשבע חקירות,</strong> ומתוך הארבע שנשארו <strong>דל תלת</strong> <small>[הוצא שלוש]</small> בכל מקרה <strong>ל</strong>צורך <strong>גזירה שוה</strong> — <strong>פשא להו חדא</strong> <small>[נשאר לו</small> איפוא <small>אחד].</small>
 <strong>לר' שמעון</strong> בא ביטוי נוסף זה <strong>לאתויי</strong> <small>[להביא,</small> ללמד<small>]</small> גם על <strong>נשרפין, ו</strong>אף <strong>ל</strong>דעת <strong>רבנן</strong> <small>[חכמים]</small> הלומדים דבר זה בקל וחומר אין זה קושי, כי כלל בידינו: <strong>מילתא דאתיא</strong> <small>[דבר הבא,</small> נלמד<small>]</small> <strong>בקל וחומר</strong> פעמים ש<strong>טרח וכתב לה קרא</strong> <small>[אותו הכתוב</small> במפורש<small>].</small>
 <strong>מגדף בה</strong> <small>[מקשה עליה]</small> בלשון קשה <strong>ר' אבהו: אימא לאתויי</strong> <small>[אמור</small> שבא הדבר <small>להביא,</small> ללמד<small>]</small> שצריך <strong>שמנה חקירות!</strong> ושואלים: <strong>ושמנה חקירות מי איכא</strong> <small>[האם יש]?</small> והרי כבר מיצינו את כל החקירות האפשריות! ומשיבים: <strong>אלמה</strong> <small>[מדוע]</small> <strong>לא? והאיכא לאתויי</strong> <small>[והרי יש להוסיף]</small> שאלה <strong>בכמה בשעה,</strong> כלומר, באיזה זמן בתוך השעה! <strong>ותניא נמי הכי</strong> <small>[ושנויה</small> ברייתא <small>גם כן כך]:</small> <strong>היו בודקין אותו בשמנה חקירות!</strong>
 ומעירים: <strong>הניחא</strong> <small>[זה נוח]</small> <strong>ל</strong>שיטת <strong>אביי אליבא</strong> <small>[לפי שיטתו]</small> של <strong>ר' מאיר,</strong> ש<strong>אמר: אין אדם טועה ולא כלום,</strong> כלומר, אנו חוקרים את העדים מתוך הנחה שיכול אדם לדעת את השעה בדיוק. <strong>ולהך לישנא נמי</strong> <small>[ולאותה לשון גם כן]</small> ש<strong>אמר</strong> אביי ש<strong>אדם טועה משהו</strong> גם כן <strong>שפיר</strong> <small>[יפה],</small> יש מקום לשאול בכמה בשעה היה הדבר. <strong>אלא ל</strong>דעת <strong>אביי אליבא</strong> <small>[לפי שיטתו]</small> של <strong>ר' יהודה,</strong> ש<strong>אמר: אדם טועה חצי שעה, ולרבא</strong> ש<strong>אמר: טעו אינשי טובא</strong> <small>[אנשים טועים הרבה]</small> אפילו יותר משעה, <strong>מאי איכא למימר</strong> <small>[מה יש לומר]?</small> שלפי זה אין מקום לחקירה של כמה בשעה!
  ומשיבים:  <strong>אלא</strong> עדיין יש אפשרות של חקירה שמינית <strong>לאתויי</strong> <small>[להביא</small> שאלה<small>]</small> <strong>בכמה ביובל,</strong> כלומר, באיזה שנה משנות היובל היה מאורע זה.
  ומקשים:  <strong>היינו</strong> <small>[הרי זוהי]</small> בדיוק השאלה <strong>באיזה שבוע</strong> ביובל היה הדבר! ומשיבים: <strong>אלא לאתויי</strong> <small>[להביא]</small> את השאלה <strong>באיזה יובל</strong> היה הדבר. <strong>ואידך</strong> <small>[והאחר]</small> שאינו מתחשב באפשרות זאת סבור: <strong>כיון</strong> ש<strong>אמר באיזה שבוע,</strong> שוב <strong>לא בעי</strong> <small>[נצרך</small> לומר<small>]</small> <strong>באיזה יובל,</strong> שאין להעלות על הדעת שהוא מעיד על מאורע שמלפני חמישים שנה.
 <big>א</big> שנינו במשנה ש<strong>ר' יוסי אומר</strong> ששואלים רק באיזה יום, באיזה שעה, באיזה מקום, ולא יותר. <strong>תניא</strong> <small>[שנויה</small> ברייתא<small>]</small> המפרטת יותר את המחלוקת. <strong>אמר להם ר' יוסי לחכמים: לדבריכם, מי שבא ואמר: אמש הרגו,</strong> וכי <strong>אומר לו</strong> הדיין בחקירתו: <strong>באיזו שבוע, באיזו שנה, באיזו חדש, בכמה בחדש</strong> היה הדבר? שכן מה מקום לשאלות אלה? אלא די שישאלו לגבי היום, השעה והמקום.
 <strong>אמרו לו: לדבריך, מי שבא ואמר: עכשו הרגו,</strong> וכי <strong>אומר לו: באיזה יום, באיזה שעה, באיזה מקום</strong> הרגו? הלא בכגון זה אין מקום אף לשאלות הללו!
 <strong>אלא</strong> אף לשיטתך, <strong>אף על גב דלא</strong> <small>[אף על פי שאין]</small> <strong>צריך,</strong> מכל מקום <strong>רמינן עליה</strong> <small>[מטילים עליו]</small> את החובה לענות על כל השאלות, <strong>כ</strong>טעמו של <strong>ר' שמעון בן אלעזר,</strong> שמטריחים את העדים בשאלות, שמא מתוך כך יתבלבלו ויודו שהם משקרים. <strong>הכא נמי</strong> <small>[כאן גם כן]</small> לשיטתנו, <strong>אף על גב דלא</strong> <small>[אף על פי שאינו]</small> <strong>צריך,</strong> מכל מקום <strong>רמינן עליה</strong> <small>[מטילים עליו]</small> לענות על שאלות רבות, <strong>כ</strong>שיטת <strong>ר' שמעון בן אלעזר.</strong>
 ושואלים: <strong>ור' יוסי</strong> מה עונה הוא על טענה זו? ומסבירים: לדעתו, <strong>אמש הרגו</strong> — <strong>שכיח</strong> (מצוי) <strong>ברוב עדיות,</strong> ויש להתחשב בכך בקביעת נוסח השאלות, אבל <strong>עכשיו הרגו</strong> — <strong>לא שכיח ברוב עדיות,</strong> ואין להתחשב באפשרות זו.
 <big>ב</big> שנינו במשנה כי לאחר החקירות שואלים כמה שאלות יסודיות לגוף העדות, כגון: האם <strong>מכירים אתם אותו,</strong> האם התריתם בו וכו'. <strong>תנו רבנן</strong> <small>[שנו חכמים]</small> בברייתא את השאלות ששואלים את העדים בפירוט: האם <strong>מכירים אתם אותו,</strong> את הנאשם האם יודעים אתם אם <strong>גוי הרג</strong> או <strong>ישראל הרג</strong> האם <strong>התריתם בו</strong> האם <strong>קיבל עליו התראה,</strong> שאמר שהוא שומע ויודע האם <strong>התיר עצמו למיתה,</strong> כלומר, שאמר שהוא יודע שהעונש הוא מיתה ואף על פי כן עובר האם <strong>המית בתוך כדי דיבור</strong> להתראה, שאם לא כן אין ההתראה צמודה למעשה ויכול לטעון ששכח.
  או לענין <strong>העובד עבודה זרה</strong> — <strong>את מי</strong> מעבודות זרות <strong>עבד, לפעור עבד, למרקוליס עבד? ובמה עבד,</strong> באיזה סוג עבודה: האם <strong>בזיבוח,</strong> או <strong>בקיטור</strong> קטורת, <strong>בניסוך</strong> יין, <strong>בהשתחואה</strong> לפניו?
 <strong>אמר עולא: מניין ל</strong>חובת <strong>התראה מן התורה?</strong> — <strong>שנאמר: "ואיש אשר יקח את אחתו בת אביו או בת אמו וראה את ערותה</strong> והיא תראה את ערותו חסד הוא ונכרתו לעיני בני עמם<strong>"</strong> (ויקרא כ, יז), ובמשמעות המילים יש לתהות: <strong>אטו</strong> <small>[וכי]</small> <strong>בראיה תליא מילתא</strong> <small>[תלוי הדבר]?</small> הרי נענש על הביאה ולא על הראיה. <strong>אלא</strong> ודאי הביטוי "לראות" סמלי הוא, ומשמעו: <strong>עד שיראוהו טעמו של דבר,</strong> שצריך שיהיה מחוור לו שהוא עובר עבירה, ו<strong>אם אינו ענין לכרת,</strong> שהרי לענין עונש כרת שמדובר בו שם אין צורך בהתראה שכן עונשו בידי שמים, וכלפי שמים גלוי אם עשה בזדון או בשגגה,
## דף מא.
 <strong>תנהו ענין ל</strong>דין <strong>מלקות,</strong> שכדי שילקו או יענישו אותו שאר עונשי גוף חייב שיודיעוהו, ויהא ברור לו מה הוא עושה.
 <strong>דבי</strong> <small>[מבית</small> מדרשו<small>]</small> של <strong>חזקיה תנא</strong> <small>[שנה</small> החכם<small>]</small> הוכחה מכתוב זה, שנאמר: <strong>"וכי יזד איש על רעהו להרגו בערמה"</strong> (שמות כא, יד), כיצד יודעים שהזיד? — <strong>שהתרו בו, ועדיין הוא מזיד.</strong>
 <strong>דבי</strong> <small>[מבית</small> מדרשו<small>]</small> של <strong>רבי ישמעאל תנא</strong> <small>[שנה</small> החכם<small>]</small> הוכחה מכתוב זה, שנאמר: <strong>"</strong>ויקריבו אותו <strong>המצאים אתו מקשש עצים"</strong> (במדבר טו, לג), שכתוב בלשון הווה ללמד <strong>שהתרו בו</strong> שלא יעשה, <strong>ועדיין הוא מקושש.</strong>
 <strong>דבי</strong> <small>[מבית</small> מדרשו<small>]</small> של <strong>רבי תנא</strong> <small>[שנה</small> החכם<small>]</small> ראיה מהפסוק: <strong>"על דבר אשר ענה</strong> את אשת רעהו<strong>"</strong> (דברים כב, כד) — <strong>על עסקי דיבור,</strong> כלומר, שדיברו עמו מדוע עושה כן.
  ומעירים:  <strong>וצריכא</strong> <small>[וצריכים]</small> כל אותם מקראות, משום שמאחד מהם בלבד אי אפשר היה ללמוד. <strong>דאי כתב רחמנא</strong> <small>[שאילו היתה התורה כותבת]</small> דבר זה ב<strong>"אחתו"</strong> בלבד, <strong>הוה אמינא</strong> <small>[הייתי אומר]:</small> <strong>חייבי מלקות</strong> — <strong>אין</strong> <small>[כן]</small> צריכים התראה, אבל <strong>חייבי מיתות</strong> שעבירתם חמורה — <strong>לא</strong> יצטרכו התראה, לכן <strong>כתב רחמנא</strong> <small>[כתבה התורה]</small> <strong>"</strong>ו<strong>כי יזד"</strong> לענין רוצח.
 <strong>ואי כתב רחמנא</strong> <small>[ואילו כתבה התורה]</small> רק <strong>"וכי יזד", הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה]</small> אמורים דווקא במיתת <strong>סייף דקיל</strong> <small>[ש</small>היא <small>קלה],</small> <strong>אבל סקילה</strong> שהיא <strong>חמורה,</strong> שמא על עבירה חמורה <strong>אימא</strong> <small>[אמור]</small> ש<strong>לא</strong> צריכה התראה, על כן <strong>צריכא</strong> <small>[נצרכה לומר]</small> גם במחלל השבת.
  ושואלים:  <strong>ותרתי</strong> <small>[ושתי</small> פעמים<small>]</small> <strong>ב</strong>דין <strong>ה</strong><strong>נסקלין למה לי?</strong> שהרי נאמר פעם במחלל שבת ופעם באונס נערה המאורסה שהוא בסקילה! ומשיבים: <strong>ל</strong>דעת <strong>ר' שמעון</strong> בא הדבר <strong>לאתויי</strong> <small>[להביא,</small> ללמד<small>]</small> גם <strong>נשרפין,</strong> שלשיטתו נשרפים חמורים מנסקלים, והוא לומד זאת ב"אם אינו ענין לנסקלים תנהו ענין לנשרפים",
 <strong>לרבנן</strong> <small>[ל</small>דעת <small>חכמים]</small> אין זה קשה כי <strong>מילתא דאתיא</strong> <small>[דבר שבא,</small> נלמד<small>]</small> <strong>בקל וחומר</strong> פעמים ש<strong>טרח וכתב לה קרא</strong> <small>[אותו הכתוב]</small> במפורש. ושואלים: <strong>ולכתוב רחמנא</strong> <small>[שתכתוב התורה]</small> דין התראה רק <strong>בנסקלין, וליתו הנך וליגמרו מיניה</strong> <small>[ושיבואו</small> כל <small>אלו וילמדו ממנו]!</small> ומשיבים: <strong>הכא נמי</strong> <small>[כאן גם כן]</small> <strong>מילתא דאתיא</strong> <small>[דבר שבא,</small> נלמד<small>]</small> <strong>בקל וחומר</strong> פעמים ש<strong>טרח וכתב לה קרא</strong> <small>[אותו הכתוב]</small> במפורש. 
 <big>א</big> שנינו בברייתא כי בין החקירות בעדות על ההורג נפש שואלים את העדים גם האם <strong>התיר עצמו</strong> הנאשם לאחר ההתראה <strong>למיתה,</strong> שצריך שיאמר שהוא מקבל עליו את העונש. ושואלים: <strong>מנא לן</strong> <small>[מנין לנו]</small> דבר זה? <strong>אמר רבא ואיתימא</strong> <small>[ויש אומרים]</small> שאמר זאת <strong>חזקיה, אמר קרא</strong> <small>[הכתוב]:</small> <strong>"</strong>על פי שנים עדים או שלושה עדים <strong>יומת המת"</strong> (דברים, יז, ו), וכוונתו: <strong>עד שיתיר עצמו למיתה.</strong>
 <strong>אמר רב חנן: עדי נערה המאורסה ש</strong>באו והעידו ששכבה עם מישהו מרצונה, אם <strong>הוזמו</strong> — <strong>אין נהרגין.</strong> וטעם הדבר <strong>—</strong> <strong>מתוך שיכולים לומר</strong> שלא להעיד להורגה באנו אלא <strong>לאוסרה על בעלה באנו,</strong> שהרי אשת איש שנבעלה מרצונה לאיש אחר אסורה לבעלה, ולשם כך העדנו.
  ומקשים:  <strong>והא אתרו</strong> <small>[והרי התרו]</small> <strong>בה</strong> ואמרו לה: דעי לך שענשך מיתה, וכיצד יכולים הם לומר שלא להרגה באו? ומשיבים: מדובר כאן באופן <strong>ש</strong><strong>לא אתרו</strong> <small>[התרו]</small> <strong>בה.</strong> ומקשים: <strong>ואי</strong> <small>[ואם]</small> <strong>לא אתרו</strong> <small>[התרו]</small> <strong>בה היכי מיקטלא</strong> <small>[כיצד</small> היא עצמה <small>נהרגת]?</small> ואם אכן אינה נידונה למיתה, ודאי שאין העדים נהרגים!
  ומשיבים: מדובר שם  <strong>באשה חבירה</strong> היודעת תורה, <strong>ואליבא</strong> <small>[ולפי שיטתו]</small> של <strong>ר' יוסי בר' יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי בר' יהודה אומר: חבר</strong> (תלמיד חכם) <strong>אין צריך התראה</strong> כדי להיענש, <strong>לפי שלא נתנה התראה אלא להבחין בין שוגג למזיד</strong> וזה הלא יודע שאסור.
  ומקשים עוד: <strong>וכיון דאינהו לא מיקטלי</strong> <small>[שהם אינם נהרגים]</small> על עדותם הזוממת, <strong>איהי היכי מיקטלא</strong> <small>[היא כיצד נהרגת]</small> על כך? והלא <strong>הויא לה</strong> <small>[הרי היא]</small> <strong>עדות שאי</strong> (אין) <strong>אתה יכול להזימה, וכל עדות שאי אתה יכול להזימה</strong> ולענוש את הזוממים <strong>לא שמה,</strong> אינה קרויה כלל <strong>עדות!</strong>
 ומשיבים: <strong>הכי נמי קאמר</strong> <small>[כך גם כן אמר],</small> וזו היתה כוונתו: <strong>מתוך שאין נהרגין, ש</strong>הרי <strong>יכולין</strong> הם <strong>לומר "לאוסרה על בעלה באנו", אף היא אינה נהרגת, דהויא לה</strong> <small>[שהרי היא]</small> <strong>עדות שאי אתה יכול להזימה.</strong>
 ומקשים: <strong>אלא</strong> דין הזמה <strong>באשה חבירה, דקיימא לן דמיקטלא</strong> <small>[שמוחזק לנו ש</small>היא <small>נהרגת],</small> <strong>אליבא</strong> <small>[על פי שיטתו]</small> של <strong>ר' יוסי בר' יהודה, היכי משכחת לה</strong> <small>[כיצד מוצא אתה אותה]</small> שאפשר שיעשו כן, שהרי אם לא התרו בה אי אפשר להרגה? ומשיבים: שמעידים <strong>שזינתה וחזרה וזינתה,</strong> ועל הזנות השניה אין העדים יכולים לומר שבאו לאוסרה על בעלה, שהרי כבר אסורה היא משעת ביאה ראשונה.
  ומקשים:  <strong>והא</strong> <small>[והרי]</small> <strong>יכולין לומר: "לאוסרה על בועלה</strong> ה<strong>שני באנו"!</strong> שכשם שאשה שזנתה אסורה לבעלה, כך אסורה היא גם לזה שבא עליה גם לכשתתגרש מבעלה. ואומרים העדים שבאו להעיד רק שאסורה לבועל השני! ומשיבים: מדובר כאן <strong>שזינתה מבועל ראשון,</strong> כלומר, זינתה פעם שניה עם אותו אדם וכבר היא אסורה עליו, ואז אין מקום לטענה זו. <strong>אי נמי</strong> <small>[או גם כן]</small> במקרה <strong>שזינתה מקרוביה,</strong> שגם בלי העדות הריהי אסורה להינשא להם, ואין יכולים העדים לומר שבאו לאוסרה עליהם.
  ושואלים: אם כן,  <strong>מאי שנא</strong> <small>[מה שונה]</small> דוגמה של <strong>נערה מאורסה דנקט</strong> <small>[שתפס]?</small> <strong>אפילו נשואה נמי</strong> <small>[גם כן]</small> אפשר שיהא בה דין זה! ומשיבים: <strong>אין</strong> <small>[כן]</small> הוא, <strong>אלא אפילו האי דלא יתבא תותיה</strong> <small>[זו שאינה יושבת תחתיו],</small> כלומר, שאינה עוד אשתו, <strong>יכולין</strong> העדים <strong>לומר: "לאוסרה על בעלה באנו</strong> וכלל לא היתה כוונתנו להעיד עליה להורגה <strong>".</strong> 
 <big>ב</big> <strong>אמר רב חסדא: אחד</strong> העדים <strong>אומר "בסייף הרגו", ואחד אומר "בארירן</strong> (כעין גרזן) <strong>הרגו"</strong> — <strong>אין זה "נכון"</strong> ("והנה אמת נכון הדבר". דברים יז, י), שברור שיש סתירה בעדות. ואולם אם <strong>אחד</strong> מהעדים <strong>אומר "כליו</strong> (בגדיו) של ההורג היו <strong>שחורין", ואחד אומר "כליו לבנים"</strong> — <strong>הרי זה נכון,</strong> ואין לומר שיש כאן הכחשה מהותית בעדות.
 <strong>מיתיבי</strong> <small>[מקשים],</small> נאמר: "והנה אמת נכון הדבר" ו<strong>"נכון"</strong> כוונתו <strong>שיהא נכון</strong> — מכוון, ששני העדים מסכימים בעדותם. אם עד <strong>אחד אומר "בסייף הרגו", ואחד אומר "בארירן הרגו", אחד אומר "כליו שחורין", ואחד אומר "כליו לבנים"</strong> — <strong>אין זה נכון.</strong> וקשה איפוא לדברי רב חסדא. <strong>תרגמה</strong> <small>[הסבירה]</small> <strong>רב חסדא</strong> לאותה ברייתא: מדובר בה <strong>בסודר שחנקו בו,</strong> שדנים בכלים שהרג בהם, וצבע הסודר הוא איפוא עדות הנוגעת לגוף המעשה, <strong>דהיינו</strong> <small>[שזהו]</small> כמו בעדויות שניים על <strong>סייף וארירן.</strong>
 <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במקום אחר: עד <strong>אחד אומר "סנדליו שחורין", ואחד אומר "סנדליו לבנים"</strong> — <strong>אין זה "נכון"!</strong> ומשיבים: לשיטת רב חסדא <strong>התם נמי</strong> <small>[שם גם כן]</small> מדובר <strong>כגון שבעט בו בסנדלו והרגו,</strong> שהיא עדות על עצם ההריגה.
 <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנתנו: <strong>מעשה ובדק בן זכאי בעוקצי תאנה,</strong> משמע שאפשר למצוא סתירה אפילו בדברים שאינם בגוף המעשה! ומשיבים: <strong>אמר רמי בר חמא:</strong> מדובר כאן <strong>כגון שעקץ</strong> (קטף) <strong>תאנה בשבת, דעלה קא מיקטיל</strong> <small>[שעליה הוא נהרג],</small> ועדותם בתאנה היא מגוף העדות.
  ומקשים:  <strong>והא תניא</strong> <small>[והרי שנינו</small> בברייתא<small>]</small> האומרת: <strong>אמרו לו "תחת תאנה הרגו",</strong> משמע שמדובר בדיני רוצח! <strong>אלא אמר רמי בר חמא: כגון ששפדו בייחור של תאנה,</strong> שלקח ענף תאנה והרגו בו, ואף כאן הדבר הוא מגוף העדות.
 <strong>תא שמע</strong> <small>[בוא</small> ו<small>שמע]</small> שבאותה חקירה של בן זכאי <strong>אמר להן: "תאנה זו</strong> שאתם מעידים אודותיה ביחס לנאשם, האם <strong>עוקציה דקין,</strong> או ש<strong>עוקציה גסין,</strong> האם היו ה<strong>תאנים</strong> שעליה <strong>שחורות,</strong> או היו ה<strong>תאנים לבנות"?</strong> וענין שחורות ולבנות בוודאי מתייחס לפרי התאנה ולא לענף של התאנה, משמע שלא בגוף העדות חקר! <strong>אלא</strong> יש לדחות את ההסברים הקודמים, <strong>אמר רב יוסף:</strong> וכי <strong>מבן זכאי לותיב איניש</strong> <small>[יקשה אדם]</small> לדיני חקירות? <strong>שאני</strong> <small>[שונה]</small> <strong>בן זכאי</strong> ש<strong>בדיקות כחקירות משוי ליה</strong> <small>[עושה</small> הוא <small>אותן],</small> שלדעת בן זכאי סתירה בבדיקות הריהי כסתירה בחקירות, ופוטרים את הנאשם.
 <big>ג</big> כיון שדנו בחקירה שערך בן זכאי שואלים: <strong>מאן</strong> <small>[מיהו]</small> <strong>בן זכאי</strong> זה? <strong>אילימא</strong> <small>[אם תאמר]</small> שהיה זה <strong>ר' יוחנן בן זכאי, מי הוה</strong> <small>[האם</small> אמנם <small>היה]</small> חבר <strong>בסנהדרי</strong> שדנה בדיני נפשות? <strong>והתניא</strong> <small>[והרי שנינו</small> בברייתא<small>]:</small> <strong>כל שנותיו של ר' יוחנן בן זכאי</strong> היו <strong>מאה ועשרים שנה. ארבעים שנה</strong> מהן <strong>עסק בפרקמטיא</strong> (במסחר), <strong>ארבעים שנה למד,</strong> ו<strong>ארבעים שנה לימד</strong> והנהיג את ישראל.
 <strong>ותניא</strong> <small>[ושנויה</small> ברייתא<small>]:</small> <strong>ארבעים שנה קודם חורבן הבית גלתה סנהדרי</strong> מלשכת הגזית <strong>וישבה לה בחנות. ואמר ר' יצחק בר אבודימי:</strong> כוונת הביטוי <strong>לומר שלא דנו</strong> עוד בסנהדרי <strong>דיני קנסות.</strong> ותוהים: <strong>דיני קנסות סלקא דעתך</strong> <small>[עולה על דעתך</small> לומר<small>]?</small> והלא דיני קנסות המשיכו לדון בארץ ישראל מאות שנים לאחר חורבן הבית! <strong>אלא</strong> יש לתקן ולומר: <strong>שלא דנו דיני נפשות.</strong> שכאשר אין סנהדרי גדולה יושבת עוד במקומה בלשכת הגזית, בטל תוקף בתי הדין לדון דיני נפשות.
 <strong>ותנן</strong> <small>[ו</small>כיון ש<small>שנינו</small> במשנה<small>]:</small> <strong>משחרב בית המקדש התקין רבן יוחנן בן זכאי,</strong> הרי יודעים מכאן שהאריך ימים גם לאחר החורבן, ולפי זה נמצא שבארבעים השנים שלימד היה זה כבר לאחר הזמן שבטלה הסנהדרין מתפקידה (שכן כבר ארבעים שנה קודם החורבן לא דנו דיני נפשות)!
 <strong>אלא</strong> יש לומר שהיה זה <strong>בן זכאי דעלמא</strong> <small>[סתם],</small> אדם אחר שנקרא "בן זכאי". ומעירים: <strong>הכי נמי מסתברא</strong> <small>[כך גם כן מסתבר</small> לומר<small>],</small> <strong>דאי סלקא דעתך</strong> <small>[שאם עולה על דעתך]</small> שהיה זה <strong>רבן יוחנן בן זכאי, קרי ליה</strong> <small>[קורא לו]</small> <strong>רבי</strong> (ר' יהודה הנשיא) במשנה בלשון זלזול <strong>"בן זכאי"</strong> סתם? אלא ודאי איש אחר היה.
  ומקשים:  <strong>והא תניא</strong> <small>[והרי שנינו</small> בברייתא<small>]</small> מפורשת: <strong>מעשה ובדק רבן יוחנן בן זכאי בעוקצי תאנים!</strong> אלא יש לומר כך: באותה שעה שעשה כן לא היה מחברי הסנהדרין <strong>אלא תלמיד היושב לפני רבו הוה</strong> <small>[היה],</small> ובאותן שנים סנהדרין במקומה היתה ודנה דיני נפשות, <strong>ואמר מילתא</strong> <small>[דבר]</small> בתוך כדי חקירת העדים, <strong>ומסתבר להו טעמיה</strong> <small>[והיה מסתבר להם</small> לסנהדרין <small>טעמו]</small> וקיבלו את דבריו,
## דף מא:
 <strong>וקבעוה</strong> להלכה זו <strong>בשמיה</strong> <small>[בשמו</small><small>].</small> <strong>כי הוה למד</strong> <small>[</small>ו<small>כאשר היה לומד</small> לעצמו<small>],</small> <strong>"בן זכאי" הוה קרי ליה</strong> <small>[היו קוראים לו</small><small>]</small> <strong>כ</strong>פי שקוראים ל<strong>תלמיד היושב לפני רבו, כי הוה לימד הוה קרי ליה</strong> <small>[</small>ו<small>כאשר היה מלמד</small> לאחרים <small>היו קוראים לו</small><small>]</small> <strong>"רבן יוחנן בן זכאי".</strong> וההבדל בין שני המקורות, <strong>כי קרי ליה</strong> <small>[כאשר קרא לו]</small> במקור אחד <strong>"בן זכאי"</strong> — <strong>על שם דמעיקרא</strong> <small>[ש</small>היה <small>מתחילה]</small> שכך קראו לו אז, <strong>וכי קרי ליה</strong> <small>[כאשר קרא לו</small><small>]</small> <strong>"רבן יוחנן בן זכאי"</strong> — <strong>על שם דהשתא</strong> <small>[של עכשיו</small><small>].</small>
 <big>א</big> שנינו במשנה: <strong>מעשה ובדק כו' מה בין חקירות</strong> ובדיקות, שאפילו שנים אומרים "אין אנו יודעים" לא בטלה עדותם. ושואלים: <strong>מאי</strong> <small>[מה</small><small>]</small> המשמעות <strong>"אפילו שנים אומרים", פשיטא</strong> <small>[פשוט,</small> ברור<small>]</small> <strong>כי</strong> כאשר <strong>אמר אחד "איני יודע"</strong> — <strong>עדותן קיימת,</strong> ומשמע אם כן שאין ידיעה זו חלק הכרחי מן העדות, ואשר על כן גם <strong>כי אמרי בי תרי נמי</strong> <small>[כאשר אומרים שנים גם כן</small><small>]</small> שאינם יודעים — <strong>עדותם קיימת!</strong>
 <strong>אמר רב ששת: ארישא קאי,</strong> <strong>והכי קאמר</strong> <small>[על תחילת</small> המשנה <small>מוסב</small> הדבר<small>, וכך אמר</small><small>]:</small> <strong>בחקירות</strong> היסודיות <strong>אפילו שנים אומרים "ידענו", ואחד אומר "איני יודע"</strong> — <strong>עדותן בטילה. כמאן</strong> <small>[כ</small>שיטת <small>מי</small><small>]</small> משנתנו — כשיטת <strong>ר' עקיבא, דמקיש</strong> <small>[שמשווה</small><small>]</small> לכל פרטי הדינים <strong>שלשה</strong> עדים <strong>לשנים,</strong> שכשם ששני עדים צריכים להעיד עדות שלמה, אף שלושה כן.
 <strong>אמר רבא: והא</strong> <small>[והרי]</small> <strong>"עדותן קיימת" קתני</strong> <small>[שונה</small><small>]</small> במשנה ולא "עדותן בטילה"! <strong>אלא אמר רבא: הכי קאמר</strong> <small>[כך אמר</small><small>]:</small> <strong>אפילו בחקירות, שנים אומרים "ידענו" ואחד אומר "איני יודע"</strong> — <strong>עדותן קיימת,</strong> שסומכים על עדות השנים. <strong>כמאן</strong> <small>[כ</small>שיטת <small>מי</small><small>]</small> תהא משנתנו — ש<strong>לא כ</strong>שיטת <strong>ר' עקיבא</strong> המשוה שלושה לשנים.
 <big>ב</big> מסופר: <strong>רב</strong> <strong>כהנא ורב ספרא תנו</strong> <small>[שנו]</small> מסכת <strong>סנהדרין בי</strong> <small>[</small>ב<small>בית</small> מדרשו<small>]</small> של <strong>רבה.</strong> <strong>פגע בהו</strong> <small>[פגש בהם</small><small>]</small> <strong>רמי בר חמא. אמר להו</strong> <small>[להם]:</small> <strong>מאי אמריתו</strong> <small>[מה</small> דבר חידוש <small>אומרים אתם]</small> <strong>בה ב</strong>מסכת <strong>סנהדרין</strong> שאתם לומדים <strong>דבי</strong> <small>[בבית</small> מדרשו<small>]</small> של <strong>רבה?</strong> <strong>אמרי ליה</strong> <small>[אמרו לו]:</small> <strong>ומאי אמרינן</strong> <small>[ומה אומרים אנו]</small> <strong>בה ב</strong>מסכת <strong>סנהדרין גרידתא</strong> <small>[סתם]</small> שאין למדים בבית רבה, <strong>ומאי קשיא</strong> <small>[ומה קשה]</small> <strong>לך?</strong> שנראה שאתה רוצה לשמוע תשובה לקושי מסויים במסכת זו על פי דברי רבה.
 <strong>אמר להו</strong> <small>[להם]:</small> קשה לי <strong>מהא דקתני</strong> <small>[מזו ששנינו</small><small>],</small> <strong>מה בין חקירות לבדיקות,</strong> אם ב<strong>חקירות</strong> עד <strong>אחד אומר "איני יודע"</strong> — <strong>עדותן בטילה,</strong> ואילו ב<strong>בדיקות</strong> אם <strong>אמר</strong> עד <strong>אחד "איני יודע", ואפילו שנים אומרים "אין אנו יודעים"</strong> — <strong>עדותן</strong> <strong>קיימת. מכדי אידי ואידי דאורייתא</strong> <small>[הרי זו וזו מן התורה]</small> <strong>היא,</strong> שגם חקירות וגם בדיקות מחוייבות על פי דיני התורה, שהכל נכלל במצוה לחקור היטב את העדים, ואם כן <strong>מאי שנא</strong> <small>[במה שונה]</small> <strong>חקירות, ומאי שנא</strong> <small>[ובמה שונה]</small> <strong>בדיקות?</strong>
 <strong>אמרי ליה</strong> <small>[אמרו לו]:</small> <strong>הכי השתא</strong> <small>[כיצד אתה משווה]?!</small> <strong>בחקירות,</strong> אם <strong>אמר</strong> עד <strong>אחד "איני יודע"</strong> — <strong>עדותן בטילה</strong> מן הטעם <strong>דהויא לה</strong> <small>[שהרי היא</small><small>]</small> <strong>עדות שאי</strong> (אין) <strong>אתה יכול להזימה,</strong> שאם הזמן והמקום אינם מדוייקים בדברי העדים שוב אי אפשר להזים עדות זו ולומר לעדים שהיו באותה שעה במקום אחר. אבל ב<strong>בדיקות</strong> — אם <strong>אמר אחד מהן "איני יודע"</strong> — <strong>עדותן קיימת,</strong> שהרי עדיין <strong>עדות שאתה יכול להזימה הוא.</strong>
 <strong>אמר להו</strong> <small>[להם]:</small> <strong>אי הכי אמריתו</strong> <small>[אם כך אומרים,</small> מחדשים <small>אתם]</small> <strong>בה,</strong> במסכת זו — <strong>טובא אמריתו</strong> <small>[הרבה אומרים אתם]</small> <strong>בה,</strong> והרבה חדשתם לי בכך. <strong>אמרי ליה</strong> <small>[אמרו לו]:</small> <strong>מטיבותיה דמר</strong> <small>[מפני טובתו של אדוני],</small> כלומר, מפני רצונך הטוב לקבל דברינו, נחשב הדבר כאילו <strong>אמרינן</strong> <small>[אומרים אנו]</small> <strong>בה טובא</strong> <small>[הרבה</small><small>].</small> ואולם <strong>מנזיהותיה דמר</strong> <small>[מנזיפתו</small> וקושייתו <small>של אדוני]</small> <strong>לא אמרינן</strong> <small>[היינו אומרים]</small> <strong>בה ו</strong>אפילו <strong>לא חדא</strong> <small>[</small>דבר <small>אחד</small> <small>],</small> משום שאילו רצית לנזוף בנו ולדחות דברינו יכולת למצוא פרכה וקושיה בהם, וכאילו לא אמרנו בה דבר.
 <big>ג</big> שנינו במשנה שאם היה עד <strong>אחד אומר</strong> שהיה הדבר בשני בחודש, והאחד אומר בשלישי בו — עדותן קיימת, שמא לא ידע אחד מהם בעיבורו של החודש הקודם, וממילא לא ידע גם מתי חל ראש חודש זה. ושואלים: <strong>עד כמה</strong> ימים בחודש אפשר לומר שאחד העדים אינו יודע מתי היה ראש החודש? <strong>אמר ר' אחא בר חנינא אמר ר' אסי אמר ר' יוחנן: עד רובו של חודש,</strong> וכשעבר רובו של החודש אין לומר שהעד אינו יודע בימי החודש.
 <strong>אמר רבא: אף אנן נמי תנינא</strong> <small>[אנחנו גם כן שנינו</small><small>]</small> במשנה סיוע לכך שכאשר <strong>אחד אומר</strong> שהיה הדבר <strong>בשלשה</strong> בחודש <strong>ואחד אומר</strong> שהיה הדבר <strong>בחמשה</strong> בחודש — <strong>עדותן בטילה. ואמאי</strong> <small>[ומדוע</small><small>]</small> אומרים אנו כן? <strong>נימא</strong> <small>[נאמר</small><small>]</small> שאף כאן נגרם הדבר מחמת חוסר ידיעה בלבד, <strong>שזה יודע בשני עיבורין,</strong> שיודע שעיברו את שני החדשים הקודמים ולכן יודע הוא שהיה רק בשלושה בחודש, <strong>וזה</strong> שאמר בחמישה <strong>אינו יודע בשני עיבורין. אלא לאו</strong> <small>[האם לא]</small> <strong>משום דברובה ידע</strong> <small>[שברובו</small> של <small>החודש הוא יודע</small><small>]</small> ולכן לא יתכן שיטעה אדם בשני ראשי חדשים.
  את הראיה דוחים: <strong>לעולם אימא</strong> <small>[</small>יכול <small>אני לומר]</small> <strong>לך</strong> שאפילו <strong>ברובה</strong> של חודש <strong>נמי</strong> <small>[גם כן</small><small>]</small> <strong>לא ידע,</strong> אלא <strong>בשיפורא</strong> <small>[</small>על ידי <small>שופר]</small> שנהגו לתקוע בו בראש החודש <strong>ידע.</strong> אלא שעדיין <strong>בחד שיפורא אמר דטעי</strong> <small>[ב</small>תקיעת <small>שופר אחת אמור שטעה</small> ולא שמע<small>]</small> <strong>בתרי שיפורא</strong> <small>[בשתי</small> תקיעות <small>שופר]</small> <strong>לא</strong> יתכן ש<strong>אמר דטעי</strong> <small>[וטעה</small><small>].</small>
 <big>ד</big> כיון שהוזכרו דברי ר' אחא בר חנינא, מביאים דבר אחר בשם מסורת זו, <strong>אמר ר' אחא בר חנינא אמר רב אסי אמר ר' יוחנן: עד כמה מברכין על החדש</strong> את הברכה על חידוש הלבנה — <strong>עד שתתמלא פגימתה</strong> של הלבנה, כאשר אינה נראית עוד פגומה כקשת קטנה. <strong>וכמה</strong> הוא זמן זה? <strong>אמר ר' יעקב בר אידי אמר רב יהודה: עד שבעה</strong> ימים בחודש. <strong>נהרדעי אמרי</strong> <small>[</small>חכמי <small>נהרדעא אומרים</small><small>]</small> <strong>עד ששה עשר</strong> יום בו.
## דף מב.
 <strong>ותרוייהו</strong> <small>[ושניהם]</small> <strong>כר' יוחנן סבירא להו</strong> <small>[סבורים</small> <small>הם],</small> ולא נחלקו אלא בפירוש דבריו, מהו מילוי פגימתה. כי <strong>הא</strong> <small>[זו</small> עד שבעה<small>]</small> — <strong>למיהוי כי יתרא</strong> <small>[</small><small>כדי שתהיה כמו יתר</small> של קשת <small>]</small> שקודם לכן הירח נראה רק כקשת, ולאחר שבעה ימים כבר נראה כחצי עיגול, כקשת שיש לה יתר, וזוהי לדעתם מילוי הפגימה. <strong>הא</strong> <small>[זו]</small> — <strong>למיהוי כי נפיא</strong> <small>[כדי שתהיה כמו כברה</small><small>],</small> כלומר, עיגול שלם, והוא נקרא לדעתם מילוי הפגימה.
 <big>א</big> <strong>אמר ליה</strong> <small>[לו]</small> <strong>רב אחא מדיפתי לרבינא: וליבריך</strong> <small>[ושיברכו</small><small>]</small> ברכת <strong>"הטוב והמטיב"</strong> בשעת קידוש הלבנה, על ההנאה שיש לבני אדם ממאור הירח! <strong>אמר ליה</strong> <small>[לו]:</small> <strong>אטו כי</strong> <small>[וכי כאשר]</small> <strong>חסר</strong> אור הירח <strong>מי מברכינן</strong> <small>[האם מברכים אנו]</small> כמו על שאר אסונות <strong>"</strong>ברוך... <strong>דיין האמת" דלבריך</strong> <small>[כדי שיברכו]</small> במילואה <strong>"הטוב והמטיב"?</strong> אמר לו: אמנם אין נוהגים כן, אבל היא היא השאלה: <strong>וליברכינהו לתרוייהו</strong> <small>[ויברכו את שתיהן</small><small>]</small> "דיין האמת" בחסרונה ו"הטוב והמטיב" במילואה! וענה לו: <strong>כיון דהיינו אורחיה, לא מברכינן</strong> <small>[כיון שזו דרכו, אין אנו מברכים</small><small>],</small> שדרך העולם היא שתהא הלבנה פוחתת, ומוספת.
 <strong>ואמר ר' אחא בר חנינא אמר ר' אסי אמר ר' יוחנן: כל המברך על החדש בזמנו</strong> — <strong>כאילו מקבל פני שכינה.</strong> ורמז לדבר — <strong>כתיב הכא</strong> <small>[נאמר כאן</small><small>]</small> בענין קידוש חדשים <strong>"החדש הזה</strong> לכם ראש חדשים ראשון הוא לכם לחדשי השנה<strong>"</strong> (שמות יב, ב), <strong>וכתיב התם</strong> <small>[ונאמר שם</small><small>]:</small> <strong>"זה אלי ואנוהו"</strong> (שמות טו, ב), שהוא כתוב המדבר בגילוי השכינה בשעת קריעת ים סוף. <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל:</strong> <strong>אילמלא לא זכו ישראל אלא להקביל פני אביהן שבשמים כל חדש וחדש</strong> פעם אחת <strong>דיים,</strong> כיון שיש בברכת הלבנה כעין הקבלת פני שכינה. <strong>אמר אביי: הלכך נימרינהו</strong> <small>[על כן נאמר אותה,</small> את הברכה] <strong>מעומד</strong> מפני השכינה.
 מסופר: <strong>מרימר ומר זוטרא מכתפי אהדדי ומברכי</strong> <small>[היו נשענים זה על כתפי זה ומברכים</small><small>].</small> <strong>אמר ליה</strong> <small>[לו]</small> <strong>רב אחא לרב אשי: במערבא מברכי</strong> <small>[במערב,</small> בארץ ישראל, <small>מברכים</small><small>]</small> על הירח: <strong>"ברוך מחדש חדשים". אמר ליה</strong> <small>[לו]:</small> ברכה זו <strong>האי, נשי דידן נמי מברכי</strong> <small>[</small>את הברכה <small>הזו, הנשים שלנו גם כן מברכות</small><small>],</small> כלומר, נוסח זה ידוע לכל, שאף אלה שלא למדו יודעים אותו.
 <strong>אלא</strong> הנוסח השלם הוא <strong>כ</strong>דברי <strong>רב יהודה.</strong> ש<strong>אמר רב יהודה,</strong> מברך: <strong>"ברוך... אשר במאמרו ברא שחקים, וברוח פיו כל צבאם</strong> (צבא השמים), <strong>חק וזמן נתן להם שלא ישנו את תפקידם, ששים ושמחים</strong> גרמי השמים <strong>לעשות רצון קונם,</strong> והם <strong>פועלי אמת שפעולתן אמת,</strong> שהרי ממלאים תפקידם ואינם משנים ממנהגם, <strong>וללבנה אמר שתתחדש,</strong> והיא <strong>עטרת תפארת</strong> (סימן ורמז תפארה) <strong>לעמוסי בטן</strong> הם ישראל הקרויים העמוסים על ידי ה', <strong>שהן עתידין להתחדש כמותה,</strong> שלמרות שהם לעתים יורדים, יגיעו לדרגה גבוהה ויגיעו <strong>לפאר ליוצרם על שם כבוד מלכותו, ברוך אתה ה' מחדש חדשים".</strong>
 ועוד בשם אותה מסורת על הכתוב <strong>"כי בתחבלות תעשה לך מלחמה"</strong> (משלי כד, ו) <strong>אמר ר' אחא בר חנינא אמר ר' אסי אמר ר' יוחנן: במי אתה מוצא מלחמתה של תורה</strong> ועיקר כוחה <strong>במי שיש בידו חבילות של משנה,</strong> כלומר, שאי אפשר להגיע לדרגה גבוהה בלימוד התורה בלי ידיעת חומר בסיסי רב. <strong>קרי</strong> <small>[היה קורא</small><small>]</small> <strong>רב יוסף אנפשיה</strong> <small>[על עצמו</small><small>]</small> <strong>"ורב תבואות בכח שור"</strong> (משלי יד, ד), כלומר, מי שכוחו רב יכול להביא יבול הרבה, שהוא היה מפורסם כאחד מגדולי הבקיאים.
 <big>ב</big> שנינו במשנה שאם עד <strong>אחד אומר בשתי שעות</strong> היה המעשה ואחד אומר בשלוש — עדותם קיימת. <strong>אמר רב שימי בר אשי: לא שנו אלא</strong> שהיה הבדל ב<strong>שעות,</strong> <strong>אבל</strong> אם היה עד <strong>אחד אומר</strong> שאירע הדבר <strong>קודם הנץ החמה</strong> (שנראתה השמש) <strong>ואחד אומר לאחר הנץ החמה,</strong> שבכך אי אפשר לטעות, למרות שאין הבדל זמן גדול — <strong>עדותן בטילה.</strong>
 ותוהים: <strong>פשיטא</strong> <small>[פשוט</small> הדבר<small>]!</small> הרי ודאי יש הבדל בין חושך לאור! <strong>אלא</strong> יש לפרש כך: <strong>אחד אומר קודם הנץ</strong> החמה היה, <strong>ואחד אומר בתוך הנץ</strong> — אף כאן עדותם בטילה. ומקשים: <strong>הא נמי פשיטא</strong> <small>[</small>דבר <small>זה גם כן פשוט</small><small>]!</small> ומשיבים, <strong>מהו דתימא</strong> <small>[שתאמר</small><small>]:</small> <strong>הא בגילויא קאי וזהרורי בעלמא</strong> <small>[זה</small> שאמר בתוך הנץ <small>ב</small>מקום <small>גלוי עמד וזוהר בלבד]</small> <strong>הוא דחזא</strong> <small>[שראה</small><small>],</small> ונדמה לו שרואה את הנץ החמה. על כך <strong>קא משמע לן</strong> <small>[השמיע לנו</small><small>]</small> שאין להניח שאנשים טועים בכך.
 <big>ג</big> שנינו במשנה ש<strong>אחר כך,</strong> כלומר, לאחר ששאלו את העד הראשון לעצמו, <strong>מכניסין</strong> את העד השני ובודקים אותו, ואם נמצאו דברי העדים מכוונים מתחילים לשאת ולתת בדבר, ואם אמר אחד מן התלמידים דבר לזכות, לא היו מורידים אותו מן הסנהדרין כל אותו היום. ומקשים: <strong>אותו היום ותו לא</strong> <small>[ולא עוד],</small> <strong>והתניא</strong> <small>[והרי שנינו</small> בברייתא<small>]:</small> <strong>אם יש ממש בדבריו לא היה יורד משם לעולם,</strong> שהרי הוכיח שגדול כוחו כאחד החכמים, <strong>ואם אין ממש בדבריו אין יורד כל היום כולו, כדי שלא תהא עלייתו ירידה לו,</strong> שאם יורידוהו מיד — יתבייש, כאילו הורידוהו בנזיפה, על כן תיקנו שלא ירד מיד, שלא יתביישו התלמידים מלומר דבר לזכות. <strong>אמר אביי: תרגומה</strong> <small>[תרגם,</small> פרש<small>]</small> את האמור במשנתנו לענין המקרה של <strong>אם אין ממש בדבריו</strong>.
 עוד שנינו במשנה שאם <strong>מצאו לו זכות</strong> תוך כדי הדיון, שהסכימו כולם או רובם לזכות זו — פטרוהו, ואם רובם אינם מסכימים לזכותו — מעבירים את הדיון ליום המחרת ודנים בדבר שנים שנים והיו ממעטים באכילה ובשתיית יין כל אותו היום. ושואלים: <strong>יין מאי טעמא</strong> <small>[מה הטעם]</small> <strong>לא</strong> ישתו? <strong>אמר ר' אחא בר חנינא, אמר קרא</strong> <small>[הכתוב]:</small> <strong>"</strong>אל למלכים שתו יין <strong>ולרוזנים אי שכר"</strong> (משלי לא, ד), ומפרש: <strong>העוסקין ברזו</strong> (ה"רוזנים") <strong>של עולם,</strong> בדברים חמורים אלה <strong>אל ישתכרו.</strong>
 <big>ד</big> <strong>מצאו לו זכות כו',</strong> במשנה שנינו שכאשר אין בית הדין מגיע להסכמה ונמצא שקול מוסיפים דיינים עד לשבעים ואחד והם דנים בדבר עד שיראה אחד המחייבים דבר המזכים. ושואלים: אם <strong>לא ראו</strong> ועדיין נשאר בית הדין שקול בדעות המחייבים והמזכים, <strong>מאי</strong> <small>[מה]</small> יהא דינו?
 <strong>אמר ר' אחא: פוטרין אותו,</strong> שהרי לא נתחייב לגמרי. <strong>וכן אמר ר' יוחנן: פוטרין אותו. אמר ליה</strong> <small>[לו]</small> <strong>רב פפא לאביי:</strong> אם לא הגיע בית הדין המורחב לכלל הסכמה, מדוע ממתינים עוד, <strong>וליפטריה מעיקרא</strong> <small>[ושיפטרו אותו מתחילה],</small> כשרואים שההרכב הגדול ביותר אינו יכול להכריע! <strong>אמר ליה</strong> <small>[לו]</small> : <strong>הכי</strong> <small>[כך]</small> <strong>אמר ר' יוחנן:</strong> הטעם הוא <strong>כדי שלא יצאו מבית דין מעורבבין</strong> ומבולבלים, שגנאי לבית דין שלא הגיע להחלטה. ולכן משתדלים שיגיעו למסקנה מסויימת.
 <strong>איכא דאמרי</strong> <small>[יש שאומרים]</small> כי כך <strong>אמר ליה רב פפא לאביי: ולמה לי</strong> <strong>יוסיפו</strong> דיינים כלל, <strong>ליפטריה מבי דינא קמא</strong> <small>[יפטרו</small> אותו <small>מבית הדין הראשון],</small> שאם לא יכלו להחליט להרשיעו — יצא זכאי, ומדוע מרחיבים את בית הדין? <strong>אמר ליה</strong> <small>[לו]</small> : <strong>ר' יוסי קאי כוותך</strong> <small>[עומד כמוך</small> בשיטתך<small>],</small> שכיוונת לדעתו, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר: כשם שאין מוסיפין על בית דין של שבעים ואחד, כך אין מוסיפין על בית דין של עשרים ושלשה.</strong> ואם לא נגמר הדין הרי זה כמחלוקת בבית דין הגדול ואין מוסיפים.
 <strong>תנו רבנן</strong> <small>[שנו חכמים],</small> <strong>אומר</strong> הדיין בשעה שעוסק <strong>בדיני ממונות: "נזדקן הדין",</strong> כלומר, דין זה הוא קשה וצריך עיון, <strong>ואין אומר</strong> בשעת עיסוק <strong>בדיני נפשות "נזדקן הדין".</strong>
 ושואלים: <strong>מאי</strong> <small>[מה</small> פירוש<small>]</small> <strong>"נזדקן הדין"? אילימא</strong> <small>[אם תאמר]</small> שהכוונה היא <strong>"קש דינא"</strong> <small>[נזדקן</small> והאריך זמנו של <small>דין</small> זה<small>]</small> ועדיין לא עמדנו עליו ויש עוד לעיין בו, ואולם אם כן <strong>איפכא מיבעיא ליה</strong> <small>[ההיפך צריך היה לו]</small> לומר, שבדיני נפשות יאמרו כן, ויוסיפו לברר, ולא בדיני ממונות! <strong>אמר רב הונא בר מנוח משמיה</strong> <small>[משמו]</small> של <strong>רב אחא בריה</strong> <small>[בנו]</small> של <strong>רב איקא: איפוך</strong> <small>[הפוך]</small> את הגרסה, ואמור שבדיני ממונות — אין אומרים, בדיני נפשות — אומרים. <strong>רב אשי אמר: לעולם לא תיפוך</strong> <small>[אל תהפוך],</small> <strong>ומאי</strong> <small>[ומה</small> פירוש<small>]</small> <strong>"נזדקן הדין"</strong> — <strong>חכם דינא</strong> <small>[החכים,</small> כזקן שקנה חכמה, <small>הדין]</small> והגיע הדין לסוף בירורו ומיצויו ושוב אין לדון בכך אלא רק להצביע.
 <strong>מיתיבי</strong> <small>[מקשים]</small> על ההסבר הראשון ממה ששנינו: <strong>גדול שבדיינין אמר</strong> במקרה שלא הגיע להכרעה <strong>"נזדקן הדין".</strong> ומעתה <strong>אי אמרת בשלמא חכם דינא</strong> <small>[נניח אם אומר אתה</small> שכוונתו הוא ש<small>החכים הדין]</small> והגענו למיצויו, <strong>היינו</strong> <small>[זהו]</small> אם כן מה <strong>דאמר</strong> <small>[שאומר]</small> ה<strong>גדול</strong> שיש בכך משום כבוד לבית הדין, <strong>אלא אי אמרת קש דינא</strong> <small>[אם אומר אתה</small> שכוונתו הוא ש<small>הזדקן הדין]</small> ואיננו יודעים עדיין, וכי <strong>לא סגיא</strong> <small>[אינו די]</small> ש<strong>לא אמר</strong> <small>[יאמר]</small> זאת דווקא ה<strong>גדול?</strong> וכי <strong>כסופי</strong> <small>[לבייש]</small> <strong>הוא דקא מיכסיף נפשיה</strong> <small>[מבייש</small> את <small>עצמו]?</small>
 ומשיבים: <strong>אין</strong> <small>[כן</small> הוא<small>],</small> וכך יפה לו שאמנם יש בדבר בושה, אך <strong>אינו דומה מתבייש מעצמו</strong> (שמבייש עצמו) <strong>למתבייש מאחרים,</strong> ומוטב שהוא יגיד ולא אחר.
 <strong>איכא דאמרי</strong> <small>[יש אומרים]</small> שהקשו בדרך שונה: <strong>אי אמרת בשלמא קש דינא</strong> <small>[נניח אם אמרת</small> שכוונתו היא <small>נזדקן הדין],</small> <strong>היינו</strong> <small>[זהו]</small> הטעם שהדיין הגדול מכריז, לפי ש<strong>אינו דומה מתבייש מעצמו למתבייש מאחרים, אלא אי אמרת חכם דינא</strong> <small>[אם אומר אתה</small> שהכוונה היא <small>החכים הדין]</small> וכי <strong>גדול אשבוחי משבח נפשיה</strong> <small>[משבח את עצמו]?</small> <strong>והכתיב</strong> <small>[והרי נאמר]:</small> <strong>"יהללך זר ולא פיך,</strong> נכרי ואל שפתיך
 <strong>"</strong>(משלי כז, ב)! ומשיבים: <strong>שאני מילתא דבי דינא</strong> <small>[שונה דבר בית הדין]</small> שעל ה<strong>גדול רמיא</strong> <small>[</small>הוא <small>מוטל],</small> שהגדול בדיינים הוא המשמש להם דובר לכל ענין וענין. <strong>כדתנן</strong> <small>[כפי ששנינו</small> במשנה<small>]:</small> <strong>גמרו את הדבר, היו מכניסין אותן, גדול שבדיינין אומר: "איש פלוני אתה זכאי, איש פלוני אתה חייב".</strong>
## דף מב:
 <big>א משנה</big> <strong>נגמר הדין</strong> לחובה ודנו אותו לסקילה, <strong>מוציאין אותו לסוקלו. בית הסקילה היה חוץ לבית דין</strong> ורחוק ממנו קצת, <strong>שנאמר: "הוצא את המקלל</strong> אל מחוץ למחנה...
  ורגמו אותו כל העדה<strong>"</strong> (ויקרא כד, יד). איש <strong>אחד</strong> היה <strong>עומד על פתח בית דין והסודרין בידו, וסוס רחוק ממנו</strong> כמרחק <strong>כדי שיהא רואהו.</strong> אם <strong>אומר אחד</strong> מחברי בית הדין: <strong>"יש ללמד עליו זכות", הלה,</strong> בעל הסודרין, <strong>מניף בסודרין, והסוס רץ</strong> אחרי שליחי בית הדין <strong>ומעמידן,</strong> וממתינים עד שיברר בית הדין אם אמנם זכות זו יש בה ממש. <strong>ואפילו הוא,</strong> הנידון עצמו, <strong>אומר: יש לי ללמד על עצמי זכות</strong> — <strong>מחזירין אותו,</strong> ו<strong>אפילו ארבע וחמש פעמים, ובלבד שיש ממש בדבריו</strong> שטוען.
 <big>ב גמרא</big> ותוהים: <strong>ובית הסקילה חוץ לבית דין הוה</strong> <small>[היה</small><small>]</small> <strong>ותו לא</strong> <small>[ולא עוד</small><small>]?</small> כלומר, האם די רק שמרחיקים אותו מעט מבית דין ולא יותר? <strong>והא תניא</strong> <small>[והרי שנינו</small> בברייתא<small>]:</small> <strong>בית הסקילה היה חוץ לשלש מחנות,</strong> לאמור — מחוץ לתחום העיר וחומותיה, כאמור במקרא!
  ומשיבים:  <strong>אין כדקאמרת</strong> <small>[כן</small> הוא, <small>כמו שאמרת</small><small>]</small> שהיה מקומו חוץ לשלוש מחנות, <strong>והא דקתני הכי</strong> <small>[וזה ששנינו כך</small><small>]</small> במשנה, <strong>נפקא מינה</strong> <small>[יוצא,</small> נלמד, <small>מכאן</small><small>]</small> לענין זה: <strong>דאי נפיק בי דינא ויתיב</strong> <small>[שאם</small> מזדמן <small>שיוצא בית הדין ויושב</small><small>]</small> <strong>חוץ לשלש מחנות</strong> גם אז <strong>עבדינן</strong> <small>[עושים אנו</small><small>]</small> את <strong>בית הסקילה חוץ לבית דין</strong> במקום רחוק ולא בסמוך לבית הדין, <strong>כי היכי</strong> <small>[כדי]</small> ש<strong>לא מיתחזי</strong> <small>[יהיו נראים</small><small>]</small> <strong>בית דין</strong> כ<strong>רוצחין. אי נמי</strong> <small>[או גם כן</small><small>]</small> מפני הטעם <strong>כי היכי דתיהוי ליה</strong> <small>[כדי שתהא לו,</small> לנידון<small>]</small> אפשרות <strong>הצלה,</strong> שבתוך הזמן שיוליכוהו מבית הדין לבית הסקילה, ימצא מישהו זכות לו.
 <big>ג</big> לגופה של ההלכה שואלים: <strong>מנהני מילי</strong> <small>[מנין דברים אלה</small><small>]</small> שהסקילה נעשית חוץ לשלוש מחנות? <strong>תנו רבנן</strong> <small>[שנו חכמים]</small> בברייתא: מה שנאמר <strong>"הוצא את המקלל אל מחוץ למחנה</strong> (ויקרא כד, יד) הכוונה היא: מ<strong>חוץ לשלש מחנות,</strong> כלומר, אף מחוץ למחנה ישראל. <strong>אתה אומר</strong> שמשמעו <strong>חוץ לשלש מחנות, או אינו אלא חוץ למחנה אחת</strong> בלבד. על כן יש להביא ראיה: <strong>נאמר כאן "מחוץ למחנה"</strong> (ויקרא  ד, יב) , <strong>ונאמר בפרים הנשרפין</strong> שצריכים לשרפם <strong>"חוץ למחנה", מה להלן חוץ לשלש מחנות, אף כאן חוץ</strong> <strong>לשלש מחנות,</strong> ושואלים:
 <strong>והתם</strong> <small>[ושם</small><small>]</small> בפרים הנשרפים <strong>מנלן</strong> <small>[מנין לנו</small><small>]</small> שכך הדין? ומשיבים: <strong>דתנו רבנן</strong> <small>[ששנו חכמים]</small> בברייתא: מה שנאמר <strong>"והוציא את כל הפר אל מחוץ למחנה</strong> אל מקום טהור אל שפך הדשן ושרף אותו על עצים באש על שפך הדשן ישרף<strong>"</strong> (ויקרא  ד, יב) הכוונה <strong>חוץ לשלש מחנות. אתה אומר</strong> שהוא <strong>חוץ לשלש מחנות, או אינו אלא חוץ למחנה אחת?</strong>
 <strong>כשהוא אומר</strong> "והוציא את הפר <strong>אל מחוץ למחנה</strong> ושרף אותו כאשר שרף את הפר הראשון חטאת הקהל הוא" (ויקרא ד, כא) שנאמר <strong>ב</strong>שריפת <strong>פר העדה</strong> ("הקהל") שמביאים על שגגת בית הדין הגדול. <strong>שאין תלמוד לומר,</strong> שלכאורה אין צורך בכך — <strong>שהרי כבר נאמר "ושרף אתו כאשר שרף את הפר הראשון"</strong> (ויקרא ד, כא) ואין צורך לומר שנית היכן שורפים אותו, אלא יש לומר שבא כתוב נוסף זה <strong>ליתן לו מחנה שניה,</strong> שמוציאים אותו לא רק ממחנה שכינה (המקדש) אלא אף ממחנה לויה (הר הבית בירושלים),
 <strong>וכשהוא אומר</strong> "והוציא את הדשן <strong>אל מחוץ למחנה</strong> אל מקום טהור" (ויקרא ו, ד)<strong> ב</strong>שפיכת ה<strong>דשן</strong> (אפר המזבח), <strong>שאין תלמוד לומר,</strong> שלכאורה אין צורך בפסוק זה, <strong>שהרי כבר נאמר</strong> בפר <strong>"על שפך הדשן ישרף"</strong> (ויקרא ד, יב), ומשם למדנו ששריפת הפר היא במקום שפיכת הדשן, ונאמר שם שהיא מחוץ למחנה — הרי פסוק נוסף זה בא <strong>ליתן לו מחנה שלישית,</strong> להוציאו אף ממחנה ישראל (או מכל ירושלים).
  על הלימוד בנסקלים משריפת הפר מקשים: אמנם נאמר "חוץ למחנה" אך שמא <strong>לילף</strong> <small>[ילמד</small><small>]</small> דין המקלל <strong>משחוטי חוץ,</strong> מן האיסור להקריב קרבן חוץ למקדש שאף שם נאמר "חוץ למחנה", <strong>מה להלן</strong> בשחוטי חוץ הכוונה <strong>חוץ למחנה אחת</strong> (מחנה שכינה, המקדש) <strong>אף כאן חוץ למחנה אחת!</strong>
 ומשיבים: <strong>מסתברא</strong> <small>[מסתבר]</small> כי <strong>מ</strong>דין <strong>פרים הנשרפין הוה ליה למילף</strong> <small>[היה לו ללמוד</small><small>],</small>
 <strong>שכן</strong> נאמר בהם באותה לשון עצמה <strong>"הוצא אל מחוץ למחנה"</strong> ולא רק "מחוץ למחנה". ועוד דמיון מהותי: שהוא <strong>מכשיר</strong> שגם שריפת הפרים וגם סקילה הן מצוות הנעשות בהכשר, מה שאין כן שחוטי חוץ שעבירה היא. <strong>ו</strong>עוד ששניהם הם <strong>מכפר,</strong> ששריפת הפרים קשורה לכפרה, וכן המתת הנידון כפרה היא לו.
  ודוחים:  <strong>אדרבה</strong> (להיפך) <strong>משחוטי חוץ הוה ליה למילף</strong> <small>[היה לו ללמוד</small><small>],</small>
 <strong>שכן</strong> כאן יש צדדים של דמיון, ששניהם דנים <strong>אדם</strong> ולא בפרים, <strong>חוטא</strong> (ולא כמצוותו), שהמקלל חוטא וגם השוחט בחוץ חוטא הוא, ובשניהם דיני נפשות, שאף השוחט בחוץ חייב מיתה, ויש פה ענין של יציאת <strong>נשמה,</strong> וצד <strong>פיגול</strong> ששייך בפרים ולא במקלל ושחוטי חוץ.
  ומשיבים: בכל זאת  <strong>מכשיר ממכשיר עדיף ליה</strong> <small>[לו</small><small>]</small> להשוות, שמשווים שתי מצוות זו לזו, ולא מצוה ועבירה.
 <strong>רב פפא אמר:</strong> מגופי המקראות אפשר ללמוד את הדבר: <strong>משה היכא הוה יתיב</strong> <small>[היכן היה יושב</small><small>]</small> — <strong>במחנה לוייה,</strong> שהרי לוי היה, ולשם הביאו אליו את המקלל לדין. <strong>ואמר ליה רחמנא</strong> <small>[לו ה'</small><small>]:</small> <strong>"הוצא את המקלל אל מחוץ למחנה"</strong> (ויקרא כד, יד), משמע שיוציאוהו <strong>חוץ למחנה לוייה</strong>, ממחנה לוייה למחנה ישראל, ונאמר הלאה: <strong>"</strong>וידבר משה אל בני ישראל <strong>ויוציאו את המקלל אל מחוץ למחנה"</strong> (ויקרא כד, כג), הרי שהוציאוהו אף מחוץ למחנה ישראל.
 על הוכחה זו מקשים: <strong>האי</strong> <small>[זה</small><small>]</small> הפסוק הנוסף <strong>מיבעי ליה</strong> <small>[נצרך לו</small><small>]</small> ללמד <strong>ל</strong>ענין <strong>עשייה,</strong> שכך אכן קיימו בני ישראל! ומשיבים: <strong>עשייה</strong> <strong>בהדיא כתיבא</strong> <small>[במפורש</small> היא <small>כתובה],</small> שהרי נאמר:
## דף מג.
 <strong>"ובני ישראל עשו כאשר צוה ה' את משה"</strong> (ויקרא כד, כג).
  ומקשים: אם דברים אלה לכך נאמרו,  <strong>אלא מעתה</strong> מה שנאמר קודם <strong>"</strong>ויוציאו את המקלל אל מחוץ למחנה <strong>וירגמו אתו באבן"</strong> (ויקרא כד, כג) <strong>מאי עבדי ליה</strong> <small>[מה עושים</small> הם <small>בו,</small> מה למדים מכאן<small>]?</small> ומשיבים: הפסוק <strong>ההוא מבעי ליה</strong> <small>[נצרך לו]</small> לדרשה אחרת, <strong>לכדתניא</strong> <small>[לכפי ששנינו</small> בברייתא<small>]:</small> מה שנאמר <strong>"וירגמו אתו באבן"</strong> למדים מכאן: רק <strong>אתו,</strong> כלומר, הוא עצמו, כשהוא ערום <strong>ולא בכסותו. "אבן"</strong> ולא אבנים, ללמד <strong>שאם מת באבן אחת</strong> — <strong>יצא. ו</strong>מעירים כי
 <strong>אצטריך למיכתב</strong> <small>[הוצרך לכתוב</small>] בדיני סקילה <strong>"אבן"</strong> <strong>ואצטריך למיכתב</strong> <small>[והוצרך לכתוב]</small>  במקושש <strong>"אבנים"</strong> "מות יומת האיש רגום אותו באבנים כל העדה מחוץ למחנה" (במדבר טו, לה). <strong>דאי כתב רחמנא</strong> <small>[שאם היתה כותבת התורה]</small> רק <strong>"אבן" הוה אמינא</strong> <small>[הייתי אומר]</small> כי <strong>היכא</strong> <small>[היכן]</small> ש<strong>לא מת בחדא</strong> <small>[באחת]</small> <strong>לא ניתי אחריתי ומקטליה</strong> <small>[יביאו אחרות ויהרגוהו</small><small>],</small> על כן <strong>כתב רחמנא</strong> <small>[כתבה התורה</small><small>]</small> <strong>"אבנים". ואי כתב רחמנא</strong> <small>[ואם היתה כותבת התורה]</small> רק <strong>"אבנים" הוה אמינא</strong> <small>[הייתי אומר]</small> כי <strong>מעיקרא נייתי תרתי</strong> <small>[מתחילה יביאו שתים],</small> על כן <strong>כתב רחמנא</strong> <small>[כתבה התורה]</small> <strong>"אבן"</strong>.
 על הראיה שהביא רב פפא מקשים: <strong>והא האי תנא</strong> <small>[והרי תנא זה]</small> שדן בדבר <strong>"נאמר" קאמר</strong> <small>[אמר]</small> וסמך על גזירה שווה, וכיצד חולק עליו רב פפא? ומשיבים: <strong>"אילו לא נאמר" קאמר</strong> <small>[אמר]</small>, וכך יש להבין את דבריו: <strong>אילו לא נאמר קרא</strong> <small>[מקרא</small>] במשה אף אז <strong>הייתי אומר גזירה שוה</strong> ויודע זאת מגזירה שווה, <strong>עכשיו שנאמר קרא</strong> <small>[המקרא]</small> <strong>גזירה שוה לא צריך.</strong>
 <strong>רב אשי אמר:</strong> יש הוכחה אחרת לדבר מלשון הכתובים, <strong>משה היכא הוה יתיב</strong> <small>[היכן היה יושב</small><small>]</small> — <strong>במחנה לוייה ואמר ליה רחמנא</strong> <small>[לו ה'</small><small>]</small> <strong>"הוצא את המקלל"</strong> (ויקרא כד, יד), ומשמעו שיוציאו <strong>חוץ למחנה לוייה,</strong> וכיון שנאמר הלאה <strong>"אל מחוץ למחנה"</strong> (ויקרא כד, כג), הרי הוא ציווי נוסף שיוציאוהו <strong>חוץ למחנה ישראל</strong> ומה שנאמר <strong>"ויוציאו את המקלל"</strong> (ויקרא כד, כג) בא ללמד <strong>לעשייה,</strong> שכן עשו בני ישראל.
  ומקשים:  <strong>עשייה בהדיא כתיב בהו</strong> <small>[במפורש נאמר בהם</small><small>]</small> <strong>"ובני ישראל עשו כאשר צוה ה' את משה"</strong> (ויקרא כד, כג)! ומשיבים: הפסוק <strong>ההוא מיבעי ליה</strong> <small>[</small><small>נצרך לו</small><small>]</small> ללמוד לעשיית שאר דברים שבמיתת סקילה, שלא רק הוציאוהו אלא אף קיימו כדבר משה, <strong>חד</strong> <small>[אחד</small><small>]</small> לענין <strong>סמיכה,</strong> שהעדים צריכים לסמוך ידיהם על ראש הנאשם (כאמור: "וסמכו כל השומעים את ידיהם על ראשו". ויקרא כד, יד) <strong>וחד</strong> <small>[אחד</small><small>]</small> <strong>לדחייה,</strong> שצריכים העדים לדחות (לדחוף) אותו מגובה בית הסקילה למטה.
 <strong>אמרו ליה רבנן</strong> <small>[לו חכמים</small><small>]</small> <strong>לרב אשי: לדידך</strong> <small>[לשיטתך</small><small>]</small> <strong>כל הני</strong> <small>[אותם]</small> <strong>"הוצא" דכתיבי</strong> <small>[הכתובים</small><small>]</small> <strong>בפרים הנשרפים מאי דרשת בהו</strong> <small>[מה דורש אתה בהם</small><small>]?</small> שהרי לשיטתך, שהמלה "הוצא" בלבד משמעה הוצאה מחוץ למחנה, נמצאו איפוא הרבה כתובים מיותרים! ומשיבים: אכן <strong>קשיא</strong> <small>[קשה</small><small>]</small> ולא פירש.
 <big>א</big> שנינו במשנה שהיה <strong>אחד עומד</strong> וסודרין בידו כדי לאותת לשליחי בית הדין המוליכים את הנאשם למקום ההריגה אם יתגלה ספק בחובת הנאשם. <strong>אמר רב הונא: פשיטא</strong> <small>[פשוט]</small> <strong>לי</strong> כי <strong>אחד אבן שנסקל בה ואחד עץ שנתלה בו ואחד סייף שנהרג בו ואחד סודר שנחנק בו</strong> במיתות השונות — <strong>כולן</strong> ניתנים <strong>משל צבור. מאי טעמא</strong> <small>[מה טעם</small> הדבר<small>]?</small> — <strong>דמדידיה לא אמרינן ליה  זיל וליתיה וליקטול נפשיה</strong> <small>[שמשלו אין אנו אומרים לו שילך ויביא ויהרוג את עצמו</small><small>]</small> באלה.
  ואולם, <strong>בעי</strong> <small>[שאל</small><small>]</small> <strong>רב הונא: סודר שמניפין בו, וסוס שרץ ומעמידן, משל מי הוא?</strong> האם נוטלין את ההוצאות משל הנאשם או משל הציבור? וצדדי השאלה: <strong>כיון</strong> שלשם <strong>הצלה דידיה</strong> <small>[שלו]</small> הם, אם כן <strong>מדידיה</strong> <small>[משלו]</small> <strong>הוא</strong> שנוטלים, <strong>או דילמא</strong> <small>[שמא</small><small>]</small> <strong>כיון דבי דינא מחייבין למעבד בה</strong> <small>[שבית הדין מחוייבים לעשות בו]</small> <strong>הצלה</strong> — <strong>מדידהו</strong> <small>[משלהם הוא</small> בא<small>]?</small>
 <strong>ותו</strong> <small>[ועוד</small><small>]</small> שאלה כיוצא בה, <strong>הא</strong> <small>[זו</small><small>]</small> ש<strong>אמר רב חייא בר אשי אמר רב חסדא: היוצא ליהרג משקין אותו קורט</strong> (מעט) <strong>לבונה בכוס של יין כדי שתטרף דעתו</strong> ותתבלבל מעט ולא יסבול כל כך מאימת המוות הממשמש ובא, <strong>שנאמר:</strong> <strong>"תנו שכר לאובד ויין למרי נפש"</strong> (משלי לא, ו), <strong>ותניא</strong> <small>[ושנויה</small> ברייתא<small>]:</small> <strong>נשים יקרות</strong> (חשובות) <strong>שבירושלים היו מתנדבות ומביאות אותן,</strong> את משקה זה. והשאלה היא: אם <strong>לא התנדבו נשים יקרות, משל מי</strong> הוא בא? ומשיבים: <strong>הא</strong> <small>[</small>בשאלה <small>זו</small><small>]</small> <strong>ודאי מסתברא</strong> <small>[מסתבר</small><small>]</small> שנותנים <strong>של צבור, כיון דכתיב</strong> <small>[שנאמר</small><small>]</small> במקרא: <strong>"תנו"</strong> בלשון רבים, הרי הוא ודאי <strong>מדידהו</strong> <small>[משלהם].</small>
 <big>ב</big> <strong>בעא מיניה</strong> <small>[שאל אותו</small><small>]</small> <strong>רב אחא בר הונא מרב ששת:</strong> אם <strong>אמר אחד מן התלמידים "יש לי ללמד עליו זכות", ונשתתק</strong> (נעשה אלם) ולא יכול לומר טעמו, <strong>מהו</strong> הדין בכגון זה? האם מתחשבים אף בדעתו, או אין מביאים אותה בחשבון? <strong>מנפח</strong> <small>[מנפנף]</small> היה <strong>רב ששת</strong> בתנועת זלזול <strong>בידיה</strong> <small>[בידיו],</small> ואמר: <strong>נשתתק</strong> ודאי שאין שמים לב אליו, שאם תחשוש לכך <strong>אפילו אחד בסוף העולם נמי</strong> <small>[גם כן</small><small>]</small> תצטרך לחשוש שמא יש מישהו שיודע לו זכות. ודוחים: אינו דומה, שכן <strong>התם לא קאמר</strong> <small>[אמר</small><small>]</small> מישהו שיש לו טעם לזכות הנאשם, ואולם <strong>הכא קאמר</strong> <small>[כאן אמר]</small> במפורש, ויש איפוא מקום לשאלה, <strong>מאי</strong> <small>[מה</small> הדין <small>]?</small>
 <strong>תא שמע</strong> <small>[בוא</small> ו<small>שמע</small><small>]</small> פתרון לדבר ממה ש<strong>אמר ר' יוסי בר חנינא: אחד מן התלמידים שזיכה ומת</strong> — <strong>רואין אותו כאילו חי ועומד במקומו.</strong> ומשמע: אם <strong>זיכה,</strong> כלומר, נתן נימוק אשר בעטיו עשוי הוא לזכות בדין — <strong>אין</strong> <small>[כן</small><small>],</small> אם <strong>לא זיכה</strong> — <strong>לא!</strong>
 ענה לו רב אחא בר הונא מכאן אין לפתור, שכן <strong>זיכה פשיטא</strong> <small>[פשוט]</small> <strong>לי</strong> שהוא נמנה בין המזכים, ואולם <strong>אמר</strong> ולא פירש את הזכות עדיין <strong>תיבעי</strong> <small>[תישאל]</small> <strong>לך,</strong> שיש להסתפק האם ייחשב בין המזכים. ולא נפתרה איפוא השאלה.
 <big>ג</big> שנינו במשנה ש<strong>אפילו</strong> אם <strong>הוא,</strong> הנאשם, אומר שיש לו ללמד על עצמו זכות מחזירים אותו ובלבד שיהא ממש בדבריו. ושואלים האם דרישה זו היא <strong>אפילו פעם ראשונה ושניה? והתניא</strong> <small>[והרי שנינו</small> בברייתא<small>]:</small> <strong>פעם ראשונה ושניה</strong> שטען שיש לו צד זכות, <strong>בין שיש ממש בדבריו בין שאין ממש בדבריו</strong> — <strong>מחזירין אותו, מכאן ואילך, אם יש ממש בדבריו</strong> — <strong>מחזירין אותו, אין ממש בדבריו</strong> — <strong>אין מחזירין אותו,</strong> ולכאורה הדבר סותר את משנתנו!
 <strong>אמר רב פפא: תרגומה</strong> <small>[פרש</small> את <small>המשנה</small><small>]</small> <strong>מפעם שניה ואילך,</strong> שמאז בודקים אם יש ממש בדבריו.
  ושואלים:  <strong>מנא ידעי</strong> <small>[מנין יודעים</small><small>]</small> אם יש ממש בדבריו? <strong>אמר אביי: דמסרינן ליה זוגא דרבנן</strong> <small>[שמוסרים עמו זוג חכמים</small><small>]</small> היכולים לדון בדבר, <strong>אי איכא</strong> <small>[אם יש]</small> <strong>ממש בדבריו</strong> — <strong>אין</strong> <small>[כן</small><small>],</small> <strong>אי</strong> <small>[אם</small><small>]</small> <strong>לא</strong> — <strong>לא.</strong>
 ושואלים: <strong>ולימסר ליה מעיקרא</strong> <small>[ושימסרו לו מתחילה</small><small>]</small> אפילו בפעם הראשונה זוג תלמידי חכמים לבדוק דבר זה! ומשיבים: <strong>אגב דבעית</strong> <small>[כיון ש</small>הוא <small>מבוהל</small><small>]</small> <strong>לא מצי אמר</strong> <small>[אינו יכול לומר]</small> <strong>כל מאי דאית ליה</strong> <small>[מה שיש לו</small><small>],</small> ושמא מחמת אימה התבלבל ולא אמר דבר של ממש. אבל אם חזר פעם ראשונה ושניה — אין מעכבים את הדבר עוד, אלא בודקים אותו במקומו.
 <big>ד משנה</big> <strong>מצאו לו זכות</strong> לנאשם — <strong>פטרוהו. ואם לאו</strong> <small>[לא]</small> מצאו לו זכות — <strong>יצא ליסקל. וכרוז יוצא לפניו</strong> ואומר: <strong>"איש פלוני בן פלוני יוצא ליסקל על שעבר עבירה פלונית, ופלוני ופלוני עדיו, כל מי שיודע לו זכות יבא וילמד עליו".</strong>
 <big>ה גמרא</big> על האמור במשנה שהיו מכריזים <strong>אמר אביי: וצריך למימר</strong> <small>[לומר</small><small>]</small> באותה הכרזה, שהיה הדבר <strong>ביום פלוני ובשעה פלונית ובמקום פלוני, דילמא איכא דידעי ואתו ומזים להו</strong> <small>[שמא יש שיודעים</small> שהנאשם או העדים לא היו שם באותה שעה <small>ובאים ומזימים אותם</small><small>].</small>
 <big>ו</big> שנינו במשנה ש<strong>כרוז יוצא לפניו.</strong> ומדייקים: <strong>לפניו,</strong> כלומר, בשעת הוצאה להורג — <strong>אין</strong> <small>[כן],</small> ואולם <strong>מעיקרא</strong> <small>[מתחילה]</small> לפני גמר דין — <strong>לא.</strong> ומקשים: <strong>והא תניא</strong> <small>[והרי שנינו</small> בברייתא<small>]:</small> <strong>בערב הפסח תלאוהו לישו הנוצרי, וכרוז יוצא לפניו ארבעים יום,</strong> ומכריז: <strong>"ישו הנוצרי יוצא ליסקל על שכישף והסית והדיח את ישראל, כל מי שיודע לו זכות יבוא וילמד עליו". ולא מצאו לו זכות, ותלאוהו בערב הפסח.</strong>
 <strong>אמר עולא: ותסברא</strong> <small>[וכי סבור אתה]</small> שיש להביא מכאן ראיה? וכי <strong>ישו הנוצרי בר הפוכי זכות הוא</strong> <small>[ראוי הוא להפוך בזכותו]?</small> והרי <strong>מסית הוא, ורחמנא אמר</strong> <small>[והתורה אמרה]</small> לגבי מסית <strong>"</strong>ו<strong>לא תחמל ולא תכסה עליו"</strong> (דברים יג, ט)! <strong>אלא שאני ישו</strong> ש<strong>קרוב למלכות הוה</strong> <small>[היה]</small>
 והיו השלטונות מעוניינים בזכותו, ולפיכך נתנו לו את כל האפשרויות, שלא יאמרו שהעלילו עליו לשווא. כיון שהוזכר ישו מביאים ברייתא אחרת בנושא דומה: <strong>תנו רבנן, חמשה תלמידים היו לו לישו: מתאי, נקאי, נצר, ובוני, ותודה. אתיוה למתי</strong> <small>[הביאוהו את מתאי]</small> ליהרג, <strong>אמר להו</strong> <small>[להם]:</small> <strong>מתאי יהרג? הכתיב</strong> <small>[</small>ו<small>הרי נאמר]:</small> <strong>"מתי אבוא ואראה פני אלהים"</strong> (תהלים מב, ג)! <strong>אמרו לו:</strong> <strong>אין</strong> <small>[כן],</small> <strong>מתי יהרג, דכתיב</strong> <small>[שנאמר]:</small> <strong>"מתי ימות ואבד שמו"</strong> (תהלים מא, ו).
 <strong>אתיוה</strong> <small>[הביאוהו]</small> את <strong>נקאי</strong> ליהרג, <strong>אמר: נקאי יהרג? הכתיב</strong> <small>[</small>ו<small>הרי נאמר]:</small> <strong>"ונקי וצדיק אל תהרג"</strong> (שמות כג, ז)! <strong>אמרו לו: אין</strong> <small>[כן],</small> <strong>נקאי יהרג,</strong> <strong>דכתיב</strong> <small>[שנאמר]:</small> <strong>"במסתרים יהרג נקי"</strong> (תהלים י, ח).
 <strong>אתיוה</strong> <small>[הביאוהו]</small> את <strong>נצר</strong> ליהרג, <strong>אמר: נצר יהרג? הכתיב</strong> <small>[</small>ו<small>הרי נאמר]:</small> <strong>"ונצר משרשיו יפרה"</strong> (ישעיה יא, א)! <strong>אמרו לו: אין</strong> <small>[כן],</small> <strong>נצר יהרג,</strong> <strong>דכתיב</strong> <small>[שנאמר]:</small> <strong>"ואתה השלכת מקברך כנצר נתעב"</strong> (ישעיה יד, יט).
 <strong>אתיוה</strong> <small>[הביאוהו]</small> את <strong>בוני</strong> ליהרג, <strong>אמר</strong> להם: <strong>בוני יהרג? הכתיב "בני בכרי ישראל"</strong> (שמות ד, כב) <strong>אמרו לו: אין</strong> <small>[כן]</small> <strong>בוני יהרג, דכתיב</strong> <small>[שנאמר]:</small> <strong>"הנה אנכי הורג את בנך בכרך"</strong> (שמות ד, כג).
 <strong>אתיוה</strong> <small>[הביאוהו]</small> את <strong>תודה,</strong> ליהרג, <strong>אמר: תודה יהרג? הכתיב</strong> <small>[</small>ו<small>הרי נאמר]:</small> <strong>"מזמור לתודה"</strong> (תהלים ק, א)! <strong>אמרו לו: אין</strong> <small>[כן],</small> <strong>תודה יהרג, דכתיב</strong> <small>[שנאמר]:</small> <strong>"זבח תודה יכבדנני"</strong> (שמות נ, כג). 
## דף מג:
 <big>א</big> אגב הפסוק האחרון שנזכר, מביאים את מה ש<strong>אמר ר' יהושע בן לוי: כל הזובח את יצרו</strong> לאחר שהסיתו לחטוא, ושב בתשובה, <strong>ומתודה עליו, מעלה עליו הכתוב כאילו כיבדו להקדוש ברוך הוא בשני עולמים, העולם הזה והעולם הבא, דכתיב</strong> <small>[שנאמר]:</small> <strong>"זבח תודה יכבדנני"</strong> (תהלים נ, כג) ושתי הנו"ן מכוונים כנגד שני עולמות.
 <strong>ו</strong>עוד <strong>אמר ר' יהושע בן לוי: בזמן שבית המקדש קיים</strong> אם <strong>אדם מקריב עולה</strong> — <strong>שכר עולה בידו,</strong> אם מקריב <strong>מנחה</strong> — <strong>שכר מנחה בידו,</strong> ולא עוד. <strong>אבל מי שדעתו שפלה,</strong> שהוא עניו בעיני עצמו, <strong>מעלה עליו הכתוב כאילו הקריב כל הקרבנות כולן, שנאמר: "זבחי אלהים רוח נשברה"</strong> (תהלים נא, יט), "זבחי" לשון רבים. <strong>ולא עוד אלא שאין תפלתו נמאסת, שנאמר: "לב נשבר ונדכה אלהים לא תבזה"</strong> (תהלים נא, יט).
 <big>ב משנה</big> <strong>היה</strong> הנאשם <strong>רחוק מבית הסקילה כעשר אמות, אומרים לו: התודה</strong> על פשעך, <strong>שכן דרך כל המומתין</strong> שהם <strong>מתודין, שכל המתודה</strong> ומתחרט <strong>יש לו חלק לעולם הבא. שכן מצינו בעכן שאמר לו יהושע: "בני שים נא כבוד לה' אלהי ישראל ותן לו תודה"</strong> (יהושע ז, יט), כלומר, התוודה לפניו. ואכן מיד לאחר מכן נאמר: <strong>"ויען עכן את יהושע ויאמר אמנה אנכי חטאתי וכזאת וכזאת</strong> עשיתי<strong>"</strong> (יהושע ז, כ). <strong>ומנין שכיפר לו וידויו</strong> לעכן — <strong>שנאמר: "ויאמר יהושע מה עכרתנו יעכרך ה' ביום הזה"</strong> יהושע ז, כה), ויש לדייק משם: <strong>ביום הזה</strong> שדנים אותך <strong>אתה עכור, ואי</strong> (אין) <strong>אתה עכור לעולם הבא.</strong>
 <strong>ואם אינו יודע להתוודות</strong> מחמת בורותו או מחמת בלבול הדעת, <strong>אומרים לו: אמור</strong> סתם: <strong>"תהא מיתתי כפרה על כל עונותי". ר' יהודה אומר: אם היה</strong> הנאשם <strong>יודע שהוא מזומם,</strong> כלומר, שעדים זוממים גרמו לו למות שלא כדין <strong>אומר: "תהא מיתתי כפרה על כל עונותי חוץ מעון זה".</strong> <strong>אמרו לו: אם כן יהו כל אדם אומר כן כדי לנקות</strong> את <strong>עצמו,</strong> אלא מי שאינו אומר כן מעצמו אין מלמדים אותו לומר כך.
 <big>ג גמרא</big> כיון שהוזכר חטאו של עכן מביאים כמה דרשות באותו ענין. <strong>תנו רבנן</strong>, יהושע אמר לו "שים <strong>נא</strong> כבוד" (יהושע ז יט), ומסבירים: <strong>אין "נא" אלא לשון בקשה.</strong>
 וטעם הדבר — <strong>בשעה שאמר הקדוש ברוך הוא ליהושע "חטא ישראל"</strong> (יהושע ז יא), <strong>אמר לפניו</strong> יהושע: <strong>רבונו של עולם, מי</strong> הוא זה ש<strong>חטא? אמר ליה</strong> <small>[לו</small><small>]:</small> <strong>וכי דילטור</strong> (מלשין) <strong>אני? לך הפל גורלות</strong> ותמצא. <strong>הלך והפיל גורלות ונפל הגורל על עכן. אמר לו</strong> עכן: <strong>יהושע, בגורל אתה בא עלי?</strong> וכי אפשר להביא ממנו ראיה? והרי <strong>אתה ואלעזר הכהן שני גדולי הדור אתם, אם אני מפיל עליכם גורל</strong> בעל כרחכם <strong>על אחד מכם הוא נופל</strong> ומה אתה מוכיח מן הגורל? <strong>אמר לו: בבקשה ממך אל תוציא לעז על הגורלות, ש</strong>כן <strong>עתידה ארץ ישראל שתתחלק בגורל, שנאמר: "אך בגורל יחלק את הארץ"</strong> (במדבר כו, נה), ובגללך עלולים לערער על הגורל, ולכן "שים נא", בלשון בקשה,
 <strong>"</strong>ו<strong>תן</strong> לו <strong>תודה"</strong> (יהושע ז, יט) <strong>אמר רבינא שחודי שחדיה במילי</strong> <small>[שיחד אותו בדברים</small><small>],</small> שאמר: <strong>כלום נבקש ממך אלא הודאה</strong> בלבד, <strong>תן לו תודה והיפטר. מיד "ויען עכן את יהשע ויאמר אמנה אנכי חטאתי לה' אלהי ישראל וכזאת וכזאת עשיתי</strong> (יהושע ז, כ).
  על הלשון "כזאת וכזאת" <strong>אמר רב אסי אמר ר' חנינא:</strong> <strong>מלמד שמעל עכן בשלשה חרמים, שנים בימי משה ואחד בימי יהושע, שנאמר: "</strong>ו<strong>כזאת וכזאת עשיתי",</strong> הרי שעשה גם קודם פעמיים כחטא זה. <strong>ר' יוחנן אמר משום</strong> (בשם) <strong>ר' אלעזר בר' שמעון:</strong> ב<strong>חמשה</strong> חרמים מעל, <strong>ארבעה</strong> במלחמות שהיו <strong>בימי משה, ואחד בימי יהושע, שנאמר: "אנכי חטאתי</strong> לה' אלהי ישראל <strong>וכזאת וכזאת עשיתי"</strong> (הרי ארבעה שעבר מתחילה).
  ושואלים:  <strong>ועד השתא</strong> <small>[עכשיו]</small> <strong>מאי טעמא</strong> <small>[מה טעם]</small> <strong>לא איענוש</strong> <small>[נענשו</small> בשבילו<small>]</small> כבפעם זו? <strong>אמר ר' יוחנן משום ר' אלעזר בר' שמעון: לפי שלא ענש</strong> הקדוש ברוך הוא <strong>על הנסתרות,</strong> שיענש אדם בחטא נסתר של חבירו, <strong>עד שעברו ישראל את הירדן.</strong>
 ומעירים: ודבר זה הוא <strong>כתנאי</strong> <small>[כ</small>מחלוקת <small>תנאים</small><small>]</small> שכבר נחלקו בכך. נאמר: <strong>"הנסתרת לה' אלהינו והנגלת לנו ולבנינו עד עולם</strong> לעשות את כל דברי התורה הזאת<strong>"</strong> (דברים כט, כח), וצריך להבין <strong>למה נקוד על "לנו ולבנינו" ועל עי"ן שב"עד"?</strong> — <strong>מלמד</strong> הניקוד, שהוא כעין מחיקה, להחליש במקצת את הענין, <strong>שלא ענש ה' על הנסתרות עד שעברו ישראל את הירדן,</strong> אלו <strong>דברי ר' יהודה.</strong>
 <strong>אמר ליה</strong> <small>[לו]</small> <strong>ר' נחמיה: וכי ענש על הנסתרות לעולם?</strong> שאין זו משמעות הכתוב שיהו ישראל ערבים זה בזה לדברים שבסתר. <strong>והלא כבר נאמר</strong> שם <strong>"עד עולם",</strong> משמע שדבר זה לא ישתנה! <strong>אלא, כשם שלא ענש על הנסתרות, כך לא ענש על עונשין שבגלוי,</strong> שלא יהא זה ערב לזה <strong>עד שעברו ישראל את הירדן,</strong> שרק אז קיבלו על עצמם אחריות הדדית. ושואלים: אם כן שלעולם אין נענשים על הנסתרות, <strong>אלא</strong>
## דף מד.
 <strong>עכן מאי טעמא איענוש</strong> <small>[מה טעם נענש]?</small> ומשיבים: דבר זה לא היה מן הנסתרות, <strong>משום דהוו ידעי ביה</strong> <small>[שהיו יודעים בו]</small> <strong>אשתו ובניו.</strong>
 <big>א</big> נאמר שם: <strong>"חטא ישראל"</strong> (יהושע ז, יא) <strong>אמר ר' אבא בר זבדא:</strong> מכאן אפשר ללמוד ש<strong>אף על פי שחטא</strong> — <strong>ישראל הוא. אמר ר' אבא: היינו דאמרי אינשי</strong> <small>[זהו שאומרים אנשים]</small> כפתגם עממי: <strong>"אסא דקאי ביני חילפי, אסא שמיה, ואסא קרו ליה"</strong> <small>[הדס הנמצא בין הקוצים, הדס שמו, והדס קוראים לו],</small> שאף אם הוא בחברה גרועה אין מהותו משתנה.
 עוד נאמר שם: <strong>"וגם עברו את בריתי אשר צויתי אותם וגם לקחו מן החרם וגם גנבו וגם כחשו וגם שמו בכליהם"</strong> (יהושע ז, יא). <strong>אמר ר' אילעא משום</strong> (בשם) <strong>ר' יהודה בר מספרתא: מלמד שעבר עכן על חמשה חומשי תורה, שנאמר</strong> בפסוק זה <strong>חמשה</strong> פעמים מלת <strong>"גם".</strong>
 <strong>ואמר ר' אילעא משום ר' יהודה בר מספרתא: עכן,</strong> נוסף לשאר מעשיו הרעים, גם <strong>מושך בערלתו היה,</strong> שנסה להסתיר את דבר היותו מהול, ורמז לדבר — <strong>כתיב הכא</strong> <small>[נאמר כאן]</small> בענין עכן: <strong>"וגם עברו את בריתי", וכתיב התם</strong> <small>[ונאמר שם]</small> בענין מילה: <strong>"את בריתי הפר"</strong> (בראשית יז, יד).
  ושואלים: אם כן  <strong>פשיטא</strong> <small>[פשוט</small> הדבר<small>]</small> שכך עשה, שהרי אמר ר' אילעא שעבר על כל התורה! ומשיבים, <strong>מהו דתימא</strong> <small>[שתאמר]</small> כי <strong>במצוה גופיה</strong> <small>[שבגופו]</small> <strong>לא פקר</strong> <small>[הפקיר</small> עצמו<small>]</small> עד כדי כך, על כן <strong>קא משמע לן</strong> <small>[השמיע</small>
 <small>לנו]</small> שפקר כן. ועל מה שנאמר שם <strong>"וכי עשה נבלה בישראל"</strong> (יהושע ז, טו), <strong>אמר ר' אבא בר זבדא: מלמד שבעל עכן נערה המאורסה,</strong> ורמז לדבר — <strong>כתיב הכא</strong> <small>[נאמר כאן]:</small> <strong>"וכי עשה נבלה", וכתיב התם</strong> <small>[שם]</small> בנערה המאורסה שזינתה: <strong>"כי עשתה נבלה בישראל</strong> לזנות בית אביה
 <strong>"</strong>(דברים כב, כא). ושואלים: <strong>פשיטא</strong> <small>[פשוט</small> הדבר<small>],</small> שהרי אמרנו שעבר על כל התורה! ומשיבים: <strong>מהו דתימא</strong> <small>[שתאמר]</small> כי <strong>כולי האי</strong> <small>[כל כך]</small> <strong>לא פקר נפשיה</strong> <small>[הפקיר עצמו</small> בעבירה<small>],</small> על כן <strong>קא משמע לן</strong> <small>[השמיע לנו]</small> שלא חשש אף לזה. <strong>רבינא אמר:</strong> מגזירה שווה זו אנו למדים לא לענין עבירתו, אלא ש<strong>דיניה</strong> <small>[דינו]</small> של עכן היה <strong>כנערה המאורסה</strong> — שהוציאוהו למות <strong>בסקילה.</strong>
 <big>ב</big> <strong>אמר ליה ריש גלותא</strong> <small>[לו ראש הגולה]</small> <strong>לרב הונא, כתיב</strong> <small>[נאמר]:</small> <strong>"ויקח יהושע את עכן בן זרח ואת הכסף ואת האדרת ואת לשון הזהב ואת בניו ואת בנתיו ואת שורו ואת חמרו ואת צאנו ואת אהלו ואת כל אשר לו"</strong> (יהושע ז, כד), ויש לתמוה: <strong>אם הוא חטא</strong> — <strong>בניו ובנותיו מה חטאו,</strong> ומדוע איפוא סקלום?
 <strong>אמר ליה</strong> <small>[לו]</small> <strong>וליטעמיך</strong> <small>[ולטעמך,</small> לשיטתך<small>]</small> שאתה מבין שענשו גם את משפחתו, <strong>אם הוא חטא</strong> — <strong>כל ישראל מה חטאו?</strong> והלא נאמר בסוף הפסוק <strong>"וכל ישראל עמו</strong> ויעלו אותם עמק עכור<strong>"</strong> (יהושע ז, כד)! <strong>אלא</strong> יש לומר שהביאו את כל ישראל כדי <strong>לרדותן,</strong> כלומר, להטיל עליהם אימה על ידי הסקילה, <strong>הכי נמי</strong> <small>[כך גם כן]</small> הביאו את בני ביתו של עכן <strong>כדי לרדותן.</strong>
 עוד נאמר שם בענין עונשו <strong>"וישרפו אתם באש ויסקלו אתם באבנים"</strong> (יהושע ז, כה). ותוהים: <strong>בתרתי</strong> <small>[בשני</small> ענשים<small>]</small> הענישו אותו? <strong>אמר רבינא: הראוי לשריפה,</strong> כגון בגדים וכיוצא בהם הוציאו <strong>לשריפה,</strong> ואת <strong>הראוי לסקילה</strong> כגון בהמות הוציאו <strong>לסקילה.</strong> 
 <big>ג</big> על מה שנאמר שם <strong>"וארא בשלל אדרת שנער אחת טובה ומאתים שקלים כסף"</strong> (יהושע ז, כא), <strong>רב אמר:</strong> "אדרת שנער" זו היא <strong>איצטלא דמילתא</strong> <small>[מעיל של צמר</small> מובחר<small>],</small> <strong>ושמואל אמר: סרבלא דצריפא</strong> <small>[בגד צבוע</small> בצבע <small>צריף].</small>
 ועל מה שנאמר שם <strong>"ויציקם לפני ה' "</strong>(יהושע ז, כג), <strong>אמר רב נחמן: בא</strong> יהושע <strong>וחבטם לפני המקום</strong> (השם). <strong>אמר לפניו: רבונו של עולם, על</strong> דברים קטנים <strong>אלו תיהרג רובה של סנהדרין?! דכתיב</strong> <small>[ש</small>כן <small>נאמר]:</small> <strong>"ויכו מהם אנשי העי כשלשים וששה איש"</strong> (יהושע ז, ה), <strong>ותניא</strong> <small>[שנויה</small> ברייתא<small>]</small> <strong>שלשים וששה ממש</strong> נהרגו, אלו <strong>דברי ר' יהודה. אמר לו ר' נחמיה: וכי שלשים וששה היו? והלא לא נאמר אלא כשלשים וששה איש,</strong> ואין לשון זו נופלת במספר מדוייק! <strong>אלא</strong> יש לפרש: <strong>זה יאיר בן מנשה</strong> שנהרג, <strong>ששקול</strong> בעצמו <strong>כנגד רובה של סנהדרין</strong> (שהוא שלושים ושישה), ולכן נאמר בלשון זו, שכן יאיר בן מנשה שקול כשלושים ושישה.
 <strong>אמר רב נחמן אמר רב: מאי דכתיב</strong> <small>[מהו שנאמר</small><small>]:</small> <strong>"תחנונים ידבר רש ועשיר יענה עזות"</strong> (משלי יח, כג), <strong>"תחנונים ידבר רש"</strong> — <strong>זה משה</strong> רבינו שדיבר לפני ה' בלשון תחנונים ופיוס, <strong>"ועשיר יענה עזות"</strong> — <strong>זה יהושע</strong> שדיבר קשה.
  ושואלים:  <strong>מאי טעמא</strong> <small>[מה הטעם</small><small>],</small> כלומר, מהיכן למדים אנו דבר זה? <strong>אילימא</strong> <small>[אם תאמר]</small> <strong>משום דכתיב</strong> <small>[שנאמר</small><small>]</small> <strong>"ויציקום לפני ה' ", ואמר רב נחמן</strong> בביאור הדבר: <strong>בא וחבטן לפני המקום</strong> מתוך טענתו — <strong>אטו</strong> <small>[וכי]</small> <strong>פנחס לא עביד הכי</strong> <small>[עשה כן</small><small>]?</small> <strong>דכתיב</strong> <small>[ש</small>הרי <small>נאמר]:</small> <strong>"ויעמד פינחס ויפלל ותעצר המגפה"</strong> (תהלים קו, ל), <strong>ואמר ר' אלעזר: "ויתפלל" לא נאמר, אלא "ויפלל", מלמד שעשה פלילות</strong> (משפט) <strong>עם קונו.</strong> כיצד? <strong>בא וחבטן</strong> את זמרי וכזבי <strong>לפני המקום, אמר לפניו: רבונו של עולם, על אלו יפלו עשרים וארבעה אלף מישראל? דכתיב</strong> <small>[ש</small>הרי <small>נאמר]:</small> <strong>"ויהיו המתים במגפה ארבעה ועשרים אלף"</strong> (במדבר כה, ט).
 <strong>ואלא מהכא</strong> <small>[מכאן,</small> מפסוק זה <small>]</small> נלמד שאמר יהושע בלשון קשה: <strong>"למה העברת העביר את העם הזה את הירדן"</strong> (יהושע ז, ז), כמתלונן על מדות ה'. ואולם, <strong>משה נמי מימר אמר</strong> <small>[גם כן אמר</small><small>]</small> כגון זה: <strong>"למה הרעתה לעם הזה</strong> למה זה שלחתני<strong>"</strong> (שמות ה, כב), <strong>אלא מהכא</strong> <small>[מכאן</small><small>]</small> מהמשך המקרא נלמד הדבר: <strong>"ולו הואלנו ונשב בעבר הירדן"</strong> (יהושע ז, ז).
 <big>ד</big> את הנאמר <strong>"ויאמר ה' אל יהושע קם לך</strong> למה זה אתה נופל על פניך<strong>"</strong> (יהושע ז, י) <strong>דריש</strong> <small>[דרש</small><small>]</small> <strong>ר' שילא, אמר ליה</strong> <small>[לו]</small> <strong>הקדוש ברוך הוא:</strong> החטא <strong>שלך קשה משלהם,</strong> שהרי <strong>אני אמרתי "והיה בעברכם את הירדן תקימו</strong> את האבנים האלה<strong>"</strong> (דברים כז, ד), <strong>ואתם</strong> כבר <strong>ריחקתם ששים מיל</strong> מן הירדן ולא קיימתם עדיין את המצוה.
 <strong>בתר דנפק</strong> <small>[אחר שיצא</small><small>]</small> ר' שילא וסיים את דרשתו, <strong>אוקים</strong> <small>[העמיד]</small> <strong>רב</strong> שהיה באותו מקום ושתק <strong>אמורא עליה</strong> <small>[מתורגמן עליו,</small> לפניו<small>]</small> <strong>ודרש</strong> ברבים, נאמר: <strong>"כאשר צוה ה' את משה עבדו כן צוה משה את יהושע וכן עשה יהושע לא הסיר דבר מכל אשר צוה ה' את משה"</strong> (יהושע יא, טו), ובוודאי עשה כדברי התורה,
 <strong>אם כן מה תלמוד לומר "קום לך"</strong> שמרמז שהדבר תלוי ביהושע — כך יש לפרשו: <strong>אמר ליה</strong> <small>[לו]</small> ה' ליהושע: <strong>אתה גרמת להם,</strong> שלולא היית מקדיש (מחרים) את כל רכושה של יריחו לא היה קורה כל אותו מאורע. <strong>והיינו דקאמר ליה</strong> <small>[וזהו שאמר לו]</small> <strong>בעי:</strong> <strong>"ועשית לעי ולמלכה כאשר עשית ליריחו ולמלכה</strong> רק שללה ובהמתה תבוזו לכם
 <strong>"</strong>(ח, ב). נאמר: <strong>"ויהי בהיות יהושע ביריחו וישא עיניו וירא</strong> והנה איש עומד לנגדו וחרבו שלופה בידו וילך יהושע אליו ויאמר לו הלנו אתה אם לצרינו. <strong>ויאמר לא כי אני שר צבא ה' עתה באתי ויפל יהושע אל פניו ארצה וישתחו"</strong> (יהושע יא, ה,יג-יד). ותוהים: <strong>היכי עביד הכי</strong> <small>[כיצד עשה כך</small><small>]</small> שהשתחוה, <strong>והאמר</strong> <small>[והרי אמר]</small> <strong>ר' יוחנן: אסור לו לאדם שיתן שלום לחבירו</strong> שאינו מכיר אותו <strong>בלילה,</strong> וטעם לדבר — <strong>חיישינן</strong> <small>[חוששים אנו</small><small>]</small> <strong>שמא שד הוא,</strong> ומדוע אם כן לא חשש יהושע?
  ועונים:  <strong>שאני התם דקאמר ליה</strong> <small>[שונה שם ש</small>הרי <small>אמר לו</small><small>]</small> <strong>"אני שר צבא ה' עתה באתי"</strong> ושואלים: <strong>ודילמא משקרי</strong> <small>[ושמא</small> שד הוא ו<small>משקר</small><small>]?</small> ומשיבים: <strong>גמירי דלא מפקי</strong> <small>[למודים</small> אנו במסורת <small>שאין</small> השדים <small>מוציאים</small><small>]</small> <strong>שם שמים לבטלה,</strong> וכיון שאמר שם שמים — בוודאי אמת אמר.
## דף מד:
 <strong>אמר ליה</strong> <small>[לו]</small> המלאך: <strong>אמש ביטלתם תמיד של בין הערביים</strong> מפני המלחמה, <strong>ועכשיו ביטלתם תלמוד תורה.</strong> שאל אותו יהושע: <strong>על איזה מהן באת.</strong> כלומר: מה היא העבירה שגרמה לכך? <strong>אמר ליה</strong> <small>[לו]:</small> <strong>עתה באתי,</strong> על העבירה האחרונה.
  כיון שכך <strong>מיד "וילן יהושע בלילה ההוא בתוך העמק"</strong> (יהושע ח, יג), <strong>ואמר ר' יוחנן: מלמד שלן בעומקה של הלכה</strong> באותו לילה כדי לקיים מצות תלמוד תורה.
 <strong>אמר שמואל בר אוניה משמיה</strong> <small>[משמו]</small> של <strong>רב: גדול תלמוד תורה יותר מהקרבת תמידין, שנאמר: "עתה באתי",</strong> הרי שעבירה זו של ביטול תורה חמורה יותר מביטול הקרבת קרבן התמיד.
 <big>א</big> <strong>אמר ליה</strong> <small>[לו]</small> <strong>אביי לרב דימי: האי קרא במערבא במאי מוקמיתו ליה</strong> <small>[מקרא זה בארץ ישראל במה,</small> כיצד <small>אתם מסבירים אותו</small><small>],</small> <strong>"אל תצא לרב מהר פן מה תעשה באחריתה בהכלים אתך רעך. ריבך ריב את רעך וסוד אחר אל תגל"?</strong>
 (משלי כה ח–ט), כך מפרשים: <strong>בשעה שאמר לו הקדוש ברוך הוא ליחזקאל לך אמור להם לישראל "אביך האמרי ואמך חתית"</strong> (יחזקאל טז, ג), <strong>אמרה רוח פסקונית</strong> (הוא המלאך גבריאל) <strong>לפני הקדוש ברוך הוא: רבונו של עולם, אם יבואו אברהם ושרה</strong> אבותיהם של ישראל <strong>ויעמדו לפניך, אתה אומר להם</strong> כך <strong>ומכלים אותם?</strong> והלא נאמר: <strong>"ריבך ריב את רעך וסוד אחר אל תגל".</strong>
 ותוהים: <strong>ומי אית ליה רשותא כולי האי</strong> <small>[וכי יש לו</small> למלאך גבריאל <small>רשות כל זאת</small> עד כדי כך <small>]</small> להטיף מוסר להקדוש ברוך הוא? ומשיבים: <strong>אין</strong> <small>[כן</small><small>],</small> וכפי ש<strong>אמר ר' יוסי בר' חנינא: שלש שמות יש לו</strong> למלאך גבריאל: <strong>פיסקון, איטמון, סיגרון. פיסקון</strong> הוא קרוי — משום שהוא <strong>פוסק דברים</strong> בחריפות <strong>כלפי מעלה, איטמון</strong> — <strong>שאוטם</strong> (מכסה) <strong>עונותיהן של ישראל, סיגרון</strong> — <strong>כיון שסוגר</strong> (אוטם) את העוון <strong>שוב אינו פותח.</strong>
 על מה שנאמר <strong>"היערך שועך לא בצר"</strong> (איוב לו, יט), <strong>אמר ר' אלעזר: לעולם יקדים אדם תפלה לצרה, שאילמלא לא הקדים אברהם</strong> אבינו <strong>תפלה לצרה</strong> שהיתה <strong>בין בית אל ובין העי לא נשתייר משונאיהן של ישראל</strong> (בלשון נקיה, כלומר, מעם ישראל) <strong>שריד ופליט,</strong> שהיתה זו מפלה שאין אחריה לכאורה תקומה. <strong>ריש לקיש אמר:</strong> פירושו של פסוק זה הוא כך: <strong>כל המאמץ עצמו בתפלה מלמטה</strong> — <strong>אין לו צרים מלמעלה. ר' יוחנן אמר,</strong> כך יש לומר: <strong>לעולם יבקש אדם רחמים שיהו הכל מאמצין את כחו, ואל יהו לו צרים מלמעלה.</strong>
 <big>ב</big> שנינו במשנה: <strong>מנין שכיפר לו וידויו</strong> לעכן וכו'. וכן <strong>תנו רבנן</strong> <small>[שנו חכמים</small> בברייתא<small>]</small> <strong>מנין שכיפר לו וידויו</strong> לעכן — מה <strong>שנאמר: "ויאמר לו יהושע מה עכרתנו יעכרך ה' היום הזה"</strong> (יהושע ז, כה), מלמד: <strong>היום הזה אתה עכור, ואי</strong> (אין) <strong>אתה עכור לעולם הבא. וכתיב</strong> <small>[ונאמר]</small> במקום אחר: <strong>"ובני זרח זמרי ואיתן והימן וכלכל ודרדע כלם חמשה"</strong> (דברי הימים א' ב, ו), <strong>מאי</strong> <small>[מה</small><small>]</small> בא ללמדנו <strong>"כולם חמשה"</strong> — <strong>כולן חמשה הן לעולם הבא,</strong> שלעולם הבא באים כולם.
 <strong>כתיב</strong> <small>[נאמר</small><small>]</small> <strong>"זמרי"</strong> בין בני זרח בדברי הימים, <strong>וכתיב</strong> <small>[ונאמר</small><small>]</small> <strong>"עכן",</strong> ואין ברור מה היה שמו האמיתי, ונחלקו בכך <strong>רב ושמואל. חד</strong> <small>[אחד</small> מהם<small>]</small> <strong>אמר: עכן</strong> הוא <strong>שמו</strong> האמיתי, <strong>ולמה נקרא שמו זמרי</strong> — <strong>שעשה מעשה זמרי</strong> שנאף עם המדינית. <strong>וחד</strong> <small>[ואחד</small> מהם<small>]</small> <strong>אמר: זמרי שמו</strong> האמיתי, <strong>ולמה נקרא שמו עכן</strong> — <strong>שעיכן</strong> (נהג כנחש) ופקד <strong>עונותיהן של ישראל.</strong>
 <big>ג</big> שנינו במשנה ש<strong>אם</strong> היוצא ליהרג <strong>אינו יודע להתוודות</strong> — מלמדים אותו, ו<strong>ר' יהודה אומר</strong> שאדם שיודע שעדים זוממים גרמו לו למות אומר שתהא מיתתו כפרה על כל עוונותיו חוץ מעוון זה. ואמרו חכמים שאין עושים כן כדי שלא יבואו כל אדם <strong>לנקות</strong> את <strong>עצמן.</strong> ותוהים: <strong>וינקו עצמן,</strong> ומה בכך שהנידון רוצה לומר שהוא חף מפשע?! ומשיבים: <strong>כדי שלא להוציא לעז</strong> על ידי כך <strong>על בתי דינין ועל העדים.</strong>
 <strong>תנו רבנן</strong> <small>[שנו חכמים</small><small>]:</small> <strong>מעשה באדם אחד שיצא ליהרג</strong> על פי בית דין, <strong>אמר: אם יש בי עון זה</strong> — <strong>לא תהא מיתתי כפרה לכל עונותי, ואם אין בי עון זה</strong> שאני נידון עליו — <strong>תהא מיתתי כפרה לכל עונותי, ובית דין וכל ישראל מנוקין</strong> מאשמה, <strong>והעדים לא תהא להם מחילה לעולם. וכששמעו חכמים בדבר אמרו: להחזירו אי אפשר, שכבר נגזרה גזירה. אלא יהרג ויהא קולר</strong> (האשמה) <strong>תלוי בצואר עדים.</strong>
 ותוהים: <strong>פשיטא</strong> <small>[פשוט,</small> מובן שיהרג<small>],</small> <strong>כל כמיניה</strong> <small>[וכי הכל ממנו,</small> הכל בכוחו<small>]?</small> וכי משום שאמר שהוא חף מפשע מיד ישנו את דינו? ומשיבים: <strong>לא צריכא</strong> <small>[נצרכה]</small> לומר שיהרג אלא במקרה זה <strong>דקא הדרי בהו סהדי</strong> <small>[שחזרו בהם העדים</small><small>],</small> ואף על פי כן אמרו חכמים שיהרג.
  ושואלים:  <strong>וכי הדרי בהו מאי הוי</strong> <small>[וכאשר חוזרים בהם</small> העדים <small>מה בכך</small><small>]?</small> הרי ברור שיש להרגו, שהלא הכלל הוא <strong>כיון שהגיד</strong> העד <strong>שוב אינו חוזר ומגיד</strong> עדות אחרת, ואין לחזרתם איפוא כל תוקף! ומשיבים: <strong>לא צריכא</strong> <small>[נצרכה</small><small>]</small> אלא <strong>דאף על גב דקא יהבי טעמא למילתייהו</strong> <small>[אף על פי שהם נותנים טעם לדבריהם</small><small>]</small> ומסבירים מדוע שקרו, בכל אופן מוציאים אותו להריגה. <strong>כי ההוא מעשה דבעיא מיכסא</strong> <small>[כמו אותו מעשה בבעיא המוכס</small><small>]</small> שנתגלגלו הדברים שהאשימו עדים זוממים את בנו של ר' שמעון בן שטח כנקמה על שדן אביו את קרובותיהם למוות.
 <big>ד משנה</big> <strong>היה</strong> הנידון <strong>רחוק מבית הסקילה ארבע אמות, מפשיטין אותו את בגדיו. האיש מכסין אותו</strong> משהו את ערוותו <strong>מלפניו, והאשה</strong> מכסים אותה <strong>מלפניה ומאחריה,</strong> אלו <strong>דברי ר' יהודה, וחכמים אומרים: האיש נסקל ערום, ואין האשה נסקלת ערומה,</strong> אלא בבגדיה.
## דף מה.
 <big>א גמרא</big> שנינו במשנה שהאיש נסקל ערום ואין האשה נסקלת ערומה. ועוד בענין זה <strong>תנו רבנן</strong> <small>[שנו חכמים]:</small> <strong>האיש מכסין אותו</strong> בזמן סקילתו <strong>פרק אחד</strong> (חתיכה אחת) <strong>מלפניו, ואשה</strong> מכסין אותה <strong>שני פרקים, בין מלפניה בין מלאחריה, מפני שכולה ערוה</strong> ואסור להסתכל בה, אלו <strong>דברי ר' יהודה. וחכמים אומרים: האיש נסקל ערום ואין האשה נסקלת ערומה.</strong>
 ושואלים: <strong>מאי טעמייהו דרבנן</strong> <small>[מה טעמם של חכמים</small><small>]</small> שמחלקים בין איש ואשה? ומשיבים, <strong>אמר קרא</strong> <small>[הכתוב</small><small>]:</small> <strong>"ורגמו אתו"</strong> (ויקרא כד, יד), ודייק: <strong>מאי</strong> <small>[מה</small> פירוש<small>]</small> ההדגשה <strong>"אותו"?</strong>
 <strong>אילימא</strong> <small>[אם תאמר</small><small>]</small> שבא הדבר ללמד שסוקלים רק <strong>אותו,</strong> את האיש, <strong>ולא אותה,</strong> את האשה, שאין אשה נסקלת. <strong>והכתיב</strong> <small>[והרי נאמר</small><small>]</small> במפורש <strong>"והוצאת את האיש ההוא או את האשה ההוא...</strong> וסקלתם באבנים ומתו<strong>"</strong> (דברים יז, ה), <strong>אלא מאי</strong> <small>[מה]</small> מלמדת ההדגשה "<strong>אותו</strong>" — <strong>אותו</strong> מוציאים לבדו, <strong>בלא כסותו. הא</strong> <small>[הרי</small><small>]</small> <strong>אותה</strong> — מוציאים <strong>בכסותה. ר' יהודה אומר: "אתו"</strong> משמעו להדגיש — אותו עצמו, <strong>בלא כסותו,</strong> אבל כמו בשאר עונשים שבתורה <strong>לא שנא</strong> <small>[אינו שונה]</small> דין ה<strong>איש,</strong> <strong>ולא שנא</strong> <small>[ואינו שונה</small>] דין ה<strong>אשה,</strong> שדין אחד להם.
  ושואלים:  <strong>למימרא דרבנן חיישי להרהורא</strong> <small>[האם לומר</small> מכאן <small>כי חכמים חוששים להרהור</small> עבירה<small>]</small> של הרואים <strong>ור' יהודה לא חייש להרהורא</strong> <small>[איננו חושש להרהור</small> עבירה<small>]?</small> ושניהם נהרגים מכוסים, אם כי באשה יש דין מיוחד כמבואר להלן. <strong>והא איפכא שמענא להו</strong> <small>[והרי היפך</small> הדברים <small>שמענו אותם</small> אומרים<small>]</small> במקום אחר. <strong>דתנן</strong> <small>[ש</small>כן <small>שנינו</small> במשנה<small>]</small> בדין הסוטה: <strong>הכהן אוחז בבגדיה</strong> ומושכם, <strong>אם נקרעו</strong> — <strong>נקרעו, ואם נפרמו</strong> — <strong>נפרמו, עד שמגלה את לבה, וסותר את שערה</strong> שהיה קלוע. <strong>ר' יהודה אומר: אם היה לבה נאה</strong> — <strong>לא היה מגלהו, ואם היה שערה נאה</strong> — <strong>לא היה סותרו.</strong> משמע שר' יהודה הוא החושש שהרואים יגיעו לידי הרהור עבירה!
 <strong>אמר רבה: התם היינו טעמא</strong> <small>[שם</small> בסוטה <small>זהו הטעם</small><small>]</small> — <strong>שמא תצא מבית דין זכאה</strong> בדין, שיתברר שלא חטאה, <strong>ויתגרו בה</strong> (יתגרה על ידה יצרם) של <strong>פירחי</strong> (צעירי) <strong>כהונה. הכא הא מקטלא</strong> <small>[כאן הלא נהרגת</small> היא<small>]</small> ואין מקום ליצר הרע. <strong>וכי תימא אתי לאיתגרויי באחרנייתא</strong> <small>[ואם תאמר יבואו להתגרות ב</small>נשים <small>אחרות</small><small>]</small> מתוך ראייתם את זו? <strong>אמר רבה, גמירי</strong> <small>[למודים</small> אנו<small>]:</small> <strong>אין יצר הרע שולט אלא במי שעיניו רואות,</strong> וכיון שאין עיניו רואות אשה אחרת בעירומה — שוב אין הדבר מגרה.
 <strong>אמר רבא:</strong> וכי מדברי <strong>ר' יהודה</strong> על דברי <strong>ר' יהודה קשיא</strong> <small>[קשה]</small> ויש סתירה בהם, ואילו <strong>דרבנן אדרבנן לא קשיא</strong> <small>[</small><small>מ</small>דברי <small>חכמים על</small> דברי <small>חכמים אינו קשה</small> ואין סתירה<small>],</small> ומדוע מקשים דווקא מדברי ר' יהודה עצמו בשני המקומות? <strong>אלא</strong> חייבים אנו ליישב גם את הקושי שבין דברי חכמים כאן ושם, <strong>אמר רבא:</strong> מדברי <strong>ר' יהודה</strong> על דברי <strong>ר' יהודה לא קשיא</strong> <small>[אינו קשה]</small> <strong>כדשנין</strong> <small>[כפי שתירצנו].</small>
 <strong>דרבנן אדרבנן נמי לא קשיא</strong> <small>[מדברי חכמים על דברי חכמים גם כן אינו קשה],</small> ש<strong>אמר קרא</strong> <small>[הכתוב]:</small> <strong>"ונוסרו כל הנשים ולא תעשינה כזמתכנה"</strong> (יחזקאל כג, מח), וכדי שתשמש דוגמה והזהרה לשאר הנשים מבזים את הסוטה ברבים, <strong>הכא</strong> <small>[כאן]</small> בדין מיתה <strong>אין לך ייסור גדול מזה,</strong> מהמיתה עצמה, ואין צורך עוד לבזותה.
 <strong>וכי תימא</strong> <small>[ואם תאמר]:</small> <strong>ליעביד</strong> <small>[שיעשו]</small> <strong>בה תרתי</strong> <small>[שתים],</small> גם ימיתוה וגם יבזוה — כבר <strong>אמר רב נחמן אמר רבה בר אבוה:</strong> <strong>אמר קרא</strong> <small>[הכתוב]</small> <strong>"ואהבת לרעך כמוך"</strong> (ויקרא יט, יח), ופירושו: בכל מקום ובכל זמן, וגם כאשר הוא נדון למיתה <strong>ברור לו מיתה יפה</strong> ככל האפשר ולא תבזהו.
  ושואלים: האם לפי הסבר זה  <strong>לימא</strong> <small>[האם לומר]</small> שדברי <strong>רב נחמן</strong> כמחלוקת <strong>תנאי</strong> <small>[תנאים]</small> <strong>היא?</strong> ודוחים: <strong>לא, דכולי עלמא אית להו</strong> <small>[לדעת הכל יש להם,</small> מקבלים<small>]</small> את דברי <strong>רב נחמן,</strong> <strong>והכא בהא קמיפלגי</strong> <small>[וכאן בזה נחלקו],</small> מה נקרא בענייננו מיתה יפה יותר, <strong>מר סבר בזיוני דאיניש עדיפא ליה טפי מניחא דגופיה</strong> <small>[חכם זה,</small> חכמים, <small>סברו</small> כי <small>בזיונו של אדם עדיף לו יותר מנוחיות גופו],</small> ונוח לאשה שיארכו יסוריה רגע יותר בגלל הבגד, מאשר שתתבזה בעירומה. <strong>ומר סבר ניחא דגופיה</strong> <small>[וחכם זה,</small> ר' יהודה, <small>סבור</small> כי <small>נוחיות גופה]</small> <strong>עדיף</strong> לה <strong>מבזיוני</strong> <small>[מבזיון].</small>
 <big>ב משנה</big> <strong>בית הסקילה היה גובה שתי קומות</strong> של אדם, ומעמידים בקצהו את הנידון. <strong>אחד מן העדים דוחפו</strong> למטה <strong>על מתניו</strong> (וגבו למעלה), אם <strong>נהפך על לבו</strong> ופניו למעלה — היה העד <strong>הופכו על מתניו. ואם מת בה</strong> בנפילה זו <strong>—</strong> <strong>יצא</strong> ידי חובת סקילה.
 <strong>ואם לאו</strong> <small>[לא]</small> שעדיין לא מת — העד <strong>השני נוטל את האבן</strong> המוכנה לסקילה <strong>ונותנו</strong> בזריקה <strong>על לבו, אם מת בה</strong> בזריקת אבן זו — <strong>יצא, ואם לאו</strong> <small>[לא]</small> מת אחרי שיד העדים היתה בו — תהא <strong>רגימתו בכל ישראל,</strong> <strong>שנאמר:</strong> <strong>"יד העדים תהיה בו בראשונה להמיתו ויד כל העם באחרנה"</strong> (דברים יז, ז).
 <big>ג גמרא</big> <strong>תנא</strong> <small>[</small>בתוספתא <small>שנינו</small><small>]:</small> שתי קומות של בית הסקילה <strong>וקומה שלו</strong> — <strong>הרי כאן שלש</strong> קומות והוא גובה גדול למדי. ושואלים <strong>ומי בעינן כולי האי</strong> <small>[והאם צריכים אנו כל</small> גובה <small>זה</small><small>]</small> כדי להמית? <strong>ורמינהו</strong> <small>[מראים סתירה</small><small>]</small> ממה ששנינו בדיני נזיקין: <strong>מה בור שהוא,</strong> כלומר, שיש בשיעורו <strong>כדי להמית</strong> — שהוא עמוק <strong>עשרה טפחים, אף כל כדי להמית</strong> דיו בגובה <strong>עשרה טפחים.</strong> וכאן עושים שתי קומות, בערך פי ארבע מעשרה טפחים!
 <strong>אמר רב נחמן אמר רבה בר אבוה, אמר קרא</strong> <small>[הכתוב]:</small> <strong>"ואהבת לרעך כמוך"</strong> (ויקרא יט, יח), וכוונתו — אף <strong>ברור לו מיתה יפה.</strong> ולכן אפילו שאפשר שימות בפחות מזה, עושים את בית הסקילה גבוה כדי שתהא מיתתו קלה. ושואלים: <strong>אי הכי ליגבהיה טפי</strong> <small>[אם כך שיגביהנו</small> עוד <small>יותר</small><small>]!</small> ומשיבים: <strong>משום דמינול</strong> <small>[ש</small>הוא <small>מתנוול</small><small>],</small> שאם יזרק מגובה רב יתפרקו איבריו ושוב אין זו מיתה יפה.
 <big>ד</big> שנינו במשנה ש<strong>אחד מן העדים דוחפו.</strong> ועוד בענין זה <strong>תנו רבנן</strong> <small>[שנו חכמים]:</small> <strong>מניין ש</strong>דין סקילה מתקיים גם <strong>בדחייה</strong> שזורקים אדם מלמעלה למטה? — <strong>תלמוד לומר</strong> שנאמר בהר סיני בשעת מתן תורה "השמרו לכם עלות בהר ונגע בקצהו כל הנגע בהר מות יומת. לא תגע בו יד כי סקול יסקל או <strong>ירה</strong> יירה" (שמות יט, יב–יג) ו" יריה" — לשון השלכה היא (כמו "מרכבות פרעה וחילו ירה בים". <small>שמות טו, ד</small>). 
 <strong>ומנין</strong> <strong>ש</strong>מיתה זו היא <strong>בסקילה,</strong> <strong>ו</strong>גם <strong>בדחיה</strong> — <strong>תלמוד לומר: "סקול</strong> יסקל או ירה יירה". <strong>ומנין שאם מת בדחייה יצא</strong> ואין צורך גם לסוקלו — <strong>תלמוד לומר: "או ירה יירה",</strong> משמע שאלו שתי אפשרויות, או זו או זו. ו<strong>מניין שאף לדורות כן</strong> ולא רק במעמד הר סיני,
## דף מה:
 <strong>תלמוד לומר: "סקול יסקל",</strong> והחזרה משמעה — בכל מקום בכל זמן.
 <big>א</big> שנינו במשנה ש<strong>אם לאו</strong> <small>[לא]</small> נהרג בדחיפה, <strong>עד השני נוטל את האבן.</strong> שואלים: <strong>נוטל</strong> בעצמו? <strong>והתניא</strong> <small>[והרי שנינו</small> בברייתא<small>]</small> ש<strong>ר' שמעון בן אלעזר אומר: אבן היתה שם</strong> ומשקלה כדי <strong>משוי</strong> (משא) <strong>שני בני אדם, נוטלה ונותנה על לבו, אם מת בה</strong> — <strong>יצא.</strong> משמע שאין אדם יחיד יכול לשאת אבן זו! ומשיבים: <strong>וליטעמיך</strong> <small>[ולטעמך,</small> לשיטתך <small>]</small> שאתה מקשה מכאן <strong>תיקשי</strong> <small>[תקשה]</small> <strong>לך היא</strong> הברייתא <strong>גופא</strong> <small>[עצמה</small><small>],</small> שנאמר בה שהיא כדי <strong>משוי שני בני אדם,</strong> ונאמר מיד <strong>נוטלה ונותנה על לבו?</strong> בלשון יחיד!
 <strong>אלא</strong> יש לפרש כך: <strong>דמדלי לה בהדי חבריה</strong> <small>[שמרים אותה יחד עם חבירו</small><small>]</small> <strong>ושדי לה איהו כי היכי דתיתי מרזיא</strong> <small>[וזורק אותה הוא</small> לבדו <small>כדי שתבוא בכוח</small><small>],</small> כי שניים יחד לא יכלו לכוון זריקתם בדיוק.
 <big>ב</big> עוד שנינו במשנה: <strong>ואם לאו</strong> <small>[לא],</small> שלא מת באבן — <strong>רגימתו</strong> בכל אדם. ומקשים: <strong>והתניא</strong> <small>[והרי שנינו</small> בברייתא<small>]:</small> <strong>מעולם לא שנה בה אדם,</strong> שלא הוצרך איש לחזור ולהשליך אבן כדי להורגו, שכן די היה באבן הגדולה הראשונה! ומשיבים: <strong>מי קאמינא דעביד</strong> <small>[האם אמרנו שעשו</small> כן<small>]?</small> אלא <strong>דאי מיצריך קאמינא</strong> <small>[שאם יצטרכו</small> לכך, <small>אמרנו</small><small>],</small> שאם לא נהרג בראשונה, כל העם ירגמו אותו.
 <strong>אמר מר</strong> <small>[החכם]</small> במשנה: <strong>"אבן היתה</strong> שם <strong>",</strong> משמע היתה אבן מיוחדת מתוקנת לכך, ומקשים: <strong>והתניא</strong> <small>[והרי שנינו</small> בברייתא<small>]:</small> <strong>אחת אבן שנסקל בה, ואחת עץ שנתלה עליו, ואחד סייף שנהרג בו, ואחד סודר שנחנק בו</strong> — <strong>כולן נקברין עמו,</strong> ואם כן ודאי שאין זו אותה אבן! ומשיבים: אין הכוונה שהיו רוגמים באותה אבן ממש, אלא <strong>לא צריכא</strong> <small>[נצרכה</small> לומר<small>]</small> אלא <strong>דמתקני ומייתי אחריני חלופייהו</strong> <small>[שמתקנים ומביאים</small> אבנים <small>אחרות במקומן</small><small>].</small>
 שנינו בברייתא שאמצעים אלה שנהרג בהם <strong>נקברין עמו,</strong> ומקשים: <strong>והתניא</strong> <small>[והרי שנינו</small> בברייתא<small>]</small> אחרת האומרת: <strong>אין נקברין עמו! אמר רב פפא: מאי</strong> <small>[מה</small> פירוש<small>]</small> <strong>"עמו"</strong> — אין נקברים אמצעי הריגתו עמו ממש בקברו, אלא <strong>עמו בתפיסתו</strong> (במקום קרוב לו).
 <big>ג</big> ועוד בענין זה <strong>אמר שמואל:</strong> אם <strong>נקטעה יד העדים</strong> לאחר גמר הדין ואינם יכולים לרגום אותו בעצמם — <strong>פטור,</strong> ואינו נהרג. <strong>מאי טעמא</strong> <small>[מה טעם</small> הדבר<small>]</small> — <strong>דבעינא</strong> <small>[שצריכים אנו</small><small>]</small> לקיים את דברי הכתוב: <strong>"יד העדים תהיה בו בראשנה</strong> להמיתו<strong>"</strong> (דברים יז, ז), <strong>וליכא</strong> <small>[ואין כאן</small><small>]</small> אפשרות לעשות זאת.
  ומקשים:  <strong>אלא מעתה</strong> שצריך שיעשו זאת העדים עצמם ואחרת אינו נידון, אם היו <strong>עדים גידמין דמעיקרא</strong> <small>[מתחילה</small><small>]</small> בשעת העדות <strong>הכי נמי דפסילי</strong> <small>[כך גם כן</small> תאמר <small>ש</small>הם <small>פסולים</small><small>]?!</small> ודוחים: <strong>שאני התם</strong> <small>[שונה שם</small><small>]</small> ש<strong>אמר קרא</strong> <small>[הכתוב</small><small>]</small> <strong>"יד העדים",</strong> ומשמע: יד <strong>שהיתה כבר</strong> בשעת העדות ועתה אינה, שנקטעה לאחר שהעידו. אבל אם כבר בשעה שהעידו לא היתה להם יד, אין מקום לקיים פסוק זה ככתוב, ומקיימים אותו באחרים.
 <strong>מיתיבי</strong> <small>[מקשים</small><small>]</small> על כך ממה ששנינו: <strong>כל מקום שיעידוהו שנים ויאמרו: מעידין אנו באיש פלוני שנגמר דינו</strong> למיתה <strong>בבית דין פלוני, ופלוני ופלוני</strong> היו <strong>עדיו</strong> — <strong>הרי זה יהרג,</strong> ואין צורך לדונו מחדש. משמע שאין מחייבים שיד העדים הראשונים תהיה בו! <strong>תרגמא</strong> <small>[הסביר אותה</small><small>]</small> <strong>שמואל</strong> שבמקרה זה מדובר <strong>בהן הן עדיו,</strong> שעדים אלה המעידים בו עכשיו הם העדים הראשונים שהעידו במשפטו, והם יכולים לקיים בו את פסק הדין.
  לגופה של שיטת שמואל מקשים: <strong>ומי בעינן קרא כדכתיב</strong> <small>[והאם צריכים אנו</small> לקיים את <small>המקרא כפי ש</small>הוא <small>כתוב</small><small>]</small> בדיוק, ואין לנו רשות לשנות לפי התנאים? <strong>והתניא</strong> <small>[והרי שנינו</small> בברייתא<small>]</small> ממה שנאמר <strong>"מות יומת המכה רצח הוא"</strong> (במדבר לה, כא), <strong>אין לי אלא</strong> שממיתו <strong>במיתה הכתובה בו, מנין שאם אי</strong> (אין) <strong>אתה יכול להמיתו במיתה הכתובה בו,</strong> וכגון שהוא בורח, <strong>שאתה ממיתו בכל מיתה שאתה יכול להמיתו</strong> — <strong>תלמוד לומר: "מות יומת המכה",</strong> כוונתו: <strong>מכל מקום,</strong> בכל מיתה.
  ודוחים:  <strong>שאני התם</strong> <small>[שונה שם</small><small>]</small> ש<strong>אמר קרא</strong> <small>[הכתוב]</small> בפירוש <strong>"מות יומת"</strong> — לרבות כל מיתה.
  ושואלים:  <strong>וליגמר מיניה</strong> <small>[ושילמדו מכאן</small><small>]</small> לגבי שאר מיתות שבתורה! ודוחים: <strong>משום דהוה</strong> <small>[שהיה</small><small>]</small> דין <strong>רוצח וגואל הדם שני כתובין הבאין כאחד,</strong> שנאמרה בשניהם אותה הלכה עצמה, וכלל הוא ש<strong>כל שני כתובין הבאין כאחד</strong> באותה הלכה <strong>אין מלמדין</strong> להלכות אחרות, אלא רק לעניינן המיוחד.
 <strong>רוצח</strong> — <strong>הא דאמרן</strong> <small>[זה שאמרנו</small><small>],</small> שהתיר הכתוב להמיתו בכל מיתה שהיא. <strong>גואל הדם מאי היא</strong> <small>[מה הוא</small><small>]</small> — <strong>דתניא</strong> <small>[ש</small>כן <small>שנינו</small> בברייתא<small>]</small> על הנאמר <strong>"גאל הדם ימית את הרצח</strong> בפגעו בו<strong>"</strong> (במדבר לה, כא): <strong>מצוה</strong> זו של גאולת דם מרוצח בשגגה היא <strong>בגואל הדם,</strong> קרובו של הנרצח. <strong>ומניין שאם אין לו</strong> לנרצח <strong>גואל, שבית דין מעמידין לו גואל</strong> — <strong>שנאמר: "בפגעו בו",</strong> כוונתו לרבות: <strong>מכל מקום</strong> יהא מי שימיתנו.
 <strong>אמר ליה</strong> <small>[לו]</small> <strong>מר קשישא</strong> <small>[הזקן</small><small>]</small> <strong>בריה</strong> <small>[בנו]</small> של <strong>רב חסדא לרב אשי:</strong> <strong>ומי לא בעינן קרא כדכתיב</strong> <small>[והאם אין אנו צריכים</small> לקיים את <small>המקרא כמו ש</small>הוא <small>כתוב</small><small>]</small> בדיוק? <strong>והתניא</strong> <small>[והרי שנינו</small> בברייתא<small>]</small> בדין בן סורר ומורה, שאם <strong>היה אחד מהן</strong> מהוריו <strong>גידם או אילם או חיגר או סומא או חרש</strong> — <strong>אינו נעשה בן סורר ומורה.</strong>
 <strong>שנאמר</strong> שם: "ותפשו בו אביו ואמו והוציאו אותו אל זקני עירו ואל שער מקומו" (דברים כא, יט), <strong>"ותפשו בו"</strong> — שהם עצמם יכולים לעשות זאת, <strong>ולא</strong> שהם <strong>גידמין, "והוציאו אתו"</strong> — <strong>ולא</strong> שהם <strong>חיגרין,</strong> ונאמר: "ואמרו אל זקני עירו בננו זה סורר ומורה איננו שומע בקולנו זולל וסובא" (דברים כא, כ). <strong>"ואמרו"</strong> — <strong>ולא</strong> שהם <strong>אילמין, "בננו זה"</strong> — שיודעים להורות היכן הוא, משמע שהם <strong>לא סומין, "איננו שמע בקלנו"</strong> — <strong>ולא</strong> שהם <strong>חרשין.</strong>
 <strong>מאי טעמא</strong> <small>[מה טעם</small><small>]</small> הדבר? <strong>לאו</strong> <small>[האם לא]</small> <strong>משום דבעינן קרא כדכתיב</strong> <small>[שאנו צריכים</small> לקיים את <small>המקרא כפי ש</small>הוא <small>כתוב</small><small>]</small> כדיוקו? ודוחים: <strong>לא, שאני התם</strong> <small>[שונה שם</small><small>]</small> <strong>דכוליה קרא יתירא</strong> <small>[שכל</small> אותו <small>המקרא מיותר]</small> <strong>הוא</strong> לגוף הדברים, ולכן למדים אנו שהוא בא כדי להדגיש שיש לקיימו כצורתו, אבל אין זה כלל לכל התורה.
 <strong>תא שמע</strong> <small>[בוא</small> ו<small>שמע</small><small>]</small> ראיה לדבר ממה ששנינו בענין עיר הנדחת: ואם <strong>אין לה רחוב</strong> (כאמור שם "ואת כל שללה תקבוץ אל תוך רחובה". דברים יג, יז), <strong>אין</strong> היא <strong>נעשית עיר הנדחת,</strong> אלו <strong>דברי ר' ישמעאל. ר' עקיבא אומר:</strong> אם <strong>אין לה רחוב</strong> — <strong>עושין לה רחוב.</strong>
 ומעתה, <strong>עד כאן לא</strong> שמענו כי <strong>פליגי</strong> <small>[נחלקו</small><small>]</small> <strong>אלא</strong> בפרט זה <strong>דמר סבר</strong> <small>[שחכם זה,</small> ר' ישמעאל <small>סבור]</small> כי <strong>רחובה</strong> של העיר במקרא זה כוונתו <strong>דמעיקרא בעינן</strong> <small>[</small>שהיה <small>מתחילה, אנו צריכים</small><small>],</small> <strong>ומר סבר</strong> <small>[וחכם</small> זה, ר' עקיבא <small>סבור]</small> כי <strong>רחובה דהשתא נמי כדמעיקרא דמי</strong> <small>[של עכשיו גם כן כאילו מתחילה נחשב</small><small>],</small> <strong>אבל דכולי עלמא בעינן קרא כדכתיב</strong> <small>[אבל לדעת הכל צריכים</small> לקיים את <small>המקרא כפי ש</small>הוא <small>כתוב</small><small>],</small> ולכאורה יש הוכחה מכאן שיש לקיים את המקרא כדיוקו!
  ומשיבים:  <strong>תנאי</strong> <small>[</small>מחלוקת <small>תנאים]</small> <strong>היא</strong> בשאלה זו. <strong>דתנן</strong> <small>[ש</small>כן <small>שנינו</small> במשנה<small>]</small> בענין טהרת המצורע, שאמרה התורה שבשעת טהרתו יתנו דם ושמן על בוהן ידו, בוהן רגלו, ואזנו הימנית. ואם <strong>אין לו בהן יד</strong> או <strong>בהן רגל</strong> או <strong>אזן ימנית</strong> — <strong>אין לו טהרה עולמית</strong> (לעולם), שהרי אי אפשר לקיים את המקרא כפי שהוא כתוב, <strong>ר' אליעזר אומר: נותן</strong> את הדם והשמן שצריך להזותם <strong>על מקומו</strong> על מקום שהיתה בו הבוהן <strong>ויוצא, ר' שמעון אומר: נותן על שמאלו ויוצא.</strong> הרי שהתנא הראשון סבור שיש לקיים את המקרא כפי שנכתב, ותנאים אחרים, ר' אליעזר ור' שמעון חולקים על כך, ואם כן אין הכל מודים שיש למלא אחר המקרא כלשונו.
 <big>ד משנה</big> <strong>כל הנסקלין נתלין</strong> אחר מיתתם, אלו <strong>דברי ר' אליעזר. וחכמים אומרים: אינו נתלה אלא המגדף</strong> (מקלל את ה') <strong>והעובד עבודה זרה.</strong>
 ועוד: <strong>האיש תולין אותו</strong> כש<strong>פניו כלפי העם, והאשה</strong> מפני צניעות <strong>פניה כלפי העץ,</strong> אלו <strong>דברי ר' אליעזר, וחכמים אומרים: האיש נתלה ואין האשה נתלית. אמר להן ר' אליעזר</strong> לחכמים: <strong>והלא שמעון בן שטח תלה נשים באשקלון,</strong> והרי שגם האשה נתלית! <strong>אמרו לו:</strong> מכאן אין ראיה, שהלא <strong>שמונים נשים תלה</strong> באותו יום, <strong>ו</strong>כלל הוא ש<strong>אין דנין שנים ביום אחד.</strong> ואם כן ברור שלא לפי דין תורה נהג אז אלא תקנה מיוחדת היתה ואין להביא משם ראיה.
 <big>ה גמרא</big> שנינו במשנה שכל הנסקלים נתלים אחר מיתתם. ועוד בענין זה <strong>תנו רבנן</strong> <small>[שנו חכמים</small> בברייתא<small>]</small> על הכתוב "וכי יהיה באיש חטא משפט מוות <strong>והומת ותלית</strong> אותו על עץ" (דברים כא, כב): <strong>יכול כל המומתין נתלין</strong> — <strong>תלמוד לומר: "</strong>לא תלין נבלתו על העץ... <strong>כי קללת אלהים תלוי"</strong> (דברים כא, כג) <strong>מה מקלל</strong> (את ה') <strong>זה</strong> שדינו <strong>בסקילה, אף כל</strong> שנידונים <strong>בסקילה</strong> — דווקא הם נתלים, אלו <strong>דברי ר' אליעזר.</strong>
 <strong>וחכמים אומרים: מה מקלל</strong> — <strong>זה שכפר בעיקר, אף כל שכפר בעיקר.</strong>
 ושואלים: <strong>במאי קא מיפלגי</strong> <small>[במה,</small> באיזה עקרון <small>הם חלוקים</small><small>]?</small> ומסבירים: <strong>רבנן דרשי</strong> <small>[חכמים דורשים]</small> ולומדים דין זה של תליה במידת <strong>כללי ופרטי</strong> <small>[כללים ופרטים]</small> שהיא אחת מן המידות שהתורה נדרשת ונלמדת בהן. <strong>ור' אליעזר דריש</strong> <small>[דורש]</small> בדרך לימוד של <strong>ריבויי ומיעוטי</strong> <small>[ריבויים ומיעוטים</small><small>],</small> שאף היא אחת מן המידות שבהן דורשים את התורה. כיצד?
 <strong>רבנן דרשי כללי ופרטי</strong> <small>[חכמים דורשים</small> בדרך של <small>כללים ופרטים]</small> כך: מה שנאמר <strong>"והומת ותלית"</strong> — הרי זה <strong>כלל, "כי קללת"</strong> — <strong>פרט, אי הוו מקרבי להדדי</strong> <small>[אילו היו</small> אלה <small>קרובים זה לזה]</small> בפסוק אחד <strong>אמרינן</strong> <small>[היינו אומרים]</small> לפי אחת המדות (מדת "כלל ופרט") ש<strong>אין בכלל אלא מה שבפרט.</strong> והיינו אומרים: <strong>הני</strong> <small>[אלה]</small> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא,</strong> והיינו קובעים שרק מי שקילל את ה' דינו בתליה,
## דף מו.
 <strong>השתא דמרחקי מהדדי</strong> <small>[עכשיו ש</small>הם <small>מרוחקים זה מזה</small><small>],</small> <strong>אהני לרבויי</strong> <small>[הועיל</small> הדבר כדי <small>לרבות]</small> ב<strong>עבודה זרה דדמי ליה</strong> <small>[שדומה לו,</small> למקלל<small>]</small> <strong>בכל מילי</strong> <small>[הדברים</small><small>],</small>
 <strong>ר' אליעזר דריש ריבויי ומיעוטי</strong> <small>[דורש</small> בדרך של <small>ריבויים ומיעוטים],</small> <strong>"והומת ותלית"</strong> — <strong>רבוי</strong> הוא, <strong>"כי קללת"</strong> — <strong>מיעוט. אי הוו מקרבי להדדי</strong> <small>[אם היו קרובים זה לזה]</small> <strong>לא הוו מרבינן</strong> <small>[היינו מרבים</small><small>]</small> על ידי כך <strong>אלא עבודה זרה דדמי</strong> <small>[שדומה]</small> <strong>לה,</strong> לקללה <strong>בכל מילי</strong> <small>[הדברים</small><small>],</small> <strong>השתא דמרחקי מהדדי אהני לרבויי</strong> <small>[עכשיו שרחוקות זו מזו הועיל</small> הריבוי <small>לרבות</small><small>]</small> <strong>שאר הנסקלין.</strong>
 <big>א</big> שנינו במשנה שאת <strong>האיש תולין</strong> באופן אחד ואת האשה בדרך אחרת, כדברי ר' אליעזר, וחכמים אומרים שאין תולים אשה כלל. ושואלים <strong>מאי טעמא דרבנן</strong> <small>[מה הטעם של חכמים</small><small>]?</small> ומשיבים, שכן <strong>אמר קרא</strong> <small>[הכתוב]:</small> "וכי יהיה באיש חטא משפט מות והומת <strong>ותלית אתו</strong> על עץ" (דברים כא, כב), להדגיש: <strong>אותו,</strong> את האיש, תולים, <strong>ולא אותה.</strong> <strong>ור' אליעזר</strong> אומר: כך יש לדייק <strong>אותו</strong> תולין בעצמו <strong>בלא כסותו,</strong> ולא אותה ללא כסותה.
  ושואלים:  <strong>ורבנן</strong> <small>[וחכמים]</small> מה עונים הם לטענה זו? ומשיבים: <strong>אין הכי נמי</strong> <small>[כן, כך</small> הוא <small>גם כן</small><small>],</small> <strong>אלא</strong> מקור דרשתם הוא ממה ש<strong>אמר קרא</strong> <small>[הכתוב]:</small> <strong>"וכי יהיה באיש חטא"</strong> (דברים כא, כב) — <strong>איש ולא אשה.</strong>
 ושואלים: <strong>ור' אליעזר האי</strong> <small>[זה</small> הכתוב<small>]</small> <strong>"וכי יהיה באיש" מאי דריש ביה</strong> <small>[מה דורש</small> הוא <small>בו</small><small>]?</small> <strong>אמר ריש לקיש:</strong> הכתוב <strong>ההוא</strong> בא <strong>למעוטי</strong> <small>[למעט</small><small>]</small> <strong>בן סורר ומורה,</strong> שלדעת ר' אליעזר אינו נתלה. ומקשים: <strong>והתניא</strong> <small>[והרי שנינו</small> בברייתא<small>]</small> במפורש: <strong>בן סורר ומורה נסקל ונתלה,</strong> אלו <strong>דברי ר' אליעזר. אלא אמר רב נחמן בר יצחק: לרבות בן סורר ומורה</strong> שאף הוא נתלה. <strong>מאי טעמא</strong> <small>[מה טעם</small> הדבר<small>]</small> — ש
 <strong>אמר קרא</strong> <small>[הכתוב</small><small>]</small> בענין חובת התלייה: <strong>"וכי יהיה באיש חטא",</strong> ומשמע ב<strong>איש</strong> דווקא <strong>ולא בן</strong> — למעט מכאן בן סורר ומורה, ועוד נאמר בו <strong>"חטא"</strong> לומר: <strong>מי שעל חטאו נהרג, יצא בן סורר ומורה שעל שום</strong> (דברים כא, כב) <strong>סופו נהרג,</strong> שהרי אינו נענש משום חטאים שעשה, שהרי אין בהם בעצמם כדי לחייב מיתה. ואם כן <strong>הוי</strong> <small>[הריהו</small><small>]</small> <strong>מיעוט אחר מיעוט</strong> שממעט הכתוב פעמיים אותו דין, <strong>ו</strong>כלל הוא: <strong>אין מיעוט אחר מיעוט אלא לרבות.</strong> ועל כן מרבים אנו גם בן סורר ומורה לתליה.
 <big>ב</big> עוד שנינו במשנה ש<strong>אמר להן ר' אליעזר</strong> לחכמים: <strong>והלא שמעון בן שטח תלה נשים</strong> באשקלון. ואמרו חכמים שמשם אין להוכיח, שהרי תלה שמונים ביום אחד, ומכאן שהיתה זו הוראת שעה וממנה אין ללמוד איפוא לעיקר הדין. <strong>אמר רב חסדא: לא שנו</strong> שאין דנים שנים ביום אחד <strong>אלא בשתי מיתות</strong> שונות, <strong>אבל במיתה אחת</strong> — <strong>דנין.</strong> ומקשים: <strong>והא</strong> <small>[והרי</small><small>]</small> <strong>מעשה</strong> זה של <strong>שמעון בן שטח</strong> ש<strong>מיתה אחת הואי</strong> <small>[היתה</small><small>]</small> <strong>וקא אמרו ליה</strong> <small>[ואמרו לו</small><small>]</small> חכמים ש<strong>אין דנין!</strong>
 <strong>אלא אי איתמר, הכי איתמר</strong> <small>[אם נאמר</small> בשם רב חסדא, <small>כך נאמר]:</small> <strong>לא שנו אלא במיתה אחת</strong> שהיא <strong>כעין שתי מיתות, והיכי דמי</strong> <small>[וכיצד הוא</small> בדיוק<small>]</small> — <strong>כגון</strong> שדן במיתה אחת על <strong>שתי עבירות</strong> שונות שיש להן אותו עונש, <strong>אבל במיתה אחת ועבירה אחת</strong> — <strong>דנין.</strong>
 <strong>מתיב</strong> <small>[מקשה</small><small>]</small> <strong>רב אדא בר אהבה</strong> ממה ששנינו: <strong>אין דנין שנים ביום אחד ואפילו בנואף ונואפת,</strong> משמע שאף את הנידונים על עבירה אחת אין דנים יחד! <strong>תרגמא</strong> <small>[הסביר אותה</small><small>]</small> <strong>רב חסדא</strong> לשיטתו, שמדובר כאן <strong>בבת כהן</strong> שזנתה <strong>ובועלה,</strong> שכיון שבת כהן דינה בשריפה, והבועל אותה דינו בסקילה או בחנק,
 <strong>או בבת כהן</strong> <strong>וזוממי זוממיה,</strong> שהעידו עדים שזנתה וחייבוה איפוא שריפה ואת בועלה חנק, ולאחר מכן באו אחרים והזימום, וממילא נתחייבו הראשונים חנק כאשר זממו לעשות לאיש (ולא לאשה, שגזירת הכתוב היא "כאשר זמם לעשות לאחיו" — ולא לאחותו). ושוב באו עדים אחרים והזימו את המזימים ובכך החזירו למעשה את הדין שנגזר עליה בתחילה על פי עדות הראשונים, ונידונת בשריפה, ודין הזוממים הראשונים בחנק כפי שרצו לחייב את הראשונים.
 <strong>תניא</strong> <small>[שנוייה</small> ברייתא<small>],</small> <strong>ר' אליעזר בן יעקב אומר: שמעתי שבית דין מכין ועונשין שלא מן התורה,</strong> כלומר, על עבירות ובעונשים שאינם כתובים בתורה, <strong>ולא לעבור על דברי תורה, אלא</strong> ניתנה להם רשות <strong>כדי לעשות סייג לתורה.</strong>
 <strong>ומעשה באחד שרכב על סוס בשבת בימי יונים והביאוהו לבית דין וסקלוהו. לא מפני שראוי לכך,</strong> שהרי הרוכב על סוס אינו עובר אלא משום שבות, <strong>אלא שהשעה צריכה לכך</strong> שהיו מזלזלים בשבת והרגוהו כדי לגדור את העם מלחלל שבת. <strong>שוב מעשה באדם אחד שהטיח</strong> (בעל) <strong>את אשתו תחת התאנה</strong> (בחוץ, ולא בביתו) <strong>והביאוהו לבית דין והלקוהו, לא מפני שראוי לכך,</strong> שאין הדבר אסור מן התורה, <strong>אלא שהשעה צריכה לכך,</strong> שהיו ישראל מזלזלים אז בגדרי צניעות.
 <big>ג משנה</big> <strong>כיצד תולין אותו</strong> לאחר שנסקל? — <strong>משקעין את הקורה</strong> מקצתה <strong>בארץ, והעץ יוצא</strong> מעט מן הקורה, <strong>ומקיף</strong> (מצרף) את <strong>שתי ידיו</strong> של הנהרג <strong>זו על גב זו ותולה אותו, ר' יוסי אומר: הקורה מוטה</strong> באלכסון <strong>על הכותל, ותולה אותו</strong> עליה <strong>כדרך שהטבחין עושין</strong> בבשר.
 <strong>ומתירין אותו מיד,</strong> כלומר, התליה היא רק לרגע אחד. <strong>ואם לן</strong> בתלייתו — <strong>עובר עליו ב"לא תעשה", שנאמר: "לא תלין נבלתו על העץ כי קבור תקברנו</strong> ביום ההוא <strong>כי קללת אלהים תלוי"</strong> (דברים כא, כג), וכך מבארים: <strong>כלומר, מפני מה זה תלוי</strong> — <strong>מפני שבירך</strong> (קלל) <strong>את השם, ונמצא שם שמים מתחלל</strong> אם נשאר אותו אדם תלוי, והכל מזכירים שאדם זה קילל את השם.
 <strong>אמר ר' מאיר:</strong> "כי קללת אלהים תלוי" יש לפרשו: <strong>בשעה שאדם מצטער, שכינה מה לשון אומרת?</strong> — <strong>קלני</strong> (מצטער אני) על <strong>ראשי, קלני</strong> על <strong>זרועי.</strong> ומכאן נלמד: <strong>אם כן</strong> (כך) <strong>המקום</strong> (הקדוש ברוך הוא) <strong>מצטער על דמן של רשעים שנשפך</strong> אף שבחטאם נשפך, <strong>קל וחומר על דמן של צדיקים.</strong>
 <strong>ולא זו בלבד אמרו</strong> שצריך לקברו בו ביום <strong>אלא כל המלין את מתו</strong> ולא קברו ביומו <strong>עובר ב"לא תעשה"</strong> זה. אבל אם <strong>הלינהו לכבודו</strong> של המת, או <strong>להביא לו ארון ותכריכים</strong> — <strong>אינו עובר עליו</strong> בלאו של "לא תלין".
 <big>ד</big> אחר שהורד מעץ התלייה מביאים אותו לקבורה. <strong>ולא היו קוברין אותו</strong> את הנידון למוות <strong>בקברות אבותיו, אלא שתי בתי קברות היו מתוקנים ל</strong>קבורת הרוגי <strong>בית דין, אחת לנהרגין ולנחנקין, ואחת לנסקלין ולנשרפין.</strong> לאחר ש<strong>נתעכל</strong> (נרקב) <strong>הבשר</strong> של מת זה היו <strong>מלקטין את העצמות וקוברין אותן במקומן,</strong> בתוך קברי המשפחה. ולאחר המיתה <strong>הקרובים באים ושואלים בשלום הדיינין ובשלום העדים, כלומר,</strong> כאילו באים הם לומר <strong>שאין בלבנו עליכם שדין אמת דנתם.</strong>
## דף מו:
 <strong>ולא היו מתאבלין</strong> (נוהגים מנהגי אבילות) על קרוביהם שנהרגו, כדי שתהא מיתתם כפרה להם, <strong>אבל</strong> רשאים להיות <strong>אוננין</strong> (מצטערים) עליהם, כיון <strong>שאין אנינות אלא בלב.</strong> 
 <big>א גמרא</big> לצורך ביאור דין המשנה העוסקת בתלוי מביאים את מה ש<strong>תנו רבנן</strong> <small>[שנו חכמים</small> בברייתא<small>]:</small> <strong>אילו נאמר</strong> בכתוב הלשון <strong>"חטא ותלית" הייתי אומר</strong> כי <strong>תולין אותו ואחר כך ממיתין אותו, כדרך שהמלכות עושה</strong> שתולה אדם קודם להמתתו, <strong>תלמוד לומר:</strong> "וכי יהיה באיש חטא משפט מות <strong>והומת ותלית</strong> אותו על עץ" (דברים כא, כב), כלומר, <strong>ממיתין אותו ואחר כך תולין אותו. הא</strong> <small>[הרי]</small> <strong>כיצד</strong> עושים? <strong>משהין אותו עד סמוך לשקיעת החמה, וגומרין את דינו, וממיתין אותו</strong> כדינו, <strong>ואחר כך תולין אותו. אחד קושר</strong> אותו לעץ <strong>ואחד מתיר</strong> מיד, <strong>כדי לקיים מצות תלייה.</strong>
 <strong>תנו רבנן</strong> <small>[שנו חכמים]:</small> ממה שנאמר "ותלית אותו על <strong>עץ</strong>" <strong>שומע אני בין</strong> בעץ <strong>תלוש, בין</strong> בעץ <strong>מחובר</strong> לקרקע, <strong>תלמוד לומר:</strong> "לא תלין נבלתו על העץ <strong>כי קבור</strong> תקברנו ביום ההוא" (דברים כא, כג), כוונתו: על עץ <strong>שאינו מחוסר אלא קבורה, יצא זה</strong> העץ המחובר <strong>שמחוסר קציצה וקבורה.</strong>
 <strong>ר' יוסי אומר: מי שאינו מחוסר אלא קבורה, יצא זה שמחוסר תלישה וקבורה,</strong> שלדעתו אף אין משקעים את העץ בקרקע אלא יש רק להשעינו על הקיר. <strong>ורבנן</strong> <small>[וחכמים</small><small>]</small> אומרים: <strong>תלישה לאו</strong> <small>[לא]</small> <strong>כלום היא</strong> ואינה נחשבת. וחוסר הרמז לתלישה אינו סימן שאין משקעים את העץ בקרקע.
 <big>ב</big> שנינו במשנה: <strong>כלומר, מפני מה זה תלוי</strong> — <strong>מפני שבירך</strong> (קילל) את ה'. <strong>תניא</strong> <small>[שנויה</small> תוספתא<small>],</small> <strong>אומר ר' מאיר: משלו משל למה הדבר דומה, לשני אחים תאומים</strong> שהיו <strong>בעיר אחת, אחד מינוהו מלך ואחד יצא לליסטיות</strong> (להיות שודד). <strong>צוה המלך ותלאוהו</strong> על עוונותיו. <strong>כל הרואה אותו אומר: המלך תלוי. צוה המלך והורידוהו.</strong> וכן לביאור המצוה בתורה, כיון שהאדם נברא בצלם אלוהים, בזיון הוא לה' כשהאדם תלוי.
 <big>ג</big> שנינו במשנה, <strong>אמר ר' מאיר:</strong> שכינה אומרת "קלני מראשי קלני מזרועי". המלה "קלני" לא היתה מובנת, ושאלו: <strong>מאי משמע</strong> <small>[מה משמעות</small> ופירוש הביטוי<small>]?</small> <strong>אמר אביי, כמאן דאמר</strong> <small>[כ</small>דעת <small>מי שאומר]:</small> <strong>קל לית</strong> <small>[אין,</small> אין אני קל<small>],</small> כלומר, כבד עלי ראשי, כבדה עלי זרועי כשצריך לעשות דבר מעין זה. <strong>אמר ליה</strong> <small>[לו]</small> <strong>רבא: אם כן, "כבד עלי ראשי", "כבד עלי זרועי" מיבעי ליה</strong> <small>[צריך היה לו</small> לומר במפורש<small>]!</small> <strong>אלא אמר רבא</strong> הרי זה <strong>כמאן דאמר</strong> <small>[כמי שאומר]:</small> <strong>קיל לי עלמא</strong> <small>[קל עלי העולם</small><small>],</small> שאומר בלשון נקיה "קל אני" במקום לומר כבד, אף שהיא אותה משמעות.
  על עצם דברי ר' מאיר מקשים: <strong>האי</strong> <small>[</small>המלה <small>הזו,</small> "קללת"<small>]</small> <strong>מיבעי ליה</strong> <small>[נצרכה לו]</small> <strong>לגופה</strong> לענין ההלכה שמקלל ה' נידון בתליה, וכיצד דורש אותה לענין זה? ומשיבים: אילו היתה לגופה בלבד, <strong>אם כן, נימא קרא</strong> <small>[שיאמר הכתוב</small><small>]</small> <strong>"מקלל", מאי</strong> <small>[מהו]</small> הלשון <strong>"קללת"</strong> — בא ללמד כמדרשו של ר' מאיר. <strong>ו</strong>שואלים: אם כן, שאין המלה מכוונת יפה לענין ההלכה, <strong>אימא כוליה להכי</strong> <small>[אמור,</small> שהפסוק <small>כולו ל</small>דבר <small>זה]</small> <strong>הוא דאתא</strong> <small>[שבא</small><small>],</small> לדין כבוד הנברא בצלם ולא לדין קללה כלל! ומשיבים: <strong>אם כן, נימא קרא</strong> <small>[שיאמר הכתוב</small><small>]</small> <strong>"קלת", מאי</strong> <small>[מהו]</small> לשון <strong>"קללת"</strong> — <strong>שמע מינה תרתי</strong> <small>[למד מכאן שני</small> דברים<small>],</small> גם לדינו וגם למדרשו.
 <big>ד</big> שנינו במשנה ש<strong>לא זו בלבד</strong> שהתלוי חייב קבורה בו ביום, אלא כל אדם צריך לקברו ביום מותו אם אך אפשרי הדבר. <strong>אמר ר' יוחנן משום</strong> (בשם) <strong>ר' שמעון בן יוחי: מנין למלין את מתו</strong> (שלא קברו ביומו) <strong>שעובר עליו ב"לא תעשה"</strong> — <strong>תלמוד לומר: "כי קבור תקברנו"</strong> (דברים כא, כג), <strong>מכאן למלין את מתו שעובר ב"לא תעשה".</strong>
 <strong>איכא דאמרי</strong> <small>[יש שאומרים</small><small>]</small> בלשון זו, ש<strong>אמר ר' יוחנן משום ר' שמעון בן יוחי: רמז</strong> למצוות <strong>קבורה מן התורה מניין?</strong> — <strong>תלמוד לומר: "כי קבור תקברנו", מכאן רמז</strong> שיש מצות <strong>קבורה מן התורה.</strong>
 ומסופר: <strong>אמר ליה</strong> <small>[לו]</small> <strong>שבור מלכא</strong> <small>[המלך</small><small>],</small> מלך פרס, <strong>לרב חמא:</strong> מצות <strong>קבורה מן התורה מניין?</strong> מה ראיה יש בה שחייבים לקבור את המת ואסור לנהוג בדרך אחרת? <strong>אישתיק</strong> <small>[שתק]</small> <strong>ולא אמר ליה</strong> <small>[לו]</small> <strong>ולא מידי</strong> <small>[דבר</small><small>],</small> שלא מצא מקור ראוי לכך. <strong>אמר רב אחא בר יעקב: אימסר עלמא בידא דטפשאי</strong> <small>[נמסר העולם ביד הטפשים</small><small>],</small> <strong>דאיבעי ליה למימר</strong> <small>[שהיה לו לומר</small><small>]</small> מקור לדבר מפסוק זה <strong>"כי קבור</strong> תקברנו
 <strong>"</strong>(דברים כא, כג)! ומשיבים: היה שבור מלכא יכול לומר לו כי הכוונה <strong>דליעבד ליה</strong> <small>[שיעשו לו]</small> <strong>ארון</strong> בקרקע ולאו דווקא קבורה להניחו בו. ואומרים: עדיין יכול היה להוכיח את הדבר מכפל הלשון <strong>"</strong>קבור <strong>תקברנו"!</strong> ומשיבים: <strong>לא משמע ליה</strong> <small>[נשמע לו</small><small>],</small> לא מסתבר לו ללמוד ממקרא כפול שנראה הדבר רק כשגרת לשון, ולא שיש בכך ללמד דין מיוחד.
  ושואלים:  <strong>ונימא מדאיקבור צדיקי</strong> <small>[ושיאמר לו</small> כמקור לדבר <small>מ</small>מה <small>שנקברו הצדיקים</small> אברהם יצחק ויעקב<small>]!</small> ועונים: יכול היה לומר שהדבר <strong>מנהגא בעלמא</strong> <small>[מנהג בלבד</small><small>]</small> שנהגו אז, אבל לא מצוה לדורות. ושואלים: ושיביא לו ראיה <strong>מדקבריה</strong> <small>[מ</small>מה <small>שקברו</small><small>]</small> <strong>הקדוש ברוך הוא למשה,</strong> ומזה ראיה שכך ראוי! ומשיבים: היה יכול לומר שעשה כן הקדוש ברוך הוא כדי ש<strong>לא לישתני ממנהגא</strong> <small>[ישתנה ממנהג</small> כל העולם<small>],</small> אבל אין כל ראיה שחובה היא.
 <strong>תא שמע</strong> <small>[בוא</small> ו<small>שמע]</small> ראיה למצוות הקבורה, ממה שנאמר: <strong>"וספדו לו כל ישראל וקברו אתו"</strong> (מלכים א' יד, יג)! ומשיבים: אף מכאן אין הוכחה אלא, אף שם עשו כן מאותו טעם, ש<strong>לא לישתני ממנהגא</strong> <small>[ישתנה ממנהג</small> העולם <small>].</small>
 ועוד מקשים: והרי בקללה נאמר <strong>"לא יספדו ולא יקברו לדמן על פני האדמה יהיו"</strong> (ירמיה טז, ד), ומכאן ראיה שבדרך כלל, שלא באופן של קללה, ראוי לקבור את המת! ומשיבים: אף מכאן אין ראיה שמצוה לקבור את המת, והקללה היתה <strong>דלישתנו ממנהגא</strong> <small>[שישתנו ממנהג</small> העולם<small>].</small> ומפני קשיים אלה לא הביא רב חמא ראיה מן המקרא למצות קבורה.
 <big>ה</big> אגב דיון זה מביאים את השאלה ש<strong>איבעיא להו</strong> <small>[נשאלה להם</small> ללומדים<small>]:</small> חובת ה<strong>קבורה</strong> למת, האם <strong>משום בזיונא</strong> <small>[בזיון</small><small>]</small> <strong>הוא,</strong> כלומר, שלא יתבזה המת בהיותו מוטל על הארץ, <strong>או משום כפרה הוא</strong>, שמתכפר לו כאשר חוזר לעפרו?
  ושואלים:  <strong>למאי נפקא מינה</strong> <small>[מה יוצא מכאן</small><small>]</small> למעשה, אם נדע מה הוא הטעם? ומשיבים כגון ש<strong>אמר</strong> אדם <strong>לא בעינא דליקברוה לההוא גברא</strong> <small>[אין אני רוצה שיקברו אותו איש,</small> כלומר, אותי<small>]</small> <strong>אי אמרת</strong> <small>[אם אומר אתה]</small> כי קבורה <strong>משום בזיונא</strong> <small>[בזיון]</small> <strong>הוא</strong> — <strong>לא כל כמיניה</strong> <small>[אין זה בכוחו</small> למחול על הבזיון<small>],</small> שהרי גם בני המשפחה שותפים בדבר. <strong>ואי אמרת</strong> <small>[ואם אומר אתה]</small> שהוא <strong>משום כפרה, הא</strong> <small>[הרי]</small> <strong>אמר</strong> <strong>לא בעינא</strong> <small>[אין אני רוצה]</small> <strong>כפרה,</strong> ויכול אדם לעשות בעצמו מה שירצה. אם כן <strong>מאי</strong> <small>[מה הדין]</small>?
 <strong>תא שמע</strong> <small>[בוא</small> ו<small>שמע]</small> ראיה לדבר <strong>מדאיקבור צדיקי</strong> <small>[שנקברו הצדיקים,</small> אברהם יצחק ויעקב <small>],</small> <strong>ואי אמרת</strong> <small>[ואם אומר אתה</small><small>]</small> שהטעם <strong>משום כפרה,</strong> וכי <strong>צדיקי</strong> <small>[הצדיקים]</small> <strong>לכפרה צריכי</strong> <small>[</small>הם <small>צריכים</small><small>]?</small> ועונים: <strong>אין</strong> <small>[כן</small><small>],</small> ודאי אף הם צריכים, <strong>דכתיב</strong> <small>[ש</small>כן <small>נאמר]:</small> <strong>"</strong>כי <strong>אדם אין צדיק בארץ אשר יעשה טוב ולא יחטא"</strong> (קהלת ז, כ), וצריכים הם כפרה על חטאים מעטים שהיו בידם.
 <strong>תא שמע</strong> <small>[בוא</small> ו<small>שמע</small><small>]</small> ראיה לדבר, ממה שנאמר: <strong>"וספדו לו כל ישראל וקברו אתו</strong> כי זה לבדו יבא לירבעם אל קבר<strong>"</strong> (מלכים א' יד, יג), <strong>ואי אמרת כי היכי דתיהוי ליה</strong> <small>[אם אומר אתה</small> שקבורה באה <small>כדי שתהיה לו]</small> <strong>כפרה,</strong> אם כן <strong>הנך נמי ליקברו, כי היכי דתיהוי להו</strong> <small>[אלה גם כן,</small> שאר בני ירבעם, <small>ייקברו, כדי שתהא להם]</small> <strong>כפרה!</strong> ומשיבים: <strong>האי</strong> <small>[זה</small> הבן] ש<strong>צדיק הוא</strong> — <strong>תיהוי ליה</strong> <small>[תהיה לו]</small> <strong>כפרה,</strong> ואולם <strong>הנך</strong> <small>[אלה]</small> <strong>לא ליהוי להו</strong> <small>[תהיה להם]</small> <strong>כפרה</strong> אף במיתתם.
 <strong>תא שמע</strong> <small>[בוא</small> ו<small>שמע]</small> ראיה לדבר, ממה שנאמר <strong>"לא יספדו ולא יקברו"</strong> (ירמיה טז, ד), משמע שאין זה משום כפרה, שהרי צריכים הם כפרה ולכך ראוי שייקברו! ומשיבים: אין זו ראיה, כי ייתכן שכוונת הקללה היא ש<strong>לא תיהוי להו</strong> <small>[תהיה להם]</small> <strong>כפרה.</strong> ואם כן, לא נמצא פתרון לשאלה זו.
 <big>ו</big> <strong>איבעיא להו</strong> <small>[נשאלה להם</small> ללומדים<small>]</small> שאלה דומה: <strong>הספידא, יקרא דחיי הוי או יקרא דשכבי הוי</strong> <small>[ההספד,</small> האם <small>כבוד החיים</small> האבלים, <small>הוא, או כבוד המתים הוא]?</small> ושואלים: <strong>למאי נפקא מינה</strong> <small>[מה יוצא ממנה]</small> ממחלוקת זו? ומסבירים: כגון ש<strong>אמר</strong> הנפטר <strong>לא תספדוה לההוא גברא</strong> <small>[אל תספדו לאותו איש,</small> כלומר, לי<small>],</small> <strong>אי נמי</strong> <small>[או גם כן]</small> <strong>לאפוקי מיורשין</strong> <small>[להוציא</small> את הממון<small> </small> <small>מן היורשים]</small> את שכר הספדנים. שאם כבוד המתים הוא אפשר להוציא מהם, ואם ההספד כבוד החיים הוא, יכולים הם לוותר על כבוד זה.
 <strong>תא שמע</strong> <small>[בוא</small> ו<small>שמע]</small> ראיה לדבר מכמה מקראות, נאמר <strong>"ויבא אברהם לספד לשרה ולבכתה"</strong> (בראשית כג, ב) שנראה שהמתינו עד שבא מבאר שבע לחברון, <strong>ואי אמרת</strong> <small>[ואם אומר אתה]</small> כי ההספד <strong>משום יקרא דחיי הוא</strong> <small>[כבוד החיים],</small> וכי <strong>משום יקרא</strong> <small>[כבוד]</small> <strong>אברהם משהו לה</strong> <small>[ישהו אותה]</small> את <strong>שרה</strong> ולא יקברוה בשעתה? ומשיבים: <strong>שרה גופה ניחא</strong> <small>[עצמה נוח]</small> <strong>לה</strong> בכך <strong>כי היכי דמייקר</strong> <small>[כדי שייתכבד]</small> <strong>בה אברהם,</strong> כלומר, יתכן וההספד הוא משום כבוד החיים, אך במקרה זה יש גם כיבוד לשרה, ולפיכך לא התבזתה שרה בציפייתה להספד אברהם, ולא נפתרה איפוא הבעיה.
 <strong>תא שמע</strong> <small>[בוא</small> ו<small>שמע]</small> פתרון אחר לדבר ממה שנאמר: <strong>"וספדו לו כל ישראל וקברו אתו"</strong> (מלכים א' יד, יג), <strong>ואי אמרת</strong> <small>[ואם אומר אתה]</small> כי <strong>משום יקרא דחיי</strong> <small>[כבוד החיים]</small> <strong>הוא,</strong> וכי <strong>הנך</strong> <small>[אלה],</small> בני משפחת ירבעם, <strong>בני יקרא נינהו</strong> <small>[כבוד,</small> ראויים לכבוד <small>הם]?</small> ומשיבים: <strong>ניחא להו לצדיקיא דמייקרי בהו אינשי</strong> <small>[נוח להם לצדיקים שמתכבדים בהם בני אדם],</small> ומפני שזה רצונם, מספידים אותם, אך ההספד הוא לכבוד הנותרים.
 <strong>תא שמע</strong> <small>[בוא</small> ו<small>שמע]</small> ראיה לדבר ממה שנאמר: <strong>"לא יספדו ולא יקברו"</strong> (ירמיה טז, ד), ואם ההספד הוא משום כבוד החיים, אם כן מדוע לא יספדו, והלא בנותרים יש צדיקים הראויים לכבוד זה! ומשיבים: <strong>לא ניחא לצדיקיא</strong> <small>[נוח לצדיקים]</small> <strong>דמייקרי ברשיעייא</strong> <small>[ש</small>הם <small>מתכבדים על ידי הרשעים]</small> ומוותרים הם על הכבוד שחולקים להם על ידי הספד קרוביהם הרשעים.
 <strong>תא שמע</strong> <small>[בוא</small> ו<small>שמע]</small> פתרון לדבר ממה שנאמר: <strong>"בשלום תמות ובמשרפות אבותיך המלכים הראשונים אשר היו לפניך כן ישרפו לך והוי אדון יספדו לך"</strong> (ירמיה לד, ה), <strong>ואי אמרת</strong> <small>[ואם אומר אתה]</small> כי <strong>משום יקרא דחיי</strong> <small>[כבוד החיים,</small> הנשארים<small>]</small> <strong>הוא מאי נפקא ליה מיניה</strong> <small>[מה יוצא לו מזה]</small> אם יספדו לו? ומשיבים: <strong>הכי קאמר ליה</strong> <small>[כך אמר לו],</small> <strong>לייקרו ביך</strong> <small>[יתכבדו בך]</small> <strong>ישראל כי היכי דמתייקרי באבהתך</strong> <small>[כפי שהתכבדו באבותיך],</small> כלומר, ותדע עד כמה מכבדים הם אותך אף כעת.
## דף מז.
 <strong>תא שמע</strong> <small>[בוא</small> ו<small>שמע</small><small>]</small> ראיה אחרת לדבר, ממה ששנינו על הנאמר <strong>"נבזה בעיניו נמאס</strong> ואת יראי ה' יכבד<strong>"</strong> (תהלים טו, ד), <strong>זה חזקיהו מלך יהודה שגירר עצמות אביו על מטה של חבלים</strong> ולא קברו בכבוד מלכים, כדי לבזותו על חטאיו. <strong>ואי</strong> <small>[ואם]</small> <strong>משום יקרא דחיי</strong> <small>[כבוד החיים]</small> <strong>הוא,</strong> <strong>מאי טעמא</strong> <small>[מה טעם</small><small>]</small> עשה כך?
  ומשיבים: עשה זאת  <strong>כי היכי דתיהוי ליה</strong> <small>[כדי שתהיה לו]</small> <strong>כפרה לאבוה</strong> <small>[לאביו]</small> בבזיונו. ושואלים: <strong>ו</strong>כי <strong>משום כפרה דאבוה</strong> <small>[של אביו]</small> <strong>משהו ליה ליקרא</strong> <small>[משהים</small> ודוחים <small>את כבוד]</small> <strong>ישראל</strong> כולם, שמתכבדים על ידי ההספד למלך שמת? ומשיבים: <strong>ישראל גופייהו</strong> <small>[עצמם]</small> <strong>ניחא להו דמיחלי יקרייהו לגביה</strong> <small>[נוח להם ש</small>הם <small>מוחלים</small> על <small>כבודם לגביו</small><small>]</small> כדי שיתכפרו חטאיו.
 <strong>תא שמע</strong> <small>[בוא</small> ו<small>שמע</small><small>]</small> ראיה לדבר ממה ששנינו במקום אחר, <strong>אמר להן</strong> רבי לתלמידיו לפני מותו: <strong>אל תספדוני בעיירות</strong> קטנות כשמוליכים את ארונו לקבורה, אלא בערים הגדולות בלבד, <strong>ואי אמרת</strong> <small>[ואם אומר אתה]</small> שההספד הוא משום <strong>יקרא דחיי</strong> <small>[כבוד החיים],</small> <strong>מאי נפקא ליה מינה</strong> <small>[מה יוצא לו מזה</small><small>]?</small> ומשיבים: <strong>קסבר</strong> <small>[סבור היה</small><small>]</small> כי <strong>ליתייקרו ביה</strong> <small>[יתכבדו בו</small><small>]</small> בית <strong>ישראל טפי</strong> <small>[יותר</small><small>]</small> על ידי שיתקבצו יחד למקום אחד.
 <strong>תא שמע</strong> <small>[בוא</small> ו<small>שמע</small><small>]</small> ראיה לדבר ממה ששנינו במשנתנו: אם <strong>הלינו</strong> למתו <strong>לכבודו</strong> ולא קברו בו ביום, או כדי <strong>להביא לו ארון ותכריכין</strong> — <strong>אינו עובר עליו</strong> משום "לא תלין". <strong>מאי לאו</strong> <small>[האם לא</small><small>]</small> הכוונה <strong>לכבודו של מת!</strong> ודוחים: <strong>לא,</strong> הכוונה <strong>לכבודו של חי,</strong> של האבל.
  ושואלים:  <strong>ומשום כבודו של חי מבית ליה</strong> <small>[מלין אותו</small><small>]</small> <strong>למת?!</strong> ומשיבים: <strong>אין</strong> <small>[כן</small><small>],</small> שכן <strong>כי אמר רחמנא</strong> <small>[כאשר אמרה התורה]</small> <strong>"לא תלין נבלתו על העץ</strong> כי קבור תקברנו<strong>"</strong> (דברים כא, כג) הרי זה <strong>דומיא</strong> <small>[בדומה]</small> ל<strong>תלוי דאית ביה</strong> <small>[שיש בו,</small> בתלייתו<small>]</small> משום <strong>בזיון,</strong> <strong>אבל הכא</strong> <small>[כאן]</small> <strong>כיון דלית ביה</strong> <small>[שאין בו]</small> <strong>בזיון</strong> — <strong>לא,</strong> ורשאי יהיה להלינו.
 <strong>תא שמע</strong> <small>[בוא</small> ו<small>שמע</small><small>]</small> ראיה לדבר ממה ששנינו: <strong>הלינו</strong> את המת <strong>לכבודו,</strong> או <strong>לשמע</strong> (לאסוף) <strong>עליו עיירות,</strong> או כדי <strong>להביא לו מקוננות,</strong> או כדי <strong>להביא לו ארון ותכריכין</strong> — <strong>אינו עובר עליו, שכל העושה אינו אלא לכבודו של מת.</strong> הרי מפורש שכל זה לכבוד המת! ודוחים: <strong>הכי קאמר</strong> <small>[כך אמר,</small> כך היתה הכוונה<small>]:</small> <strong>כל העושה לכבודו של חי אין בו</strong> משום <strong>בזיון למת.</strong>
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו ש<strong>ר' נתן אומר: סימן יפה למת שנפרעין ממנו לאחר מיתה,</strong> שאין קבורתו והספדו בכבוד, שעל ידי כך מתכפרים עוונותיו, ו<strong>מת שלא נספד ולא נקבר או שחיה גוררתו או שהיו גשמים מזלפין</strong> (יורדים) <strong>על מטתו זהו סימן יפה למת. שמע מינה</strong> <small>[למד מכאן</small><small>]</small> כי ההספד משום <strong>יקרא דשכבי</strong> <small>[כבוד המתים]</small> <strong>הוא,</strong> ומשום שנפגע כבודו — מתכפרים עוונותיו, ומסכמים: אכן, <strong>שמע מינה</strong> <small>[למד מכאן</small><small>]</small> שכך הוא.
 <big>א</big> שנינו במשנה ש<strong>לא היו קוברין</strong> את הרוגי בית דין בקברי משפחתם אלא בתי קברות מיוחדים היו. ומבארים: <strong>וכל כך למה</strong> — <strong>לפי שאין קוברין רשע אצל צדיק.</strong> ש<strong>אמר ר' אחא בר חנינא: מנין שאין קוברין רשע אצל צדיק</strong> — <strong>שנאמר: "ויהי הם קברים איש והנה ראו את הגדוד וישליכו את האיש בקבר אלישע</strong> וילך <strong>ויגע האיש בעצמות אלישע ויחי ויקם על רגליו"</strong> (מלכים ב' יג, כא), שנעשה לו נס זה כדי שלא יהא אותו איש, שלא היה צדיק, קבור ליד אלישע.
 <strong>אמר ליה</strong> <small>[לו]</small> <strong>רב פפא:</strong> מה הראיה מכאן, <strong>ודילמא לאיקיומא</strong> <small>[ושמא</small> קם לתחיה כדי <small>לקיים]</small> מה שנאמר באלישע <strong>"ויהי נא פי שנים ברוחך אלי"</strong> (מלכים ב' ב, ט), וכדי שיחייה אלישע שני מתים (בן השונמית וזה), בעוד שאליהו החייה רק אחד? <strong>אמר ליה</strong> <small>[לו]:</small> <strong>אי הכי, היינו דתניא</strong> <small>[אם כך, זהו</small> מה <small>ש</small><small>שנינו</small> בברייתא<small>]:</small> <strong>על רגליו</strong> — <strong>עמד, ו</strong>אולם <strong>לביתו לא הלך,</strong> הרי שלא היה נס זה של תחיית המתים בשל גדולת אלישע, אלא כדי למנוע ממנו בזיון.
  ושואלים:  <strong>אלא "ויהי נא פי שנים", היכי משכחת לה דאחייא</strong> <small>[איך מוצא אתה אותה אם כן שהחייה]</small> שני מתים? <strong>אמר ליה</strong> <small>[לו]</small> <strong>ר' יוחנן: שריפא צרעת נעמן שהיא שקולה,</strong> כלומר, הלוקה בה חשוב <strong>כמת,</strong> כפי שנאמר בענין צרעת מרים <strong>"אל נא תהי כמת"</strong> (במדבר יב, יב).
 שנינו: <strong>כשם שאין קוברין רשע אצל צדיק כך אין קוברין רשע</strong> שעשה פשע <strong>חמור אצל רשע</strong> שעשה פשע <strong>קל,</strong> ולכן מתקנים קברות נפרדים לנסקלים ולנהרגים. ושואלים: <strong>וליתקון</strong> <small>[ושיתקינו]</small> <strong>ארבע קברות</strong> כנגד ארבע הדרגות במיתות בית דין! ומשיבים: <strong>שני קברות גמרא גמירי לה</strong> <small>[במסורת למודים היו אותה]</small> שיש שנים, ולא יותר.
 <big>ב</big> <strong>אמר עולא אמר ר' יוחנן:</strong> מי ש<strong>אכל חלב</strong> בשגגה <strong>והפריש קרבן ו</strong>לפני הקרבתו <strong>השתמד</strong> (המיר דת) <strong>ו</strong>אחר זמן <strong>חזר בו</strong> מהמרת הדת — <strong>הואיל ונדחה</strong> מהקרבן בזמן המרת הדת, לפי שאין המשומדים רשאים להביא קרבנות — <strong>ידחה</strong> קרבן זה ואינו ראוי לעולם.
 <strong>איתמר נמי</strong> <small>[נאמר גם כן</small><small>]</small> בדומה לזה, ש<strong>אמר ר' ירמיה אמר ר' אבהו אמר ר' יוחנן:</strong> מי ש<strong>אכל חלב</strong> בשגגה <strong>והפריש קרבן, ונשתטה</strong> והשוטה אינו מביא קרבן ואין קרבנו ראוי, <strong>וחזר</strong> לאחר <strong>מכן</strong> <strong>ונשתפה</strong> (חזר לשפיות דעת) — <strong>הואיל ונדחה</strong> הקרבן בזמן שטותו — <strong>ידחה.</strong>
 ומעירים: <strong>וצריכא</strong> <small>[ונצרכו</small> להיאמר שני הדברים<small>]</small> שאמר ר' יוחנן למרות הדמיון ביניהם. <strong>דאי אשמעינן קמייתא</strong> <small>[שאם היה משמיע לנו</small> רק הלכה <small>ראשונה]</small> במשומד בלבד, היינו אומרים: שכן הדין <strong>משום דאיהו</strong> <small>[שהוא</small><small>]</small> <strong>דחה נפשיה</strong> <small>[עצמו</small><small>]</small> <strong>בידים</strong> על ידי השמד. <strong>אבל האי</strong> <small>[זה]</small> השוטה ש<strong>ממילא קא דחי</strong> <small>[הוא נדחה</small><small>]</small> ולא מרצונו, <strong>אימא</strong> <small>[אמור]</small> ש<strong>כישן דמי</strong> <small>[</small>הוא <small>נחשב</small><small>],</small> והישן אינו נדחה.
 <strong>ו</strong>להיפך: <strong>אי אשמעינן הכא</strong> <small>[אם היה משמיע לנו כאן]</small> בנשתטה בלבד, היינו אומרים שנדחה <strong>משום</strong> ש<strong>אין בידו לחזור,</strong> שהרי אין ביד השוטה להחליט להתרפא, <strong>אבל התם</strong> במשומד ש<strong>בידו לחזור</strong> — <strong>אימא</strong> <small>[אמור]</small> ש<strong>לא</strong> ייחשב כדחוי, על כן <strong>צריכא</strong> <small>[נצרכו</small><small>]</small> להיאמר שני הדברים.
 <strong>אמר רב יוסף: אף אנן נמי תנינא</strong> <small>[אנו גם כן שנינו</small><small>]</small> מעין זה, ששנינו: אם <strong>היו בה</strong> בעיר הנדחת <strong>קדשים,</strong> אם היו אלה <strong>קדשי מזבח</strong> — <strong>ימותו,</strong> אם <strong>קדשי בדק הבית</strong> — <strong>יפדו, והוינן</strong> <small>[ועסקנו,</small> ושאלנו<small>]</small> <strong>בה</strong> בשאלה זו: <strong>אמאי</strong> <small>[מדוע]</small> <strong>ימותו</strong> אותם הקדשים? <strong>כיון דאיקטול</strong> <small>[שמתו]</small> רשעים בצער — <strong>הויא להו</strong> <small>[יש להם]</small> <strong>כפרה</strong> במותם, <strong>וליסקו</strong> <small>[ויעלו]</small> הקרבנות <strong>לגבוה</strong> ונוכל מעתה להקריבם! <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים</small><small>]:</small> <strong>הואיל ונדחו</strong> — <strong>ידחו,</strong> שבאותה שעה שהיו עובדים עבודה זרה נדחו קרבנותיהם ושוב אינם חוזרים להיות ראויים.
 <strong>אמר ליה</strong> <small>[לו]</small> <strong>אביי: מי סברת</strong> <small>[האם סבור אתה</small><small>]</small> שמי ש<strong>מת מתוך רשעו הויא ליה</strong> <small>[יש לו]</small> <strong>כפרה?</strong> הדין אינו כן, אלא מי ש<strong>מת מתוך רשעו לא הויא ליה</strong> <small>[אין לו]</small> <strong>כפרה, דתני</strong> <small>[ש</small>כן <small>שנה]</small> <strong>רב שמעיה: יכול אפילו פירשו אבותיו מדרכי ציבור</strong> והשתמדו, <strong>יטמא</strong> להם הבן הכהן, וכפי שנאמר: "לנפש לא יטמא בעמיו. כי אם לשארו הקרוב אליו לאמו ולאביו וגו' " (ויקרא כא, א–ב) — <strong>תלמוד לומר: "בעמיו",</strong> וכוונתו — <strong>בעושה מעשה עמיו,</strong> כשנוהג כישראל, הרי שאף לאחר שמת אביו הרשע עדיין נחשב הוא רשע!
 <strong>אמר ליה</strong> <small>[לו]</small> <strong>רבא: מי קא מדמית</strong> <small>[האם אתה יכול להשוות</small><small>]</small> מי ש<strong>נהרג מתוך רשעו</strong> למי ש<strong>מת מתוך רשעו?!</strong> מי ש<strong>מת מתוך רשעו, כיון דכי אורחיה קמיית</strong> <small>[שכדרכו הוא מת]</small> — <strong>לא הויא ליה</strong> <small>[אין לו]</small> <strong>כפרה,</strong> שלא היה מעשה שיגרום לו להתכפר. ואולם מי ש<strong>נהרג מתוך רשעו, כיון דלאו כי אורחיה מיית</strong> <small>[שלא כדרכו מת]</small> — <strong>הויא ליה</strong> <small>[יש לו]</small> <strong>כפרה.</strong>
 <strong>תדע</strong> שכן הוא, <strong>דכתיב</strong> <small>[ש</small>כן <small>נאמר]:</small> <strong>"מזמור לאסף אלהים באו גוים בנחלתך טמאו את היכל קדשך</strong> שמו את ירושלים לעיים. <strong>נתנו את נבלת עבדיך מאכל לעוף השמים בשר חסידיך לחיתו ארץ"</strong> (תהלים עט, א–ב), וצריך להבין <strong>מאי</strong> <small>[מה</small> משמעות<small>]</small> המלה <strong>"עבדיך" ומאי</strong> <small>[ומה</small> משמעות<small>]</small> המלה <strong>"חסידיך"? לאו</strong> <small>[האם לא</small><small>]</small> תפרש כך: <strong>"חסידיך"</strong> הם <strong>חסידיך ממש</strong>, שהם יראי ה' תמיד, ו<strong>"עבדיך"</strong> הם <strong>הנך</strong> <small>[אלה</small><small>]</small> <strong>דמחייבי דינא דמעיקרא</strong> <small>[שהיו חייבים בדין מתחילה</small><small>]</small> משום חטאותיהם, <strong>וכיון דאיקטול</strong> <small>[שנהרגו]</small> — <strong>קרי להו</strong> <small>[</small>הריהו <small>קורא להם</small><small>]</small> <strong>"עבדיך",</strong> משמע שמתוך שנהרגו נתכפרו להם עוונותיהם. 
 <strong>אמר</strong> <strong>ליה</strong> <small>[לו]</small> <strong>אביי</strong> ודחה את דבריו: <strong>מי קא מדמית</strong> <small>[האם אתה</small> יכול <small>להשוות]</small>
## דף מז:
 <strong>הרוגי מלכות להרוגי בית דין? הרוגי מלכות, כיון</strong> <strong>ש</strong>הרי <strong>לא בדין קא מיקטלי</strong> <small>[הם נהרגים]</small> אלא מתוך רשעת המלכויות, <strong>הויא להו</strong> <small>[יש להם]</small> <strong>כפרה</strong> במותם ואולם <strong>הרוגי בית דין, כיון</strong> ש<strong>בדין קא מיקטלי</strong> <small>[הם נהרגים]</small> על חטאותיהם — <strong>לא הוי להו</strong> <small>[אין להם]</small> <strong>כפרה.</strong>
 ו<strong>תדע</strong> שכן הוא, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>לא היו קוברין אותו,</strong> את הנידון, <strong>בקברות אבותיו. ואי סלקא דעתך</strong> <small>[ואם עולה על דעתך</small> לומר<small>]</small> כי <strong>כיון דאיקטול, הויא להו</strong> <small>[שנהרגו, יש להם]</small> <strong>כפרה, ליקברו</strong> <small>[שיקברו]</small> אם כן בקברות אבותיהם! ודוחים: משם אין ראיה, שכן לא די במיתה לכפרה אלא <strong>מיתה וקבורה בעינן</strong> <small>[צריכים אנו],</small> ולאחר שנקבר בקברות הרשעים נתכפר לו לגמרי.
 <strong>מותיב</strong> <small>[מקשה]</small> על כך <strong>רב אדא בר אהבה</strong> ממה ששנינו: <strong>לא היו</strong> קרוביהם של ההרוגים <strong>מתאבלין</strong> עליהם <strong>אלא אוננין</strong> (מצטערים) עליהם, כיון <strong>שאין אנינות אלא בלב. ואי סלקא דעתך</strong> <small>[ואם עולה על דעתך]</small> לומר כי <strong>כיון דאיקבור הויא להו</strong> <small>[שנקברו יש להם]</small> <strong>כפרה,</strong> אם כן <strong>ליאבלו</strong> <small>[ שיתאבלו]</small> גם כן, שהרי נתכפרו אותם נידונים!
 ודוחים: <strong>בעינן נמי</strong> <small>[צריכים אנו]</small> שיהיה גם <strong>עיכול בשר</strong> של הרשעים על מנת שתהא להם כפרה. ומעירים: <strong>דיקא נמי</strong> <small>[מדויק גם כן]</small> שזה הוא ההסבר הנכון, <strong>דקתני</strong> <small>[ש</small>כך <small>שנינו]:</small> <strong>נתעכל הבשר</strong> — <strong>מלקטין את העצמות וקוברין אותן במקומן,</strong> משמע שלאחר עיכול הבשר נתכפר להם, ורשאים להיקבר עם משפחתם. ואומרים: אכן, <strong>שמע מינה</strong> <small>[למד מכאן</small><small>]</small> שכן הוא.
 <strong>רב אשי אמר</strong> באופן אחר: <strong>אבילות מאימתי קא מתחלת</strong> <small>[היא מתחילה]</small> — <strong>מ</strong>זמן <strong>סתימת הגולל</strong> (אבן שמכסים בה את הקבר), <strong>כפרה מאימתי קא הויא</strong> <small>[היא]</small> — <strong>מכי חזו צערא דקברא פורתא</strong> <small>[מזמן</small> שהם <small>רואים</small> את <small>צער הקבר מעט]</small> <strong>הלכך </strong> <small>[ולכן]</small> <strong>הואיל ואידחו</strong> <small>[שנדחו]</small> מרגע ראשון של אבלות — <strong>ידחו,</strong> ואולם אין להוכיח שלא נתכפר למת.
  ומקשים:  <strong>אי הכי</strong> <small>[אם כך]</small> שעל ידי היותם זמן מה בקבר מתכפר להם <strong>למה לי עיכול בשר?</strong> יוציאוהו מיד לאחר קבורתו! ומשיבים: <strong>משום דלא</strong> <small>[שאי]</small> <strong>אפשר</strong> <small>[משום שאי אפשר]</small> לעשות כן, שיש בזיון למת שמטלטלים את גופתו ממקום למקום ולכן מחכים עד שיתעכל הבשר.
 <big>א</big> מסופר: <strong>קבריה</strong> <small>[קברו]</small> של <strong>רב הוו שקלי מיניה עפרא לאישתא בת יומא</strong> <small>[היו לוקחים ממנו</small> הבריות <small>עפר</small> כרפואה <small>לקדחת בת יום].</small> <strong>אתו</strong> <small>[באו]</small> ו<strong>אמרו ליה</strong> <small>[לו]</small> <strong>לשמואל</strong> שכך נוהגים ומשתמשים בקברו של רב. <strong>אמר להו</strong> <small>[להם]:</small> <strong>יאות עבדין</strong> <small>[יפה</small> הם <small>עושים],</small> כלומר, מותר להם לעשות כן. כי הקבר <strong>קרקע עולם הוא, וקרקע עולם אינה נאסרת</strong> מכל דבר, <strong>דכתיב</strong> <small>[ש</small>כן <small>נאמר]:</small> <strong>"</strong>ויוצא את האשרה מבית ה'... וידק לעפר <strong>וישלך את עפרה על קבר בני העם"</strong> (מלכים ב' כג, ו), <strong>מקיש</strong> <small>[משווה]</small> הפסוק את <strong>"קבר בני העם" לעבודה זרה,</strong>
 <strong>מה עבודה זרה</strong> כשהיא <strong>במחובר</strong> לקרקע <strong>לא מיתסרא</strong> <small>[אינה נאסרת]</small> <strong>דכתיב</strong> <small>[ש</small>כן <small>נאמר]:</small> "אבד תאבדון את כל המקומות אשר עבדו שם הגוים <strong>אשר אתם ירשים אתם את אלהיהם על ההרים הרמים</strong> ועל הגבעות ותחת כל עץ רענן. ונתצתם את מזבחתם ושברתם את מצבתם וגו' " (דברים יב, ב–ג), משמע שהחובה היא להשמיד את האלילים שעל ההרים, כאמור: <strong>"על ההרים אלהיהם"</strong> — <strong>ולא</strong> את <strong>ההרים</strong> כשהם עצמם <strong>אלהיהם,</strong> שאם עבדו את ההר עצמו כעבודה זרה אין צורך להשמיד אותו, כי כל המחובר לקרקע אינו נאסר, <strong>הכא נמי</strong> <small>[כאן גם כן]</small> נלמד מכאן לענין קברות המת ש<strong>במחובר לא מיתסר</strong> <small>[אינו נאסר]</small>.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>החוצב קבר</strong> עבור <strong>אביו</strong> במקום אחד, <strong>והלך וקברו</strong> לבסוף <strong>במקום אחר</strong> — <strong>הרי זה לא יקבר בו</strong> הבן <strong>עולמית,</strong> שאסור להשתמש בקבר שהכינו כבר עבור מת מסויים, ומשמע שגם המחובר לקרקע (חצוב בה) עשוי להיאסר! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בקבר בנין,</strong> שאין המדובר בחציבה בתוך הסלע, אלא שבנה אותו מאבני מחצב, וכל אבן ואבן שבו נאסרה, שהרי היתה תלושה.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר, ממה ששנינו: <strong>קבר חדש</strong> שלא הכינוהו למת מסויים — <strong>מותר בהנאה.</strong> אבל אם <strong>הטיל בו</strong> אפילו <strong>נפל</strong> — <strong>אסור בהנאה.</strong> משמע שעל ידי קבורה נאסר הקבר שבאדמה עצמו! ומשיבים: <strong>הכא נמי</strong> <small>[כאן גם כן]</small> מדובר <strong>בקבר בנין</strong> ולא בקבר מחובר לקרקע.
 <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במקום אחר: <strong>נמצא אתה אומר שלש קברות הן</strong> לענין פינוי, <strong>קבר הנמצא, קבר הידוע, קבר המזיק את הרבים.</strong> כיצד? — <strong>קבר הנמצא,</strong> שמצאו קבר במקום ולא ידעו כלל שהיה שם קבור אדם — <strong>מותר לפנותו</strong> ממקומו, ולאחר ש<strong>פינהו</strong> — <strong>מקומו טהור</strong> מטומאת המת, <strong>ו</strong>גם <strong>מותר בהנאה.</strong>
 <strong>קבר הידוע,</strong> שברשות נקבר אדם שם — <strong>אסור לפנותו,</strong> ואם בכל זאת <strong>פינהו</strong> — <strong>מקומו טמא, ואסור</strong> הקבר <strong>בהנאה.</strong>
 <strong>קבר המזיק את הרבים,</strong> כגון שקברו אדם במקום שמהלכים בו רבים והם נטמאים בגללו — <strong>מותר לפנותו, פינהו</strong> — <strong>מקומו טהור ואסור בהנאה</strong> ומדוגמאות אלה משמע לכאורה שאף קבר רגיל החצוב בקרקע עשוי להיות טמא אף אחר פינויו! ומשיבים: <strong>הכא נמי</strong> <small>[כאן גם כן]</small> מדובר <strong>בקבר בנין.</strong>
 אגב הבאת הלכה זו שואלים: <strong>וקבר הנמצא מותר לפנותו,</strong> משום שמניחים שנקבר שלא מדעת ושלא ברשות? ואולם <strong>דילמא</strong> <small>[שמא]</small> <strong>מת מצוה הוא</strong> זה, שהיה זה אדם ערירי שמת פתאם שם ולפי הדין <strong>מת מצוה קנה מקומו</strong> שמת בו, ואין רשות לפנותו! ומשיבים: <strong>שאני</strong> <small>[שונה]</small> <strong>מת מצוה דקלא אית ליה</strong> <small>[שקול יש לו]</small> שלא יתכן שאירע דבר כזה ולא נתפרסם בין הבריות, ואם אינו ידוע הרי ברור שאין זה מת מצוה.
 <big>ב</big> <strong>איתמר</strong> <small>[נאמר]</small> שנחלקו אמוראים בשאלה זו: <strong>האורג בגד למת, אביי אמר:</strong> הבגד <strong>אסור</strong> בהנאה ככל הדברים השייכים למת, <strong>ורבא אמר:</strong> הבגד <strong>מותר</strong> בהנאה.
  ומסבירים את שיטותיהם: <strong>אביי אמר</strong> שהבגד <strong>אסור,</strong> כי לדעתו <strong>הזמנה</strong> (הועדה למשהו) <strong>מילתא</strong> <small>[דבר]</small> <strong>היא,</strong> כלומר, עצם ההכנה לצורך מסויים יש לה משמעות הלכתית, כאילו היה הדבר בפועל, ומה שזימנו למת הרי זה כאילו השתמשו בו עבור המת. <strong>ורבא אמר</strong> שהבגד <strong>מותר,</strong> כי לדעתו <strong>הזמנה לאו מילתא</strong> <small>[לא דבר]</small> <strong>היא</strong> לענין זה.
  ומסבירים:  <strong>מאי טעמא</strong> <small>[מה הטעם]</small> של <strong>אביי</strong> — <strong>גמר</strong> <small>[למד]</small> בגזירה שווה <strong>"שם" "שם" מעגלה ערופה,</strong> שבקבר המת נאמר: "ותמת שם מרים ותקבר שם" (במדבר כ, א), ונאמר בעגלה ערופה "והורידו זקני העיר ההוא את העגלה אל נחל איתן אשר לא יעבד בו ולא יזרע וערפו שם את העגלה בנחל" (דברים כא, ד), <strong>מה עגלה ערופה בהזמנה</strong> בלבד <strong>מיתסרא</strong> <small>[</small>היא <small>נאסרת],</small> <strong>האי נמי</strong> <small>[זה גם כן]</small> דברי המת והשייך לו — <strong>בהזמנה</strong> בלבד נאסרה.
 <strong>ורבא גמר</strong> <small>[למד]</small> בצורה אחרת: <strong>"שם" "שם" מעבודה זרה,</strong> שנאמר אף בעבודה זרה "אשר עבדו שם הגוים... את אלוהיהם" (דברים יב, ב), <strong>מה עבודה זרה בהזמנה לא</strong> נאסרה, אלא דווקא בפולחן ממש, <strong>אף הכא נמי</strong> <small>[כאן גם כן]</small> <strong>בהזמנה</strong> בלבד אינה נאסרת. 
 ושואלים: <strong>ורבא</strong> <strong>מאי טעמא</strong> <small>[מה טעם]</small> <strong>לא גמר</strong> <small>[למד]</small> <strong>מעגלה ערופה? אמר</strong> <small>[</small>יכול היה <small>לומר]</small> <strong>לך</strong> כי 
## דף מח.
 <strong>משמשין</strong> של מת <strong>ממשמשין</strong> של עבודה זרה <strong>גמרינן</strong> <small>[לומדים אנו],</small> <strong>לאפוקי</strong> <small>[להוציא]</small> <strong>עגלה ערופה</strong> ש<strong>היא גופה</strong> <small>[עצמה]</small> <strong>קדושה,</strong> שיש לה קדושה מסויימת.
  ושואלים:  <strong>ואביי מאי טעמא</strong> <small>[מה הטעם]</small> <strong>לא גמר</strong> <small>[למד]</small> <strong>מעבודה זרה? אמר</strong> <small>[</small>יכול היה <small>לומר]</small> <strong>לך</strong> כי <strong>מידי דאורחיה ממידי דאורחיה גמרינן</strong> <small>[דבר ש</small>הוא <small>דרכו, מדבר ש</small>הוא <small>דרכו אנו לומדים],</small> ששתי מצוות אלה הן מצוות התורה, <strong>לאפוקי</strong> <small>[להוציא]</small> <strong>עבודה זרה דלאו אורחא</strong> <small>[שאינה דרך</small> לעשותה<small>].</small> 
 <big>א</big> ומכאן מתחילים להביא ראיות לשתי השיטות ממקורות שונים, ו<strong>סימן</strong> להם: <strong>כפה, נפשיה, דחציבא, נכיסא, דאומנא.</strong>
 <strong>מיתיבי</strong> <small>[מקשים]</small> ממה ששנינו: <strong>כפה</strong> (כיסוי ראש) <strong>שהוא טמא מדרס</strong> משום שיש חשש שנגע או השתמש בו הזב, <strong>ונתנתו</strong> האשה <strong>לספר</strong> תורה במתנה — <strong>טהור מן המדרס</strong> משום ששוב אינו שייך עוד לבעליו וכל כגון זה שוב אינו טמא במדרס הזב, <strong>אבל</strong> הוא <strong>טמא</strong> עדיין טומאת <strong>מגע מדרס.</strong> משמע שהכנה בלבד יש לה משמעות ותוקף בהלכה! ודוחים: <strong>אימא</strong> <small>[אמור]</small> ותקן כך: <strong>נתנתו וכרכתו</strong> לספר התורה, שלא היתה רק הזמנה בלבד אלא אף מעשה.
  ושואלים: אם מעשה היה כאן  <strong>למה לי נתנתו וכרכתו?</strong> שאין צורך בנתינה ודי בכריכה בלבד ומסבירים: הרי זה <strong>כ</strong>שיטת <strong>רב חסדא,</strong> ש<strong>אמר רב חסדא: האי סודרא</strong> <small>[סודר זה]</small> <strong>דאזמניה למיצר ביה</strong> <small>[שזימנו</small> כדי <small>לצרור בו]</small> <strong>תפילין, וצר ביה</strong> <small>[ו</small>אכן <small>צרר בו]</small> <strong>תפילין</strong> — <strong>אסור למיצר ביה פשיטי</strong> <small>[לצרור בו</small> עוד <small>מעות],</small> מכיון שנתייחד לתשמישי קדושה. ואולם אם <strong>אזמניה</strong> <small>[זימנו]</small> כדי לצרור בו תפילין, <strong>ו</strong>לבסוף <strong>לא צר ביה</strong> <small>[צרר בו],</small> או ש<strong>צר ביה</strong> <small>[צרר בו]</small> <strong>ולא אזמניה</strong> <small>[זימנו]</small> לכך באופן קבוע — <strong>שרי למיצר ביה פשיטי</strong> <small>[מותר לצרור בו מעות],</small> ולפיכך בכפה הנזכרת היה צורך להזמינה לכך ואף לכרוך בה.
 <strong>ול</strong>שיטת <strong>אביי</strong> ש<strong>אמר הזמנה מילתא</strong> <small>[דבר]</small> <strong>היא,</strong> אם <strong>אזמניה אף על גב</strong> <small>[זימנו אף על פי]</small> ש<strong>לא צר ביה</strong> <small>[צרר בו]</small> — נאסר בשימוש אחר. ואם <strong>צר ביה</strong> <small>[צרר בו],</small> <strong>אי אזמניה</strong> <small>[אם זימנו]</small> לכך — <strong>אין</strong> <small>[כן],</small> <strong>אי</strong> <small>[אם]</small> <strong>לא אזמניה</strong> <small>[זימנו]</small> — <strong>לא.</strong>
 ומציעים: <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו: <strong>נפש,</strong> כלומר, בנין מצבה שבונים לכבודו וזכרונו של אדם, אם <strong>בנאו לשם חי,</strong> כלומר, בעוד אותו האיש חי  — <strong>מותר בהנאה,</strong> שהרי כשאר בנין הוא, ואולם אם <strong>הוסיף בו דימוס</strong> (נדבך) <strong>אחד לשם מת,</strong> לאחר שמת אותו אדם — <strong>אסור</strong> הוא <strong>בהנאה.</strong> ולכאורה מכאן הוכחה שהזמנה יש בה תוקף! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>דרמא ביה</strong> <small>[שהשליך,</small> קבר <small>בו]</small> את ה<strong>מת</strong> ולא בהכנה בלבד.
  ומקשים:  <strong>אי הכי מאי איריא</strong> <small>[אם כך</small> <strong>מה שייך,</strong> מדוע דווקא<small>]</small> <strong>הוסיף,</strong> <strong>כי</strong> <small>[כאשר]</small> <strong>לא הוסיף נמי</strong> <small>[גם כן]</small> יהיה אסור, שהרי נעשה בו שימוש למת! ומסבירים: <strong>לא צריכא</strong> <small>[נצרכה]</small> אלא במקרה ש<strong>אף על גב דפנייה</strong> <small>[אף על פי שפינהו]</small> את המת משם, לאחר כך, מכל מקום, כיון שזימנו לכך — נאסר.
 <strong>אמר רפרם בר פפא אמר רב חסדא: אם היה מכירו</strong> ומבחין באותו נדבך יתר שנעשה לכבוד המת ולצורכו, ועכשיו אין מת במקום — <strong>חולצו,</strong> עוקר נדבך זה, <strong>ומותר</strong> שאר הבנין.
 <strong>תא שמע</strong> <small>[בוא</small> ו<small>שמע]</small> ראיה אחרת לענייננו ממה ששנינו: <strong>החוצב קבר לאביו, והלך וקברו</strong> לבסוף <strong>בקבר אחר</strong> — <strong>הרי זה לא יקבר בו</strong> הוא עצמו <strong>עולמית,</strong> משמע שהזמנה אוסרת! ומשיבים: <strong>התם</strong> <small>[שם]</small> הטעם <strong>משום כבוד אביו,</strong> ולא משום איסור השימוש בחפציו של מת.
  ומעירים:  <strong>הכי נמי מסתברא</strong> <small>[כך גם כן מסתבר]</small> לומר, <strong>דקתני סיפא</strong> <small>[ששנינו</small> ב<small>סופה</small> של אותה ברייתא<small>],</small> <strong>רבן שמעון בן גמליאל אומר: אף החוצב אבנים לאביו, והלך וקברו במקום אחר</strong> — <strong>הרי זה לא יקבר</strong> הוא <strong>בהן</strong> <strong>עולמית.</strong>
 <strong>אי אמרת בשלמא</strong> <small>[נניח אם אומר אתה]</small> שהטעם הוא <strong>משום כבוד אביו</strong> — <strong>שפיר</strong> <small>[יפה],</small> <strong>אלא אי אמרת</strong> <small>[אם אומר אתה]</small> שהטעם הוא <strong>משום הזמנה,</strong> וכי במקרה של חוט ה<strong>טווי לאריגה</strong> כדי לעשות ממנו תכריכים למת, בזה <strong>מי איכא למאן דאמר</strong> <small>[האם יש מי שאומר]</small> שעל ידי כך יחול עליו איסור? וודאי בכיוצא בזה לא חל ולא שייך איסור, וכן אבנים אלה, הרי הן כטווי לאריגה ואינן נאסרות מצד עצמן, אלא משום כבוד אביו.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו: <strong>קבר חדש מותר בהנאה,</strong> ואולם אם <strong>הטיל בו</strong> מת, ואפילו <strong>נפל</strong> — <strong>אסור בהנאה.</strong> ונדייק: <strong>הטיל</strong> — <strong>אין</strong> <small>[כן],</small> אסור בהנאה, אבל <strong>לא הטיל</strong> — <strong>לא,</strong> משמע שהזמנה בלבד אינה אוסרתו!
 ודוחים: <strong>הוא הדין דאף על גב</strong> <small>[שאף על פי]</small> ש<strong>לא הטיל</strong> בו נפל גם כן אסור בהנאה, ומדוע אמרנו שהטיל — <strong>לאפוקי</strong> <small>[להוציא]</small> <strong>מ</strong>שיטת <strong>רבן שמעון בן גמליאל,</strong> ש<strong>אמר: אין לנפלים תפיסת הקבר</strong> ואף כשקוברים אותם במקום, אין הוא נחשב כקבר, על כן <strong>קא משמע לן</strong> <small>[השמיע לנו]</small> שאין מקבלים שיטה זו, והנפל דינו כשאר המתים.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו: <strong>מותר המתים,</strong> כלומר, מה שנשאר מן הממון שגבו לצורך קבורת המתים — הריהו <strong>למתים,</strong> עבור קבורת מתים אחרים, <strong>מותר ה</strong>דברים שגבו ל<strong>מת</strong> מסויים — <strong>ליורשיו.</strong> משמע שמה שגבו עבור מת וזימנו עבורו, אינו נאסר ומותר שישתמשו בו יורשיו! ודוחים: מכאן אין להוכיח, כי <strong>הכא במאי עסקינן</strong> <small>[כאן במה אנו עוסקים]</small> — <strong>שגבו מחיים,</strong> שידעו שאותו אדם עומד למות ועשו מגבית לצורך קבורתו בעודו חי, וכיון שהכסף לא נתפס באיסור הנאה הרי הוא ניתן ליורשיו.
  ומקשים:  <strong>הא</strong> <small>[הרי]</small> <strong>לא תני הכי</strong> <small>[כך שנינו],</small> ששנינו: <strong>מותר המתים</strong> — <strong>למתים, מותר המת</strong> — <strong>ליורשיו. ותני עלה</strong> <small>[ושנויה עליה</small> תוספתא<small>]:</small> <strong>כיצד?</strong> <strong>גבו</strong> עבור <strong>מתים סתם</strong> — <strong>זהו</strong> המקרה לגביו אמרו ש<strong>מותר המתים למתים, גבו למת זה</strong> — <strong>זהו</strong> לגביו אמרו ש<strong>מותר המת ליורשיו.</strong> משמע שגבו למת ממש!
  ומשיבים:  <strong>וליטעמיך</strong> <small>[ולטעמך,</small> לשיטתך <small>]</small> <strong>אימא סיפא</strong> <small>[אמור</small> את <small>סוף</small> אותה ברייתא<small>],</small> <strong>ר' מאיר אומר: לא יגע בהן</strong> במעות אלה עד <strong>שיבא אליהו</strong> וייפתר הספק אם יש לחשוש לאיסור, <strong>ר' נתן אומר: יעשנו,</strong> במותר, עוד <strong>דימוס</strong> <small>[נדבך</small><small>]</small> <strong>על קברו</strong> של המת <strong>או זילוף</strong> של יין לריח טוב <strong>לפני מטתו.</strong> הרי שיש תנאים הסבורים שהזמנה לצורך המת דבר הוא!
 <strong>אלא, אביי מתרץ</strong> <small>[מיישב]</small> את המשנה <strong>לטעמיה</strong> <small>[לטעמו,</small> לשיטתו<small>],</small> <strong>ורבא מתרץ</strong> <small>[מיישב]</small> את המשנה <strong>לטעמיה</strong> <small>[לטעמו,</small> לשיטתו<small>],</small> והם מתאימים את לשונה לשיטתם. <strong>אביי מתרץ</strong> <small>[מיישב]</small> את המשנה <strong>לטעמיה</strong> <small>[לטעמו,</small> לשיטתו<small>]</small> כך: <strong>דכולי עלמא</strong> <small>[לדעת הכל]</small> <strong>הזמנה</strong> לצורך <strong>מילתא</strong> <small>[דבר</small><small>]</small> <strong>היא,</strong> וה<strong>תנא קמא סבר</strong> <small>[הראשון</small> בראש המשנה <small>סבור]</small> כי מה <strong>דחזי ליה</strong> <small>[שראוי לו]</small> למת — <strong>תפיס</strong> <small>[תופס</small> האיסור<small>],</small> ומה ש<strong>לא חזי ליה</strong> <small>[ראוי לו]</small> — <strong>לא תפיס</strong> <small>[תופס</small><small>],</small> ולכן, אם נשאר דבר — הרי הוא שייך ליורשים, שלא נתפס בו האיסור.
 <strong>ור' מאיר מספקא ליה אי תפיס</strong> <small>[ספק לו אם תופס]</small> <strong>אי</strong> <small>[אם]</small> <strong>לא תפיס</strong> <small>[תופס</small><small>],</small> <strong>הלכך</strong> <small>[על כן</small><small>]</small> <strong>לא יגע בהן עד שיבא אליהו. ור' נתן פשיטא ליה</strong> <small>[פשוט לו</small><small>]</small> ש<strong>ודאי תפיס</strong> <small>[תופס</small><small>]</small> הכל גם מה שאין ראוי לו, <strong>הלכך</strong> <small>[על כן</small><small>]</small> <strong>יעשה דימוס</strong> <small>[נדבך]</small> <strong>על קברו.</strong>
 <strong>ורבא מתרץ</strong> <small>[מיישב]</small> את המשנה <strong>לטעמיה</strong> <small>[לטעמו,</small> לשיטתו<small>]:</small> <strong>לכולי עלמא</strong> <small>[לדעת הכל]</small> <strong>הזמנה לאו מילתא</strong> <small>[אינה דבר</small><small>],</small> <strong>היא</strong> והכסף שגבו אינו נאסר כלל. אלא השאלה היא אחרת <strong>תנא קמא סבר</strong> <small>[הראשון סבור]:</small> <strong>כי בזו ליה</strong> <small>[כאשר ביזו אותו</small><small>]</small> בעצם הצורך לגבות כספים לקבורתו, <strong>אחולי מחיל זילותיה</strong> <small>[הריהו מוחל</small> את <small>זלזולו</small><small>]</small> ל<strong>גבי יורשים,</strong> ולכן מותר להם לקחת את ירושתו.
 <strong>ור' מאיר מספקא ליה אי מחיל אי</strong> <small>[ספק לו אם מוחל</small> הוא <small>או]</small> <strong>לא מחיל</strong> <small>[מוחל</small><small>],</small> <strong>הלכך</strong> <small>[על כן]</small> <strong>לא יגע בהן. ור' נתן פשיטא ליה דלא מחיל</strong> <small>[פשוט לו שאינו מוחל</small><small>]</small> <strong>הלכך</strong> <small>[על כן</small><small>]</small> <strong>יעשה דימוס</strong> <small>[נדבך]</small> <strong>על קברו או זילוף לפני מטתו.</strong> וכך הסביר רבא את כל הדעות בברייתא בצורה שאינה סותרת את דעתו שהזמנה אין בה תוקף לאסור את השימוש בחפץ.
 <strong>תא שמע</strong> <small>[בוא</small> ו<small>שמע</small><small>]</small> ראיה אחרת לדבר ממה ששנינו: <strong>היו אביו ואמו</strong> של הנפטר <strong>מזרקין בו כלים</strong> על מטת הבן, כדי שהכלים יקברו עמו — <strong>מצוה על האחרים להצילן</strong> וליטול את הכלים. משמע שהזמנה בלבד אינה מועילה. שאם לא כן, הרי לאחר זריקה שוב אי אפשר היה להשתמש בהם!
## דף מח:
 ומשיבים: <strong>התם</strong> <small>[שם]</small> <strong>משום מררייהו</strong> <small>[מרירותם</small><small>]</small> הם זורקים את הבגדים, אבל אין לראות בכך כוונה ממשית לזימון הבגדים למת. ומקשים: <strong>אי הכי היינו דקתני עלה</strong> <small>[אם כך,</small> וכי <small>זהו ששנינו עליה</small> על משנה זו<small>],</small> <strong>אמר רבן שמעון בן גמליאל: במה דברים אמורים</strong> — <strong>שלא נגעו</strong> החפצים <strong>במטה</strong> לפני שהצילו אותם, <strong>אבל</strong> אם כבר <strong>נגעו במטה</strong> — <strong>אסורין.</strong> ואם אין חשיבות למה שעושים מתוך מרירותם, מדוע ייאסרו כלים שנגעו במיטה?
 <strong>תרגמה</strong> <small>[הסביר אותה]</small> <strong>עולא:</strong> שזרקו <strong>במטה הנקברת עמו. דמחלפי</strong> <small>[שמתחלפים</small><small>]</small> אותם בגדים לבריות <strong>בתכריכי המת,</strong> וכיון שנפלו על מטת המת — אסרום. שלא יראה כאילו נוטלים מתכריכי המת ומשתמשים לצרכם. אבל אין זו הוכחה שזימון רגיל אוסר עולמית את השימוש בחפץ.
  ומציעים עוד ראיה, <strong>תא שמע</strong> <small>[בוא</small> ו<small>שמע</small><small>],</small> ששנינו: <strong>כיס שעשאו להניח בו תפילין</strong> — <strong>אסור להניח בו מעות.</strong> אם <strong>הניח בו תפילין</strong> אך לא הכינו מתחילה לצורך זה — <strong>יניח בו מעות.</strong> משמע שהכנה וזימון קובעות! ומסבירים: <strong>אימא</strong> <small>[אמור,</small> תקן כך<small>]:</small> <strong>עשאו</strong> להניח בו תפילין <strong>ו</strong>אכן <strong>הניח בו תפילין</strong> — <strong>אסור להניח בו מעות, כ</strong>שיטת <strong>רב חסדא</strong> הנזכרת לעיל (סנהדרין מח, א) שאין להשתמש בסודר שזימנוהו לצורך תפילין, ואף שצררו בו את התפילין.
 <strong>תא שמע</strong> <small>[בוא</small> ו<small>שמע</small><small>]</small> ראיה שהכנה בלבד אינה מועלת, ממה ששנינו: <strong>אמר לאומן "עשה לי תיק של ספר</strong> תורה <strong>",</strong> <strong>או</strong> שאמר לו "עשה לי <strong>נרתיק של תפילין", עד שלא נשתמש בהן</strong> לתשמיש של <strong>קודש</strong> — <strong>מותר להשתמש בהן</strong> לתשמיש <strong>חול.</strong> ואולם אם <strong>נשתמש בהן</strong> כבר לתשמיש <strong>קודש</strong> — <strong>אסור להשתמש בהן</strong> לתשמיש <strong>חול.</strong> משמע שהכנה לצורך דבר המקודש אינו מועילה, אלא צריך אף שימוש של ממש!
  ומסבירים:  <strong>תנאי</strong> <small>[</small>מחלוקת <small>תנאים</small><small>]</small> <strong>היא, דתניא</strong> <small>[ש</small>כן <small>שנינו</small> בברייתא<small>]</small> לענין תפילין: <strong>ציפן זהב או שטלה עליהן</strong> (עשה עליהן טלאי) מ<strong>עור של בהמה טמאה</strong> — <strong>פסולות</strong> שתפילין נעשות רק מעור בהמה טהורה ולא מכל חומר אחר, ואם תפר עליהם <strong>עור בהמה טהורה</strong> — <strong>כשירות, אף על פי שלא עיבדן</strong> את העורות הללו <strong>לשמן,</strong> כלומר, לצורך המצוה. <strong>רבן שמעון בן גמליאל אומר: אף</strong> אם תפר עליהן <strong>עור בהמה טהורה</strong> — <strong>פסולות, עד שיעבדו לשמן.</strong> ומחלוקת זו האם יש צורך בעיבוד העור לשם מצוה קשורה למחלוקת בענין הזמנה אם יש צורך ויש חשיבות בהכנה מראש או די במעשה בלבד. ומן המחלוקת לענין עיבוד יש סיוע לשתי הדעות הנוגדות בענין הזמנה.
  אגב הדברים, <strong>אמר ליה</strong> <small>[לו]</small> <strong>רבינא לרבא: מי איכא דוכתא דרמו ביה</strong> <small>[האם יש מקום ש</small>קודם <small>מטילים]</small> את ה<strong>מת</strong> על המטה, ורק אז מתחילים <strong>וארגי</strong> <small>[לארוג]</small> <strong>בגד למת</strong> כפי שנראה מאחד התירוצים שהזכרנו?! <strong>אמר ליה</strong> <small>[לו]:</small> <strong>אין</strong> <small>[כן</small><small>],</small> <strong>כגון שכבי</strong> <small>[המתים]</small> שב<strong>הרפניא</strong> שמפני עניותם לא היו מספיקים להכין להם תכריכים קודם מותם.
 <strong>דרש מרימר: הלכתא כוותיה</strong> <small>[הלכה כשיטת]</small> <strong>אביי</strong> שהזמנה יש בה ממש, <strong>ורבנן אמרי</strong> <small>[וחכמים אומרים</small><small>]:</small> <strong>הלכתא כוותיה</strong> <small>[הלכה כשיטת]</small> <strong>רבא,</strong> ומסכמים לבסוף: <strong>הלכתא כוותיה</strong> <small>[הלכה כשיטת]</small> <strong>רבא</strong> לכל דיני הכנה והזמנה.
 <big>א</big> <strong>תנו רבנן</strong> <small>[שנו חכמים</small> בתוספתא<small>]:</small> <strong>הרוגי מלכות</strong> שהרגם המלך בבית דינו מפני שחטאו לו — <strong>נכסיהן</strong> שייכים <strong>למלך,</strong> ואילו <strong>הרוגי בית דין</strong> — <strong>נכסיהן</strong> שייכים <strong>ליורשין. ר' יהודה אומר: אף הרוגי מלכות נכסיהן ליורשין. אמרו ליה</strong> <small>[לו]</small> <strong>לר' יהודה: והלא כבר נאמר</strong> לאליהו: <strong>"</strong>קום רד לקראת אחאב מלך ישראל אשר בשומרון <strong>הנה בכרם נבות אשר ירד שם לרשתו"</strong> (מלכים א' כא, יח), ומלשון הכתוב משמע שעל פי דין ירד אחאב לשם, ולא כגזלן. והרי זו ראיה שרכוש הרוגי המלכות שייך למלך על פי דין!
 <strong>אמר להן: בן אחי אביו</strong> של נבות <strong>היה</strong> אחאב, <strong>וראוי ליורשו היה,</strong> ומה שנכנס לנכסיו, מכוח ירושה נכנס ולא כמלך. אמרו לו: <strong>והלא הרבה בנים היו לו</strong> לנבות, ומדוע לא ירשוהו הם?! <strong>אמר להן</strong> ר' יהודה: <strong>אותו ואת בניו הרג</strong> אחאב, <strong>שנאמר:</strong> <strong>"אם לא את דמי נבות ואת דמי בניו ראיתי"</strong> (מלכים א' ב' ט, כו). <strong>ורבנן</strong> <small>[וחכמים],</small> מה עונים הם על הוכחה נצחת זו? לדעתם אין הכוונה שהרג את בניו, אלא <strong>ההוא בנים הראויין לצאת ממנו</strong> שעדיין יכלו להוולד לו, ולכן דמו ודמי אותם בנים תלוים בצווארו.
  ומקשים:  <strong>בשלמא</strong> <small>[נניח</small><small>]</small> <strong>למאן דאמר</strong> <small>[ל</small>שיטת <small>מי שאומר</small><small>]</small> כי הרוגי מלכות <strong>נכסיהן</strong> <strong>למלך, היינו דכתיב</strong> <small>[זהו שנאמר</small><small>]</small> שהעידו עליו בהוראת איזבל עדות שקר כי <strong>"ברך</strong> (כלומר, קילל) <strong>נבות אלהים ומלך"</strong> (מלכים א' כא, יג), <strong>אלא למאן דאמר</strong> <small>[ל</small>שיטת <small>מי שאומר</small><small>]</small> כי <strong>נכסיהן ליורשין</strong> — <strong>למה לי</strong> לומר שקילל את ה<strong>מלך,</strong> די היה אם היו מעידים שקילל את ה', ודינו מיתה!
  ועונים:  <strong>ולטעמיך</strong> <small>[ולטעמך,</small> לשיטתך<small>]</small> שדקדקו בנוסח, על מנת לציין את חטאו נגד המלך מכיון שהמלכות היא היורשת, שקילל את ה<strong>אלהים למה לי?</strong> והלא לצרכו די היה להעיד עליו שקילל את המלך וממילא נכסיו למלך, <strong>אלא</strong> ודאי כוונתם היתה <strong>לאפושי ריתחא</strong> <small>[להוסיף כעס</small> בין הדיינים<small>]</small> כשמאשימים אותו באשמה נוספת. <strong>הכי נמי לאפושי ריתחא</strong> <small>[כך גם כן</small> לשיטתי הכוונה בפירוט חטאיו היא <small>להוסיף כעס],</small> אך מצד הדין הנכסים ליורשים, ואין מכאן ראיה.
  ומקשים:  <strong>בשלמא למאן דאמר</strong> <small>[נניח ל</small>שיטת <small>מי שאומר</small><small>]</small> כי <strong>נכסיהן למלך, היינו דכתיב</strong> <small>[זהו שנאמר</small><small>]</small> אחר שנודע כי יואב נוטה אחר אדוניה <strong>"וינס יואב אל אהל ה' ויחזק בקרנות המזבח"</strong> (מלכים א' ב, כח), <strong>וכתיב</strong> <small>[ונאמר</small><small>]</small> עוד: <strong>"ויאמר לא (אצא) כי פה אמות"</strong> (מלכים א' ב, ל), שלא רצה למות בידי המלכות, כדי שלא יופקעו נכסיו. <strong>אלא למאן דאמר</strong> <small>[ל</small>שיטת <small>מי שאומר</small><small>]</small> כי <strong>נכסיהן ליורשין, מאי נפקא ליה מינה</strong> <small>[מה יוצא לו מזה</small><small>],</small> והלא בין כה וכה לא ירוויח דבר! ומשיבים: <strong>לחיי שעה,</strong> כדי לחיות עוד זמן קצר נמלט לבית המקדש ואין איפוא הוכחה לשום צד במחלוקת.
 <big>ב</big> כיון שהבאנו מעשה זה ביואב, ממשיכים לדון בו. אחר שנמלט יואב ונאחז בקרנות המזבח שלח שלמה המלך את בניהו בן יהוידע לפגוע בו, ואמר ליואב במצות המלך שיצא משם, ויואב סירב ואמר לו "לא כי פה אמות", נאמר: <strong>"וישב בניהו את המלך דבר לאמר כה דבר יואב וכה ענני"</strong> (מלכים א' ב, ל), ומבארים את הענין: <strong>אמר ליה</strong> <small>[לו</small><small>]</small> יואב, <strong>זיל אימא ליה</strong> <small>[לך אמור לו]</small> לשלמה: <strong>תרתי לא תעביד בהאי גברא</strong> <small>[שני</small> דברים <small>אל תעשה באותו אדם],</small> כלומר, בי, יואב, <strong>אי קטלית ליה</strong> <small>[אם הורג אתה אותו],</small> כלומר, אותי — <strong>קבול לטותיה דלטייה אבוך</strong> <small>[קבל</small> את <small>קללתו שקללני אביך],</small> <strong>ואי</strong> <small>[ואם]</small> <strong>לא</strong> — <strong>שבקיה דליקו בלטותיה דלטייה אבוך</strong> <small>[הניחני שאקום בקללה שקללני אביך</small><small>].</small> <strong>"ויאמר לו המלך: עשה כאשר דבר ופגע בו וקברתו"</strong> (מלכים א' ב, לא), וקיבל על עצמו את הקללות.
 <strong>אמר רב יהודה אמר רב: כל</strong> ה<strong>קללות שקילל דוד את יואב</strong> אכן <strong>נתקיימו בזרעו של דוד,</strong> בבני שלמה, מפני הקללה שקיבל שלמה עליו, שנאמר: <strong>"</strong>ו<strong>אל יכרת מבית יואב זב ומצרע ומחזיק בפלך ונפל בחרב וחסר לחם"</strong> (שמואל ב' ג, כט),
 <strong>זב</strong> בבני שלמה — <strong>מרחבעם, דכתיב</strong> <small>[שנאמר</small><small>]:</small> <strong>"והמלך רחבעם התאמץ לעלות במרכבה לנוס ירושל  ם"</strong> (מלכים א' יב, יח), <strong>וכתיב "וכל המרכב אשר ירכב עליו הזב יטמא"</strong> (ויקרא טו, ט) ולמדים מכאן ברמז ("מרכב" — "מרכבה") שרחבעם היה זב.
 <strong>מצורע</strong> בבני שלמה — <strong>מעוזיהו, דכתיב</strong> <small>[שנאמר</small><small>]:</small> <strong>"ובחזקתו גבה לבו עד להשחית וימעל בה' אלהיו ויבא אל היכל ה' להקטיר על מזבח הקטרת"</strong> (דברי הימים ב' כו, טז), <strong>וכתיב</strong> <small>[נאמר</small><small>]:</small> <strong>"והצרעת זרחה במצחו"</strong> (דברי הימים ב' כו, יט).
 <strong>מחזיק בפלך</strong> בבני שלמה — <strong>מאסא,</strong> שנאמר: <strong>"רק לעת זקנתו חלה את רגליו"</strong> (מלכים א' טו כג), <strong>ואמר ר' יהודה אמר רב: שאחזו</strong> (חלה ב)מחלה הקרויה <strong>פודגרא. אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב נחמן</strong> <strong>לרב נחמן: היכי דמי</strong> <small>[כיצד היא</small><small>],</small> מה יסוריה של מחלה זו? — <strong>אמר ליה</strong> <small>[לו]:</small> יסוריה הם <strong>כמחט</strong> הדוקרת <strong>בבשר החי.</strong> ושואלים: <strong>מנא</strong> <small>[מנין]</small> <strong>ידע</strong> רב נחמן? ומשיבים: <strong>אי בעית אימא מיחש הוה חייש ביה</strong> <small>[אם תרצה אמור</small> כי בעצמו <small>היה חש</small> וסובל, <small>ממנה].</small> <strong>ואיבעית אימא</strong> <small>[ואם תרצה אמור]</small> כי <strong>מרביה הוה גמיר לה</strong> <small>[מרבו היה למוד זאת</small><small>].</small> <strong>ואיבעית אימא</strong> <small>[ואם תרצה אמור</small><small>],</small> כאמור: <strong>"סוד ה' ליראיו ובריתו להודיעם"</strong> (תהלים כה, יד), שיראי ה' לומדים הרבה סודות מסודות הבריאה אף על פי שהם בעצמם לא התנסו בכך.
 <strong>נופל בחרב</strong> בבני שלמה — <strong>מיאשיהו, דכתיב</strong> <small>[שנאמר</small><small>]:</small> <strong>"וירו המורים למלך יאשיהו"</strong> (דברי הימים ב' לה, כג), <strong>ואמר רב יהודה אמר רב</strong> בביאור הדבר: <strong>שעשו כל גופו ככברה.</strong>
 <strong>וחסר לחם</strong> בבני שלמה — <strong>מיכניה, דכתיב</strong> <small>[שנאמר</small><small>]:</small> <strong>"וארחתו ארחת תמיד נתנה לו</strong> מאת המלך דבר יום ביומו כל ימי חייו<strong>"</strong> (מלכים ב' כה, ל). <strong>אמר רב יהודה אמר רב: היינו דאמרי אינשי</strong> <small>[זהו שאומרים אנשים</small><small>]</small> בפתגם המקובל: 
## דף מט.
 <strong>"תהא לוטא ולא תהא לאטה"</strong> <small>[תהיה מקולל ואל תהא מקלל</small><small>],</small> שבסוף דבר חוזרות הקללות וחלות על המקלל.
 <strong>אתיוה</strong> <small>[הביאוהו]</small> <strong>ליואב</strong> לפני שלמה, <strong>דייניה</strong> <small>[</small>ו<small>דנו</small><small>].</small> <strong>אמר ליה</strong> <small>[לו]:</small> <strong>מאי טעמא קטלתיה</strong> <small>[מה טעם הרגתו]</small> את <strong>אבנר?</strong> <strong>אמר ליה</strong> <small>[לו]:</small> <strong>גואל הדם</strong> של <strong>עשאל הואי</strong> <small>[הייתי</small><small>],</small> ומאחר שהרג אבנר את עשהאל הרגתי את הרוצח, כחובת גואל הדם. ענה לו: <strong>עשאל רודף הוה</strong> <small>[היה</small><small>],</small> שהרי נאמר שעשהאל רדף אחרי אבנר להורגו, ובדין הרגו אבנר בשעת הגנה על עצמו! <strong>אמר ליה</strong> <small>[לו]:</small> <strong>היה לו להצילו</strong> על ידי שיפגע בו <strong>באחד מאבריו</strong> ולא יוסיף לרדוף אחריו, ולחנם הרגו.
 <strong>אמר ליה</strong> <small>[לו]:</small> <strong>לא יכיל ליה</strong> <small>[יכול</small> היה <small>לו],</small> שהיה ממהר לרוץ ולא יכול לכוון עד כדי כך. <strong>אמר ליה</strong> <small>[לו]:</small> <strong>השתא</strong> <small>[עכשיו,</small> הרי<small>]</small> <strong>בדופן חמישית</strong> בדיוק <strong>כיון ליה, דכתיב</strong> <small>[שנאמר</small><small>]:</small> <strong>"ויכהו אבנר באחרי החנית אל החמש"</strong> (שמואל ב' ב, כג), <strong>ואמר ר' יוחנן בדופן</strong> (צלע) <strong>חמישית,</strong> והוא <strong>במקום שמרה וכבד תלויין בו,</strong> ואם עד כדי כך יכול היה לכוון — <strong>באחד מאיבריו לא יכיל ליה</strong> <small>[יכול</small> היה <small>לו</small><small>]?!</small>
 <strong>אמר ליה</strong> <small>[לו]:</small> <strong>ניזיל</strong> <small>[ילך]</small> <strong>אבנר,</strong> שהרי מצאת לך טעם להצטדק ואין אתה חייב על הריגתו. <strong>מאי טעמא קטלתיה</strong> <small>[מה טעם הרגת אותו</small><small>]</small> את <strong>עמשא? אמר ליה</strong> <small>[לו]:</small> <strong>עמשא מורד במלכות הוה</strong> <small>[היה</small><small>],</small> <strong>דכתיב</strong> <small>[שנאמר</small><small>]:</small> <strong>"ויאמר המלך לעמשא הזעק לי את איש יהודה שלשת ימים</strong> ואתה פה עמד. <strong>וילך עמשא להזעיק את יהודה ויוחר</strong> מן המועד אשר יעדו
 <strong>"</strong>(שמואל ב' כ, ד–ה), וכעונש על כך הרגו יואב. <strong>אמר ליה</strong> <small>[לו</small><small>]</small> שלמה: <strong>עמשא, "אכין" ו"רקין" דרש,</strong> כלומר, דרש מילים אלה בפסוקי המקרא לגבי משמעת למלך.
  כיצד — <strong>אשכחינהו דפתיח להו במסכתא</strong> <small>[מצא אותם,</small> את בני יהודה, <small>שמתחילים ב</small>לימוד <small>מסכת</small><small>],</small> <strong>אמר:</strong> אמנם <strong>כתיב</strong> <small>[נאמר]</small> <strong>"כל איש אשר ימרה את פיך ולא ישמע את דבריך לכל אשר תצונו יומת"</strong> (יהושע א, יח), ומשמע שזהו כוחו של מלך בישראל. <strong>יכול אפילו לדברי תורה</strong> להיבטל מהם בפקודת המלך — <strong>תלמוד לומר: "רק חזק ואמץ"</strong> (יהושע א, יח), ומלשון "רק" שהיא לשון צמצום והגבלה למדנו שבדברים מסויימים כוחו של המלך מוגבל, ולפיכך לא הזעיק במועד את בני יהודה. ואם כן נהג עמשא כדין.
 <strong>אלא</strong> להיפך, <strong>ההוא גברא</strong> <small>[אותו אדם,</small> אתה<small>],</small> <strong>מורד במלכות הוה</strong> <small>[היית</small><small>]</small> <strong>דכתיב</strong> <small>[שנאמר</small><small>]:</small> <strong>"והשמעה באה עד יואב כי יואב נטה אחרי אדניה ואחרי אבשלום לא נטה</strong> וינס יואב אל אוהל ה' ויחזק בקרנות המזבח
 <strong>"</strong>(מלכים א' ב, כח). ואגב הדברים שואלים <strong>מאי</strong> <small>[מה</small> פירוש<small>]</small> שאחרי אבשלום <strong>"לא נטה"? אמר רב יהודה: שביקש</strong> אמנם <strong>לנטות ולא נטה</strong> בפועל. <strong>ומאי טעמא</strong> <small>[ומה טעם</small><small>]</small> באמת <strong>"</strong>אחרי אבשלום <strong>לא נטה"? אמר ר' אלעזר: עדיין ליחלוחית של דוד קיימת,</strong> שהיה עדיין כוחו עמו וחשש יואב מפניו.
 <strong>ר' יוסי בר' חנינא אמר: עדיין איצטגניני</strong> (כוחו ומזלו) <strong>של</strong> בית <strong>דוד קיימין,</strong> ש<strong>אמר רב יהודה אמר רב: ארבע מאות ילדים</strong> (בחורים צעירים) <strong>היו לו לדוד, כולן בני יפת תואר היו, ומגדלי בלורית היו, ומהלכין בראשי הגייסות היו, והן הן בעלי אגרופין של דוד,</strong> וכיון שהם היו עם דוד חשש יואב מפני צבא זה.
  ומעירים:  <strong>ופליגא</strong> <small>[וחלוקה</small><small>]</small> גישה זו שרואה את גנותו של יואב, על דבריו של <strong>ר' אבא בר כהנא.</strong> ש<strong>אמר ר' אבא בר כהנא: אילמלא דוד</strong> שהיה עוסק בתורה <strong>לא עשה יואב מלחמה</strong> ומצליח בה, <strong>ואילמלא יואב</strong> שנלחם <strong>לא עסק דוד בתורה,</strong> שנאמר: <strong>"ויהי דוד עשה משפט וצדקה לכל עמו. ויואב בן צרויה על הצבא"</strong> (שמואל ב' ח, טו–טז) <strong>מה טעם דוד "עשה משפט וצדקה לכל עמו"</strong> — <strong>משום</strong> ש<strong>"יואב</strong> בן צרויה <strong>על הצבא",</strong> ועוזר לו ועושה מלחמותיו. <strong>ומה טעם "יואב</strong> בן צרויה <strong>על הצבא"</strong> — <strong>משום</strong> ש<strong>"דוד עשה משפט וצדקה לכל עמו".</strong>
 <big>א</big> נאמר: <strong>"ויצא יואב מעם דוד וישלח מלאכים אחרי אבנר וישבו אתו מבור הסרה"</strong> (שמואל ב' ג, כו) ושואלים: <strong>מאי</strong> <small>[מה</small> פירוש<small>]</small> <strong>"בור הסירה"? אמר ר' אבא בר כהנא: בור וסירה גרמו לו לאבנר שיהרג.</strong> שסייע לשאול המלך ברדיפתו אחר דוד (כמבואר ברש"י).
  נאמר <strong>"ויטהו יואב אל תוך השער לדבר אתו בשלי"</strong> (שמואל ב' ג, כז) <strong>אמר ר' יוחנן: שדנו דין סנהדרי,</strong> כלומר, הביאו אל השער שהוא מקום הסנהדרין ושם דן אותו. כיצד? <strong>אמר ליה</strong> <small>[לו]:</small> <strong>מאי טעמא קטלתיה</strong> <small>[מה טעם הרגת אותו]</small> את <strong>עשאל?</strong> אמר לו: <strong>עשאל רודף היה</strong> ומותר היה לי להרגו כהגנה עצמית. אמר לו: <strong>היה לך להצילו באחד מאיבריו!</strong> ענה לו: <strong>לא יכילי ליה</strong> <small>[יכולתי לו</small><small>].</small> אמר לו יואב: <strong>השתא</strong> <small>[עכשיו]</small> <strong>בדופן חמישית כוונת ליה</strong> <small>[לו</small><small>],</small> <strong>באחד מאיבריו לא יכלת</strong> לכוון <strong>ליה</strong> <small>[לו</small><small>]?!</small>
 ושואלים מה משמעות <strong>"לדבר אתו בשלי" אמר רב יהודה אמר רב: על עיסקי שלו</strong> <small>[מרמה]</small> ומה שנאמר שם: <strong>"ויכהו שם (אל) החמש"</strong> (שמואל ב' ג, כז), <strong>אמר ר' יוחנן: בדופן</strong> (צלע) <strong>חמישית. מקום שמרה וכבד תלויין בו.</strong>
 <big>ב</big> נאמר שאמר שלמה לבניהו בן יהוידע אודות יואב: <strong>"והשיב ה' את דמו על ראשו אשר פגע בשני אנשים צדקים וטבים ממנו"</strong> (מלכים א' ב, לב) ומסבירים: <strong>"טובים"</strong> — <strong>שהיו דורשין "אכין" ו"רקין", והוא לא דרש</strong> הרי שהם גדולים ממנו בתורה. <strong>"צדקים"</strong> — <strong>שהן</strong> שניהם היו מעבדי שאול, וצוה להם שאול <strong>בפה</strong> להרוג את אנשי נוב עיר הכהנים <strong>ולא עשו. והוא באיגרת</strong> שקיבל להרוג את אוריה — <strong>עשה.</strong>
 נאמר: <strong>"ועמשא לא נשמר בחרב אשר ביד יואב"</strong> (שמואל ב' כ, י), <strong>אמר רב:</strong> עמשא לא נשמר מפני <strong>שלא חשדו</strong> ליואב שהוא מסוגל לרוצחו.
  נאמר ביואב: <strong>"ויקבר בביתו במדבר"</strong> (מלכים א' ב, לד), ושואלים: <strong>אטו</strong> <small>[וכי</small><small>]</small> <strong>ביתו מדבר הוא? אמר רב יהודה אמר רב:</strong> ביתו היה <strong>כמדבר, מה מדבר</strong> מהותו שהוא <strong>מופקר לכל, אף ביתו של יואב</strong> — <strong>מופקר לכל,</strong> שהיה מכניס עניים ביד רחבה עד שהיו כבני ביתו. ועוד <strong>דבר אחר: כמדבר, מה מדבר מנוקה מגזל ועריות</strong> (לפי שאין שם אדם), <strong>אף ביתו של יואב מנוקה</strong> היה <strong>מגזל ועריות</strong> מפני צדקתו. ועל הנאמר: <strong>"ויואב יחיה את שאר העיר"</strong> (דברי הימים א' יא, ח), <strong>אמר רב יהודה:</strong> לא רק שהיה דואג לעניי העיר, אלא <strong>אפילו מוניני וצחנתא טעים פריס להו</strong>
## דף מט:
 <big>א משנה</big> <strong>ארבע מיתות נמסרו לבית דין</strong> שבהן דנים עוברי עבירות שונים, ואלה הן: <strong>סקילה, שריפה, הרג</strong> (בסייף) <strong>וחנק. ר' שמעון אומר,</strong> הסדר לפי החומרה הוא: <strong>שריפה, סקילה, חנק והרג. זו מצות הנסקלין,</strong> שבה דובר בפרק הקודם.
 <big>ב גמרא</big> <strong>אמר רבא אמר רב סחורא אמר רב הונא: כל מקום ששנו חכמים דרך מניין,</strong> שעשו רשימה של דברים שונים, <strong>אין מוקדם ומאוחר</strong> במניינם, <strong>חוץ מ</strong>המשנה העוסקת ב<strong>שבעה סמנין</strong> שבהם הדברים מנויים לפי סדר.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שבעה סמנין מעבירין על הכתם</strong> שנמצא בבגד של אשה, לדעת אם זה דם, והוא מטמא כדם נידה, או שהכתם של צבע הוא — וטהור. והם: <strong>רוק תפל</strong> (רוק של אדם לפני שאכל בבוקר), <strong>ומי גריסין</strong> (רוק של אדם שלעס גריסי פולים), <strong>ומי רגלים, ונתר, ובורית, קמוליא, ואשלך</strong> (אשלג), ואם נעלם הכתם בידוע שדם הוא.
 <strong>וקתני סיפא</strong> <small>[ושנינו בסופה</small> של אותה משנה<small>]</small> שסדר מניית הסממנים הוא בדווקא, ד<strong>אם העבירן</strong> לאותן סממנים <strong>שלא כסידרן</strong> שנימנה כאן, <strong>או שהעבירן שבעתן כאחד</strong> — <strong>לא עשה ולא כלום.</strong>
 <strong>רב פפא סבא</strong> (הזקן), להבדילו מרב פפא סתם תלמידו של רבא, <strong>משמיה</strong> <small>[משמו</small><small>]</small> של <strong>רב אמר: אף ארבע מיתות</strong> כסדרן נשנו. <strong>מדקא מפליג</strong> <small>[כיון שחולק</small><small>]</small> <strong>ר' שמעון</strong> על הסדר, <strong>שמע מינה דוקא קתני</strong> <small>[למד מכאן</small> שבאופן <small>מדוייק שנינו].</small> ומסבירים: <strong>ואידך</strong> <small>[והאחר</small><small>],</small> רב הונא שלא מנה משנה זו בין הדברים המנויים כסדר, טעמו היה כי <strong>בפלוגתא</strong> <small>[ב</small>מקום <small>מחלוקת]</small> <strong>לא קא מיירי</strong> <small>[עסק</small><small>],</small> ולא ציין מקום שהסדר אינו מקובל על הכל.
 <strong>רב פפא אמר: אף סדר</strong> עבודה של <strong>יומא</strong> <small>[יום</small> הכיפורים<small>]</small> כסידורו הראוי נשנה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל מעשה יום הכפורים האמורים</strong> — <strong>על סדר</strong> הם, ו<strong>אם הקדים מעשה לחבירו</strong> — <strong>לא עשה ולא כלום.</strong>
 <strong>ואידך</strong> <small>[והאחר</small><small>]</small> שלא מנה זאת, מה טעמו? — <strong>ההוא חומרא בעלמא</strong> <small>[חומרה בלבד</small> היא<small>],</small> שאמנם אם שינה הרי הוא מקלקל, אבל אין בסדר זה כדי לומר איזה מן העבודות מעולה יותר ואיזו פחות, אלא קביעה לסדר העבודה בלבד.
 <strong>רב הונא בריה</strong> <small>[בנו]</small> של <strong>רב יהושע אמר:</strong> <strong>אף סדר</strong> קרבן <strong>תמיד</strong> שבמשנה מדוקדק בסידורו. <strong>דקתני עלה</strong> <small>[ששנינו על כך</small><small>]</small> בסופו: <strong>"זהו סדר תמיד",</strong> משמע שכך בדיוק יש לעשות. <strong>ואידך</strong> <small>[והאחר</small><small>]</small> שלא שנה זאת, לדעתו <strong>ההוא למצוה בעלמא</strong> <small>[בלבד</small><small>]</small> אבל אינו מעכב אם אינו עושה כך.
  ומעירים: והלכה זו שאמר רבא בשם רב סחורא  <strong>לאפוקי</strong> <small>[להוציא</small><small>]</small> <strong>ממצות חליצה</strong> ולומר שהדברים המנויים שם אינם מחייבים שלא לשנות מסדר זה, <strong>דתנן</strong> <small>[ש</small>כן <small>שנינו</small> במשנה <small>],</small> <strong>מצות חליצה</strong> כך היא: לאחר ש<strong>בא הוא ויבמתו לפני בית דין, היו נותנין לו</strong> הדיינים <strong>עצה ההוגנת לו</strong> אם ראוי לו לחלוץ או ליבם, <strong>שנאמר: "וקראו לו זקני עירו ודברו אליו"</strong> (דברים כה, ח).
  ואם החליט לחלוץ — <strong>היא אומרת: "מאן יבמי</strong> להקים לאחיו שם בישראל לא אבה יבמי<strong>"</strong> (דברים כה, ז), <strong>והוא אומר: "לא חפצתי לקחתה"</strong> (דברים כה, ח). <strong>ובלשון הקדש היו אומרים</strong> דברים אלה.
 <strong>"ונגשה יבמתו אליו לעיני הזקנים וחלצה נעלו</strong> מעל רגלו <strong>וירקה בפניו"</strong> (דברים כה, ט), ויריקה זו צריכה להיות באופן שיהא <strong>רוק הנראה לדיינין. "וענתה ואמרה ככה יעשה לאיש</strong> אשר לא יבנה את בית אחיו. <strong>ונקרא שמו בישראל</strong> בית חלוץ הנעל
 <strong>"</strong>(דברים כה, ט –י). <strong>ואמר רב יהודה: מצות חליצה</strong> זה סדרה: <strong>קוראה</strong> היא, <strong>וקורא</strong> הוא את הדברים שצריכים לומר, כאמור. <strong>חולצת</strong> נעלו, <strong>ורוקקת, וקוראה.</strong>
 <strong>והוינן</strong> <small>[והיינו</small> דנים<small>]</small> <strong>בה</strong> בשאלה: <strong>מאי קא משמע לן?</strong> <small>[מה השמיע לנו]</small> בדברים אלה? והלא <strong>מתניתין</strong> <small>[משנתנו]</small> המפורשת <strong>היא!</strong> ומסבירים: <strong>הא קא משמע לן</strong> <small>[</small>דבר <small>זה השמיע לנו]</small> — כי ה<strong>מצוה הכי</strong> <small>[כך</small><small>]</small> היא, <strong>ואי אפיך</strong> <small>[ו</small>אולם <small>אם הפך</small> ושינה את הסדר<small>]</small> — <strong>לית לן</strong> <small>[</small><small>אין לנו]</small> <strong>בה</strong> פגם, אלא החליצה חלה ותקפה גם כך. <strong>תניא נמי הכי</strong> <small>[שנויה</small> ברייתא <small>גם כך</small><small>]:</small> <strong>בין שהקדים חליצה לרקיקה, או רקיקה לחליצה</strong> — <strong>מה שעשה עשוי,</strong> והרי שאף שיש סדר מסויים במשנה אינו מעכב.
 <strong>ולאפוקי</strong> <small>[ולהוציא</small><small>]</small> <strong>מהא דתנן</strong> <small>[מזו ששנינו</small> במשנה<small>]:</small> <strong>כהן גדול משמש</strong> בעבודת המקדש <strong>בשמונה כלים</strong> (בגדים), <strong>והדיוט בארבעה.</strong> ואלו הם הבגדים בהם משמש כהן הדיוט: <strong>בכתונת, במכנסים, במצנפת, ואבנט. מוסיף עליהן כהן גדול</strong> ללבוש בשעת עבודה <strong>חושן, ואפוד, ומעיל, וציץ.</strong> ולפי סדר זה משמע שהכתונת ראשונה היא.
 <strong>ותניא</strong> <small>[ושנויה</small> ברייתא<small>]</small> <strong>מנין שלא יהא דבר קודם למכנסים</strong> — <strong>שנאמר:</strong> "כתונת בד קודש ילבש <strong>ומכנסי בד יהיו על בשרו"</strong> (ויקרא טז, ד), משמע שמכנסיים ראשונים הם, שכן לובשם ממש על בשרו. הרי שהמנין במשנה אינו כסדר הלבישה.
  ושואלים: אם כן  <strong>ו</strong>ה<strong>תנא מאי טעמא אקדמיה</strong> <small>[מה טעם הקדים]</small> את ה<strong>כתונת?</strong> ועונים: <strong>משום דאקדמיה קרא</strong> <small>[שהקדים אותה הכתוב</small><small>].</small> ושואלים: <strong>וקרא מאי טעמא אקדמיה</strong> <small>[והכתוב מה טעם הקדים אותה</small><small>]?</small> ומסבירים: <strong>משום דמכסיא כולה גופיה</strong> <small>[שמכסה</small> את <small>כל גופו</small><small>]</small> — <strong>עדיפא ליה</strong> <small>[עדיפה</small> היא <small>לו</small><small>]</small> למקרא להקדימה.
 <big>ג</big> שנינו במשנה את סדר המיתות <strong>סקילה, שריפה,</strong> הרג, וחנק. ומסבירים על סמך מה קבעו חכמים סדר זה: כי מיתת <strong>סקילה חמורה משריפה,</strong> וראיה לדבר — <strong>שכן ניתנה</strong> הסקילה <strong>למגדף</strong> (מקלל את ה') <strong>ולעובד עבודה זרה.</strong> ו<strong>מאי חומרא</strong> <small>[מה החומרה</small><small>]</small> שיש באלה יותר מבאחרים — <strong>שכן פושט ידו בעיקר</strong> האמונה בה'.
  ומקשים:  <strong>אדרבה</strong> (להיפך), נאמר ש<strong>שריפה חמורה, שכן ניתנה</strong> כעונש <strong>לבת כהן שזינתה, ומאי חומרא</strong> <small>[ומה חומרה]</small> שיש בה — <strong>שכן מחללת</strong> לא רק את עצמה אלא גם <strong>את אביה</strong> על ידי עבירתה שלה.
## דף נ.
 <strong>קסברי רבנן</strong> <small>[סבורים חכמים</small><small>]</small> כי רק בת כהן <strong>נשואה</strong> שזנתה <strong>יוצאה לשריפה ולא</strong> כשהיתה <strong>ארוסה,</strong> שכל ארוסה שזנתה נידונה בסקילה, <strong>ומדאפקה רחמנא</strong> <small>[וממה שהוציאה התורה</small><small>]</small> את ה<strong>ארוסה</strong> אפילו בת כהן מכלל שאר נשואות לדונה <strong>בסקילה, שמע מינה</strong> <small>[למד מכאן</small><small>]</small> כי <strong>סקילה חמורה</strong> משריפה.
  וראיה כי <strong>סקילה חמורה מסייף</strong> — <strong>שכן ניתנה למגדף</strong> (מקלל את ה') <strong>ולעובד עבודה זרה.</strong> ושואלים: <strong>ומאי חומרא</strong> <small>[ומה החומרה</small><small>]</small> שבאלו? ומשיבים: <strong>כדאמרן</strong> <small>[כפי שאמרנו</small><small>]</small> שהוא פושט ידו בעיקר.
  ומקשים:  <strong>אדרבה</strong> (להיפך), נאמר ש<strong>סייף</strong> לכאורה <strong>חמור</strong> מסקילה, <strong>שכן ניתן לאנשי עיר הנדחת</strong> שאף הם כופרים בעיקר, <strong>ומאי חומרא</strong> <small>[ומה החומרה</small><small>]</small> שיש בהם — <strong>שכן ממונן אבד,</strong> שמשחיתים ומאבדים את כל רכושם ואת עירם!
  ומשיבים: כנגד טענה זו  <strong>אמרת</strong> <small>[אומר אתה</small><small>]:</small> <strong>איזה כח מרובה</strong> יותר, כלומר, איזהו העוון החמור יותר, <strong>כח המדיח</strong> אחרים לעבירה, <strong>או כח הנידח? הוי אומר: כח המדיח ותניא</strong> <small>[ושנויה</small> ברייתא<small>]:</small> <strong>מדיחי עיר הנדחת</strong> נדונים <strong>בסקילה,</strong> משמע שסקילה חמורה מסייף.
 <strong>סקילה חמורה מחנק,</strong> וראיה לדבר — <strong>שכן ניתן</strong> עונש סקילה <strong>למגדף ולעובד עבודה זרה, ומאי חומרא</strong> <small>[ומה החומרה]</small> שבכך — <strong>כדאמרן</strong> <small>[כפי שאמרנו</small><small>]</small> שהוא פושט ידו בעיקר.
  ומקשים:  <strong>אדרבה,</strong> נאמר ש<strong>חנק חמור שכן ניתן למכה אביו ואמו, ומאי חומרא</strong> <small>[ומה החומרה</small><small>]</small> שבכך — <strong>שכן הוקש</strong> (הושווה) <strong>כבודן</strong> של אביו ואמו <strong>לכבוד המקום!</strong>
 ודוחים, יש להסביר: <strong>מדאפקיה רחמנא</strong> <small>[ממה שהוציאה התורה</small><small>]</small> את <strong>ארוסה בת ישראל מכלל נשואה בת ישראל,</strong> שבת ישראל נשואה שזינתה דינה <strong>חנק,</strong> והחמיר בארוסה לדונה ב<strong>סקילה</strong> — <strong>שמע מינה</strong> <small>[למד מכאן</small><small>]</small> כי <strong>סקילה חמורה.</strong>
 <strong>שריפה חמורה מסייף,</strong> וראיה לדבר — <strong>שכן ניתנה לבת כהן שזינתה, ומאי חומרא</strong> <small>[ומה חומרה]</small> יש בה — <strong>שכן מחללת את אביה.</strong>
 ומקשים: <strong>אדרבה,</strong> נאמר ש<strong>סייף חמור שכן ניתן לאנשי עיר הנדחת, ומאי חומרא</strong> <small>[ומה חומרה]</small> בהם — <strong>שכן ממונן אבד!</strong>
 ומשיבים: נלמד חומרת שריפה בגזירה שווה, <strong>נאמר "אביה" בסקילה</strong> ("וסקלוה אנשי עירה באבנים ומתה כי עשתה נבלה בישראל לזנות בית אביה". דברים כב, כא). <strong>ונאמר "אביה" בשריפה, מה "אביה" האמור בסקילה</strong> יודעים אנו ש<strong>סקילה חמורה מסייף, אף "אביה" האמור בשריפה</strong> — <strong>שריפה חמורה מסייף.</strong>
 <strong>שריפה חמורה מחנק,</strong> וראיה לדבר — <strong>שכן ניתנה לבת כהן שזינתה. ומאי חומרא</strong> <small>[ומה חומרה]</small> שיש בה — <strong>כדאמרן</strong> <small>[כפי שאמרנו</small><small>]</small> שהיא מחללת את אביה.
 ומקשים: <strong>אדרבה,</strong> נאמר ש<strong>חנק חמור, שכן ניתן למכה אביו ואמו, ומאי חומרא</strong> <small>[ומה החומרה]</small> שבהם — <strong>שכן הוקש כבודן לכבוד המקום!</strong>
 ומשיבים: <strong>מדאפקיה רחמנא</strong> <small>[ממה שהוציאה התורה</small><small>]</small> <strong>לנשואה בת כהן מכלל נשואה בת ישראל</strong> והחמירה בדינה <strong>מחנק</strong> שהוא דין מיתת נשואה בת ישראל שזינתה <strong>לשריפה, שמע מינה</strong> <small>[למד מכאן</small><small>]</small> כי <strong>שריפה חמורה</strong> מחנק.
 <strong>סייף חמור מחנק שכן ניתן לאנשי עיר הנדחת, ומאי חומרא</strong> <small>[ומה החומרה</small><small>]</small> בעבירותיהם — <strong>שכן ממונם אבד.</strong>
 ומקשים: <strong>אדרבה,</strong> נאמר ש<strong>חנק חמור שכן ניתן למכה אביו ואמו! ומאי חומרא</strong> <small>[ומה החומרה]</small> בעוון זה — <strong>שכן הוקש</strong> כבודם לכבוד המקום!
  ומשיבים:  <strong>אפילו הכי</strong> <small>[כך</small><small>],</small> <strong>פושט ידו בעיקר עדיף</strong> (חמור) לפי שהוא פוגע בכבוד המקום עצמו, וודאי עונשו הוא החמור שבעונשים.
 <big>א</big> שנינו במשנה ש<strong>ר' שמעון אומר</strong> ש<strong>שריפה חמורה מסקילה.</strong> וטעם שיטת ר' שמעון ששריפה חמורה — <strong>שכן ניתנה לבת כהן שזינתה. ומאי חומרא</strong> <small>[ומה החומרה]</small> בדבר — <strong>שכן</strong> היא <strong>מחללת את אביה.</strong>
 ומקשים: <strong>אדרבה,</strong> נאמר ש<strong>סקילה חמורה שכן ניתנה למגדף ולעובד עבודה זרה. ומאי חומרא</strong> <small>[ומה החומרה]</small> שבהם — <strong>שכן פושט ידו בעיקר!</strong>
 ומשיבים: <strong>ר' שמעון לטעמיה</strong> <small>[לטעמו,</small> לשיטתו<small>]</small> ש<strong>אמר: אחת</strong> בת כהן <strong>ארוסה ואחת נשואה</strong> — <strong>יצאה</strong> בזנותה <strong>לשריפה,</strong> <strong>ומדאפקיה רחמנא</strong> <small>[ו</small>לפיכך <small>ממה שהוציאה התורה</small><small>]</small> את <strong>ארוסה בת כהן מכלל ארוסה בת ישראל מסקילה לשריפה,</strong> וודאי החמירה התורה בדינה של בת כהן מזה של בת ישראל, <strong>שמע מינה</strong> <small>[למד מכאן</small><small>]</small> כי <strong>שריפה חמורה</strong> יותר מסקילה.
 <strong>שריפה חמורה מחנק,</strong> וראיה לדבר — <strong>שכן ניתנה לבת כהן שזינתה. ומאי</strong> <strong>חומרא</strong> <small>[ומה חומרה</small><small>]</small> יש בה — <strong>כדאמרן</strong> <small>[כפי שאמרנו]</small> שהיא מחללת אף את כבוד אביה.
  ומקשים:  <strong>אדרבה</strong> נאמר <strong>ש</strong><strong>חנק חמור שכן ניתן למכה אביו ואמו, ומאי</strong> <strong>חומרא</strong> <small>[ומה חומרה</small><small>]</small> יש בענין זה — <strong>שכן הוקש כבודם לכבוד המקום!</strong>
 ומשיבים כפי שהשבנו קודם: <strong>מדאפקיה רחמנא</strong> <small>[ממה שהוציאה התורה</small><small>]</small> את ה<strong>נשואה בת כהן מכלל נשואה בת ישראל מ</strong>מיתת <strong>חנק לשריפה</strong> — <strong>שמע מינה</strong> <small>[למד למכאן</small><small>]</small> כי <strong>שריפה חמורה.</strong>
 <strong>שריפה חמורה מסייף</strong> וראיה לדבר — <strong>שכן ניתנה לבת כהן שזינתה</strong> שהיא נידונת בשריפה. <strong>ומאי חומרא</strong> <small>[ומה חומרה]</small> יש בה — <strong>כדאמרן</strong> <small>[כפי שאמרנו].</small>
 ומקשים: <strong>אדרבה,</strong> נאמר <strong>ש</strong><strong>סייף חמור שכן ניתן לאנשי עיר הנדחת. ומאי חומרא</strong> <small>[ומה חומרה]</small> שבהם — <strong>שכן ממונם אבד!</strong>
 ודוחים: <strong>אמרת, וכי איזה כח מרובה</strong> וחמור, <strong>כח המדיח או כח הנידח?</strong>
## דף נ:
 — <strong>הוי אומר כח המדיח. וקל וחומר</strong> הוא זה: <strong>ומה חנק שחמור מסייף</strong> — <strong>שריפה חמורה ממנו, סייף הקל</strong> — <strong>לא כל שכן</strong> ששריפה חמורה ממנו.
 <strong>סקילה חמורה מחנק</strong> וראיה לדבר — <strong>שכן ניתנה למגדף</strong> (מקלל את ה') <strong>ולעובד עבודה זרה. ומאי חומרא</strong> <small>[ומה החומרה</small><small>]</small> שבהם — <strong>כדאמרן</strong> <small>[כפי שאמרנו</small><small>].</small>
 ומקשים: <strong>אדרבה</strong> נאמר <strong>ש</strong><strong>חנק חמור, שכן ניתן למכה אביו ואמו. ומאי חומרא</strong> <small>[ומה חומרה]</small> בו — <strong>שכן הוקש</strong> כבודם לכבוד המקום!
  ומשיבים:  <strong>מדאפקיה רחמנא</strong> <small>[ממה שהוציאה התורה</small><small>]</small> <strong>לארוסה בת ישראל מכלל נשואה בת ישראל, מחנק לסקילה</strong> — <strong>שמע מינה</strong> <small>[למד מכאן</small><small>]</small> כי <strong>סקילה חמורה.</strong>
 <strong>סקילה חמורה מסייף,</strong> וראיה לדבר — <strong>שכן ניתנה למגדף</strong> ולעובד עבודה זרה. ואפשר להקשות: <strong>אדרבה</strong> (להיפך), נאמר <strong>ש</strong><strong>סייף חמור שכן ניתן לאנשי עיר הנדחת, ומאי חומרא</strong> <small>[ומה החומרה]</small> שבהם — <strong>שכן ממונם אבד.</strong>
 <strong>אמרת: וכי איזה כח מרובה, כח המדיח או כח הנידח?</strong> — <strong>הוי אומר כח המדיח, וקל וחומר</strong> הוא זה: <strong>ומה חנק שחמור מסייף</strong> לדעת ר' שמעון <strong>סקילה חמורה ממנו, סייף הקל לא כל שכן.</strong>
 <strong>חנק חמור מסייף,</strong> וראיה לדבר — <strong>שכן ניתן למכה אביו ואמו. ומאי חומרא</strong> <small>[ומה חומרה]</small> שבהם — <strong>כדאמרן</strong> <small>[כפי שאמרנו</small><small>].</small>
 ומקשים: <strong>אדרבה,</strong> נאמר <strong>ש</strong><strong>סייף חמור שכן ניתן לאנשי עיר הנדחת, ומאי חומרא</strong> <small>[ומה החומרה]</small> שבהם — <strong>שכן ממונם אבד!</strong>
 <strong>אמרת: וכי איזה כח מרובה, כח המדיח או כח הנידח? הוי אומר: כח המדיח, ותניא</strong> <small>[ושנויה</small> ברייתא<small>]</small> <strong>מדיחי עיר הנדחת</strong> נידונים <strong>בסקילה, ר' שמעון אומר: בחנק,</strong> הרי שחנק חמור מסייף.
 <big>א</big> <strong>מרגלא בפומיה</strong> <small>[רגיל היה בפיו</small><small>]</small> של <strong>ר' יוחנן</strong> כלל זה שקיבל מרבותיו: <strong>נערה המאורסה בת כהן שזינתה</strong> — דינה <strong>בסקילה, ר' שמעון אומר:</strong> דינה <strong>בשריפה.</strong> אם <strong>זינתה</strong> נערה מאורסה בת ישראל <strong>מאביה</strong> — דינה <strong>בסקילה, ר' שמעון אומר: בשריפה.</strong>
 ושואלים: <strong>מאי קא משמע לן</strong> <small>[מה השמיע לנו</small><small>]</small> בכך? ומשיבים: <strong>לרבנן</strong> <small>[ל</small>שיטת <small>חכמים</small><small>]</small> בא ללמדנו ש<strong>נשואה</strong> בת כהן <strong>יצאה לשריפה, ולא ארוסה,</strong> אלא דינה בסקילה. <strong>ל</strong>שיטת <strong>ר' שמעון</strong> בא ללמדנו ש<strong>אחת ארוסה ואחת נשואה יצאה לשריפה. וטעמא מאי</strong> <small>[מה טעם]</small> קבעו כך — <strong>משום דלרבנן</strong> <small>[של</small> שיטת <small>חכמים</small><small>]</small> <strong>סקילה חמורה</strong> משריפה, וכיון שכל ארוסה דינה בסקילה אין מקילים על בת כהן לדונה בשריפה. ו<strong>ל</strong>דעת <strong>ר' שמעון שריפה חמורה</strong> מסקילה,
 וכל אותה מחלוקת מה היא המיתה החמורה יותר <strong>נפקא מינה</strong> <small>[יוצא מכאן</small><small>]</small> הבדל למעשה <strong>למי שנתחייב שתי מיתות בית דין</strong> על שתי עבירות שעשה, ש<strong>נידון בחמורה</strong> יותר.
 בדיונים הקודמים הזכרנו שלדעת ר' שמעון בת כהן שזנתה דינה בשריפה, בין ארוסה, בין נשואה. ושואלים: <strong>מאי</strong> <small>[מהו</small><small>]</small> המקור בו נזכרה שיטת <strong>ר' שמעון</strong> בענין זה? <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון אומר: שני כללות</strong> (שני דינים כוללים) <strong>נאמרו בבת כהן,</strong> דין אחד בארוסה, ודין אחר בנשואה.
  ותוהים:  <strong>בבת כהן ולא בבת ישראל?!</strong> וכי בה לא נאמרו שני דינים אלה? אלא <strong>אימא</strong> <small>[אמור</small><small>]:</small> <strong>אף בבת כהן</strong> שייכים שני כללות אלה, וארוסה שזנתה — בסקילה, ונשואה שזנתה — בחנק.
 <strong>והוציא הכתוב נשואה</strong> בת כהן <strong>מכלל נשואה</strong> בת ישראל, <strong>וארוסה</strong> בת כהן <strong>מכלל ארוסה</strong> בת ישראל, שדברי הכתוב "ובת איש כהן כי תחל לזנות" לשני המקרים הם מתייחסים ובין שהיא ארוסה, או שהיא נשואה, דינה בשריפה.
  ומכאן הוא למד: <strong>מה כשהוציא הכתוב נשואה</strong> בת כהן <strong>מכלל נשואה</strong> בת ישראל הרי זה <strong>להחמיר</strong> בדינה, <strong>אף כשהוציא הכתוב ארוסה</strong> בת כהן <strong>מכלל ארוסה</strong> בת ישראל הרי זה <strong>להחמיר</strong> בדינה, משמע שמיתת שריפה חמורה ממיתת סקילה.
 <strong>זוממי נשואה בת כהן,</strong> אותם עדים שזממו והעידו עליה עדות שקר שזנתה, הריהם <strong>בכלל זוממי נשואה בת ישראל, וזוממי ארוסה בת כהן בכלל זוממי ארוסה בת ישראל</strong> ובהם לא החמיר הכתוב, וזוממי נשואה כלשהי — בחנק, וזוממי ארוסה — בסקילה.
 <big>ב</big> <strong>תנו רבנן</strong> <small>[שנו חכמים</small><small>],</small> נאמר: <strong>"ובת איש כהן כי תחל</strong> לזנות את אביה היא מחללת באש תישרף<strong>"</strong> (ויקרא כא, ט). "כי תחל" <strong>יכול</strong> משמעו <strong>אפילו חללה את השבת</strong> יהא דינה כן — <strong>תלמוד לומר "לזנות"</strong> — <strong>בחילולין שבזנות הכתוב מדבר.</strong>
 <strong>יכול אפילו פנויה</strong> שזנתה יהא דינה בשריפה — <strong>נאמר כאן "אביה" ונאמר להלן "אביה", מה להלן</strong> מדובר ב<strong>זנות עם זיקת הבעל,</strong> שהרי מוזכר שם באשה שהואשמה על ידי בעלה הזנות, <strong>אף כאן</strong> מדובר ב<strong>זנות עם זיקת הבעל.</strong>
 <strong>או</strong> שמא תרצה לומר כי הכתוב <strong>אינו אומר "אביה" אלא להוציא את כל האדם</strong> ורק אם זנתה עם אביה נדונה בשריפה? אך <strong>כשהוא אומר "היא מחללת"</strong> משמע שהיא שחיללה, ולא אביה הוא שחילל, <strong>הוי כל אדם אמור</strong> בכלל עבירה זו,
 <strong>הא</strong> <small>[הרי</small><small>]</small> <strong>מה אני מקיים</strong> "את <strong>אביה</strong> היא מחללת", כלומר, מה באה תוספת זו לומר — ללמד בגזירה שווה: <strong>נאמר כאן "אביה" ונאמר להלן "אביה", מה להלן זנות עם זיקת הבעל</strong> — <strong>אף כאן זנות עם זיקת הבעל.</strong>
 ומקשים: <strong>אי</strong> <small>[או]</small> <strong>מה להלן</strong> מדובר על <strong>נערה</strong> דווקא, שתקופת הנערות היא חצי שנה מהבאת סימני בגרות ראשונים ולאחר מכן קרויה כבר בוגרת, <strong>והיא ארוסה,</strong> אם כן אפשר לומר ש<strong>אף כאן</strong> מדובר רק ב<strong>נערה והיא ארוסה.</strong> אבל <strong>נערה והיא נשואה,</strong> או <strong>בוגרת והיא ארוסה,</strong> או <strong>בוגרת והיא נשואה,</strong> או <strong>אפילו הזקינה</strong> ואינה קרויה סתם "בת", <strong>מנין</strong> שאין מחלקים בדינה?
 — <strong>תלמוד לומר "ובת כהן"</strong> — <strong>מכל מקום,</strong> שכל אשה שהיא בת כהן, חל עליה דין זה ללא הבדל.
 <strong>"בת כהן"</strong>
## דף נא.
 <strong>אין לי אלא שניסת</strong> (נישאת) <strong>לכהן,</strong> אך אם <strong>ניסת ללוי,</strong> או <strong>לישראל,</strong> או <strong>לכותי,</strong> או <strong>לחלל,</strong> או <strong>לממזר,</strong> או <strong>לנתין, מניין</strong> שכל דינים אלה חלים עליה? <strong>תלמוד לומר "ובת איש כהן",</strong> ללמד <strong>אף על פי שאינה כהנת</strong> עתה לאחר שנשאה, "באש תשרף" —
 <strong>היא בשריפה,</strong> אבל <strong>אין בועלה</strong> נידון <strong>בשריפה,</strong> אלא נידון כבועל ארוסה או נשואה. <strong>היא בשריפה, ואין זוממיה</strong> שנמצאו אשמים נידונים <strong>בשריפה.</strong>
 <strong>ר' אליעזר אומר: את אביה בשריפה, ואת חמיה בסקילה,</strong> כאשר יבואר.
 <big>א</big> לאחר שהובאה ברייתא זו, מבארים אותה ודנים בה. <strong>אמר מר</strong> <small>[החכם</small><small>]</small> בברייתא: <strong>יכול אפילו חיללה שבת</strong> תהא נידונה בשריפה. ותוהים: הלא אם <strong>חיללה שבת בת סקילה היא,</strong> ומדוע יעלה על הדעת לומר שתידון בת הכהן בשריפה שהיא מיתה קלה יותר?
 <strong>אמר רבא: הא מני</strong> <small>[זו</small> כשיטת <small>מי היא</small><small>]</small> — כשיטת <strong>ר' שמעון היא,</strong> ש<strong>אמר שריפה חמורה</strong> מסקילה. <strong>סלקא דעתך אמינא</strong> <small>[יעלה על דעתך לומר]</small> כי <strong>הואיל ואחמיר בהו רחמנא בכהני, דרבי בהו</strong> <small>[והחמירה התורה בכהנים, שריבתה בהם]</small> <strong>מצות יתירות,</strong> שמא <strong>תידון בשריפה</strong> שהיא לדעת ר' שמעון חמורה יותר, על כן <strong>קא משמע לן</strong> <small>[השמיע לנו]</small> שאין ההלכה כן, ולענין חילול שבת דינה כשאר בנות ישראל.
  ושואלים:  <strong>מאי שנא מיניה דידיה</strong> <small>[במה שונה</small> הדבר <small>ממנו,</small> מכהן <small>עצמו</small><small>]</small> שכהן שחילל שבת נידון בסקילה, וכיצד אפשר כלל לשער שבתו תחוייב בשריפה?
  ומשיבים:  <strong>סלקא דעתך אמינא</strong> <small>[יעלה על דעתך לומר</small><small>]</small> ולחלק בין כהן לבת כהן באופן זה: <strong>איהו דאישתריא ליה</strong> <small>[הוא,</small> הכהן <small>שהותרה לו]</small> <strong>שבת לגבי עבודה</strong> במקדש, שהרי כהן מותר לו לעשות דברים שיש בהם חילול שבת בתוך העבודה בבית המקדש — על כן אפשר היה לחשוב שאין עונשו חמור יותר מישראל אם חילל שבת באיסור. אבל <strong>היא, כיון</strong> ש<strong>לא אשתריא</strong> <small>[הותרה]</small> <strong>שבת לגבה</strong> כלל, שכן אינה עובדת במקדש, <strong>אימא</strong> <small>[אמור</small><small>]</small> ש<strong>תידון בשריפה</strong> להחמיר עליה בשל החובות המיוחדות שהוטלו על הכהנים, על כן <strong>קא משמע לן</strong> <small>[השמיע לנו]</small> שאינו כן.
 שנינו בברייתא: <strong>יכול אפילו פנויה</strong> שזנתה יהא דינה בשריפה. ומקשים: כיצד עולה על הדעת כלל שאף בפנויה מדובר: <strong>הא</strong> <small>[הרי]</small> <strong>"לזנות" כתיב</strong> <small>[נאמר</small><small>],</small> ואין זונה אלא זו שנבעלת בעבירה גמורה, מה שאין כן בפנויה!
  ומשיבים: דבר זה הוא  <strong>כ</strong>שיטת <strong>ר' אלעזר</strong> ש<strong>אמר: פנוי הבא על הפנויה שלא לשום אישות</strong> (לשם נישואין) — <strong>עשאה</strong> על ידי כך <strong>זונה.</strong> שלדעתו זנות איננה בעילה שיש בה עבירה חמורה בלבד, אלא כל ביאה שאינה לשם אישות הרי היא זנות.
 עוד שנינו בברייתא: <strong>או אינו אומר "אביה" אלא להוציא את כל אדם.</strong> ומבררים מה היתה האפשרות האחרת שהיתה בברייתא לומר: <strong>אלא מאי ניהו</strong> <small>[מה הוא</small> הענין<small>]</small> — שאפשר לפרש שמלת "אביה" באה לומר שמדובר <strong>שזינתה</strong> אותה בת <strong>מאביה.</strong> ואולם אם אמנם כן, <strong>מאי איריא</strong> <small>[מה שייך</small><small>]</small> יחוד דין זה ל<strong>בת כהן? אפילו בת ישראל נמי</strong> <small>[גם כן</small><small>]</small> תידון במקרה כזה בשריפה.
  ש<strong>אמר רבא, אמר לי רב יצחק בר אבודימי: אתיא</strong> <small>[בא,</small> נלמד הדבר<small>]</small> בגזירה שווה מהמילים <strong>"הנה" "הנה"</strong> שנאמרו בבת בנו ובבת אשתו, ו
 <strong>אתיא</strong> <small>[בא</small> הדבר<small>]</small> בגזירה שווה <strong>"זמה" "זמה"</strong> האמורות בעונשים שבשני המקרים, ללמד שכל הבא על בתו נידון לשריפה!
  ומשיבים:  <strong>איצטריך</strong> <small>[נצרך</small> הדבר<small>]</small> <strong>סלקא דעתך אמינא</strong> <small>[יעלה על דעתך לומר]</small> כי בא <strong>קרא</strong> <small>[הכתוב]</small> <strong>לאפוקי</strong> <small>[להוציא]</small> <strong>מ</strong>דברי <strong>רבא</strong> ולסתור ראיה שהביא, באופן זה: <strong>מדגלי רחמנא</strong> <small>[ממה שגילתה התורה]</small> <strong>בבת כהן ולא בבת ישראל</strong> עונש זה, הרי שאינו קיים בבת ישראל, ועל כן <strong>קא משמע לן</strong> <small>[השמיע לנו]</small> שאי אפשר לומר כאן שמדובר בבת שזינתה מאביה, שכן נאמר "היא מחללת" ואין לאביה ענין לדין זה.
 עוד שנינו בברייתא: <strong>"בת כהן", אין לי אלא שניסת</strong> (נישאת) <strong>לכהן,</strong> ואולם אם <strong>ניסת ללוי,</strong> או <strong>לישראל,</strong> או <strong>לכותי,</strong> או <strong>לחלל,</strong> או <strong>לנתין,</strong> או <strong>לממזר מניין</strong> שדינה כמו כן? — <strong>תלמוד לומר: "בת איש כהן", אף על פי שאינה כהנת.</strong>
 ותוהים: וכי <strong>משום דאינסבא להו להני</strong> <small>[שנישאה להם, לאלה]</small> שאינם כהנים, האם שוב <strong>לאו</strong> <small>[לא]</small> <strong>בת כהן היא?!</strong> ומה הסברא שבמקרים אלה יהא דינה שונה? והרי מובן שהיא נשארת לעולם בת כהן. <strong>ותו</strong> <small>[ועוד</small><small>]</small> יש להקשות: <strong>מידי</strong> <small>[וכי</small><small>]</small> <strong>"כהנת לכהן" כתיב</strong> <small>[נאמר</small><small>]?</small> — והלא נאמר רק "בת כהן" ולא דובר כלל בבעלה!
 ועונים: <strong>סלקא דעתך אמינא</strong> <small>[יעלה על דעתך לומר</small><small>]</small> כי <strong>"כי תחל לזנות" אמר רחמנא</strong> <small>[אמרה התורה</small><small>],</small> ו<strong>הני מילי</strong> <small>[דברים אלה]</small> אמורים דווקא <strong>היכא דקא מתחלא השתא</strong> <small>[כשהיא מתחללת עכשיו</small> בזנותה<small>],</small> <strong>אבל הא</strong> <small>[זו</small><small>]</small> שהתחתנה עם אחד מאלה <strong>כיון דקא מתחלא וקיימא מעיקרא</strong> <small>[שהיא מחוללת ועומדת מתחילתה,</small> משעת נשואיה<small>]</small> שהרי
 <strong>אמר מר</strong> <small>[החכם</small><small>]</small> על הכתוב <strong>"ובת כהן כי תהיה לאיש זר</strong> היא בתרומת הקדשים לא תאכל<strong>"</strong> (ויקרא כב, יב) <strong>כיון שנבעלה לפסול לה,</strong> למי שאסורה להינשא לו ("זר") — <strong>פסלה.</strong>
 ואף <strong>ללוי וישראל נמי</strong> <small>[גם כן</small><small>]</small> יש בכך פסול, שנאמר בה, <strong>"ושבה אל בית אביה כנעוריה</strong> מלחם אביה תאכל<strong>"</strong> (ויקרא כב, יג), <strong>מכלל</strong> הדברים נבין <strong>דכי איתיה גביה לא אכלה</strong> <small>[שכאשר מצויה</small> היא <small>אצלו,</small> אצל בעלה, <small>אינה אוכלת</small><small>]</small> הרי שנישואי בת כהן לכל מי שאינו כהן יש בהם מקצת חילול, ולכאורה
 <strong>אימא</strong> <small>[אמור</small><small>]</small> ש<strong>לא תידון בשריפה</strong> אם זנתה, על כן <strong>קא משמע לן</strong> <small>[השמיע לנו</small><small>]</small> שדין זה שייך בה משום היותה בת כהן ולא מפני נישואיה.
  ומעירים:  <strong>ו</strong>משנה זו היא ש<strong>לא כ</strong>שיטת <strong>ר' מאיר. דתניא</strong> <small>[ש</small>כן <small>שנינו</small> בברייתא<small>]:</small> <strong>בת כהן שניסת לישראל ואכלה תרומה</strong> בשוגג <strong>משלמת את הקרן,</strong> שכן אכלה תרומה שאין לה זכות בה, <strong>ואינה משלמת את החומש</strong> של קנס כשאר אדם מישראל האוכל תרומה בשוגג, משום שלא נפסלה לגמרי מתורת כהונה, שהרי אם תתאלמן או תתגרש בלא ילדים תהא שוב מותרת בתרומה, <strong>ומיתתה בשריפה</strong> אם זנתה.
  אבל אם <strong>ניסת לאחד מן הפסולין</strong> כגון חלל או ממזר או נתין, אם אכלה תרומה — <strong>משלמת קרן וחומש,</strong> שלאחר שנבעלה לפסול נפסלה על ידי כך לעולם, <strong>ומיתתה בחנק,</strong> כשאר בנות ישראל משום שהיא כבר מחוללת כליל מן הכהונה, אלה <strong>דברי ר' מאיר,</strong>
 <strong>וחכמים אומרים זו וזו משלמות קרן ולא חומש,</strong> שאינן זרות לגמרי, <strong>ומיתתן</strong> של שתיהן <strong>בשריפה</strong> כברייתא שלנו.
 <big>ב</big> עוד שנינו באותה ברייתא, ש<strong>ר' אליעזר אומר: את אביה בשריפה ואת חמיה בסקילה,</strong> ודנים בביאור משפט סתום זה, <strong>מאי</strong> <small>[מה</small> פירוש<small>]</small> <strong>"את אביה ואת חמיה"?</strong>
 <strong>אילימא</strong> <small>[אם תאמר</small><small>]</small> <strong>"את אביה",</strong> פירושו של דבר — שזינתה <strong>מאביה, ו"את חמיה"</strong> — שזינתה <strong>מחמיה, מאי איריא</strong> <small>[מה שייך</small> דין זה דווקא<small>]</small> ב<strong>בת כהן, אפילו</strong> ב<strong>בת ישראל נמי</strong> <small>[גם כן</small><small>]</small> דינה כך הוא, שכן הבא על <strong>בתו</strong> — <strong>בשריפה,</strong> ובא על <strong>כלתו</strong> — <strong>בסקילה!</strong>
 <strong>אלא</strong> יש לפרש: <strong>"את אביה"</strong> — שהיתה עדיין <strong>ברשות אביה,</strong> לאמור — בעודה ארוסה, <strong>ו"את חמיה"</strong> — כשהיא <strong>ברשות חמיה,</strong> כלומר, שהיא כבר נשואה.
  ונברר <strong>כמאן</strong> <small>[כ</small>שיטת <small>מי</small> היא <small>]</small> הלכה זו, <strong>אי כרבנן</strong> <small>[אם כ</small>שיטת <small>חכמים</small><small>]</small> — <strong>האמרי</strong> <small>[הרי אומרים</small> הם<small>]</small> כי רק בת כהן <strong>נשואה יצאת</strong> (יוצאת, נידונה) <strong>לשריפה, ולא ארוסה. אי</strong> <small>[אם</small> תאמר<small>]</small> <strong>כ</strong>שיטת <strong>ר' שמעון</strong> — <strong>האמר</strong> <small>[הרי אמר</small><small>]</small> כי <strong>אחת</strong> בת כהן <strong>ארוסה ואחת נשואה</strong> אם זנו נידונות הן <strong>בשריפה,</strong> ושיטה זו שלא כאחד מהם.
 <strong>ואי</strong> <small>[ואם</small><small>]</small> <strong>כ</strong>שיטת <strong>ר' ישמעאל</strong> — <strong>האמר</strong> <small>[הרי אמר</small><small>]</small> כי רק בת כהן <strong>ארוסה יצאת לשריפה ולא נשואה,</strong> ו<strong>את חמיה,</strong> אם בבית חמיה זינתה — ב<strong>חנק הוא</strong> נידונה, כשאר אשת איש שזינתה.
 <strong>שלח רבין משמיה</strong> <small>[משמו</small><small>]</small> של <strong>ר' יוסי בר' חנינא: כך היא הצעה</strong> (סדרה ודרכה) <strong>של משנה</strong> זו: <strong>לעולם</strong> תפרש כשיטת <strong>רבנן</strong> <small>[חכמים</small><small>]</small> <strong>והכי קאמר</strong> <small>[וכך אמר</small> שונה המשנה<small>]:</small> <strong>כל שהוא למטה ממיתת אביה,</strong> כלומר, כל מיתה הקלה מן המיתה שנענשת היא על זנות מאביה שהיא שריפה, <strong>ומאי ניהו</strong> <small>[ומה הוא</small><small>]</small> — דין <strong>נשואה בת ישראל,</strong> ש<strong>אילו נשואה בת ישראל</strong> נידונה <strong>בחנק,</strong> הרי <strong>הכא</strong> <small>[כאן</small><small>],</small> בבת כהן — היא נידונה <strong>במיתת אביה, בשריפה.</strong>
 <strong>כל שהיא למעלה ממיתת אביה,</strong> שענשה חמור מזה שנענשת אם זנתה מאביה, <strong>ומאי ניהו</strong> <small>[ומה הוא</small><small>]</small> דין <strong>ארוסה בת ישראל.</strong> ש<strong>אילו ארוסה בת ישראל בעלמא</strong> <small>[בכלל</small><small>]</small> נידונה <strong>בסקילה, הכא</strong> <small>[כאן</small><small>]</small> בבת כהן — נידונה גם היא <strong>במיתת חמיה</strong> כאילו היתה מזנה עם חמיה ו<strong>בסקילה.</strong>
 <strong>מתקיף לה</strong> <small>[מקשה עליה</small><small>],</small> על הסברה זו, <strong>ר' ירמיה: מידי</strong> <small>[וכי</small><small>]</small> <strong>"למעלה" "למטה" קתני</strong> <small>[שנינו</small><small>]?</small> ומלה זו שהיא עיקרית בפירוש זה הרי לא נאמרה כלל! <strong>אלא</strong> יש לדחות את דברי רבין, ו<strong>אמר ר' ירמיה:</strong>
## דף נא:
 <strong>לעולם</strong> דברי ר' אליעזר <strong>כר' ישמעאל,</strong> וארוסה היא הנשרפת ולא נשואה. <strong>והכי קאמר</strong> <small>[וכך אמר</small><small>],</small> כך יש להבין: <strong>"את אביה",</strong> כלומר, זו שהיתה עדיין <strong>ברשות אביה</strong> והיא הארוסה — <strong>בשריפה, ואת חמיה,</strong> כלומר, שזנתה <strong>מחמיה</strong> — הריהי נידונה <strong>בסקילה</strong>, ואם זנתה מ<strong>כל אדם</strong> אחר — נידונה <strong>בחנק,</strong> כשאר כל נשים הנשואות.
 <strong>אמר רבא</strong> יש להקשות: <strong>מאי שנא</strong> <small>[במה שונה</small><small>]</small> חלק אחד של אותה משנה מחלק אחר? <strong>או</strong> שתפרש כי <strong>אידי ואידי</strong> <small>[זה וזה</small><small>]</small> <strong>ממש,</strong> ותאמר "את אביה" — פירושו עם אביה ממש, <strong>או אידי ואידי</strong> <small>[זה וזה]</small> מדובר שהיתה ב<strong>רשות</strong> האב או החותן!
 <strong>אלא</strong> יש לדחות פירוש זה, ו<strong>אמר רבא: לעולם</strong> נפרש <strong>כר' שמעון, וקסבר ר' אליעזר</strong> ש<strong>נשואה</strong> בת כהן דינה <strong>כארוסה, מה ארוסה חד דרגא מסקינן</strong> <small>[דרגה אחת מעלים,</small> מחמירים <small>אנו]</small> בה, <strong>מ</strong>דין <strong>סקילה</strong> (של בת ישראל) <strong>לשריפה, אף נשואה</strong> בת כהן <strong>חד דרגא מסקינן לה</strong> <small>[דרגה אחת מעלים אנו אותה</small><small>],</small> <strong>מחנק</strong> — <strong>לסקילה.</strong>
 <strong>מתקיף לה</strong> <small>[מקשה עליה</small><small>]</small> <strong>ר' חנינא: הא אידי ואידי</strong> <small>[הלא בזו וזו</small><small>]</small> <strong>ר' שמעון</strong> עצמו <strong>בשריפה קאמר</strong> <small>[אמר</small><small>],</small> ואין אתה יכול לפרש שיטתו שלא כדבריו.
 <strong>אלא אמר רבינא: לעולם</strong> תפרש <strong>כרבנן</strong> <small>[כ</small>שיטת <small>חכמים]</small> שנשואה בשריפה וארוסה בסקילה, <strong>ואיפוך</strong> <small>[הפוך]</small> את הגרסה בדברי ר' אליעזר כך: <strong>את אביה בסקילה, ואת חמיה בשריפה. והאי דקאמר</strong> <small>[וזה שאמר]</small> <strong>"את אביה"</strong> — <strong>סירכא בעלמא נקט</strong> <small>[המשך</small> דברים <small>בלבד לקח</small><small>]</small> נקט את נוסח המקרא ולא אמר במפורש "נשואה" ו"ארוסה". שכן הברייתא גרסה את מטבעות הלשון שבמקרא, ואין הכוונה שזנתה עם אביה אלא בהיותה ברשות אביה, כלומר, ארוסה.
 <strong>אמר רב נחמן אמר רבה בר אבוה אמר רב: הלכה</strong> בענין זה <strong>כ</strong>פי ש<strong>שלח רבין משמיה</strong> <small>[משמו]</small> של <strong>ר' יוסי בר' חנינא. אמר רב יוסף</strong> בתמיהה: <strong>הלכתא למשיחא</strong> <small>[הלכה ל</small>ימות <small>המשיח</small><small>]?!</small> הלא בזמן הזה אין מיתות בית דין נוהגות, ומה טעם לקבוע הלכה לדבר שאינו מתממש אלא לימות המשיח!
 <strong>אמר ליה</strong> <small>[לו]</small> <strong>אביי: אלא מעתה</strong> שאין לנו לעסוק בהלכות בדברים שאינן קיימות לזמננו, <strong>שחיטת קדשים</strong> (מסכת זבחים) <strong>לא ליתני</strong> <small>[נלמד</small><small>],</small> שהרי כולה <strong>הלכתא למשיחא</strong> <small>[הלכה ל</small>ימות <small>המשיח]!</small> <strong>אלא</strong> נקוט בידך אף דברים שאינם הלכה למעשה ו<strong>דרוש וקבל שכר</strong> על הלימוד עצמו. <strong>הכא נמי</strong> <small>[כאן גם כן</small><small>]</small> <strong>דרוש וקבל שכר.</strong>
 אמר לו רב יוסף: <strong>הכי קאמרי</strong> <small>[כך אמרתי,</small> זו היתה כוונתי<small>],</small> קביעת <strong>הלכתא</strong> <small>[הלכה]</small> בענין זה <strong>למה לי?</strong> <strong>סוגיא דשמעתא</strong> <small>[את מהלך הסוגיה]</small> <strong>הלכה קאמר</strong> <small>[אמר</small>], שהרי דברים שמסרו אינם אלא פירושם של דברי התנאים ואין משמעות לקביעת הלכה בהם. 
 <big>א</big> בתוך הדברים הקודמים, הזכרנו את שיטת ר' ישמעאל בדין זה, ושואלים: <strong>מאי</strong> <small>[מה</small><small>]</small> המקור בו אמר <strong>ר' ישמעאל</strong> את דבריו אלה? ומשיבים, <strong>דתניא</strong> <small>[ש</small>כן <small>שנינו</small> בברייתא<small>],</small> מה שנאמר <strong>"ובת איש כהן כי תחל לזנות"</strong> (ויקרא כא, ט) — <strong>בנערה והיא ארוסה הכתוב מדבר.</strong>
 <strong>אתה אומר</strong> אינו אלא <strong>בנערה והיא ארוסה, או אינו אלא אפילו</strong> אשה <strong>נשואה?</strong> — <strong>תלמוד לומר: "</strong>ו<strong>איש אשר ינאף</strong> את אשת איש אשר ינאף <strong>את אשת רעהו מות יומת הנאף והנאפת"</strong> (ויקרא כא, כ, י), <strong>הכל</strong> (כל אשת איש) <strong>היו בכלל "הנואף והנואפת", הוציא הכתוב</strong> מכללם <strong>בת ישראל</strong> שנידונה <strong>בסקילה ובת כהן</strong> שנידונה <strong>בשריפה,</strong> ונלמד: <strong>מה כשהוציא הכתוב את בת ישראל לסקילה</strong> מפרש הכתוב שהיא <strong>ארוסה ולא נשואה, אף כשהוציא הכתוב בת כהן לשריפה</strong> — <strong>ארוסה ולא נשואה.</strong>
 עוד שנינו בברייתא ש<strong>זוממיה ובועלה בכלל "ועשיתם לו כאשר זמם</strong> לעשות לאחיו
 <strong>"</strong>(דברים יט, יט). את מהלך הדברים בברייתא מפסיקים בתלמוד בתמיהה עניינית: <strong>בועלה מאי</strong> <small>[מה</small> מקום<small>]</small> ל<strong>"כאשר זמם" איכא</strong> <small>[יש כאן</small><small>]</small> הלא הוא בוודאי אינו נידון בשריפה. <strong>אלא</strong> כך יש לגרוס: <strong>זוממיה</strong> נכנסים <strong>בכלל מיתת בועלה,</strong> ואינם נכללים במיתה שלה.
 <strong>משום שנאמר "ועשיתם לו כאשר זמם לעשות לאחיו"</strong> (דברים יט, יט) ונדייק: לאחיו דווקא <strong>ולא לאחותו,</strong> אלו <strong>דברי ר' ישמעאל,</strong> שבמקרה זה שיש מקום לדונם במיתה זו או בזו הולכים להקל ודורשים "לאחיו" דווקא.
 <strong>ר' עקיבא אומר: אחת ארוסה ואחת נשואה יצאת</strong> (יוצאת, נידונה) <strong>לשריפה. יכול אפילו פנויה</strong> שזנתה תישרף — <strong>נאמר כאן</strong> בענין בת כהן <strong>"אביה", ונאמר להלן</strong> בענין מוציא שם רע על אשתו <strong>"אביה", מה להלן</strong> במוציא שם רע <strong>זנות עם זיקת</strong> (קשר) <strong>הבעל</strong> שהרי באשת איש מדובר, <strong>אף כאן זנות עם זיקת הבעל.</strong>
 <strong>אמר ליה</strong> <small>[לו]</small> <strong>ר' ישמעאל: אי מה להלן</strong> מדובר ב<strong>נערה והיא ארוסה, אף כאן</strong> מדובר ב<strong>נערה והיא ארוסה,</strong> ואם כן הרי זו דווקא ראיה לשיטת ר' ישמעאל שטוען כי בת כהן ארוסה שזינתה דינה בשריפה!
 <strong>אמר ליה</strong> <small>[לו]</small> <strong>ר' עקיבא: ישמעאל אחי "בת" "ובת" אני דורש,</strong> שאני לומד מן הוא"ו היתירה שבמלה "ובת איש כהן", לרבות גם נשואה.
 <strong>אמר ליה</strong> <small>[לו]</small> ר' ישמעאל: <strong>וכי מפני שאתה דורש "בת" "ובת" נוציא</strong> את <strong>זו לשריפה?</strong> הרי דרשתך זו אינה עקבית כלל <strong>אם משמע</strong> וא"ו זה לרבות <strong>להביא את הנשואה</strong> — <strong>הביא</strong> גם <strong>את הפנויה, ואם משמע</strong> הדברים לשיטתך <strong>להוציא את הפנויה</strong> — <strong>הוציא</strong> גם <strong>את הנשואה.</strong>
 ושואלים: <strong>ור' עקיבא,</strong> כיצד מסביר הוא? ומשיבים: לשיטתו, <strong>אהני</strong> <small>[הועילה]</small> <strong>גזירה שוה למעוטי</strong> <small>[למעט]</small> מעונש את ה<strong>פנויה,</strong> <strong>ואהני</strong> <small>[והועיל]</small> הריבוי של <strong>"בת" "ובת"</strong> <strong>לרבות את הנשואה.</strong>
 ומסבירים: <strong>ור' ישמעאל סבר</strong> <small>[סבור]</small> כי <strong>מדקאמר ליה</strong> <small>[ממה שאמר לו</small><small>]</small> <strong>"בת" "ובת" שמע מינה</strong> <small>[למד מכאן</small><small>]</small> כי <strong>הדר ביה</strong> <small>[חזר בו</small><small>]</small> <strong>מגזירה שוה</strong> זו בכלל, וסבר שר' עקיבא מוכיח עכשיו רק מן הריבוי של "בת" "ובת" ולכן הקשה עליו מה שהקשה. אבל באמת ר' עקיבא מצרף ריבוי זה לגזירה שווה שעשה תחילה.
  ושואלים:  <strong>ור' ישמעאל, האי</strong> <small>[</small>ריבוי <small>זה</small><small>]</small> של <strong>"בת" "ובת" מאי דריש ביה</strong> <small>[מה דורש</small> הוא <small>בו</small><small>]?</small> ומסבירים: <strong>מיבעי ליה לכדתני אבוהי</strong> <small>[נחוץ</small> הוא <small>לו ל</small>אותו ענין <small>ששנה אביו]</small> של <strong>שמואל בר אבין.</strong> וכך שנינו: <strong>לפי שמצינו שחלק הכתוב בזכרים בין</strong> כהנים <strong>תמימים</strong> (שלמים בגופם) <strong>לבעלי מומין</strong> לענין העבודה בבית המקדש, <strong>יכול נחלוק בבנותיהן</strong> ונאמר שבת כהן בעל מום לא תידון בחומרה יתירה — על כן <strong>תלמוד לומר: "בת" "ובת"</strong> —
 לרבות בת של כהן בעל מום. ושואלים: <strong>ור' עקיבא,</strong> מנין למד הוא דבר זה? ומשיבים: מן הכתוב <strong>"</strong>קדושים יהיו לאלהיהם ולא יחללו שם אלהיהם כי את אשי ה' לחם אלהיהם <strong>הם מקריבם והיו קדש"</strong> (ויקרא כא, ו) <strong>נפקא</strong> <small>[יוצא</small><small>]</small> דבר זה, ש"והיו קדש" בא ללמד שכל הכהנים אף שאינם מקריבים מכל מקום קודש הם.
  ושואלים:  <strong>ור' ישמעאל</strong> מה אומר הוא כנגד ראיה זו? ועונים על כך: <strong>אי מההיא</strong> <small>[אם מאותו</small> פסוק<small>]</small> <strong>הוה אמינא</strong> <small>[הייתי אומר]</small> כי <strong>הני מילי אינהו</strong> <small>[דברים אלה</small> אמורים <small>בהם</small><small>],</small> שלהם עצמם יש קדושה גם במומם כשאר כהנים <strong>אבל בנותיהן לא,</strong> ועל כן <strong>קא משמע לן</strong> <small>[השמיע לנו</small><small>]</small> מריבוי "ובת" שדין בנותיהם של כהנים אלה כשל בנות שאר הכהנים.
  ושואלים:  <strong>ור' ישמעאל</strong>
## דף נב.
 <strong>האי</strong> <small>[</small>פסוק <small>זה</small><small>]</small> <strong>"</strong>את <strong>אביה היא מחללת"</strong> (ויקרא כא, ט) <strong>מאי דריש ביה</strong> <small>[מה לומד</small> הוא <small>ממנו</small><small>]</small> אם אינו נזקק למלה "אביה" לגזירה שווה, כר' עקיבא?
  ומשיבים:  <strong>מבעי ליה לכדתניא</strong> <small>[נחוץ</small> הוא <small>לו לכפי ששנינו</small> בברייתא<small>],</small> <strong>היה ר' מאיר אומר: מה תלמוד לומר</strong> ומה בא ללמדנו <strong>"את אביה היא מחללת"</strong> — ללמד <strong>שאם היו נוהגין בו</strong> תחילה מנהג <strong>קודש, נוהגין בו</strong> מעכשיו מנהג <strong>חול.</strong> היו נוהגים בו <strong>כבוד,</strong> מעתה <strong>נוהגין בו בזיון, אומרין: "ארור שזו,</strong> בת כזו, <strong>ילד, ארור שזו גידל, ארור שיצא זו מחלציו".</strong>
 <strong>אמר רב אשי: כמאן קרינן</strong> <small>[לפי</small> שיטת <small>מי</small> <small>קוראים אנו]</small> <strong>"רשיעא בר רשיעא"</strong> <small>[רשע בן רשע</small><small>]</small> <strong>ואפילו לרשיעא בר צדיקא</strong> <small>[לרשע בן צדיק],</small> <strong>כמאן</strong> <small>[כ</small>שיטת <small>מי]</small> — <strong>כהאי תנא</strong> <small>[כ</small>שיטת <small>תנא זה</small><small>],</small> ר' מאיר, האומר שהבת שחטאה מחללת את אביה, ונוהגים גם בו מנהג בזיון.
 <big>א</big> שנינו במשנה: <strong>זו מצות הנסקלין.</strong> ותוהים: <strong>מאי תנא דקתני</strong> <small>[מה שנה</small> תחילה, <small>ששנה]</small> עכשיו: <strong>"זו מצות הנסקלין"?</strong> כלומר, מה מקום למשפט זה הנראה כסיכום, והרי במשנתנו זו לא פורט דין הסקילה?
  ומשיבים:  <strong>משום דתנא</strong> <small>[ששנה]</small> במשנה הקודמת <strong>"נגמר הדין מוציאין אותו לסקלו",</strong> וכן <strong>"בית הסקילה היה גבוה שתי קומות", ואיידי דקא בעי למיתנא</strong> <small>[ומתוך שבא לשנות</small> במשנה <small>]</small> הקרובה <strong>"מצות הנשרפין", תנא נמי</strong> <small>[שנה גם כן</small><small>]</small> <strong>"זו מצות הנסקלין"</strong> כדי לסכם את מה ששנינו עד כה.
 <big>ב משנה</big> <strong>מצות הנשרפין</strong> כיצד היו עושים? — <strong>היו משקעין אותו בזבל עד ארכובותיו</strong> (ברכיו) שלא יזוז, <strong>ונותנין סודר קשה לתוך הרכה</strong> שלא יפגע ויחבל גרונו, <strong>וכורך</strong> את הסודרים הללו <strong>על צוארו. זה,</strong> אחד העדים, <strong>מושך</strong> את הסודר <strong>אצלו</strong> (לצידו) <strong>וזה מושך אצלו, עד שפותח</strong> אותו אדם <strong>את פיו</strong> בעל כורחו מפני שקרוב להיחנק, <strong>ומדליק</strong> אחר <strong>את הפתילה</strong> (יבואר להלן): <strong>וזורקה לתוך פיו, ויורדת לתוך מעיו וחומרת</strong> (שורפת) <strong>את בני מעיו</strong> ומת.
 <strong>ר' יהודה אומר: אף הוא, אם מת בידם</strong> על ידי הסודרים בחנק <strong>לא היו מקיימין בו מצות שריפה, אלא</strong> כך עושים: <strong>פותח את פיו</strong> של הנידון <strong>בצבת שלא בטובתו</strong> (בכוח, באונס) <strong>ומדליק את הפתילה וזורקה לתוך פיו, ויורדת לתוך מעיו וחומרת את בני מעיו.</strong>
 <strong>אמר ר' אלעזר בן צדוק: מעשה בבת כהן אחת שזינתה, והקיפוה חבילי זמורות ושרפוה</strong> ולא כפי שתואר הדין במשנה! <strong>אמרו לו</strong> חכמים: <strong>מפני שלא היה בית דין של אותה שעה בקי</strong> ולא נהג כדין הראוי.
 <big>ג גמרא</big> שואלים: <strong>מאי</strong> <small>[מה</small><small>]</small> היא <strong>פתילה</strong> זו שאמרנו? <strong>אמר רב מתנה: פתילה</strong> (חתיכה) <strong>של אבר</strong> (עופרת) מתיכים ושופכים לתוך בני מעיו.
  ושואלים לגופו של ענין: <strong>מנא לן</strong> <small>[מניין לנו</small><small>]</small> שמיתה כעין זו קרוייה שריפה? ומסבירים: <strong>אתיא</strong> <small>[בא,</small> נלמד הדבר<small>]</small> מגזירה שווה מהמילים <strong>"שריפה" "שריפה"</strong> שנאמרו ב<strong>עדת קרח</strong> כשהקריבו  אש זרה. <strong>מה להלן</strong> בעדת קורח ב<strong>שריפת נשמה</strong> בתוך הגוף אבל ה<strong>גוף</strong> עצמו <strong>קיים, אף כאן שריפת נשמה וגוף קיים,</strong> ולא בשריפת הגוף בעצים שבה כלה הגוף.
 <strong>ר' אלעזר אמר</strong> ראיה אחרת: <strong>אתיא</strong> <small>[באה</small> נלמדה ההלכה<small>]</small> בגזירה שווה מן המילים <strong>"שריפה" "שריפה"</strong> האמורה כאן ובמיתת <strong>בני אהרן. מה להלן</strong> בנדב ואביהוא בני אהרן היתה זו <strong>שריפת נשמה וגוף קיים, אף כאן שריפת נשמה וגוף קיים.</strong>
 ושואלים: <strong>מאן דיליף</strong> <small>[זה שלמד</small><small>]</small> <strong>מעדת קרח מנא ליה</strong> <small>[מנין לו]</small> שגופם לא נשרף? ומשיבים: <strong>דכתיב</strong> <small>[ש</small>כן <small>נאמר</small><small>]:</small> <strong>"את מחתות החטאים האלה בנפשתם"</strong> (במדבר יז, ג), ללמד: שרק <strong>נשמתן נשרפת, וגוף קיים.</strong>
 <strong>ואידך</strong> <small>[האחר]</small> שאינו לומד מכאן סבור כי <strong>ההיא</strong> שנאמרה בעדת קורח <strong>שריפה ממש היא, ומאי</strong> <small>[ומה</small> שנאמר<small>]:</small> <strong>"בנפשתם",</strong> כוונתו: <strong>שנתחייבו שריפה על עסקי</strong> (בגלל) <strong>נפשותם</strong> שעשו רצון והנאת עצמם על ידי קורח, והוא שגרם להם.
 וביאור זה הוא <strong>כ</strong>שיטת <strong>ריש לקיש.</strong> ש<strong>אמר ריש לקיש מאי דכתיב</strong> <small>[מהו שנאמר</small><small>]:</small> <strong>"בחנפי לעגי מעוג חרק עלי שנימו"</strong> (תהלים לה, טז) — <strong>בשביל חנופה שהחניפו</strong> אותם אנשים <strong>לקרח על עסקי לגימה</strong> (ודורש "מעוג" לשון עוגה) בשל אכילה ושתיה שהיה מאכילם ומשקם, <strong>חרק עליהן שר של גיהנם שניו,</strong> שבסופו של דבר לחלקו נפלו בשל עוונותיהם.
  ושואלים:  <strong>ומאן דיליף</strong> <small>[ומי שלמד</small><small>]</small> דבר זה <strong>מבני אהרן מנא ליה</strong> <small>[מנין לו</small><small>]</small> שלא נשרף גופם? ומשיבים, <strong>דכתיב</strong> <small>[ש</small>כן <small>נאמר</small><small>]:</small> <strong>"</strong>ותצא אש מלפני ה' ותאכל אותם <strong>וימתו לפני ה' "</strong>(ויקרא י, ב), ולשון "וימותו" משמעה <strong>כעין מיתה</strong> שאדם מת כרגיל, שגופו נשאר קיים.
 <strong>ואידך</strong> <small>[והאחר</small><small>]</small> שאינו לומד מכאן סבור ש<strong>ההוא שריפה ממש הואי</strong> <small>[היתה]</small> <strong>ומאי דכתיב</strong> <small>[ומה שנאמר</small><small>]</small> <strong>"וימתו",</strong> הכוונה: <strong>דאתחיל בהו מגואי</strong> <small>[שהתחילה בהם</small> האש <small>מתוכם]</small> ולכן היתה זו <strong>כעין מיתה</strong> רגילה שאין בה גורם חיצוני. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אבא יוסי בן דוסתאי אומר: שני חוטין של אש יצאו מבית קודש הקדשים ונחלקו לארבע, ונכנסו שנים בחוטמו של זה ושנים בחוטמו של זה ושרפום.</strong>
 ומקשים: <strong>והכתיב</strong> <small>[והרי נאמר</small><small>]</small> <strong>"</strong>ותצא אש מלפני ה' <strong>ותאכל אותם"</strong> (ויקרא י, ב), ומשמעות "אותם" למעט, והאומר שהם נשרפו ממש מה ממעט? ומשיבים: ממעט <strong>"אותם"</strong> — <strong>ולא</strong> את <strong>בגדיהם,</strong> שאף לשיטה זו הם נשרפו ממש אך בגדיהם לא נשרפו.
  ושואלים:  <strong>ונילף</strong> <small>[ונלמד</small><small>]</small> דין שריפת הנידונים <strong>מ</strong>דין <strong>פרים הנשרפים, מה להלן</strong> בפרים אלה הכוונה היא ב<strong>שריפה ממש</strong> — <strong>אף כאן שריפה ממש!</strong>
 ומשיבים: <strong>מסתברא</strong> <small>[מסתבר</small><small>]</small> כי <strong>מ</strong>מיתת <strong>אדם הוה ליה למילף</strong> <small>[היה לו ללמוד</small><small>],</small> <strong>שכן</strong> הצדדים השווים: בשני המקרים מדובר ב<strong>אדם,</strong> ומדובר ב<strong>חוטא,</strong> ובשני המקרים מתוארת נטילת <strong>נשמה</strong> שיש בשריפה זו. ועוד, שבשני אלה אין שייך <strong>פיגול</strong> ואילו בפרים הנשרפים דין פיגול קיים כבשאר קרבנות.
  ומקשים:  <strong>אדרבה</strong> (להיפך) <strong>מפרים הנשרפים הוה ליה למילף</strong> <small>[היה לו ללמוד</small><small>],</small> <strong>שכן</strong> שני הדברים הם <strong>מכשיר</strong> שנעשים בידי אדם לצורך מצוות, והרי גם בני קורח וגם בני אהרן אינם מצוה. ועוד, שני הדברים הם <strong>לדורות,</strong> שהיא הלכה קבועה, מה שאין כן בבני קורח ובני אהרן שהיו לשעתם!
  ומשיבים:  <strong>הנך</strong> <small>[אלו]</small> צדדי הדמיון לעדת קרח ובני אהרן <strong>נפישין</strong> <small>[מרובים</small><small>]</small> יותר מן הצדדים הדומים בפרים הנשרפים. ולכן למדים אנו מהם.
  ושואלים:  <strong>מאן דיליף</strong> <small>[מי שלמד</small><small>]</small> את הדבר <strong>מעדת קרח, מאי טעמא</strong> <small>[מה טעם]</small> <strong>לא יליף</strong> <small>[למד</small><small>]</small> <strong>מבני אהרן?</strong> ומשיבים: לדעתו <strong>ההוא שריפה ממש הואי</strong> <small>[היתה</small><small>].</small> ושואלים: אם כן לשיטתו זו, <strong>ונילף מינה</strong> <small>[שילמד ממנה,</small> מבני אהרן <small>]</small> שכך אמנם צריך לנהוג לדורות, ודין שריפה הוא שריפה של ממש, ומדוע לומד הוא מעדת קרח?
 <strong>אמר רב נחמן אמר רבה בר אבוה, אמר קרא</strong> <small>[הכתוב]:</small> <strong>"ואהבת לרעך כמוך"</strong> (ויקרא יט, יח), ללמדנו שגם בזמן מיתה <strong>ברור לו מיתה יפה,</strong> ובודאי שמיתת שריפה האמורה במשנה היא קלה ומהירה יותר משריפת הגוף כולו.
  ומקשים:  <strong>וכי מאחר דאיכא</strong> <small>[שיש</small><small>]</small> הלכה זו שקבע <strong>רב נחמן,</strong> אם כן <strong>גזירה שוה למה לי?</strong> גם ללא ראיה זו היינו צריכים להמית בשריפה על ידי פתילה, משום שהיא מיתה יפה יותר!
  ומשיבים:  <strong>אי לאו</strong> <small>[אם לא</small><small>]</small> <strong>גזירה שוה הוה אמינא</strong> <small>[הייתי אומר</small><small>]</small> כי ב<strong>שריפת נשמה וגוף קיים לאו</strong> <small>[לא]</small> <strong>שריפה היא כלל,</strong> שאינה נכנסת בגדר מצוות התורה לשרוף את החוטא. <strong>ואי</strong> <small>[ואם]</small> <strong>משום</strong> הנימוק של <strong>"ואהבת לרעך כמוך"</strong> היינו מקיימים אותו כמיטב יכולתנו <strong>לפיש ליה חבילי</strong> <small>[ירבו לו חבילות]</small> <strong>זמורות</strong> של עצים <strong>כי היכי דלישרוף לעגל</strong> <small>[כדי שישרף במהרה</small><small>],</small> על כן <strong>קא משמע לן</strong> <small>[השמיע לנו]</small> מן הגזירה השווה שאף שריפה פנימית שריפה היא, וכיון שיש בידינו ראיה לכך הרי אפשר לצרף לכך את השיקול שצריכים להקל על הנידון ככל האפשר.
 <big>ד</big> כיון שהוזכרו בני אהרן ומיתתם מביאים מדרש אגדה בענין זה: <strong>וכבר היו משה ואהרן מהלכין בדרך, ונדב ואביהוא מהלכים אחריהן וכל ישראל</strong> מהלכים <strong>אחריהן, אמר לו נדב לאביהוא: אימתי ימותו שני זקנים הללו ואני ואתה ננהיג את הדור,</strong> שהרי אנו יורשיהם! <strong>אמר להן הקדוש ברוך הוא: הנראה,</strong> כלומר, הבה נראה, <strong>מי קובר את מי. אמר רב פפא: היינו דאמרי אינשי</strong> <small>[זהו שאומרים בני אדם,</small> בפתגם מקובל<small>]</small> <strong>"נפישי גמלי סבי דטעיני משכי דהוגני"</strong> <small>[מרובים הגמלים הזקנים הטעונים בעורות הבכרים,</small> הגמלים הצעירים <small>].</small>
 <strong>אמר ר' אליעזר:</strong>
## דף נב:
 <strong>למה תלמיד חכם דומה לפני עם הארץ, בתחלה</strong> שאינו מכירו <strong>דומה</strong> לפניו <strong>לקיתון</strong> (כעין כוס) <strong>של זהב. סיפר הימנו</strong> (שוחח עמו) <strong>דומה לקיתון של כסף, נהנה ממנו</strong> תלמיד חכם מעם הארץ, <strong>דומה לקיתון של חרש, כיון שנשבר שוב אין לו תקנה</strong> מה שאין כן בכלים היקרים שגם אם אירע להם דבר מה ניתנים הם לתיקון.
 <big>א</big> מסופר: אשה ששמה <strong>אימרתא בת טלי, בת כהן שזינתה הואי</strong> <small>[היתה</small><small>]</small> <strong>אקפה</strong> <small>[</small>צוה <small>להקיפה]</small> <strong>רב חמא בר טוביה חבילי</strong> <small>[חבילות]</small> <strong>זמורות</strong> של עצים, <strong>ושרפה.</strong>
 <strong>אמר רב יוסף: טעה</strong> רב חמא בר טוביה <strong>בתרתי</strong> <small>[בשתיים];</small> <strong>טעה ב</strong>הלכה שקבע <strong>רב מתנה</strong> שדינה בפתילה של אבר. <strong>וטעה בדתניא</strong> <small>[ב</small>מה <small>ששנינו</small> בברייתא <small>],</small> ששנינו, נאמר: <strong>"ובאת אל הכהנים הלוים ואל השפט אשר יהיה בימים ההם"</strong> (דברים יז, ט), ומן הפסוק למדים: <strong>בזמן שיש כהן</strong> המשמש בבית המקדש <strong>יש משפט</strong> בדיני נפשות, <strong>בזמן שאין כהן</strong> — <strong>אין משפט.</strong>
 <big>ב</big> שנינו במשנה ש<strong>אמר ר' אלעזר בר' צדוק: מעשה בבת כהן שזינתה</strong> ונידונה בשריפה ממש, ואמרו לו חכמים שלא היה בית הדין של אז בקי. <strong>אמר רב יוסף: בית דין של צדוקים הוה</strong> <small>[היה</small><small>],</small> והם פירשו את הפסוק כמשמעו.
  ושואלים: האם  <strong>הכי</strong> <small>[כך]</small> <strong>אמר להו</strong> <small>[להם,</small> לחכמים<small>]</small> ר' אלעזר בר' צדוק <strong>והכי אהדרו ליה</strong> <small>[וכך השיבו לו</small> החכמים<small>]?</small> <strong>והתניא</strong> <small>[והרי שנינו</small> בתוספתא<small>]</small> בנוסח אחר, <strong>אמר ר' אלעזר בר' צדוק: זכורני כשהייתי תינוק, ומורכב על כתיפו של אבא, והביאו בת כהן שזינתה והקיפוה חבילי</strong> <small>[חבילות]</small> <strong>זמורות</strong> של עצים, <strong>ושרפוה. אמרו לו</strong> חכמים: <strong>קטן היית</strong> אז, <strong>ואין מביאין ראיה מן הקטן,</strong> כי שמא לא הבנת כראוי את הענין. והרי זו סתירה בולטת בין הגרסות! ומשיבים: <strong>שני מעשים</strong> נפרדים <strong>הוו</strong> <small>[היו</small><small>]</small> ובשניהם העיד ר' אלעזר בר' צדוק.
  ושואלים:  <strong>הי</strong> <small>[איזה]</small> מהם <strong>אמר להו ברישא</strong> <small>[להם</small> לחכמים <small>בתחילה</small><small>]?</small> <strong>אילימא הא קמייתא</strong> <small>[אם תאמר</small> את <small>זו הראשונה]</small> הכתובה במשנה <strong>אמר להו ברישא</strong> <small>[להם תחילה</small><small>]</small> — דבר זה לא יתכן, כי אם <strong>אמר</strong> להם על דבר שאירע <strong>כשהוא גדול ולא אשגחו ביה</strong> <small>[השגיחו בו</small><small>],</small> ודחוהו באומרם שבית הדין לא היה מוסמך, <strong>אמר להו</strong> <small>[להם]</small> אחר כך מעשה שאירע <strong>כשהוא קטן ואשגחו ביה</strong> <small>[והשגיחו בו?!]</small>
 <strong>אלא, הא</strong> <small>[זו]</small> השנויה בתוספתא <strong>אמר להו ברישא</strong> <small>[להם בתחילה</small><small>],</small> <strong>ואמרו ליה</strong> <small>[לו]:</small> <strong>קטן היית</strong> ואין מביאים ראיה מן הקטן, <strong>ואמר</strong> להם מעשה שאירע <strong>כשהוא גדול, ואמרו ליה</strong> <small>[לו]:</small> טעם הדבר <strong>מפני שלא היה בית דין של אותה שעה בקי</strong> בהלכה.
 <big>ג משנה</big> <strong>מצות הנהרגין</strong> כיצד היו עושים? — <strong>היו מתיזין</strong> (קוצצים) <strong>את ראשו בסייף, כדרך שהמלכות עושה. ר' יהודה אומר:</strong> אין עושים כן, שכן <strong>ניוול הוא לו</strong> במיתה זו. <strong>אלא מניחין את ראשו</strong> של הנידון <strong>על הסדן וקוצץ בקופיץ</strong> (סכין גדולה). <strong>אמרו לו</strong> החכמים: אם חושש אתה לניוול הרי <strong>אין מיתה מנוולת מזו</strong> וטוב לו שימיתוהו כדרך שאמרנו אנו.
 <big>ד גמרא</big> <strong>תניא</strong> <small>[שנויה</small> תוספתא<small>]</small> בהמשך לדברים שבמשנה: <strong>אמר להן ר' יהודה לחכמים: אף אני יודע שמיתה מנוולת היא, אבל מה אעשה שהרי אמרה תורה "ובחקתיהם לא תלכו"</strong> (ויקרא יח, ג) ואין לנהוג כמנהגי הגויים!
  ושואלים:  <strong>ורבנן</strong> <small>[וחכמים</small><small>]</small> מה משיבים הם כנגד טענה זו? ומשיבים: <strong>כיון דכתיב</strong> <small>[שנאמר</small> <small>ה]</small> מיתת <strong>סייף באורייתא</strong> <small>[בתורה</small><small>],</small> <strong>לא מינייהו קא גמרינן</strong> <small>[מהם אנו לומדים</small><small>],</small> ואנו עושים כדיננו ואיננו מתחשבים בהם כלל, הגם שיש בדין הגויים משום דמיון והקבלה.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך</small><small>]</small> שדבר שהוא ממנהג ישראל אין אוסרים אותו אף שגם הגויים נוהגים כן, אם כן <strong>הא דתניא</strong> <small>[זו ששנינו</small> בברייתא<small>]</small> <strong>שורפין על המלכים</strong> כלים ובגדים כביטוי של אבל <strong>ו</strong>דבר זה הוא <strong>לא מדרכי האמורי,</strong> ומותר, <strong>היכי שרפינן</strong> <small>[איך שורפים אנו]?</small> <strong>והכתיב</strong> <small>[והרי נאמר]:</small> <strong>"ובחקתיהם לא תלכו"! אלא, כיון דכתיב</strong> <small>[שנאמרה]</small> <strong>שריפה</strong> על מלכים <strong>באורייתא</strong> <small>[בתורה]</small> <strong>דכתיב</strong> <small>[ש</small>כן <small>נאמר]:</small> <strong>"ובמשרפות אבותיך</strong> המלכים הראשונים אשר היו לפניך כן ישרפו לך<strong>"</strong> (ירמיה לד, ה), <strong>לאו</strong> <strong>מינייהו קא גמרינן</strong> <small>[לא מהם אנו לומדים</small><small>]</small> אלא מנהגנו שלנו בידינו אף שגם הגוים נוהגים כך. <strong>והכא נמי</strong> <small>[כאן גם כן</small><small>]</small> <strong>כיון</strong> שנאמר <strong>סייף באורייתא</strong> <small>[בתורה]</small> — <strong>לאו מינייהו קא גמרינן</strong> <small>[לא מהם אנו לומדים</small><small>].</small>
 <strong>והא דתנן</strong> <small>[וזו ששנינו</small> במשנה<small>]</small> <strong>באידך פירקין</strong> <small>[בפרקנו האחר</small><small>]</small> במסכת זו, <strong>אלו הן הנהרגין: הרוצח, ואנשי עיר הנדחת. בשלמא</strong> <small>[נניח</small><small>]</small> לגבי <strong>עיר הנדחת כתיב בהו</strong> <small>[נאמר בהם</small><small>]</small> במפורש: <strong>"</strong>הכה תכה את יושבי העיר ההיא <strong>לפי חרב"</strong> (דברים יג, טז). <strong>אלא רוצח מנלן</strong> <small>[מנין לנו</small><small>]</small> שדינו בחרב?
  ומשיבים:  <strong>דתניא</strong> <small>[ש</small>כן <small>שנינו</small> בברייתא<small>],</small> נאמר: <strong>"</strong>וכי יכה איש את עבדו או את אמתו בשבט ומת תחת ידו <strong>נקם ינקם"</strong> (שמות כא, כ), ו<strong>"נקימה" זו איני יודע מה הוא. כשהוא אומר "והבאתי עליכם חרב נקמת נקם ברית"</strong> (ויקרא כו, כה), <strong>הוי אומר: "נקימה" זו</strong> מיתה ב<strong>סייף.</strong> ושואלים: ומנין שקוצצים ראשו בחרב?
 <strong>ואימא דבריז ליה מיברז</strong> <small>[ואמור שדוקר הוא אותו</small><small>]</small> בחרב! ומשיבים: <strong>"לפי חרב" כתיב</strong> <small>[נאמר</small><small>],</small> משמע שבלהב החרב מכים ולא בחודה.
  ושואלים:  <strong>ואימא דעביד ליה גיסטרא</strong> <small>[ואמור שעושה אותו מחצית</small><small>],</small> שחותכים אותו באמצע גופו! ומשיבים, <strong>אמר רב נחמן אמר רבה בר אבוה: אמר קרא</strong> <small>[הכתוב]</small> <strong>"ואהבת לרעך כמוך"</strong> — <strong>ברור לו מיתה יפה,</strong> ואילו בהריגתו על ידי חציית גופו בחרב אין משום מיתה יפה.
  ועדיין מקשים: <strong>אשכחן דקטל עבדא</strong> <small>[מצאנו</small> ראיה למי <small>שהרג עבד</small><small>]</small> שנידון בסייף, ואולם ההורג <strong>בר</strong> <small>[בן]</small> <strong>חורין מנא לן</strong> <small>[מנין לנו</small><small>]?</small>
 ומשיבים: <strong>ולאו</strong> <small>[וכי לא</small><small>]</small> <strong>קל וחומר הוא?</strong> אם <strong>קטל עבדא</strong> <small>[הרג עבד</small><small>]</small> דינו <strong>בסייף,</strong> ההורג <strong>בר חורין</strong> יהא דינו <strong>בחנק</strong> בלבד?
  ראיה זו דוחים: <strong>הניחא</strong> <small>[זה נוח</small><small>]</small> <strong>למאן דאמר</strong> <small>[ל</small>דעת <small>מי שאומר</small><small>]</small> ש<strong>חנק קל</strong> מסייף. <strong>אלא למאן דאמר</strong> <small>[ל</small>דעת <small>מי שאומר</small><small>]</small> ש<strong>חנק חמור</strong> מסייף, <strong>מאי איכא למימר</strong> <small>[מה יש לומר</small><small>]?</small> והרי יתכן באמת כי בן־חורין, החמור יותר, מיתתו בחנק דווקא!
  ומשיבים:  <strong>נפקא ליה מדתניא</strong> <small>[יוצא לו,</small> נלמד הדבר מן הברייתא<small>]</small> השנויה על האמור בדיני עגלה ערופה: <strong>"ואתה תבער הדם הנקי מקרבך"</strong> (דברים כא, ט) <strong>הוקשו</strong> <small>[הושוו</small><small>]</small> בכתוב זה <strong>כל שופכי דמים לעגלה ערופה; מה להלן</strong> בעגלה ערופה עצמה חותכים את ראשה <strong>בסייף ומן הצואר, אף כאן</strong> בעונש הרוצח <strong>בסייף ומן הצואר.</strong>
 ומקשים: <strong>אי מה להלן</strong> <small>[או מה שם</small><small>]</small> בעגלה ערופה חותכים את הצוואר <strong>בקופיץ, וממול</strong> (בהמשך) ה<strong>עורף, אף כאן</strong> ברוצח ידון <strong>בקופיץ וממול עורף!</strong> <strong>אמר רב נחמן אמר רבה בר אבוה: אמר קרא</strong> <small>[הכתוב]</small> <strong>"ואהבת לרעך כמוך"</strong> — <strong>ברור לו מיתה יפה.</strong> ואם כי לומדים את עיקר הדין מעגלה ערופה, הרי בוררים לנידון את העונש הקל במידת האפשר על פי דין תורה.
 <big>ה משנה</big> <strong>מצות הנחנקין</strong> כיצד היו עושים? — <strong>היו משקעין אותו</strong> את הנידון <strong>בזבל עד ארכובותיו</strong> שלא יזוז, <strong>ונותן סודר קשה לתוך הרכה וכורך על צוארו, זה</strong> עד אחד <strong>מושך אצלו וזה</strong> העד האחר <strong>מושך אצלו, עד ש</strong>נחנק ו<strong>נפשו יוצאת.</strong>
 <big>ו גמרא</big> <strong>תנו רבנן</strong> <small>[שנו חכמים]:</small> את הכתוב "ואיש אשר ינאף את אשת איש אשר ינאף את אשת רעהו מות יומת הנואף והנואפת" (ויקרא כ, י) דורשים: <strong>"איש"</strong> פירושו: אדם מבוגר — <strong>פרט לקטן</strong> שלא התבגר שנאף, <strong>"אשר ינאף את אשת איש"</strong> — <strong>פרט לאשת קטן</strong> שאין נשואין לקטן קרויים נשואין. <strong>"אשת רעהו"</strong> — <strong>פרט לאשת אחרים</strong> כלומר, גוים, שאינם קרויים "רעהו".
 <strong>"מות יומת"</strong> משמעו: <strong>בחנק.</strong> ודנים: <strong>אתה אומר</strong> שמיתתו <strong>בחנק, או אינו אלא באחת מכל מיתות</strong> אחרות <strong>האמורות בתורה? אמרת</strong> <small>[אומר אתה]:</small> <strong>כל מקום שנאמר</strong> לשון <strong>"מיתה" בתורה  סתם, אין אתה רשאי למושכה להחמיר עליה, אלא להקל עליה,</strong> אלו <strong>דברי ר' יאשיה,</strong> כלומר, כיון שאין לימוד מיוחד להחמיר, מקבלים את דברי התורה כמתכוונים למיתה הקלה ביותר — מיתת חנק.
 <strong>ר' יונתן אומר: לא מפני שהיא,</strong> החנק, <strong>קלה</strong> שבמיתות <strong>אלא</strong> לדעתו <strong>כל מיתה האמורה בתורה סתם אינה אלא חנק</strong> ושאר מיתות צריך שיפורשו במיוחד בכתוב.
 <strong>רבי</strong> (יהודה הנשיא) <strong>אומר</strong> בשיטת ר' יונתן: <strong>נאמר</strong> בכמה מקומות <strong>מיתה בידי שמים, ונאמר מיתה בידי אדם. מה מיתה האמורה בידי שמים</strong> הריהי <strong>מיתה שאין בה רושם</strong> חיצוני, <strong>אף מיתה האמורה בידי אדם</strong> — <strong>מיתה שאין בה רושם.</strong>
 ומקשים: <strong>ואימא</strong> <small>[ואמור]</small> שתהא זו מיתת <strong>שריפה</strong> שאף היא אינה עושה רושם מבחוץ! ומשיבים: <strong>מדאמר רחמנא</strong> <small>[כיון שאמרה התורה]</small> ופירשה כי <strong>בת כהן</strong> נידונה <strong>בשריפה, מכלל</strong> הדברים אנו לומדים <strong>דהא</strong> <small>[שזו],</small> כל אחרת שזנתה, <strong>לאו</strong> <small>[לא]</small> <strong>בת שריפה היא</strong> אלא נידונה במיתה אחרת שאינה עושה רושם, והיא חנק.
## דף נג.
 <strong>בשלמא</strong> <small>[נניח</small><small>]</small> <strong>ל</strong>שיטת <strong>ר' יונתן</strong> — <strong>כדקא מפרש</strong> <small>[כפי שמפרש]</small> <strong>רבי טעמא</strong> <small>[</small>את <small>הטעם</small><small>]</small> לשיטתו. <strong>אלא לר' יאשיה ממאי דאיכא</strong> <small>[ממה</small> למד הוא <small>שיש</small><small>]</small> מיתת <strong>חנק בעולם?</strong> הרי לא נתפרשה בתורה מיתה זו שיוכל לומר שמיתת סייף קלה ממנה, <strong>אימא</strong> <small>[אמור</small><small>]</small> שקלה שבמיתות היא מיתת <strong>סייף</strong> שנתפרשה בתורה!
 <strong>אמר רבא: ארבע מיתות גמרא גמירי להו</strong> <small>[במסורת למודים</small> היו <small>אותן]</small> ולא דנו בסוגי המיתות אלא בשאלה באלו מן המיתות מענישים על עבירות מסויימות.
  ושואלים:  <strong>מאי</strong> <small>[מה</small> פירוש<small>]</small> <strong>"לא מפני שהיא קלה"</strong> בדברי ר' יונתן? ומשיבים: כי <strong>קמיפלגי בפלוגתא</strong> <small>[חלוקים במחלוקתם</small><small>]</small> של <strong>ר' שמעון ורבנן</strong> <small>[וחכמים],</small> האם המיתה הקלה היא חנק או סייף, ולכן לא השתמש ר' יונתן בהנחה זו שחנק היא הקלה שבמיתות. 
 <big>א</big> <strong>אמר ליה</strong> <small>[לו]</small> <strong>ר' זירא לאביי: שאר הנסקלין</strong> ש<strong>לא כתיב בהו</strong> <small>[נאמר בהם</small><small>]</small> במפורש <strong>סקילה,</strong> ידוע <strong>דגמרי</strong> <small>[ש</small>הם <small>למדים</small><small>]</small> זאת בגזירה שווה <strong>מאוב וידעוני</strong> שכתוב בהם "מות יומתו באבן ירגמו אותם דמיהם בם<strong>"</strong> (ויקרא כ, כז), ואולם <strong>במאי גמרי</strong> <small>[במה</small> בדיוק <small>למדים</small><small>],</small> מאילו מילים למדים שדינם כך הוא? האם ממה שנאמר אף באלה <strong>ב"מות יומתו" גמרי</strong> <small>[למדים</small> הם<small>],</small> <strong>או ב"דמיהם בם" גמרי</strong> <small>[למדים</small> הם<small>]?</small>
 <strong>אמר ליה</strong> <small>[לו]</small> <strong>ב"דמיהם" "דמיהם בם" גמרי</strong> <small>[למדים</small> הם<small>].</small> וראיה לדבר, <strong>דאי</strong> <small>[שאם</small><small>]</small> <strong>ב"מות יומתו" גמרי</strong> <small>[למדים</small> הם<small>],</small> <strong>"דמיהם" "דמיהם"</strong> הכתוב בדינים שונים <strong>למה לי?</strong>
 ומקשים: <strong>אלא מאי</strong> <small>[מה</small><small>]</small> רוצה אתה לומר, כי <strong>ב"דמיהם" "דמיהם" גמרי</strong> <small>[למדים</small> הם<small>],</small> אם כן קיימת אותה שאלה: <strong>"מות יומתו" למה לי?</strong>
 ומשיבים: ביטוי זה נצרך לענין אחר, <strong>כדתניא</strong> <small>[כפי ששנינו</small> בברייתא<small>]</small> ממה שנאמר <strong>"מות יומת המכה רצח הוא"</strong> (במדבר לה, כא), <strong>אין לי אלא</strong> שיומת <strong>במיתה הכתובה בו, מניין שאם אי</strong> (אין) <strong>אתה יכול להמיתו במיתה הכתובה בו, שאתה ממיתו בכל מיתה</strong> אחרת <strong>שאתה יכול להמיתו</strong> — <strong>תלמוד לומר: "מות יומת המכה"</strong> — <strong>מכל מקום,</strong> וכן היא משמעות "מות יומתו" בכל מקום.
  על שאלה ותשובה זו דנו אחר כך אמוראים מאוחרים, <strong>אמר ליה</strong> <small>[לו]</small> <strong>רב אחא מדפתי לרבינא: ואי</strong> <small>[ואם</small><small>]</small> גם נאמר כי <strong>ב"מות יומתו" גמרי</strong> <small>[למדים</small> הם<small>],</small> <strong>מאי קא קשיא ליה</strong> <small>[מה היה קשה לו]</small> בהלכות אלה שבשל כך הוצרך לברר מהו מקור הגזירה השווה?
 <strong>אילימא</strong> <small>[אם תאמר</small><small>]</small> כי <strong>אשת איש קא קשיא ליה</strong> <small>[היה קשה לו]</small> שנאמר בה "מות יומת הנואף והנואפת", ושמא תאמר <strong>למיתי ולמיגמר</strong> <small>[לבוא וללמוד</small><small>]</small> בגזירה שווה <strong>"מות יומת" מאוב וידעוני, מה להלן</strong> נידונים הם <strong>בסקילה</strong> כמפורש בהם, <strong>אף כאן</strong> באשת איש הריהי נידונה <strong>בסקילה.</strong>
 ואולם <strong>מדאמר רחמנא</strong> <small>[מ</small>כיון <small>שאמרה התורה]</small> ש<strong>ארוסה</strong> שזנתה נידונה <strong>בסקילה, מכלל</strong> הדברים מובן ש<strong>נשואה לאו</strong> <small>[לא]</small> נידונה <strong>בסקילה</strong> אלא במיתה קלה יותר, ולא יכולים היינו לסבור כך בטעות.
 <strong>ואלא</strong> תאמר כי <strong>מכה אביו ואמו קא קשיא ליה</strong> <small>[היה קשה לו</small><small>],</small> שנאמר: "ומכה אביו ואמו מות יומת" (שמות כא, טו), שאפשר לומר כי <strong>למיתי ולמיגמר</strong> <small>[יבוא וילמד</small><small>]</small> הדבר <strong>מאוב וידעוני</strong> והיינו הורגים את מכה אביו ואמו בסקילה.
  ואולם גם כאן יש נימוק לדחות אפשרות של השוואה שכזו, שכן <strong>עד דגמרי</strong> <small>[שלומדים</small> הם<small>]</small> את עונשם <strong>מאוב וידעוני,</strong> יבואו ו<strong>ליגמרו</strong> <small>[ילמדו]</small> <strong>מאשת איש,</strong> שהרי כשיש לך ספק באיזה מיתה ידון, ש<strong>אי אתה רשאי למושכה להחמיר עליה אלא להקל עליה</strong> ככל דבר שיש בו ספק נפשות. ואם כן שני מקראות אלה למדים מעניינם שאינם באים לסקילה, ובמה התקשה ר' זירא והוצרך לברר את מקור הלימוד?
 <strong>אמר ליה</strong> <small>[לו]:</small> לא בענין זה התקשה, כי אם <strong>שאר הנסקלין גופייהו</strong> <small>[עצמם</small><small>]</small> <strong>קא  קשיא ליה</strong> <small>[היה קשה לו</small><small>],</small> <strong>דאי</strong> <small>[שאם</small><small>]</small> <strong>ב"מות יומת" גמרי</strong> <small>[למדים</small> הם<small>],</small> <strong>עד דגמרי</strong> <small>[שילמדו</small><small>]</small> <strong>מאוב וידעוני,</strong> שכתב בהם "מות יומת" <strong>ליגמרו</strong> <small>[שילמדו</small><small>]</small> <strong>מאשת איש</strong> שאף בה נאמר "מות יומת" וידונו במיתת חנק הקלה ביותר, ולא בחמורה. ולכן הודגש כי הלימוד הוא ממה שנאמר בנסקלים "דמיהם בם".
 <big>ב משנה</big> <strong>אלו הן הנסקלין: הבא על האם, ועל אשת האב</strong> אף שאינה אמו, <strong>ועל הכלה</strong> (אשת בנו), <strong>ועל הזכור</strong> (זכר), <strong>ועל הבהמה, והאשה המביאה את הבהמה</strong> עליה. <strong>והמגדף</strong> (מקלל את ה'), <strong>והעובד עבודה זרה, והנותן מזרעו למולך, ובעל אוב וידעוני, והמחלל את השבת, והמקלל</strong> את <strong>אביו ואמו, והבא על נערה המאורסה. והמסית</strong> יחידים לעבודה זרה, <strong>והמדיח</strong> קהל שלם לעבודה זרה, <strong>והמכשף, ובן סורר ומורה.</strong>
 ומפרטים: <strong>הבא על האם</strong> שהיא גם אשת אביו <strong>חייב עליה משום אם ומשום אשת אב. ר' יהודה אומר: אינו חייב אלא משום האם בלבד.</strong>
 <strong>הבא על אשת אב חייב משום אשת אב ומשום אשת איש</strong> (שהרי היא גם אשה נשואה, לאביו). וחייב משום אשת אב <strong>בין בחיי אביו, בין לאחר מיתת אביו, בין</strong> שהיתה אשת אביו מן <strong>האירוסין, בין מן הנישואין.</strong>
 וכן <strong>הבא על כלתו</strong> בחיי בנו <strong>חייב עליה משום כלתו ומשום אשת איש.</strong> ומשום איסור כלתו חייב <strong>בין בחיי בנו, בין לאחר מיתת בנו, בין</strong> שהיא אשת בנו <strong>מן האירוסין, בין מן הנישואין.</strong>
 <big>ג גמרא</big> ועוד בענין הבא על האם <strong>תניא</strong> <small>[שנויה</small> ברייתא<small>],</small> <strong>ר' יהודה אומר: אם לא היתה אמו ראויה לאביו,</strong> שהיה איסור בנישואיהם, אם בא עליה <strong>אינו חייב אלא משום האם בלבד,</strong> אבל אינו חייב משום אשת אב.
  ומבררים:  <strong>מאי</strong> <small>[מה</small> פירוש<small>]</small> <strong>"אינה ראויה לו"? אילימא</strong> <small>[אם תאמר]</small> שהיו האם והאב זה לזה <strong>חייבי כריתות</strong> או <strong>חייבי מיתות בית דין,</strong> האם <strong>מכלל</strong> הדברים תלמד <strong>דרבנן סברי</strong> <small>[שחכמים סבורים]</small> שהדין כן <strong>אף על גב</strong> <small>[אף על פי</small><small>]</small> ש<strong>אינה ראויה לו?</strong> בחייבי כריתות ומיתות בית דין לדעת הכל <strong>הא לית ליה</strong> <small>[הרי אין לו]</small> <strong>קידושין בגווה</strong> <small>[בה</small><small>],</small> שאדם המקדש אשה האסורה עליו באיסור שעונשו כרת או מיתת בית דין אין הקידושין תופסים בה, וגם אם יחיה עמה אינה נחשבת לעולם כאשתו.
 <strong>אלא</strong> צריכים לומר שמשמעות "אינה ראוייה" — שהם <strong>חייבי לאוין</strong> (מצוות "לא תעשה") על ביאתם. <strong>ור' יהודה סבר לה</strong> <small>[סבור הוא]</small> בענין זה <strong>כ</strong>שיטת <strong>ר' עקיבא,</strong> ש<strong>אמר: אין קידושין תופסין בחייבי לאוין</strong> כמו בחייבי מיתות בית דין, ולכן אשה זו שהיא אמו אינה נחשבת כלל אשת אביו, ועל כך חלקו חכמים, ולשיטתם קידושין תופסים באלו אף שיש בהם איסור, ולכן אשת אביו היא, וחייב אף משום אשת אב.
 <strong>מתיב</strong> <small>[מקשה</small><small>]</small> <strong>רב אושעיא</strong> ממה ששנינו בדיני יבמות: אם היתה היבמה ליבם בגדר <strong>איסור מצוה,</strong> כלומר, קרובה בדרגת קירבה האסורה רק מדברי חכמים, <strong>ואיסור קדושה,</strong> כגון גרושה לכהן — יבמות כאלה <strong>חולצות ולא מתייבמות,</strong> שלשיטה זו קיים בכגון זו יחס מן התורה בין היבם ויבמתו (מה שאין כן באיסורי כרת ומיתה) אבל כיון שאסור לשאת אשה כזו — יחלוץ לה היבם, ויצא ידי כל החובות.
## דף נג:
 ומסבירה המשנה: <strong>איסור מצוה</strong> אלה הן ה<strong>שניות מדברי סופרים</strong> שהוסיפו חכמים לאסור עוד כמה נשים קרובות כדי לעשות סייג. ומסבירים בגמרא: <strong>ואמאי קרו להו</strong> <small>[ומדוע קוראים להן</small><small>]</small> <strong>"איסור מצוה"</strong> — משום <strong>שמצוה לשמוע דברי חכמים.</strong>
 ו<strong>"איסור קדושה"</strong> — כגון איסור <strong>אלמנה לכהן גדול,</strong> או <strong>גרושה וחלוצה לכהן הדיוט.</strong> ומסבירים <strong>ואמאי קרו להו</strong> <small>[ומדוע קוראים להן</small><small>]</small> <strong>"איסור קדושה"</strong> — שנאמר בכהנים: <strong>"קדשים יהיו לאלהיהם"</strong> (ויקרא כא, ו).
 <strong>ותניא עלה</strong> <small>[ושנויה</small> ברייתא <small>עליה</small><small>]</small> על משנה זו: <strong>ר' יהודה מחליף,</strong> שהוא קורא "איסור מצוה" לגרושה וחלוצה לכהן, ו"איסור קדושה" לשניות האסורות מדברי סופרים.
  ולעיקר הדין יש מקום לדקדק: <strong>חלופי</strong> <small>[להחליף]</small> <strong>הוא</strong> ש<strong>מחליף</strong> הוא את השמות, אך אינו חולק על ההלכה, <strong>הא</strong> <small>[הרי]</small> שלהלכה <strong>חליצה בעיא</strong> <small>[צריכה</small><small>]</small> היא, אף לדעת ר' יהודה. <strong>ואי סלקא דעתך</strong> <small>[ואם עולה על דעתך</small><small>]</small> לומר ש<strong>ר' יהודה</strong> סבור <strong>כ</strong>שיטת <strong>ר' עקיבא סבירא ליה, מכדי</strong> <small>[הרי]</small> <strong>חייבי לאוין ל</strong>שיטת <strong>ר' עקיבא כחייבי כריתות דמי</strong> <small>[</small>הם <small>נחשבים</small><small>]</small> <strong>וחייבי כריתות לאו</strong> <small>[לא]</small> <strong>בני חליצה ויבום נינהו</strong> <small>[הם</small><small>],</small> שאין מצוות יבום חלה כלל על קרובות אלה! והמצריך חליצה בלא ספק סבור שקידושין תופסים בנשים אלה, שלא כר' עקיבא!
  ודוחים: לא, להלכה סובר ר' יהודה כר' עקיבא, ומה שהעיר ביחס לאיסורי מצוה וקדושה,  <strong>לדבריו,</strong> כלומר, לשיטתו של ה<strong>תנא קמא קאמר</strong> <small>[הראשון אמר]</small> <strong>וליה לא סבירא ליה</strong> <small>[והוא עצמו אינו סבור]</small> אלא העיר לו שאף לשיטתו יש להחליף את השמות, אבל בעצם חולק הוא על כל אותו דין. 
 <big>א</big> <strong>כי אתא</strong> <small>[כאשר בא]</small> <strong>ר' יצחק</strong> מארץ ישראל לבבל <strong>תני כדתנן</strong> <small>[שנה</small> ברייתא <small>כפי ששנינו</small> במשנתנו<small>]:</small> <strong>ר' יהודה אומר: אינו חייב אלא משום האם בלבד,</strong> גם בשעה שהיתה ראויה לאביו.
  ושואלים:  <strong>וטעמא מאי</strong> <small>[וטעם</small> הדבר <small>מהו</small><small>]</small> שאינו חייב? <strong>אמר אביי:</strong> ש<strong>אמר קרא</strong> <small>[הכתוב]</small> "ערות אביך וערות אמך לא תגלה <strong>אמך הוא</strong> לא תגלה ערותה" (ויקרא יח, ז), ולדעתו ההדגשה היא זו: <strong>משום אמו אתה מחייבו, ואי</strong> (אין) <strong>אתה מחייבו משום אשת אב.</strong>
 ומקשים: <strong>אלא מעתה</strong> (אם כך) אנו מדייקים <strong>"ערות אשת אביך לא תגלה ערות אביך הוא"</strong> (ויקרא יח, ח) האם נאמר כי <strong>משום אשת אב אתה מחייבו, ואי אתה מחייבו משום אמו?</strong>
 <strong>אלא אמו שהיא אשת אביו.</strong> נמצא כי <strong>קאי הכא</strong> <small>[עומד כאן],</small> בפסוק על אמו <strong>וממעט לה</strong> משום אשת אביו, <strong>קאי הכא</strong> <small>[עומד כאן]</small> בענין אשת אביו <strong>וממעט לה</strong> משום אמו, <strong>השתא</strong> <small>[עכשיו</small><small>]</small> יוצא ש<strong>אמו שאינה אשת אביו</strong> — <strong>מיחייב</strong> <small>[חייב</small><small>],</small> <strong>אשת אביו שאינה אמו</strong> — <strong>מיחייב</strong> <small>[חייב</small><small>],</small> אבל <strong>אמו שהיא אשת אביו לא מיחייב</strong> <small>[אינו מתחייב</small><small>]</small> <strong>כלל,</strong> וכי אפשר לומר דבר כזה?!
 <strong>ותו, לרבנן נמי</strong> <small>[ועוד, ל</small>דעת <small>חכמים גם כן</small><small>]</small> <strong>הכתיב</strong> <small>[הרי נאמר</small><small>]</small> <strong>"אמך הוא",</strong> וכיצד מפרשים הם, שהרי הם מחייבים במקרה שכזה גם משום האם וגם משום האב? <strong>אלא, ההוא</strong> (אותה הדגשה) <strong>מיבעי ליה</strong> <small>[נחוצה להם</small><small>]</small> <strong>ל</strong>כמו שפירשה <strong>רב שישא בריה</strong> <small>[בנו]</small> של <strong>רב אידי</strong> (בסוף סוגיה זו), אם כן <strong>לר' יהודה נמי</strong> <small>[גם כן</small><small>]</small> הכתוב <strong>ההוא מיבעי ליה</strong> <small>[צריך אותו</small><small>]</small> <strong>ל</strong>כמו שפירשה <strong>רב שישא בריה</strong> <small>[בנו]</small> של <strong>רב אידי,</strong> ואין כאן מקום ללימוד שאמר אביי.
 <strong>אלא אמר רב אחא בריה</strong> <small>[בנו]</small> של <strong>רב איקא,</strong> כך לומד זאת ר' יהודה: <strong>אמר קרא</strong> <small>[הכתוב]</small> הזה, בהדגשה: <strong>"ערותה",</strong> לאמור: <strong>משום ערוה אחת אתה מחייבו, ואי</strong> (אין) <strong>אתה מחייבו משום שתי ערות,</strong> שגזירת הכתוב היא שאין מחייבים אותו כאן משום שני איסורי ערוה.
  ומקשים: אם כן כשנאמר  <strong>"ערות כלתך לא תגלה אשת בנך היא לא תגלה ערותה"</strong> (ויקרא יח, טו) <strong>הכי נמי</strong> <small>[כך גם כן</small><small>]</small> תאמר <strong>משום ערוה אחת אתה מחייבו ואי אתה מחייבו משום שתי ערות?!</strong>
 <strong>והתנן</strong> <small>[והרי שנינו</small><small>]</small> במפורש במשנתנו: <strong>הבא על כלתו חייב עליה משום כלתו ומשום אשת איש, בין בחיי בנו בין לאחר מיתת בנו, ולא פליג</strong> <small>[חלק</small><small>]</small> <strong>ר' יהודה</strong> על דין זה!
 <strong>אלא</strong> חייב אתה לפרש את הכתוב בלשון יחיד "ערותה", כך: <strong>כיון דחד גופא</strong> <small>[שגוף אחד</small><small>]</small> <strong>הוא</strong> שבו נעשות העבירות, <strong>אף על גב דתרי איסורי נינהו</strong> <small>[אף על פי ששני איסורים הם</small><small>]</small> לכן <strong>כתיב</strong> <small>[נאמר</small><small>]</small> <strong>"ערותה"</strong> בלשון יחיד. <strong>הכא נמי</strong> <small>[כאן גם כן],</small> <small>באשת אביו,</small> <strong>כיון דחד גופא</strong> <small>[שגוף אחד]</small> <strong>הוא, אף על גב דתרי איסורי נינהו</strong> <small>[אף על פי ששני איסורים הם</small><small>],</small> <strong>כתיב</strong> <small>[נאמר</small><small>]</small> <strong>"ערותה"</strong> בלשון יחיד, אין ללמוד מכאן שחייב הכתוב רק באיסור אחד במקרה שכזה.
 <strong>אלא אמר רבא:</strong> זהו פירוש דעתו של ר' יהודה, <strong>קסבר</strong> <small>[סבר</small><small>]</small> <strong>ר' יהודה</strong> לפרש: <strong>"ערות אביך"</strong> — <strong>זו אשת אביך, ומייתי לה</strong> <small>[ומביא,</small> לומד, <small>אותה,</small> את הדבר<small>]</small> <strong>בגזירה שוה,</strong> ממה שנאמר בכתוב אחר "ואיש אשר ישכב את אשת אביו ערות אביו גילה
 <strong>"</strong>(ויקרא  כ, יא), <strong>ומשמע</strong> הכתוב <strong>בין אשת אביו שהיא אמו, בין אשת אביו שאינה אמו,</strong> ואולם הבא על <strong>אמו שאינה אשת אביו</strong> (כגון אנוסת אביו) <strong>מניין</strong> לו שחייב — <strong>תלמוד לומר: "ערות אמך לא תגלה אמך הוא",</strong> ללמד שיש מקרה שבו <strong>משום אמו אתה מחייבו, ואי אתה מחייבו משום אשת אביו,</strong> ואין זה משנה אם היתה נשואה לאביו אם לא.
## דף נד.
 <strong>תניא כוותיה</strong> <small>[שנויה</small> ברייתא <small>כשיטתו</small><small>]</small> של <strong>רבא,</strong> נאמר: "ואיש אשר ישכב את אשת אביו ערות אביו גלה מות יומתו שניהם דמיהם בם" (ויקרא כ, יא), <strong>"איש"</strong> משמעו — <strong>פרט לקטן.</strong>
 <strong>"אשר ישכב את אשת אביו"</strong> — <strong>משמע בין אשת אביו שהיא אמו, ובין אשת אביו שלא אמו. אמו שאינה אשת אביו מניין</strong> שאף היא בכלל זה? — <strong>תלמוד לומר: "ערות אביו גלה"</strong> (ויקרא כ, יא), ו<strong>מופנה</strong> ביטוי זה, שאין ממנו לימוד לעניינו, וזאת כדי <strong>להקיש</strong> (להשוות) <strong>ולדון ממנו גזרה שוה</strong> לדינים אחרים.
  ועוד נאמר <strong>"מות יומתו"</strong> (ויקרא כ, יא), וכוונתו שדינם <strong>בסקילה. אתה אומר</strong> שדינם <strong>בסקילה, או</strong> אולי <strong>אינו אלא באחת מכל</strong> שאר <strong>מיתות האמורות בתורה?</strong> ומביאים ראיה: <strong>נאמר כאן "דמיהם בם"</strong> (ויקרא כ, יא) <strong>ונאמר באוב וידעוני "דמיהם בם"</strong> (ויקרא כ, כז), <strong>מה להלן</strong> באוב וידעוני דינם <strong>בסקילה</strong> כמפורש בהם, <strong>אף כאן</strong> דינם <strong>בסקילה.</strong>
 <strong>עונש</strong> למגלה ערוות אשת אביו <strong>שמענו,</strong> ואולם <strong>אזהרה</strong> (איסור) <strong>מניין,</strong> היכן נאמר שיש איסור בדבר? — <strong>תלמוד לומר: "ערות אביך</strong> וערות אמך <strong>לא תגלה"</strong> (ויקרא כ, יח, ז), <strong>"ערות אביך"</strong> — <strong>זו אשת אביך.</strong>
 <strong>אתה אומר</strong> שערוה זו היא <strong>אשת אביך, או אינו אלא ערות אביך ממש</strong> במשכב זכור? — <strong>נאמר כאן: "ערות אביך... לא תגלה"</strong> (ויקרא כ, יח, ז), <strong>ונאמר להלן: "</strong>ואיש אשר ישכב את אשת אביו <strong>ערות אביו גלה"</strong> (ויקרא כ, כ, יא) <strong>מה להלן באישות</strong> (בנישואין) <strong>הכתוב מדבר, אף כאן באישות הכתוב מדבר.</strong>
 <strong>ומשמע</strong> מכתוב זה לאיסור <strong>בין אשת אביו שהיא אמו בין אשת אביו שאינה אמו,</strong> ואולם <strong>אמו שאינה אשת אביו מניין</strong> שאף היא בכלל זה? <strong>תלמוד לומר: "וערות אמך לא תגלה"</strong> (ויקרא כ, יח, ז).
 <strong>אין לי אלא באזהרה</strong> (איסור) <strong>שעשה</strong> (השווה) <strong>הכתוב</strong> דין <strong>אמו שאינה אשת אביו כאמו שהיא אשת אביו,</strong> ואולם לענין <strong>עונש מניין</strong> שדין אחד להן?
 <strong>—</strong> <strong>נאמר כאן: "ערות אביך... לא תגלה"</strong> (ויקרא כ, יח, ז), <strong>ונאמר להלן: "ערות אביו גלה"</strong> (ויקרא כ, כ, יא), <strong>מה באזהרה עשה הכתוב</strong> את <strong>אמו שאינה אשת אביו</strong> להיות לענין זה <strong>כאמו שהיא אשת אביו, אף</strong> לגבי <strong>עונש עשה הכתוב</strong> את <strong>אמו שאינה אשת אביו כאמו שהיא אשת אביו.</strong>
 <strong>"אמך הוא"</strong> (ויקרא כ, יח, ז), ללמד: <strong>משום אמו אתה מחייבו ואי</strong> (אין) <strong>אתה מחייבו משום אשת אב,</strong> עד כאן דברי הברייתא מתורת כהנים שהם לשיטת ר' יהודה.
  ושואלים: <strong>ורבנן</strong> החולקים על ר' יהודה, שאינם למדים "ערות אביו גלה" כמקור לגזירה שווה זו, כיצד מפרשים הם? ומשיבים: לדעתם  <strong>"ערות אביך"</strong> משמעו <strong>ממש</strong> במשכב זכור.
  ותוהים:  <strong>האי</strong> <small>[</small>דבר <small>זה]</small> הלא ממה שנאמר <strong>"ואת זכר</strong> לא תשכב משכבי אשה תועבה היא<strong>"</strong> (ויקרא כ, כב) <strong>נפקא</strong> <small>[יוצא</small> לו <small>]</small> האיסור! ומשיבים: <strong>לחייב עליו שתים</strong> (בשני איסורים) 
 <strong>וכד</strong>ברי<strong> רב יהודה.</strong> ש<strong>אמר רב יהודה: גוי הבא על אביו</strong> — <strong>חייב שתים,</strong> וכן <strong>הבא על אחי אביו</strong> — <strong>חייב שתים.</strong>
 <strong>אמר רבא: מסתברא מילתא</strong> <small>[מסתברים הדברים</small><small>]</small> של <strong>רב יהודה</strong> שהיתה כוונתו <strong>בישראל,</strong> שעשה דבר זה <strong>בשוגג. ו</strong>מה שאמר חייב שתים הריהו <strong>ב</strong>ענין <strong>קרבן</strong> שמביא שני קרבנות חטאת. <strong>והאי דקאמר</strong> <small>[וזה שאמר]</small> <strong>גוי</strong> — <strong>לישנא מעליא</strong> <small>[לשון מעולה,</small> נקיה<small>]</small> <strong>הוא,</strong> שלא רצה לתלות חטא כזה בישראל. <strong>דאי סלקא דעתך</strong> <small>[שאם יעלה על דעתך]</small> לומר כי המדובר ב<strong>גוי</strong> <strong>ממש,</strong> הלא <strong>דינו</strong> של גוי העובר על כך <strong>מאי ניהו</strong> <small>[מה הוא]</small> — <strong>קטלא</strong> <small>[מיתה],</small> וכי <strong>בתרי קטלי קטלת ליה</strong> <small>[בשתי מיתות הורג אתה אותו]?!</small> אלא ודאי בישראל ובשוגג.
  ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>הבא על אביו</strong> — <strong>חייב שתים, הבא על אחי אביו</strong> — <strong>חייב שתים,</strong> שנאמר "ערות אחי אביך לא תגלה
 <strong>"</strong>(ויקרא כ, יד). <strong>איכא דאמרי</strong> <small>[יש אומרים]</small> שדבר זה הוא ש<strong>לא כ</strong>שיטת <strong>ר' יהודה,</strong> שלדעתו אין איסור מיוחד למשכב זכור עם אביו, שהרי "ערות אביך" הוא מפרש באשת אביו, והאיסור במקרה מעין זה יהיה איסור משכב זכור בלבד.
 <strong>ואיכא דאמרי</strong> <small>[ויש שאומרים]</small> <strong>אפילו תימא</strong> <small>[תאמר]</small> שברייתא זו היא גם <strong>כ</strong>שיטת <strong>ר' יהודה.</strong> ואולם <strong>מייתי לה</strong> <small>[מביא,</small> לומד הוא, <small>אותה]</small> ב<strong>קל וחומר מאחי אביו. ומה אחי אביו דקורבה</strong> <small>[ש</small>רק <small>קירבה]</small> של <strong>אביו הוא</strong> ואם בא עליו <strong>חייב שתים,</strong> אם בא על <strong>אביו לא כל שכן? ו</strong>לענין זה
 <strong>קמיפלגי בפלוגתא</strong> <small>[ונחלקו במחלוקת]</small> של <strong>אביי ורבא. מר סבר</strong> <small>[חכם זה,</small> בעל שיטה ראשונה בשם ר' יהודה, <small>סבר]:</small> <strong>עונשין מן הדין,</strong> אפשר ללמוד עונש על עבירה במידת קל וחומר, <strong>ומר סבר</strong> <small>[חכם זה,</small> שיטה שניה בשם ר' יהודה, <small>סבור]</small> <strong>אין עונשין מן הדין.</strong>
 ושואלים: <strong>ורבנן</strong> <small>[וחכמים]</small> <strong>אזהרה</strong> (איסור) <strong>לאשת אביו מנא להו</strong> <small>[מנין להם]?</small> ומשיבים: <strong>נפקא להו</strong> <small>[יוצא להם]</small> הדבר <strong>מ</strong>הכתוב <strong>"ערות אשת אביך לא תגלה"</strong> (ויקרא כ, ח).
 ושואלים: <strong>ור' יהודה</strong> מה למד הוא מפסוק זה, אחר שלמד כבר את הדין מכתוב אחר? ומשיבים: הפסוק <strong>ההוא מיבעי ליה</strong> <small>[נחוץ לו]</small> <strong>לאזהרה לאשת אביו לאחר</strong> <strong>מיתה</strong> של אביו, שאף שאביו מת מכל מקום אשתו עומדת באיסורה כלפיו, ושואלים:
 <strong>ורבנן</strong> <small>[וחכמים</small><small>],</small> מנין למדים הם הלכה זו? <strong>ההוא מסיפא דקרא נפקא</strong> <small>[זה מסופו של הכתוב יוצא</small><small>,</small> נלמד<small>],</small> שנאמר: <strong>"ערות אביך היא".</strong>
 <strong>ור' יהודה</strong> לדעתו <strong>ההוא</strong> (אותה תוספת) <strong>מיבעי ליה</strong> <small>[נחוצה לו]</small> ללמד: <strong>משום</strong> איסור <strong>אשת אב אתה מחייבו, ואי</strong> (ואין) <strong>אתה מחייבו משום</strong> איסור <strong>אשת איש.</strong>
 ומקשים, <strong>והאנן תנן</strong> <small>[והרי אנו שנינו</small> במשנתנו <small>]:</small> <strong>הבא על אשת אב</strong> — <strong>חייב עליה משום אשת אב ומשום אשת איש, בין בחיי אביו בין לאחר מיתת אביו, ולא פליג</strong> <small>[חלק</small><small>]</small> <strong>ר' יהודה</strong> על כך, וכיצד רוצה אתה לומר שבמקרה כזה יהיה חייב באיסור אשת אב בלבד?!
 <strong>אמר אביי:</strong> הוא <strong>פליג</strong> <small>[חולק]</small> <strong>בברייתא,</strong> שאמנם במשנה לא הוזכר שר' יהודה חולק על כך, אבל במקור אחר מוצאים אנו שחלק.
  ושואלים:  <strong>ורבנן</strong> <small>[וחכמים],</small> <strong>עונש ל</strong>בא על <strong>אשת אביו לאחר מיתה</strong> של אביו <strong>מנא להו</strong> <small>[מנין להם</small><small>]?</small> <strong>בשלמא</strong> <small>[נניח]</small> לשיטת <strong>ר' יהודה,</strong> הוא <strong>מייתי לה</strong> <small>[מביא,</small> לומד, <small>אותה</small> הלכה<small>]</small> הנכללת <strong>בגזרה שוה. אלא רבנן מנא להו</strong> <small>[חכמים מנין להם</small><small>]?</small>
 ומשיבים: <strong>אמרי</strong> <small>[</small>יכולים הם <small>לומר]</small> <strong>לך</strong> כי הביטוי <strong>ההוא "ערות אביו גלה" דמפיק לה</strong> <small>[שמוציא אותו,</small> משתמש בו<small>]</small> <strong>ר' יהודה</strong> <strong>ל</strong>צורך <strong>גזירה שוה, מפקי ליה אינהו</strong> <small>[מוציאים הם אותו</small><small>]</small> <strong>ל</strong>ענין <strong>עונש</strong> לבא על <strong>אשת אביו לאחר מיתה</strong> של אביו.
 ושואלים: <strong>ורבנן, עונש ל</strong>בא על <strong>אמו שאינה אשת אביו מנא להו</strong> <small>[מנין להם</small><small>]?</small> <strong>אמר רב שישא  בריה</strong> <small>[בנו]</small> של <strong>רב אידי, אמר קרא</strong> <small>[הכתוב]:</small> <strong>"אמך הוא"</strong> (ויקרא כ, ז), <strong>עשאה הכתוב לאמו שאינה אשת אביו כאמו שהיא אשת אביו.</strong>
 <big>א</big> שנינו במשנה לענין <strong>הבא על כלתו</strong> שחייב משום כלתו ומשום אשת איש. ושואלים: <strong>ולחייב נמי</strong> <small>[שיהיה חייב גם</small><small>]</small> <strong>משום אשת בנו,</strong> שהרי נאמר "ערות כלתך לא תגלה אשת בנך היא לא תגלה ערותה<strong>"</strong> (ויקרא כ, טו)! <strong>אמר אביי: פתח הכתוב בכלתו וסיים באשת בנו, לומר לך</strong> שאין אלה שני עניינים נפרדים, אלא: <strong>זו היא כלתו זו היא אשת בנו,</strong> ששתיהן אחת הן.
 <big>ב משנה</big> <strong>הבא על הזכור</strong> (זכר), או <strong>על הבהמה,</strong> או <strong>אשה המביאה את הבהמה</strong> עליה — כל אלו דינם <strong>בסקילה.</strong> וכן גם הבהמה בסקילה. ויש לשאול: <strong>אם אדם חטא</strong> בכך, <strong>בהמה מה חטאה? אלא, לפי שבאה לאדם תקלה</strong> (מכשול) <strong>על ידה, לפיכך אמר הכתוב תסקל,</strong> שלא תגרום תקלה לאדם אחר באופן דומה. <strong>דבר אחר</strong> טעם אחר בדבר: <strong>שלא תהא בהמה</strong> זו <strong>עוברת בשוק</strong> <strong>ויאמרו</strong> הרואים אותה: <strong>זו היא</strong> הבהמה <strong>שנסקל פלוני על ידה</strong> ונמצא קיומה קלון לזכרו.
 <big>ג גמרא</big> ובענין הבא על הזכר, מבררים: <strong>זכר מנא לן</strong> <small>[מנין לנו</small><small>]</small> איסורו ועונשו — <strong>דתנו רבנן</strong> <small>[ששנו חכמים],</small> נאמר: "ואיש אשר ישכב את זכר משכבי אשה תועבה עשו שניהם מות יומתו דמיהם בם" (ויקרא כ, יג), <strong>"איש"</strong> משמע גדול, <strong>פרט לקטן, "אשר ישכב את זכר"</strong> — <strong>בין</strong> שהזכר <strong>גדול בין</strong> שהזכר <strong>קטן, "משכבי אשה"</strong> בלשון רבים, משמע שניים, מכאן למדנו בדרך אגב <strong>מגיד לך הכתוב ששני משכבות</strong> יש <strong>באשה</strong> כדרכה ושלא כדרכה, והבא עליה באיסור באחד מהם — נענש.
 <strong>אמר ר' ישמעאל: הרי זה</strong> מאותם המקראות אשר <strong>בא</strong> לכאורה <strong>ללמד</strong> לנושא אחר <strong>ונמצא למד</strong> לעניינו.
 <strong>"מות יומתו"</strong> הכוונה היא <strong>בסקילה. אתה אומר</strong> שמיתתם <strong>בסקילה, או</strong> אולי <strong>אינו אלא באחת מכל מיתות</strong> אחרות <strong>האמורות בתורה? נאמר כאן "דמיהם בם" ונאמר באוב וידעוני "דמיהם בם"</strong> (ויקרא כ, כז), <strong>מה להלן</strong> מפורש שענשם <strong>בסקילה אף כאן בסקילה.</strong>
## דף נד:
 <strong>עונש</strong> לעבירה זו <strong>שמענו,</strong> ואולם <strong>אזהרה</strong> (איסור) <strong>מניין?</strong> — <strong>תלמוד לומר: "ואת זכר לא תשכב משכבי אשה תועבה הוא"</strong> (ויקרא יח, כג),
 <strong>למדנו</strong> מכאן <strong>אזהרה לשוכב. אזהרה לנשכב מניין?</strong> — <strong>תלמוד לומר: "</strong>ו<strong>לא יהיה קדש מבני ישראל"</strong> (דברים כג, יח) <strong>ואומר</strong> כדי לבאר מהו עניינו של קדש: <strong>"וגם קדש היה בארץ עשו ככל התועבת הגוים אשר הוריש ה'</strong> מפני בני ישראל<strong>"</strong> (מלכים א' יד, כד), אלו <strong>דברי ר' ישמעאל.</strong>
 <strong>ר' עקיבא אומר: אינו צריך</strong> ללמוד מהכתוב "לא יהיה קדש" אלא <strong>הרי הוא אומר "ואת זכר לא תשכב משכבי אשה" קרי ביה</strong> <small>[קרא בו,</small> בכתוב<small>]</small> גם <strong>"לא תשכב"</strong> (בבנין נפעל).
 <big>א</big> ועוד מבררים, משכב <strong>בהמה מנא לן</strong> <small>[מנין לנו</small><small>]</small> האיסור והעונש בו? <strong>דתנו רבנן</strong> <small>[שנו חכמים</small><small>]</small> "ואיש אשר יתן שכבתו בבהמה מות יומת ואת הבהמה תהרגו" (ויקרא כ, טו), <strong>"איש"</strong> — <strong>פרט לקטן, "אשר יתן שכבתו בבהמה"</strong> לא פירט הכתוב, ומשמע <strong>בין גדולה בין קטנה,</strong>
 <strong>"מות יומת"</strong> — <strong>בסקילה. אתה אומר</strong> שמיתתו <strong>בסקילה או</strong> אולי <strong>אינו אלא באחת מכל מיתות האמורות בתורה? נאמר כאן</strong> בבהמה: <strong>"תהרגו", ונאמר להלן</strong> במסית: <strong>"כי הרג תהרגנו...</strong> וסקלתו באבנים ומת<strong>"</strong> (דברים יג י–יא), <strong>מה להלן</strong> עונשו <strong>בסקילה, אף כאן</strong> עונשו <strong>בסקילה.</strong>
 <strong>למדנו עונש לשוכב,</strong> ואולם <strong>עונש לנשכב</strong> על ידי בהמה <strong>מנלן</strong> <small>[מנין לנו</small><small>]?</small> — <strong>תלמוד לומר: "כל שכב עם בהמה מות יומת"</strong> (שמות כב, יח), ו<strong>אם אינו ענין לשוכב,</strong> שנאמר דינו במפורש בכתוב אחר, <strong>תניהו ענין לנשכב</strong> לומר ש"שוכב" לאו דווקא, אלא כל משכב עם בהמה בכל אופן עונשו מיתה.
 <strong>למדנו</strong> איפוא <strong>עונש בין לשוכב בין לנשכב,</strong> אך <strong>אזהרה מניין?</strong> — <strong>תלמוד לומר: "ובכל בהמה לא תתן שכבתך לטמאה בה"</strong> (ויקרא יח, כג).
 <strong>למדנו</strong> מכאן <strong>אזהרה לשוכב</strong> עם בהמה, אזהרה <strong>לנשכב מניין?</strong> — <strong>תלמוד לומר: "לא יהיה קדש מבני ישראל"</strong> (דברים כג, יח), <strong>ואומר: "וגם קדש היה בארץ"</strong> (מלכים א' יד, כד), שכל הנבעל בעילות מגונות כתועבות הגויים הוא הקרוי "קדש", ואסרה התורה במפורש לעשות כן, אלו <strong>דברי ר' ישמעאל.</strong>
 <strong>ר' עקיבא אומר: אינו צריך</strong> להוכחה זו, אלא <strong>הרי הוא אומר "לא תתן שכבתך"</strong> ואפשר להבין כך: <strong>"לא תתן שכיבתך".</strong>
 בהמשך למדרשי ההלכה הללו מעלים את השאלה: מי ש<strong>בא על הזכור והביא עליו זכר</strong> באותה שעה מה דינו?
 <strong>אמר ר' אבהו: לדברי ר' ישמעאל חייב שתים, חדא</strong> <small>[אחת</small><small>]</small> <strong>מ"לא תשכב" וחדא</strong> <small>[ואחת</small><small>]</small> <strong>מ"לא יהיה קדש"</strong> על היותו נבעל. ו<strong>לדברי ר' עקיבא אינו חייב אלא אחת,</strong> כי <strong>"לא תשכב" "לא תשכב"</strong> (בלשון נפעל) — <strong>חדא</strong> <small>[אחת]</small> <strong>היא</strong> ואין מענישים אדם על שני פרטי עבירה שעשה בהעלם אחת.
  וכן <strong>הבא על הבהמה והביא בהמה עליו</strong> בבת אחת, מהו? <strong>אמר ר' אבהו: לדברי ר' ישמעאל חייב שתים: חדא</strong> <small>[אחת</small><small>]</small> <strong>מ"לא תתן שכבתך" וחדא</strong> <small>[אחת</small><small>]</small> מ<strong>"לא יהיה קדש". לדברי ר' עקיבא אינו חייב אלא אחת, "שכבתך" ו"שכיבתך" חדא</strong> <small>[אחת</small><small>]</small> <strong>היא.</strong>
 ואילו <strong>אביי אמר: אפילו לדברי ר' ישמעאל נמי</strong> <small>[גם כן</small><small>]</small> <strong>אינו חייב אלא אחת, דכי כתיב</strong> <small>[שכאשר נאמר</small><small>]</small> <strong>"לא יהיה קדש"</strong> — <strong>בגברי כתיב</strong> <small>[בגברים,</small> במשכב זכור, <small>נאמר</small><small>]</small> אבל לא במשכב בהמה.
  ושואלים:  <strong>אלא</strong> לפי דעת אביי <strong>לר' ישמעאל אזהרה לנשכב</strong> לבהמה <strong>מנא ליה</strong> <small>[מנין לו</small><small>]?</small> ומשיבים: <strong>נפקא ליה</strong> <small>[יוצאת לו</small><small>]</small> אזהרה זו ממה שנאמר <strong>"כל שכב עם בהמה מות יומת"</strong> (שמות כב, יח), <strong>אם אינו ענין לשוכב תניהו ענין לנשכב.</strong>
 <strong>ואפקיה רחמנא</strong> <small>[והוציאה,</small> ביטאה <small>התורה</small><small>]</small> דין זה <strong>לנשכב בלשון שוכב,</strong> ללמדנו: <strong>מה שוכב ענש והזהיר, אף נשכב ענש והזהיר.</strong>
 <strong>הנרבע לזכר והנרבע לבהמה</strong> בבת אחת מהו? <strong>אמר ר' אבהו: לדברי ר' עקיבא חייב שתים, חדא</strong> <small>[אחת</small><small>]</small> <strong>מ"לא תשכב" וחדא</strong> <small>[ואחת</small><small>]</small> <strong>מ"לא תתן שכבתך",</strong> שבכל אחד יש איסור מיוחד. <strong>לדברי ר' ישמעאל אינו חייב אלא אחת,</strong> כי <strong>אידי ואידי</strong> <small>[זו וזו</small><small>]</small> שני האיסורים נובעים ממה שנאמר <strong>"לא יהיה קדש" הוא.</strong>
 <strong>אביי אמר: אפילו לדברי ר' ישמעאל נמי</strong> <small>[גם כן</small><small>]</small> <strong>חייב שתים,</strong> שנאמר <strong>"כל שכב עם בהמה מות יומת", אם אינו ענין לשוכב,</strong> שכן איסור זה כבר נלמד מ"ובכל בהמה לא תתן שכבתך<strong>"</strong> (ויקרא יח, כג), <strong>תניהו ענין לנשכב. ואפקיה רחמנא</strong> <small>[והוציאה,</small> ביטאה, <small>התורה</small><small>]</small> את הדין <strong>לנשכב בלשון שוכב</strong> ללמדנו: <strong>מה שוכב ענש והזהיר</strong> — <strong>אף נשכב ענש והזהיר.</strong>
 <strong>אבל הבא על הזכור והביא זכר עליו</strong> וכן <strong>הבא על הבהמה והביא בהמה עליו</strong> כולם יחד, <strong>בין לר' אבהו בין לאביי</strong> הרי <strong>ל</strong>שיטת <strong>ר' ישמעאל</strong> <strong>חייב שלש,</strong> שיש גם איסור "לא יהיה קדש", <strong>ל</strong>שיטת <strong>ר' עקיבא חייב</strong> רק <strong>שתים.</strong>
 <big>ב</big> <strong>תנו רבנן</strong> <small>[שנו חכמים</small><small>]:</small> <strong>זכור לא עשו בו קטן כגדול, בהמה עשו בה קטנה כגדולה.</strong>
 ושואלים: <strong>מאי</strong> <small>[מה</small> פירוש<small>]</small> ש<strong>לא עשו בו קטן כגדול? אמר רב:</strong> כוונתו, ש<strong>לא עשו ביאת פחות מבן תשע שנים כ</strong>ביאתו על ילד שהוא <strong>בן תשע שנים</strong> ומעלה, שמתשע שנים ומעלה ביאתו ביאה. <strong>ושמואל אמר: לא עשו ביאת</strong> ילד <strong>פחות מבן שלש שנים כבן שלש שנים.</strong>
 ושואלים: <strong>במאי קמיפלגי</strong> <small>[במה, באיזה</small> עקרון, <small>נחלקו</small><small>],</small> ומה יסוד המחלוקת? ומסבירים, <strong>רב סבר: כל דאיתיה</strong> <small>[שישנו]</small> <strong>בשוכב</strong> — <strong>איתיה</strong> <small>[ישנו]</small> <strong>בנשכב,</strong> <strong>וכל דליתיה</strong> <small>[שאינו]</small> <strong>בשוכב ליתיה</strong> <small>[אינו]</small> <strong>בנשכב,</strong> וכיון שבשוכב אין חיוב בפחות מבן תשע, שביאת ילד פחות מבן תשע אינה נחשבת ביאה לכל דבר, הרי אף אם נשכב ילד פחות מבן תשע אין מתחייב בו בועלו.
 <strong>ושמואל סבר: "משכבי אשה" כתיב</strong> <small>[נאמר</small><small>]</small> לומר שדינו של זכר הנבעל, כאשה, מה אשה נחשבת ראויה לביאה מגיל שלש שנים — אף בזכר כן, ולכן לדעתו הבא על הזכר שהוא למעלה מבן שלש שנים — חייב.
 <strong>תניא כוותיה</strong> <small>[שנוייה</small> ברייתא <small>כשיטתו]</small> של <strong>רב: זכר בן תשע שנים ויום אחד,</strong> ומברייתא זו למדים אנו שרק מבן תשע שנים ומעלה הוא "זכר" ובדרך אגב מתברר שעל שכזה מתחייבים במשכב זכר.
## דף נה.
 <strong>הבא על הבהמה, בין</strong> שבא עליה <strong>כדרכה בין שלא כדרכה, ו</strong>כן <strong>האשה המביאה את הבהמה עליה בין כדרכה בין שלא כדרכה</strong> — <strong>חייב.</strong>
 <strong>דרש רב נחמן בר רב חסדא: באשה</strong> יש <strong>שני משכבות,</strong> כדרכה ושלא כדרכה, וחייב על שניהם אם נרבעה לבהמה, ואילו <strong>בבהמה משכב אחד,</strong> שחייב כדרכה בלבד.
 <strong>מתקיף לה</strong> <small>[מקשה עליה</small> על דעה זו<small>]</small> <strong>רב פפא: אדרבה, אשה דאורחה</strong> <small>[שדרכה]</small> <strong>היא</strong> ששוכבים עמה, סברה היא כי על <strong>משכב</strong> כדרכה <strong>מיחייב</strong> <small>[תתחייב</small><small>],</small> <strong>אמידעם אחרינא</strong> <small>[על דבר אחר]</small> <strong>לא מחייב</strong> <small>[תתחייב]</small> האשה, ואילו <strong>בהמה דלאו אורחא</strong> <small>[שלא דרכה]</small> <strong>היא</strong> להשכב לאדם, וכל עצם בעילתה הריהי שלא כדרכה <strong>לחייב עלה</strong> <small>[תתחייב עליה]</small> אם כן <strong>על כל נקב ונקב,</strong> בין כדרכה בין שלא כדרכה!
  ומעירים:  <strong>תניא</strong> <small>[שנויה</small> ברייתא<small>]</small> ש<strong>לא כתרוייהו</strong> <small>[כ</small>שיטת <small>שניהם</small><small>]:</small> <strong>זכר בן תשע שנים ויום אחד הבא על הבהמה, בין כדרכה בין שלא כדרכה, והאשה המביאה את הבהמה עליה, בין כדרכה בין שלא כדרכה</strong> — <strong>חייב.</strong> משמע שאין לחלק בין אשה ובהמה, ובין כדרכה בין שלא כדרכה חייבים בשניהם.
 <strong>אמר ליה</strong> <small>[לו]</small> <strong>רבינא לרבא: המערה</strong> (שאינו בועל בעילה גמורה אלא רק מתחיל בה) <strong>בזכור מהו</strong> הדין?
 האם לענין זה גם כן דין העראה כדין ביאה ממש? אמר לו: <strong>המערה בזכור</strong> — מה שאלה היא?! הלא <strong>"משכבי אשה"</strong> (ויקרא יח, כב) <strong>כתיב ביה</strong> <small>[נאמר בו</small><small>],</small> שכדיני אשה כן דין השוכב עם זכר, ובאשה העראה נידונה כביאה ממש. <strong>אלא המערה בבהמה מהו?</strong>
 <strong>אמר ליה</strong> <small>[לו]:</small> <strong>אם</strong> העראה שנאמרה בכתוב <strong>אינו ענין להעראה דכתיבא גבי</strong> <small>[שנאמרה אצל</small><small>]</small> <strong>אחות אביו ואחות אמו</strong> (שנאמר בהן "כי את שארו הערה". ויקרא כ, יט) <strong>דלא צריכא</strong> <small>[שאינה נצרכת</small><small>]</small> ללמדנו לאותו ענין מאומה, <strong>דהא איתקש</strong> <small>[שהרי הושוותה]</small> בכתוב <strong>ל</strong>דין <strong>העראה</strong> האמור ב<strong>נדה,</strong> וכל עריות האמורות שם הושוו זו לזו, אם כן <strong>תניהו ענין להעראה</strong> ב<strong>בהמה.</strong> ונלמד כי גם בהעראה בבהמה מתקיים האיסור.
  ושואלים:  <strong>מכדי</strong> <small>[הרי</small><small>]</small> <strong>בהמה מחייבי מיתות בית דין היא, למה לי</strong> (מדוע) <strong>דכתיב</strong> <small>[שתיאמר]</small> <strong>להעראה דידה</strong> <small>[שלה</small><small>]</small> <strong>גבי</strong> <small>[אצל]</small> <strong>חייבי כריתות?!</strong> שהרי כפי שביררנו למדים דבר זה מאחות אביו שדינה רק בכרת, <strong>לכתביה</strong> <small>[שיכתוב אותה</small><small>]</small> את ההלכה לענין העראה <strong>גבי</strong> <small>[אצל]</small> <strong>חייבי מיתות בית דין, וליגמור</strong> <small>[וילמד</small><small>]</small> <strong>חייבי מיתות בית דין מחייבי מיתות בית דין</strong> ולא מדבר רחוק כל כך כאחות אביו שדינה בכרת בלבד!
  ומשיבים:  <strong>הואיל וכוליה קרא לדרשא הוא דאתי</strong> <small>[וכל המקרא</small> כולו <small>לדרשה הוא שבא],</small> שעיקר הדין נכתב במקום אחר בפרשה אחרת, <strong>כתיבא נמי מילתא דדרשא</strong> <small>[כתוב גם כן דבר של דרשה</small><small>]</small> אף שלא נכתב במקום הראוי והשייך לו.
 <strong>בעא מיניה</strong> <small>[שאל ממנו</small><small>]</small> <strong>רב אחדבוי בר אמי מרב ששת: המערה בעצמו מהו</strong> האם חייב הוא משום משכב זכר בזה? <strong>אמר ליה: קבסתן</strong> <small>[אתה מגעיל אותי</small><small>]</small> (גאונים) בשאלתך, שהרי דבר זה לא יתכן.
 <strong>אמר רב אשי: מאי תיבעי</strong> <small>[מה נשאלת]</small> <strong>לך</strong> פה השאלה? שבעצם אין זו שאלה עצמאית כלל אלא תלויה בבעיה אחרת: אם היה זה <strong>בקושי,</strong> כלומר, שהיה אברו מוקשה <strong>לא משכחת לה</strong> <small>[אין אתה מוצא אותה</small> אפשרות מעשית<small>],</small> אי אפשר לעשות כן. <strong>כי משכחת לה</strong> <small>[כאשר אתה מוצא אותה</small><small>]</small> אפשרות מעשית הרי זה <strong>במשמש</strong> בשעה שאברו <strong>מת</strong> ואינו מוקשה. והרי זה תלוי במחלוקת, <strong>למאן דאמר</strong> <small>[ל</small>דעת <small>מי שאומר</small><small>]</small> שה<strong>משמש מת בעריות פטור</strong> לפי שאין זו ביאה כלל, <strong>הכא</strong> <small>[כאן</small><small>]</small> גם כן <strong>פטור, ולמאן דאמר</strong> <small>[ןל</small> דעת <small>מי שאומר</small><small>]</small> ש<strong>חייב, הכא מיחייב תרתי</strong> <small>[כאן חייב שתים</small><small>]</small> לר' ישמעאל, <strong>מיחייב</strong> <small>[חייב]</small> משום <strong>שוכב</strong> עם זכר <strong>ומיחייב</strong> <small>[וחייב]</small> משום <strong>נשכב</strong> לזכר<small>.</small>
 <strong>בעו מיניה</strong> <small>[שאלו אותו</small><small>]</small> את <strong>רב ששת: גוי הבא על הבהמה מהו,</strong> כלומר, האם הורגים בהמה זו? וצדדי השאלה: האם את שני הנימוקים, <strong>תקלה וקלון</strong> יחד <strong>בעינן</strong> <small>[צריכים אנו</small><small>]</small> שיהיו בבהמה זו, <strong>והכא</strong> <small>[וכאן</small><small>]</small> אמנם <strong>תקלה איכא</strong> <small>[יש</small><small>]</small> שגרמה שנהרג אדם בגללה, אבל <strong>קלון ליכא</strong> <small>[אין כאן</small><small>],</small> שכן איננו אחראים לקלונו של אותו גוי. <strong>או דילמא</strong> <small>[שמא]</small> אומרים אנו שיש לעשות כן מפני ה<strong>תקלה אף על פי שאין קלון?</strong>
 <strong>אמר רב ששת:</strong> כבר <strong>תניתוה</strong> <small>[למדתם אותה</small><small>]</small> את תשובת שאלה זו, שכן שנינו: <strong>מה אילנות שאין אוכלין ואין שותין ואין מריחין,</strong> בכל זאת, אם נעבדה בהם עבודה זרה, <strong>אמרה תורה</strong> ביחס אליהם: <strong>השחת שרוף וכלה</strong> אותה (ראה דברים פרק ז' ופרק יב), וטעם הדבר: <strong>הואיל ובא לאדם תקלה על ידן,</strong> אדם <strong>המתעה את חבירו מדרכי חיים לדרכי מיתה על אחת כמה וכמה</strong> שיהא חייב כליה, ולענייננו נלמד שכל דבר ששימש לעבירה והיתה בו תקלת מיתה מכלים אותו.
  והקשו על רב ששת: <strong>אלא מעתה, גוי המשתחוה לבהמתו תיתסר, ומקטלא</strong> <small>[שתיאסר, ו</small>גם יצטרכו <small>להרוג</small> אותה<small>]</small> לפי עקרון זה! והשיב: <strong>מי איכא מידי</strong> <small>[האם</small> <strong>יש דבר]</strong> ש<strong>לישראל לא אסר</strong> <small>[נאסר</small> הדבר<small>]</small> <strong>ולגוי אסר</strong> <small>[נאסר</small><small>]?</small> והרי הלכה היא שהמשתחוה לבהמה לא אסרה!
  על עצם הלכה זו מקשים: אם כן ש<strong>ישראל גופיה ליתסר</strong> <small>[עצמו</small> באמת <small>תיאסר</small><small>]</small> בהמתו אם עובד אותה, <strong>מידי דהוה</strong> <small>[כפי שהוא]</small> ב<strong>רביעה</strong> שהבהמה נהרגת! <strong>אמר אביי:</strong> יש להבחין בין המקרים: <strong>זה</strong> שרבע את הבהמה — <strong>קלונו מרובה,</strong> כי דבר מבוזה מאד עשה, <strong>וזה</strong> שעבד לעבודה זרה — <strong>קלונו מועט,</strong> ואם תשאר הבהמה בחיים לא יבוזה כל כך.
  ומקשים:  <strong>והרי אילנות</strong> של עבודה זרה ש<strong>אין קלונן מרובה, ואמרה תורה</strong> ביחס אליהם: <strong>השחת שרוף וכלה!</strong> ומשיבים: <strong>בבעלי חיים קאמרינן</strong> <small>[אומרים אנו]</small> <strong>דחס רחמנא עלייהו</strong> <small>[שחסה התורה עליהם</small><small>].</small> ולכן אם אין בכך קלון מרובה לאדם, אין משמידים אותם.
 <strong>רבא אמר</strong> טעם אחר: יש להבדיל בין עובד בהמתו לרובעה, שכן <strong>אמרה תורה: בהמה נהנית מעבירה</strong> על כן <strong>תיהרג.</strong>
 ומקשים: <strong>והרי אילנות,</strong> ש<strong>אין</strong> הם <strong>נהנין מעבירה, ו</strong>בכל זאת <strong>אמרה תורה</strong> ביחס אליהם: <strong>השחת שרוף וכלה!</strong> ומשיבים: <strong>בבעלי חיים קאמרינן</strong> <small>[אומרים אנו]</small> <strong>דחס רחמנא עלייהו</strong> <small>[שחסה התורה עליהם</small><small>],</small> ולכן יש להוסיף טעם יתר אם באים להרגם. השאלה ביחס לבהמה שנרבעה לגוי לא נפתרה איפוא ולכן מנסים להביא ראיה לדבר ממה ששנינו במקור אחר.
 <strong>תא שמע</strong> <small>[בוא</small> ו<small>שמע]:</small> <strong>דבר אחר, שלא תהא בהמה עוברת בשוק ויאמרו: זו היא שנסקל פלוני על ידה. מאי לאו</strong> <small>[האם לא</small><small>]</small>
## דף נה:
 <strong>מדסיפא</strong> <small>[מ</small>תוך <small>שסופה</small><small>]</small> של משנתנו יש בו שני טעמים — <strong>תקלה וקלון, רישא</strong> <small>[התחלתה</small><small>],</small> הטעם הראשון שבשלו סוקלים הוא בוודאי <strong>תקלה בלא קלון, והיכי דמי</strong> <small>[וכיצד הוא</small><small>]</small> תקלה בלא קלון — כאשר <strong>גוי בא על הבהמה</strong> שכן תקלה יש במקרה כזה, אך קלונו אינו מענייננו כנזכר, והרי תשובה לשאלתנו.
  ודוחים:  <strong>לא, סיפא</strong> <small>[בסוף</small> מדובר<small>]</small> ב<strong>תקלה וקלון, רישא</strong> <small>[בתחילה</small><small>]</small> <strong>הא קא משמע לן</strong> <small>[</small>דבר <small>זה השמיע לנו</small><small>]:</small> ש<strong>אפילו</strong> תקלת <strong>קלון</strong> בלבד <strong>בלא תקלה</strong> של מיתה <strong>נמי מחייבי</strong> <small>[גם כן חייבים</small><small>]</small> להורגם. <strong>והיכי דמי</strong> <small>[וכיצד הוא</small><small>]</small> קלון בלא תקלה — <strong>ישראל הבא על הבהמה בשוגג, וכדבעי</strong> <small>[וכפי ששאל</small><small>]</small> <strong>רב המנונא</strong> באותו ענין.
 <big>א</big> <strong>דבעי</strong> <small>[ששאל</small><small>]</small> <strong>רב המנונא: ישראל הבא על הבהמה בשוגג מהו,</strong> האם סוקלים את הבהמה או לא? האם <strong>תקלה וקלון בעינן</strong> <small>[צריכים אנו</small><small>],</small> <strong>והכא</strong> <small>[וכאן</small><small>]</small> <strong>קלון איכא</strong> <small>[יש]</small> אך <strong>תקלה</strong> של מיתה <strong>ליכא</strong> <small>[אין</small><small>],</small> <strong>או דילמא</strong> <small>[שמא</small><small>]</small> די ב<strong>קלון</strong> — <strong>אף על פי שאין תקלה?</strong>
 <strong>אמר רב יוסף: תא שמע</strong> <small>[בוא</small> ו<small>שמע]</small> פתרון לשאלה ממה ששנינו: <strong>בת שלש שנים ויום אחד מתקדשת בביאה,</strong> כי ביאתה נחשבת לביאה גמורה. וכן <strong>אם בא עליה יבם</strong> — <strong>קנאה</strong> להיות אשתו, <strong>וחייבין עליה</strong> (אם היתה מקודשת לאחר) <strong>משום אשת איש,</strong>
 <strong>ומטמאה את בועלה</strong> אם היתה נדה <strong>לטמא משכב תחתון כעליון,</strong> שתינוקת קטנה פחות מבת שלוש מטמאה את הבועל אותה בנדתה רק בטומאת מגע נדה ואילו זו מטמאה את בועלה להיות כמוה. <strong>ניסת</strong> (נישאת) <strong>לכהן</strong> — <strong>אוכלת בתרומה</strong> כאשתו ממש, <strong>בא עליה אחד מן הפסולים</strong> (גוי, חלל, נתין, או ממזר) — <strong>פסלה מן הכהונה,</strong>
 <strong>ואם בא עליה אחד</strong> <strong>מכל העריות האמורות בתורה</strong> — <strong>מומתין על ידה, והיא פטורה.</strong>
 ונדייק לענייננו: <strong>אחד מכל עריות</strong> — <strong>ואפילו בהמה, והא הכא</strong> <small>[והרי כאן],</small> ש<strong>קלון איכא</strong> <small>[יש],</small> <strong>תקלה ליכא</strong> <small>[אין],</small> שהרי אותה קטנה היא כשוגגת ואין ממיתים אותה, <strong>וקתני</strong> <small>[ושנינו]:</small> <strong>מומתין על ידה!</strong>
 ודוחים: <strong>כיון</strong> שהילדה <strong>מזידה היא</strong> בעבירה זו, הרי <strong>תקלה נמי איכא</strong> <small>[גם כן יש],</small> לפי הדין שהילדה עצמה אינה נענשת, <strong>ורחמנא הוא דחס עלה</strong> <small>[והתורה היא שחסה עליה]</small> מפני קטנותה, שאין בה דעת שלימה. ואולם, <strong>עלה דידה</strong> <small>[עליה עצמה]</small> <strong>חס</strong> הכתוב, אבל על ה<strong>בהמה לא חס.</strong> ומכל מקום אין מכאן תשובה לשאלה.
 <strong>אמר רבא, תא שמע</strong> <small>[בוא</small> ו<small>שמע]</small> פתרון אחר לדבר ממה ששנינו: <strong>בן תשע שנים ויום אחד הבא על יבמתו</strong> — <strong>קנאה, ואינו נותן גט</strong> אם רוצה הוא לגרשה <strong>עד שיגדיל,</strong> שקטן אינו יכול לתת גט. <strong>ומטמא כנדה</strong> אם בא על נדה <strong>לטמא משכב תחתון כעליון.</strong>
 ואם בא על בת כהן <strong>פוסל</strong> אותה מלאכול תרומה. אבל אם היה הוא כהן ובעל אשה לשם קידושין <strong>אינו מאכיל</strong> אותה בתרומה. <strong>ופוסל את הבהמה מעל גבי המזבח</strong> אם בא עליה, שהנרבע פסול לקרבנות, <strong>ונסקלת על ידו. ואם בא על אחת מכל העריות האמורות בתורה</strong> — <strong>מומתים על ידו.</strong>
 <strong>והא הכא</strong> <small>[והרי כאן]</small> שבא זה על הבהמה, <strong>קלון איכא</strong> <small>[יש],</small> <strong>תקלה ליכא</strong> <small>[אין],</small> <strong>וקתני</strong> <small>[והרי שנינו]:</small> <strong>נסקלת על ידו,</strong> משמע שדי בקלון על מנת להרוג את הבהמה!
  ודוחים: גם מכאן אין להביא ראיה,  <strong>כיון</strong> ש<strong>מזיד הוא, תקלה נמי איכא</strong> <small>[גם כן יש].</small> אלא <strong>רחמנא הוא דחס עילויה</strong> <small>[התורה היא שחסה עליו]</small> שלא לחייבו, לפי שאינו בר דעת גמור, ואולם <strong>עליה דידיה</strong> <small>[עליו עצמו]</small> <strong>חס רחמנא</strong> <small>[חסה התורה],</small> אבל על ה<strong>בהמה לא חס רחמנא</strong> <small>[חסה התורה].</small> אך לגבי מקרה שבוודאי אין בו משום תקלה לא נוכל ללמוד מהלכה זו.
 <strong>תא שמע</strong> <small>[בוא</small> ו<small>שמע]</small> <strong>דבר אחר</strong> ששנינו במשנתנו: <strong>שלא תהא בהמה עוברת בשוק ויאמרו: זו היא שנסקל פלוני על ידה. מאי לאו</strong> <small>[האם לא]</small> תאמר <strong>מדסיפא</strong> <small>[מכיון שבסופה]</small> של המשנה מדובר ב<strong>תקלה</strong> של מיתה <strong>וקלון,</strong> ו"תקלה" האמורה במשנה היא בושתו של האיש שמתבזה בגלל עבירה זו, מכאן ודאי שב<strong>רישא</strong> <small>[בתחילתה]</small> מדובר ב<strong>קלון בלא תקלה. והיכי דמי</strong> <small>[וכיצד</small> יכול הדבר <small>להיות]?</small> — <strong>ישראל הבא על הבהמה בשוגג,</strong> ומכאן שדי בקלון על מנת להרוג את הבהמה.
  ודוחים:  <strong>לא, סיפא</strong> <small>[סופה]</small> מדובר ב<strong>תקלה וקלון, רישא</strong> <small>[תחילתה]</small> מדובר ב<strong>תקלה בלא קלון. והיכי דמי</strong> <small>[וכיצד</small> יכול הדבר <small>להיות]?</small> — כגון <strong>גוי הבא על הבהמה, וכדבעו מיניה</strong> <small>[וכפי ששאלו אותו]</small> את <strong>רב ששת,</strong> ואין איפוא פתרון לשאלה. ואין למצוא תשובה גמורה וסופית מן המשנה אף לא לאחת מן השאלות.
 <big>ב משנה</big> <strong>המגדף</strong> (מקלל את ה') <strong>אינו חייב עד שיפרש השם</strong> עצמו ויקללנו. <strong>אמר ר' יהושע בן קרחה:</strong>
## דף נו.
 <strong>בכל יום</strong> שעוסקים בדין זה <strong>דנין את העדים,</strong> כלומר, שואלים ומתדיינים עם העדים <strong>בכינוי,</strong> כדי שלא תשמע קללת השם אלא בכינוי דברים, בלשון <strong>"יכה יוסי את יוסי",</strong> שיוסי יש בו ארבע אותיות כמו שם ה'.
 <strong>נגמר הדין</strong> והסכימו שדברי העדות אמת הם, והסכימו לחייבם מיתה — <strong>לא הורגין בכינוי,</strong> כלומר, על ידי עדות זו, שמעולם לא שמעו מפיהם כיצד בדיוק אמר, <strong>אלא מוציאין כל אדם</strong> שאינו חייב להיות שם <strong>לחוץ,</strong> שלא תשמע הקללה ברבים, ו<strong>שואלין</strong> הדיינים <strong>את הגדול שביניהן,</strong> בין העדים, <strong>ואומר לו: "אמור מה ששמעת בפירוש"</strong> (בדיוק), <strong>והוא אומר</strong> להם כפי ששמע בדיוק. <strong>והדיינין עומדין על רגליהן וקורעין</strong> קרע (כעין אבילות על חילול כבוד ה'), והוא קרע ש<strong>לא מאחין</strong> אותו איחוי גמור לעולם.
 <strong>וה</strong>עד ה<strong>שני אומר: אף אני</strong> שמעתי <strong>כמוהו</strong> ואינו חוזר על הקללה במפורש, <strong>והשלישי אומר: אף אני כמוהו,</strong> שעל ידי כך מצמצמים את החזרה על דברי הנאצה עד להכרחי בלבד.
 <big>א גמרא</big> ועוד בענין המגדף <strong>תנא</strong> <small>[שנה</small> החכם בתוספתא<small>]</small> שהמגדף אינו חייב <strong>עד שיברך</strong> (בלשון סגי נהור, כלומר, יקלל) <strong>שם</strong> אחד של ה' <strong>בשם</strong> שני, כגון "יכה שם פלוני את שם פלוני".
  ושואלים:  <strong>מנהני מילי</strong> <small>[מנין דברים אלו]</small> בענין המקלל? <strong>אמר שמואל:</strong> ש<strong>אמר קרא</strong> <small>[הכתוב]:</small> <strong>"ונוקב שם</strong> ה' מות יומת רגום ירגמו בו כל העדה כגר כאזרח <strong>בנקבו שם יומת"</strong> (ויקרא כד, טז), ומן החזרה "ונקב שם" "בנקבו שם" למדים שהוא מקלל שם בשם.
  ומסבירים:  <strong>ממאי דהאי נוקב לישנא דברוכי</strong> <small>[מנין שנוקב זה לשון ברכה]</small> <strong>הוא?</strong> — <strong>דכתיב</strong> <small>[שנאמר]</small> בבלעם שנשלח על ידי בלק לקלל: <strong>"מה אקב לא קבה אל"</strong> (במדבר כג, ח). <strong>ואזהרתיה מהכא</strong> <small>[ואזהרתו,</small> הצווי שלא לעשות כן, <small>מכאן],</small> שנאמר <strong>"אלהים לא תקלל"</strong> (שמות כב, כז).
  ומקשים:  <strong>ואימא</strong> <small>[ושמא תאמר]</small> אין פירוש "נוקב" מקלל אלא <strong>מיברז</strong> <small>[לעשות נקב]</small> <strong>הוא</strong> משמעות לשון זו, <strong>דכתיב</strong> <small>[כפי שנאמר]:</small> <strong>"ויקב חר בדלתו"</strong> (מלכים ב' יב, י), ויהא פירושו שאסור לעשות נקב והשחתה במקום שכתוב עליו שם. <strong>ואזהרתיה מהכא</strong> <small>[ואזהרתו,</small> והציווי על איסורו, <small>מכאן],</small> ממה שנאמר: <strong>"ואבדתם את שמם</strong> מן המקום ההוא. <strong>לא תעשון כן לה' אלהיכם"</strong> (דברים יב, ג–ד)?
  ודוחים:  <strong>בעינא</strong> <small>[צריכים אנו]</small> <strong>שם בשם, וליכא</strong> <small>[ואין]</small> אפשרות לעשות זאת על ידי נקיבה.
  ומקשים: ומדוע לא,  <strong>ואימא דמנח</strong> <small>[ואמור שמניח]</small> <strong>שני שמות אהדדי</strong> <small>[זה על זה],</small> <strong>ובזע להו</strong> <small>[וקורע אותם]!</small> ודוחים: <strong>ההוא נוקב וחוזר ונוקב הוא,</strong> אבל אין זה שם שנוקב את השם האחד על ידי רעהו. ומקשים: <strong>ואימא דחייק</strong> <small>[ואמור ש</small>הוא <small>חוקק]</small> <strong>שם</strong> אחד <strong>אפומא דסכינא</strong> <small>[על פי הסכין]</small> <strong>ובזע</strong> <small>[ו</small>הוא <small>חותך]</small> <strong>בה,</strong> בסכין זו, שם אחר! ודוחים: גם במקרה שכזה לא השם הוא העושה זאת, אלא <strong>ההוא חורפא דסכינא</strong> <small>[חוד הסכין]</small> <strong>הוא דקא בזע</strong> <small>[שחותך],</small> ולא השם עצמו.
  ושואלים עוד: מנין ש"נוקב" לשון קללה הוא, <strong>אימא</strong> <small>[אמור]</small> שמשמעו: <strong>פרושי שמיה</strong> <small>[פירוש השם],</small> כלומר, אמירת השם במפורש ככתבו <strong>הוא,</strong> והיכן מצאנו שימוש לשון זה — <strong>דכתיב</strong> <small>[שנאמר]:</small> <strong>"ויקח משה ואהרן את האנשים האלה אשר נקבו בשמות"</strong> (במדבר א, יז). הרי של"נקוב" משמעו לפרש בשם, <strong>ואזהרתיה מהכא</strong> <small>[ואזהרתו</small> תהיה <small>מכאן],</small> ממה שנאמר: <strong>"את ה' אלהיך תירא</strong> ואותו תעבוד ובשמו תשבע
 <strong>"</strong>(דברים ו, יג), והרי זו אזהרה שאסור לפרש בשמו שלא לצורך! ודוחים: <strong>חדא, דבעינא</strong> <small>[</small>טעם <small>אחד, שאנו צריכים]</small> שיהיה <strong>שם בשם, וליכא</strong> <small>[ואין</small> כאן<small>].</small> <strong>ועוד: הויא ליה</strong> <small>[הרי הוא]</small> למד מכאן רק <strong>אזהרת עשה</strong> מהפסוק "את ה' אלהיך תירא", שאין אזהרה אלא למצות עשה של יראה, <strong>ואזהרה</strong> על מצוות <strong>עשה לא שמה אזהרה</strong> שיש עליה עונש בידי אדם.
 <strong>ואיבעית אימא</strong> <small>[ואם תרצה אמור]</small> תירוץ אחר לשתי השאלות ששאלנו, <strong>אמר קרא</strong> <small>[הכתוב]:</small> <strong>"ויקב</strong> בן אשה הישראלית את השם <strong>ויקלל"</strong> (ויקרא כד, יא), <strong>למימרא</strong> <small>[לומר לנו]</small> ש<strong>נוקב קללה הוא.</strong>
 ומקשים: <strong>ודילמא</strong> <small>[ושמא]</small> אינו חייב אלא <strong>עד דעבד תרוייהו</strong> <small>[שיעשה</small> את <small>שניהם],</small> גם יקוב (יהא פירושו מה שיהיה) וגם יקלל? ודוחים: <strong>לא סלקא דעתך</strong> <small>[</small>יכול <small>לעלות על דעתך],</small> <strong>דכתיב</strong> <small>[ש</small>הרי <small>נאמר]</small> <strong>"הוצא את המקלל...</strong> ורגמו אותו<strong>"</strong> (ויקרא כד, יד), <strong>ולא כתיב</strong> <small>[נאמר]</small> <strong>"הוצא את הנקב והמקלל", שמע מינה חדא</strong> <small>[למד מכאן</small> שעבירה <small>אחת]</small> <strong>היא.</strong> 
 <big>ב</big> בביאורן של הלכות אלה מביאים מדרש הלכה. <strong>תנו רבנן</strong> <small>[שנו חכמים]</small> על הכתוב "איש איש כי יקלל אלהיו ונשא חטאו<strong>"</strong> (ויקרא כד טו), נאמר <strong>"איש", מה תלמוד לומר: "איש איש"</strong> — <strong>לרבות את הגוים, שמוזהרין על ברכת</strong> (קללת) <strong>השם כישראל, ואינן נהרגין</strong> על עבירה זו <strong>אלא בסייף,</strong> לפי <strong>שכל מיתה האמורה בבני נח אינה אלא בסייף.</strong>
 ושואלים: <strong>והא מהכא נפקא</strong> <small>[ו</small>הלכה <small>זו מכאן</small> היא <small>יוצאת,</small> נלמדת<small>]?</small> והרי <strong>מהתם נפקא</strong> <small>[משם,</small> ממקור זה היא <small>יוצאת,</small> נלמדת<small>],</small> ששנינו במדרש שיובא להלן בהרחבה <strong>"ה' "</strong>— <strong>זו ברכת השם!</strong>
 ומשיבים, <strong>אמר ר' יצחק נפחא: לא נצרכא</strong> (נצרכה) תוספת כתוב זה <strong>אלא לרבותא</strong> <small>[לרבות]</small> את <strong>הכינויין,</strong> שחייבים לא רק על קללת השם המפורש אלא גם על כל אחד מן השמות האחרים שהם כינויים לו. <strong>ואליבא</strong> <small>[ועל פי שיטתו]</small> של <strong>ר' מאיר.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> זה שנאמר <strong>"איש איש כי יקלל אלהיו ונשא חטאו", מה תלמוד לומר? והלא כבר נאמר "ונקב שם ה' מות יומת</strong> רגום ירגמו בו כל העדה כגר כאזרח בנקבו שם יומת<strong>"</strong> (ויקרא כד טז), אלא <strong>לפי שנאמר "ונקב שם</strong> ה' <strong>מות יומת", יכול לא יהא חייב אלא על</strong> קללת ה<strong>שם המיוחד</strong> (ה') <strong>בלבד, מניין לרבות כל הכינויין</strong> שהמקלל חייב עליהם? — <strong>תלמוד לומר: "איש כי יקלל אלהיו"</strong> — <strong>מכל מקום,</strong> בכל כינוי חייב. אלו <strong>דברי ר' מאיר.</strong>
 <strong>וחכמים אומרים:</strong> אינו כן, אלא <strong>על</strong> קללתו את ה<strong>שם המיוחד</strong> דינו <strong>במיתה, ועל הכינויין</strong> שהוא מקלל, הריהו <strong>באזהרה</strong> בלבד, ולוקה.
  ומעירים:  <strong>ופליגא</strong> <small>[וחלוקה]</small> שיטה זו שאין חיוב בכינויים לגוים על <strong>ר' מיישא.</strong> ש<strong>אמר ר' מיישא: בן נח שבירך</strong> (קלל) <strong>את השם בכינויים,</strong> אף <strong>ל</strong>דעת <strong>רבנן חייב</strong> מיתה.
 <strong>מאי טעמא</strong> <small>[מה הטעם]?</small> — ש<strong>אמר קרא</strong> <small>[הכתוב]:</small> <strong>"כגר כאזרח",</strong> ומשם למדים: כי רק <strong>גר ואזרח</strong> שהם בעם ישראל <strong>הוא דבעינן</strong> <small>[שצריכים אנו]</small> כדי לעונשם מיתה <strong>בנקבו שם,</strong> שיהא משום "ונוקב שם ה' " המיוחד, <strong>אבל גוי</strong> — דינו במיתה <strong>אפילו</strong> אם קילל רק <strong>בכינוי.</strong>
 ושואלים: <strong>ו</strong>לשיטה זו של <strong>ר' מאיר, האי</strong> <small>[זה]</small> הכתוב <strong>"כגר כאזרח" מאי עביד ליה</strong> <small>[מה עושה</small> הוא <small>בו]?</small> ומסבירים, לדעתו כך פירושו: <strong>גר ואזרח</strong> בישראל נידונים על עבירה זו <strong>בסקילה, אבל גוי</strong> העושה זאת דינו <strong>בסייף.</strong> והצורך במיעוט זה של "כגר כאזרח" כי <strong>סלקא דעתך אמינא</strong> <small>[עולה על דעתך לומר]:</small> <strong>הואיל ואיתרבו איתרבו</strong> <small>[והתרבו מפסוק זה</small> שיהא דינם כישראל, <small>התרבו</small> לכל<small>],</small> על כן <strong>קא משמע לן</strong> <small>[השמיע לנו]</small> שאין הדבר כן.
  ושואלים:  <strong>ו</strong>לשיטת <strong>ר' יצחק נפחא, אליבא דרבנן</strong> <small>[על פי שיטת חכמים]</small> שאינם מחייבים, לדעתו, בקללת כינוי לא את הישראלים ולא את הגוים, <strong>האי</strong> <small>[אותו]</small> כתוב <strong>"כגר כאזרח" מאי עביד ליה</strong> <small>[מה עושה</small> הוא <small>בו]?</small> ומשיבים, לדעה זו כך הפירוש: <strong>גר ואזרח הוא דבעינן</strong> <small>[שצריכים אנו]</small> הגבלה זו שקילל <strong>שם בשם, אבל גוי לא בעינן</strong> <small>[אין אנו צריכים]</small> שיקלל <strong>שם בשם.</strong>
 ושואלים: ולאותן שיטות שלמדו זאת ממקורות אחרים, לשון הריבוי <strong>"איש איש" למה לי?</strong> ומשיבים: לדעתם אין ללמוד מכאן, כי <strong>דיברה תורה כלשון בני אדם,</strong> וחזרה זו שייכת לסגנון המקרא הרגיל ואין ללמוד ממנה.
 <big>ג</big> כיון שנזכרו דיני בני נח נכנסים כאן לסוגיה שלימה על פרטי דיניהם ומצוותיהם של בני נח. <strong>תנו רבנן</strong> <small>[שנו חכמים</small> בתוספתא<small>]:</small> <strong>שבע מצות נצטוו בני נח,</strong> ואלו הן: <strong>דינין,</strong> כלומר, לעשות להם בתי דין שידונו בין הבריות, <strong>ו</strong>על האיסור של <strong>ברכת</strong> (קללת) <strong>השם,</strong> על איסור <strong>עבודה זרה,</strong> על איסור <strong>גילוי עריות, ושפיכות דמים, ו</strong>על איסור <strong>גזל, ו</strong>על איסור אכילת <strong>אבר מן החי.</strong>
## דף נו:
 <strong>ר' חנניה בן גמלא אומר: אף על הדם מן החי</strong> נצטוו בני נח שאסור לאוכלו. <strong>ר' חידקא אומר: אף על הסירוס</strong> נצטוו, שאסור להם לסרס כל חי. <strong>ר' שמעון אומר: אף על הכישוף.</strong>
 <strong>ר' יוסי אומר: כל האמור בפרשת כישוף</strong> — <strong>בן נח מוזהר עליו</strong> שלא יעשה כן. והוא שנאמר: <strong>"לא ימצא בך מעביר בנו ובתו באש קסם קסמים מעונן ומנחש ומכשף. וחבר חבר ושאל אוב וידעני ודרש אל המתים.</strong> כי תועבת ה' כל עושה אלה <strong>ובגלל התועבת האלה ה' אלהיך מוריש אותם מפניך"</strong> (דברים יח, י–יב), <strong>ולא ענש</strong> הכתוב <strong>אלא אם כן הזהיר,</strong> ומאחר והענישם ה' וגרשם מן הארץ בשל חטאים אלה משמע שדברים אלה אסורים להם.
 <strong>ר' אלעזר אומר: אף על הכלאים</strong> נצטוו בני נח. כיצד, ואלו הן הכלאים שנאסרו בהם? — <strong>מותרין בני נח ללבוש כלאים</strong> (שעטנז), <strong>ולזרוע כלאים</strong> (שני מיני זרעים יחד), <strong>ואין אסורין</strong> משום כלאים <strong>אלא בהרבעת בהמה ובהרכבת האילן.</strong>
 <big>א</big> ושואלים: <strong>מנהני מילי</strong> <small>[מנין דברים אלה],</small> מהיכן למדים אנו שבע מצוות אלה? <strong>אמר ר' יוחנן:</strong> ש<strong>אמר קרא</strong> <small>[הכתוב]</small> ורמז לכך בכתוב: <strong>"ויצו ה' אלהים על האדם לאמר מכל עץ הגן אכל תאכל.</strong> ומעץ הדעת טוב ורע לא תאכל ממנו כי ביום אכלך ממנו מות תמות<strong>"</strong> (בראשית ב, טז–יז), וכך הוא נדרש: 
 <strong>"ויצו"</strong> — <strong>אלו הדינין, וכן הוא אומר: "כי ידעתיו למען אשר יצוה את בניו</strong> ואת ביתו אחריו ושמרו דרך ה' לעשות צדקה ומשפט<strong>"</strong> (בראשית ב, יח, יט). 
 <strong>"ה' "</strong>— <strong>זו ברכת</strong> (קללת) <strong>השם, וכן הוא אומר: "ונקב שם ה' מות יומת"</strong> (ויקרא טז, כד). <strong>"אלהים"</strong> — <strong>זו</strong> רמז לאיסור <strong>עבודה זרה, וכן הוא אומר "לא יהיה לך אלהים אחרים</strong> על פני<strong>"</strong> (שמות כ, ג). <strong>"על האדם"</strong> — <strong>זו שפיכות דמים, וכן הוא אומר: "שפך דם האדם</strong> באדם דמו ישפך<strong>"</strong> (בראשית ט, ו). 
 <strong>"לאמר"</strong> — <strong>זו גילוי עריות, וכן הוא אומר: "לאמר הן ישלח איש את אשתו והלכה מאתו והיתה לאיש אחר...</strong> הלוא חנוף תחנף הארץ ההיא ואת זנית רעים רבים<strong>"</strong> (ירמיה ג, א). <strong>"מכל עץ הגן"</strong> כוונתו — העצים המותרים לך, שמשלך הם <strong>ולא גזל. "אכל תאכל"</strong> — את אלה בלבד שמותרים לאכילה <strong>ולא אבר מן החי.</strong>
 <strong>כי אתא</strong> <small>[כאשר בא]</small> <strong>ר' יצחק</strong> מארץ ישראל לבבל <strong>תני איפכא</strong> <small>[שנה להיפך]</small> דרשות אלה, בשינוי הכתובים: <strong>"ויצו"</strong> — <strong>זו עבודה זרה. "אלהים"</strong> — <strong>זו דינין.</strong>
 ושואלים: <strong>בשלמא</strong> <small>[נניח]</small> שאומר אתה כי <strong>"אלהים" זו דינין</strong> — יש ראיה לדבר <strong>דכתיב</strong> <small>[ש</small>כן <small>נאמר]</small> <strong>"ונקרב בעל הבית אל האלהים"</strong> (שמות כב, ז), משמע שהדיינים קרויים "אלהים". <strong>אלא "ויצו"</strong> — <strong>זו עבודה זרה, מאי</strong> <small>[מה]</small> <strong>משמע,</strong> כיצד שומעים דבר זה מן הכתוב?
  ומשיבים, <strong>רב חסדא ורב יצחק בר אבדימי</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר:</strong> הראיה ממה שנאמר <strong>"סרו מהר מן הדרך אשר צויתם עשו להם</strong> עגל מסכה<strong>"</strong> (שמות  לב, ח), ומכאן הקשר בין לשון "צו" ("צויתים") לעבודה זרה. <strong>וחד</strong> <small>[ואחד</small> מהם<small>]</small> <strong>אמר:</strong> הראיה ממה שנאמר <strong>"עשוק אפרים רצוץ משפט כי הואיל הלך אחרי צו"</strong> (הושע ה, יא), שמן הענין שם מובן שהוא תוכחה על עבודה זרה.
  ושואלים:  <strong>מאי בינייהו</strong> <small>[מה</small> ההבדל <small>ביניהם</small> למעשה<small>],</small> מאיזה פסוק למדים דבר זה? ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> לענין <strong>גוי שעשה עבודה זרה ולא השתחוה לה,</strong> שלא עבדה עדיין. <strong>למאן דאמר</strong> <small>[ל</small>דעת <small>מי שאומר]</small> כי הראיה מן הכתוב <strong>"עשו</strong> להם עגל <strong>",</strong> הרי מכאן למדים ש<strong>משעת עשייה מיחייב</strong> <small>[מתחייב],</small> <strong>למאן דאמר</strong> <small>[ל</small>דעת <small>מי שאמר]</small> כי הראיה מהכתוב <strong>"כי הואיל הלך"</strong> — <strong>עד דאזיל בתרה ופלח</strong> <small>[שהולך אחריה ועובד]</small> <strong>לה,</strong> ולא משעת עשייה.
 <strong>אמר רבא: ומי איכא למאן דאמר</strong> <small>[וכי יש מי שאומר]</small> כי <strong>גוי שעשאה עבודה זרה ולא השתחוה לה חייב? והתניא</strong> <small>[והרי שנינו</small> בברייתא<small>]</small> <strong>ב</strong>ענין <strong>עבודה זרה, דברים,</strong> כלומר, עבירות <strong>שבית דין של ישראל ממיתין עליהן</strong> אם עשה כן אדם מישראל — <strong>בן נח מוזהר עליהן,</strong> עבירה ש<strong>אין בית דין של ישראל ממיתין עליהן</strong> — <strong>אין בן נח מוזהר עליהן. למעוטי מאי</strong> <small>[למעט</small> את <small>מה],</small> אלו פרטי עבירה פטורים עליהם הגויים? <strong>לאו למעוטי</strong> <small>[האם לא</small> בא הדבר <small>למעט]</small> <strong>גוי שעשה עבודה זרה ולא השתחוה לה?</strong> שכיון שאין ישראל נהרג על כך, אף הגוי אינו נענש!
 <strong>אמר</strong> <strong>רב פפא: לא,</strong> אפשר לומר כי בא <strong>למעוטי</strong> <small>[למעט]</small> <strong>גיפוף</strong> (חיבוק) <strong>ונישוק</strong> הפסל, שהמגפף או מנשק פסל גם אם גוי הוא אינו חייב משום עבודה זרה. אבל לענין פטור של פסל שנעשה על ידי הגוי ולא נעבד על ידו, אין מכאן ראיה.
  ושואלים:  <strong>גיפוף ונישוק דמאי</strong> <small>[של מה]</small> באיזה מקרה? <strong>אילימא</strong> <small>[אם תאמר]</small> שעושה זאת <strong>כדרכה,</strong> שגיפוף זה הוא דרך עבודתה הרגילה? ודאי <strong>בר קטלא</strong> <small>[בן מות]</small> <strong>הוא! אלא למעוטי</strong> <small>[למעט]</small> עבודה זרה שגיפוף ונישוק היא <strong>שלא כדרכה</strong> — אין הגוי חייב על גיפוף ונישוק.
 <big>ב</big> על רשימת מצוות בני נח שואלים: וכי <strong>דינין בני נח איפקוד</strong> <small>[נצטוו]?!</small> <strong>והתניא</strong> <small>[והרי שנינו</small> בברייתא<small>]:</small> <strong>עשר מצות נצטוו ישראל</strong> בהיותם <strong>במרה, שבע שקיבלו עליהן בני נח, והוסיפו עליהן</strong> עוד: <strong>דינין, ושבת, וכיבוד אב ואם.</strong>
 וראיה לדבר, <strong>דינין</strong> — <strong>דכתיב</strong> <small>[שנאמר]</small> בעת היות ישראל במרה: <strong>"שם שם לו חק ומשפט"</strong> (שמות טו, כה), <strong>שבת וכיבוד אב ואם</strong> — <strong>דכתיב</strong> <small>[שנאמר]</small> בעשרת הדברות: "שמור את יום השבת לקדשו כאשר צוך ה' אלהיך<strong>"</strong> (דברים ה, יב), וכן: <strong>"</strong>כבד את אביך ואת אמך <strong>כאשר צוך ה' אלהיך"</strong> (דברים  ה, טז), ומהלשון "כאשר צוך" משמע שנצטוו בשבת ובכיבוד אב ואם כבר קודם לכן. <strong>ואמר רב יהודה: "כאשר צוך"</strong> — <strong>במרה,</strong> ומכאן שמצות דינים אינה כלולה בשבע מצוות בני נח!
 <strong>אמר רב נחמן אמר רבה בר אבוה: לא נצרכה,</strong> הכוונה אינה לעצם המצוה של הדיון בדינים, <strong>אלא</strong> לפרטי המצוה כיצד דנים בדינים; <strong>לעדה</strong> (בסנהדרין) <strong>ועדים, והתראה</strong> קודם לעונש, שאין כל אלו מחדשים מצוה שלא נזכרה בין שבע מצות בני נח.
  ומקשים:  <strong>אי הכי</strong> <small>[אם כן]</small> המובן, <strong>מאי</strong> <small>[מה</small> טעם<small>]</small> בלשון <strong>"והוסיפו עליהן דינין"?</strong> הלא אין כאן תוספת מצות דינים אלא פירוט מצות דיינים!
 <strong>אלא אמר רבא: לא נצרכה אלא לדיני קנסות</strong> שאינם דינים של משפט עשיית הצדק בלבד, אלא גם תוספת קנס לחוטא, ואלה לא ניתנו לבני נח. ומקשים: <strong>אכתי</strong> <small>[עדיין]</small> הלשון אינה מתאימה כי <strong>"והוסיפו בדינין",</strong> כלומר, הוסיפו בפרטי דינים על מה שהיה בתחילה, <strong>מיבעי ליה</strong> <small>[היה צורך לו]</small> לומר!
 <strong>אלא אמר רב אחא בר יעקב: לא נצרכה אלא</strong> למצוה היתירה <strong>להושיב בית דין בכל פלך</strong> (מחוז) <strong>ופלך, ובכל עיר ועיר.</strong> ושואלים: <strong>והא</strong> <small>[ו</small>כי דבר <small>זה]</small> <strong>בני נח לא איפקוד</strong> <small>[נצטוו]</small> עליו? <strong>והתניא</strong> <small>[והרי שנינו</small> בתוספתא<small>]:</small> <strong>כשם שנצטוו ישראל להושיב בתי דינין בכל פלך ופלך ובכל עיר ועיר, כך נצטוו בני נח להושיב בתי דינין בכל פלך ופלך ובכל עיר ועיר!</strong>
 <strong>אלא אמר רבא: האי תנא</strong> <small>[תנא זה]</small> הסבור שרק ישראל נצטוו על הדינים ה<strong>תנא דבי</strong> <small>[מבית</small> מדרשו<small>]</small> של <strong>מנשה הוא, דמפיק</strong> <small>[שמוציא]</small> שתי מצוות שסימנן <strong>ד"ך</strong> (<strong>ד</strong>ינים, בר <strong>כ</strong>ת), <strong>ועייל</strong> <small>[ומכניס]</small> במקומן <strong>ס"ך</strong> (<strong>ס</strong> ירוס, <strong>כ</strong>לאים),
 <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>מנשה: שבע מצות נצטוו בני נח: עבודה זרה, וגילוי עריות, ושפיכות דמים, גזל, ואבר מן החי, סירוס, וכלאים.</strong> ולא מנה דינים וברכת ה', הואיל והכניס סירוס וכלאים.
 <strong>ר' יהודה אומר: אדם הראשון לא נצטווה אלא על עבודה זרה בלבד, שנאמר "ויצו ה' אלהים על האדם"</strong> (בראשית ב, טז). <strong>ר' יהודה בן בתירה אומר: אף על ברכת השם</strong> נצטווה. <strong>ויש אומרים</strong> ש<strong>אף על הדינים</strong> נצטווה.
 ושואלים: <strong>כמאן אזלא הא</strong> <small>[כ</small>שיטת <small>מי הולכת</small> דעה <small>זו]</small> ש<strong>אמר רב יהודה אמר רב: "אלהים אני",</strong> כוונתו — <strong>לא תקללוני, "אלהים אני"</strong> כוונתו — <strong>לא תמירוני</strong> באחר, <strong>"אלהים אני"</strong> כוונתו — <strong>יהא מוראי עליכם. כמאן</strong> <small>[כ</small>שיטת <small>מי]?</small> — <strong>כיש אומרים,</strong> שבכלל "ויצו ה' אלהים על האדם" הם מבינים גם איסור עבודה זרה ("לא תמירוני"), ברכת השם ("לא תקללוני"), וגם שמירת חוק ומשפט בעולם ("יהא מוראי עליכם").
 <big>ג</big> ושואלים: <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>מנשה, אי דריש</strong> <small>[אם</small> הוא <small>דורש]</small> את הפסוק <strong>"ויצו"</strong> — <strong>אפילו הנך נמי</strong> <small>[אלה גם כן]</small> ברכת ה' ודינים בכלל, <strong>אי</strong> <small>[אם]</small> הוא <strong>לא דריש</strong> <small>[דורש]</small> <strong>"ויצו"</strong> — <strong>הני מנא ליה</strong> <small>[אלו</small> השבע <small>מנין לו]?</small>
 ומשיבים: <strong>לעולם</strong> תפרש שהוא <strong>לא דריש</strong> <small>[דורש]</small> <strong>"ויצו",</strong> ואולם <strong>הני</strong> <small>[אלה]</small> — <strong>כל חדא וחדא באפי נפשיה כתיבא</strong> <small>[אחת ואחת</small> מהן <small>בפני עצמה כתובה]</small> במקרא; <strong>עבודה זרה וגילוי עריות</strong> —
## דף נז.
 <strong>דכתיב</strong> <small>[שנאמר]:</small> <strong>"ותשחת הארץ לפני האלהים</strong> ותמלא הארץ חמס<strong>"</strong> (בראשית ו, יא), משמע שיש עבירה בהשחתה זו, ומה טיבה? — <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>ר' ישמעאל: בכל מקום שנאמר</strong> במקרא לשון <strong>"השחתה" אינו אלא דבר ערוה ועבודה זרה,</strong> וראיה לדבר: <strong>דבר ערוה</strong> — <strong>שנאמר "כי השחית כל בשר את דרכו</strong> על הארץ<strong>"</strong> (בראשית ו, יב), ו"דרכו" הוא רמז לביאה, משמע שהשחתה זו עניינה שחטאו בעריות. <strong>עבודה זרה</strong> — <strong>דכתיב</strong> <small>[שנאמר]:</small> <strong>"פן תשחתון ועשיתם</strong> לכם פסל תמונת כל סמל
 <strong>"</strong>(דברים ד, טז). ושואלים: <strong>ואידך</strong> <small>[והאחר]</small> שאיננו למד מכאן את איסורי עבודה זרה וגילוי עריות לבני נח, כיצד מבין הוא את הכתוב? ומסבירים: לדעתו את <strong>אורחייהו דקא מגלי</strong> <small>[דרכם הוא מגלה],</small> שפסוקים אלה נועדו רק כדי להסביר מה היו מעשיהם המקולקלים של בני המבול.
 <strong>שפיכות דמים,</strong> מנין שבני נח נצטוו עליה? — <strong>דכתיב</strong> <small>[שנאמר]:</small> <strong>"שפך דם האדם</strong> באדם דמו ישפך<strong>"</strong> (בראשית ט, ו). ושואלים: <strong>ואידך</strong> <small>[והאחר]</small> שאיננו לומד מכאן את מקור איסור שפיכות דמים לבני נח, מה מבין הוא מפסוק זה? ומשיבים: לדעתו דרך <strong>קטלייהו</strong> <small>[מיתתם]</small> <strong>הוא דקמגלי</strong> <small>[שמגלה],</small> ללמדנו מה עונשם כשחטאו, אבל לא זה הוא המקור לאיסור שפיכת דם.
 <strong>גזל</strong> — <strong>דכתיב</strong> <small>[שנאמר]:</small> <strong>"</strong>כל רמש אשר הוא חי לכם יהיה לאכלה <strong>כירק עשב נתתי לכם את כל"</strong> (בראשית ט, ג), <strong>ואמר ר' לוי: כירק עשב</strong> הצומח בכל מקום מאליו והוא הפקר, <strong>ולא כירק גנה</strong> השייך לבעליו בלבד, ומכאן שיש איסור בגזל. ושואלים: <strong>ואידך</strong> <small>[והאחר]</small> כיצד דורש הוא כתוב זה? ומשיבים: הכתוב <strong>ההוא</strong> <strong>למישרי</strong> <small>[להתיר]</small> אכילת <strong>בשר הוא דאתא</strong> <small>[שבא],</small> ולא עוד.
 <strong>אבר מן החי</strong> — <strong>דכתיב</strong> <small>[שנאמר]:</small> <strong>"אך בשר בנפשו דמו לא תאכלו"</strong> (בראשית ט, ד), שלא יאכלוהו בעוד נפשו בו. <strong>ואידך</strong> <small>[ו</small>לדעת <small>האחר]</small> שאיננו לומד מכאן, סבור שהכתוב <strong>ההוא</strong> <strong>למישרי</strong> <small>[להתיר]</small> אכילת <strong>שרצים הוא דאתא</strong> <small>[שבא],</small> שאין איסור אבר מן החי חל לגבי שרצים, שאין בהם חילוק בין בשרם ודמם. ובכגון אלו אין איסור אבר מן החי (ראה לקמן סנהדרין נט,ב).
 <strong>סירוס,</strong> מנין שאסור לבני נח? — <strong>דכתיב</strong> <small>[שנאמר]:</small> <strong>"</strong>ואתם פרו ורבו <strong>שרצו בארץ ורבו בה"</strong> (בראשית ט, ז), משמע שאסור לעשות דבר המונע מפריה ורביה. ושואלים: <strong>ואידך</strong> <small>[והאחר]</small> שאיננו לומד מכאן, כיצד מסביר הוא את הכתוב? ומשיבים: פסוק זה בא <strong>לברכה בעלמא</strong> <small>[בלבד]</small> ואיננו כלל למצוה.
 <strong>כלאים</strong> מנין? — <strong>דכתיב</strong> <small>[שנאמר]:</small> <strong>"מהעוף למינהו</strong> ומן הבהמה למינה מכל רמש האדמה למינהו<strong>"</strong> (בראשית ט, ו, כ), משמע שכל מין צריך להיות בפני עצמו לחוד, ואסור להכליא מינים שונים. <strong>ואידך</strong> <small>[והאחר]</small> שאיננו לומד מכאן, סבור כי הכתוב <strong>ההוא</strong> לא למצוה בא אלא <strong>לצותא בעלמא</strong> <small>[לחברה בלבד],</small> וכעצה שמוטב שיושיב כל מין בפני עצמו, שנוח לו לכל מין בחברת בני מינו.
 <big>א</big> <strong>אמר רב יוסף, אמרי בי</strong> <small>[אמרו</small> חכמים <small>מבית</small> מדרשו<small>]</small> של <strong>רב: על שלש מצות בן נח נהרג (גשר סימן): על גילוי עריות, ועל שפיכות דמים, ועל ברכת</strong> (קללת) <strong>השם.</strong>
 <strong>מתקיף לה</strong> <small>[מקשה עליה],</small> על דעה זו <strong>רב ששת: בשלמא</strong> <small>[נניח]</small> <strong>שפיכות דמים</strong> יש לה מקור מיוחד, <strong>דכתיב</strong> <small>[ש</small>כן <small>נאמר]</small> במפורש: <strong>"שפך דם האדם</strong> באדם דמו ישפך<strong>"</strong> (בראשית ט, ו). <strong>אלא הנך מנא להו</strong> <small>[האחרות מנין להם]</small> שנענשים עליהם במיתה?
 <strong>אי גמר</strong> <small>[אם למד]</small> בהיקש או בגזירה שווה <strong>מ</strong>דין <strong>שפיכות דמים</strong> — <strong>אפילו כולהו נמי</strong> <small>[כולן,</small> אף שאר המצוות של בני נח, <small>גם כן]</small> יהיו חייבים עליהן מיתה! <strong>אי</strong> <small>[אם]</small> <strong>משום דאיתרבאי</strong> <small>[שהתרבו,</small> נלמדו מהריבוי<small>]</small> <strong>מ</strong>הלשון שנאמרה במצוות אלה של <strong>"איש איש",</strong> שנאמר בעריות: "איש איש אל כל שאר בשרו לא תקרבו לגלות ערוה<strong>"</strong> (ויקרא יח, ו), ונאמר בברכת השם: "איש איש כי יקלל אלהיו ונשא חטאו<strong>"</strong> (ויקרא כד, טו), אם כן <strong>עבודה זרה נמי</strong> <small>[גם כן]</small> <strong>איתרבי</strong> <small>[תתרבה,</small> תילמד בדרך הריבוי<small>]</small> של <strong>"איש איש"</strong> (ויקרא כ, ב), וייהרג בן נח אף עליה!
 <strong>אלא</strong> יש לדחות גרסה זו שנגרסה בשם בית רב, ו<strong>אמר רב ששת, אמרי בי</strong> <small>[אמרו בבית</small> מדרשו<small>]</small> של <strong>רב</strong> כך: <strong>על ארבע מצות בן נח נהרג,</strong> שלוש אלה שמנינו, ועל עבודה זרה.
  ושואלים:  <strong>ועל עבודה זרה בן נח נהרג? והתניא</strong> <small>[והרי שנינו</small> בברייתא<small>]:</small> <strong>בעבודה זרה דברים שבית דין של ישראל ממיתין עליהן</strong> את העבריין — <strong>בן נח מוזהר</strong> (אסור) <strong>עליהן.</strong> ונדייק: <strong>אזהרה,</strong> כלומר, איסור שלא לעשות — <strong>אין</strong> <small>[כן],</small> ואולם עונש <strong>מיתה</strong> — <strong>לא! אמר רב נחמן בר יצחק</strong> תשובה לכך: <strong>אזהרה שלהן זו היא מיתתן,</strong> שכיון שלא נתייחד לבני נח עונש מיוחד לעובר על מצוות "לא תעשה", הרי מי שהוזהר ועבר — חייב מיתה. זו היתה שיטה אחת.
  ואילו <strong>רב הונא ורב יהודה וכולהו תלמידי</strong> <small>[וכל</small> שאר <small>תלמידיו]</small> של <strong>רב אמרי</strong> <small>[אמרו]:</small> <strong>על שבע מצות בן נח נהרג,</strong> כי <strong>גלי רחמנא בחדא</strong> <small>[גילתה התורה</small> את הדין <small>באחת,</small> בשפיכות דמים<small>],</small> <strong>והוא הדין לכולהו</strong> <small>[לכולן],</small> שעל כולן חייב מיתה.
  ומקשים:  <strong>ועל הגזל בן נח נהרג? והתניא</strong> <small>[והרי שנינו</small> בתוספתא<small>]:</small> <strong>על הגזל</strong> שבן נח נענש, בכלל זה <strong>גנב וגזל, וכן</strong> אשה <strong>יפת תואר</strong> שלוקח אשה שבויה במלחמה, <strong>וכן</strong> כל <strong>כיוצא בהן,</strong> אם עשה <strong>גוי בגוי וגוי בישראל</strong> — <strong>אסור, ו</strong>אם <strong>ישראל בגוי</strong> — <strong>מותר. ואי איתא</strong> <small>[ואם יש]</small> ענין שהגוי חייב בגזל, <strong>ניתני</strong> <small>[שישנה]</small> בלשון <strong>"חייב"</strong> שגוי שעשה כן חייב מיתה, ולא בלשון "אסור", שכן לשון "אסור" משמעה לאו <small>בלבד! ומשיבים:</small>
 <strong>משום דקבעי למיתני סיפא</strong> <small>[שרצה לשנות בסוף]</small> <strong>"ישראל בגוי מותר"</strong> — <strong>תנא רישא</strong> <small>[שנה בתחילה]</small> לשון <strong>"אסור",</strong> ש"אסור" היא הפוכו של "מותר" שאילו היה אומר בתחילה "חייב" היה צריך לשנות בסוף "פטור", ו"פטור" משמעו רק פטור מעונש אך לא מותר לכתחילה וזו הסיבה ללשון "אסור" שנגרסה כאן. אך אין זו ראיה שהגוי פטור מעונש מיתה.
  ושואלים:  <strong>והא כל היכא דאית ליה חיובא</strong> <small>[מקום שיש לו]</small> חיוב מיתה במפורש, <strong>מיתנא קתני,</strong> <strong>דקתני רישא</strong> <small>[</small>ו<small>הריהו שונה, ש</small>כן <small>שנינו בתחילה]:</small> <strong>על שפיכות דמים, גוי בגוי וגוי בישראל</strong> — <strong>חייב, ישראל בגוי</strong> — <strong>פטור.</strong> הרי שהוא משתמש בלשון חיוב!
  ודוחים:  <strong>התם</strong> <small>[שם]</small> באותו מקרה <strong>היכי ליתני</strong> <small>[כיצד ישנה]?</small> אין לו אפשרות לשנות בלשון אחרת. שכן אם <strong>ליתני</strong> <small>[ישנה]</small> בלשון <strong>"אסור" ו"מותר"</strong> — הרי נבין מכאן שלישראל מותר להרוג את הגוי לכתחילה, <strong>והתניא</strong> <small>[והרי שנינו</small> ברייתא<small>]:</small> <strong>גוי,</strong> וכן <strong>רועי בהמה דקה</strong> ישראלים שכרגיל הם גזלנים — <strong>לא מעלין ולא מורידין.</strong> כלומר, אין מעלין אותם <small>מן הבור שנפלו בו, או מצילים משאר סכנה שהיו בה. אך גם אין מורידים אותם לשם, ואין ממיתים אותם לכתחילה. ולכן היה צריך לשנות לשון "פטור" מעונש ולא "מותר" לכתחילה. אך בתוספתא שהסברנו יכול היה לשנות בלשון "חייב".  </small>
 ושבים לביאורה של התוספתא: נאמרו שם דיני גזל בגוי, והוסיפו גניבה גזילה ו<strong>כיוצא בו</strong> ושואלים: <strong>בגזל מאי היא</strong> <small>[מה הם]</small> אותם דברים שהם כענין גזל? <strong>אמר רב אחא בר יעקב: לא נצרכה אלא לפועל בכרם</strong> האוכל מן הפירות, שהוא כעין גזל, וגוי אסור בו. 
 ושואלים:  <strong>פועל בכרם אימת</strong> <small>[אימתי]?</small> <strong>אי</strong> <small>[אם]</small> <strong>בשעת גמר מלאכה,</strong> כגון שבוצר את הפירות, הלא <strong>התירא</strong> <small>[היתר]</small> גמור <strong>הוא,</strong> שאף לישראל מותר בכרמו של ישראל אחר! <strong>אי לאו</strong> <small>[אם לא]</small> <strong>בשעת גמר מלאכה</strong> — <strong>גזל מעליא</strong> <small>[מעולה,</small> גמור<small>]</small> <strong>הוא,</strong> ואין בכך חידוש!
 <strong>אלא אמר רב פפא: לא נצרכה</strong> תוספת זו <strong>אלא ל</strong>גוזל <strong>פחות משוה פרוטה.</strong> ומקשים: <strong>אי הכי</strong> <small>[אם כך]</small> כיצד <small>שנינו שם</small> <strong>ש</strong><strong>גוי בישראל אסור? הא בר</strong> <small>[הרי בן],</small> כלומר, ראוי <strong>ל</strong><strong>מחילה הוא,</strong> שכל דבר שהוא פחות משווה פרוטה מוחלים עליו, ואינו נחשב. ומדוע נחשב זה כגזל? ומשיבים: <strong>נהי דבתר הכי מחיל ליה, צערא בשעתיה מי לית ליה</strong> <small>[אמנם אחר כך מוחל הוא</small> על הגזילה אבל <small>צער בשעתו האם אין לו]?</small> ועובר משום גזל <small>בשעתו, ונענש על כך. ומקשים: אם מדובר בפחות משווה פרוטה, מדוע אם כן שנינו כי</small>
 <strong>גוי בגוי כיוצא בהן,</strong> הלא <strong>כיון דלאו</strong> <small>[שלא]</small> <strong>בני מחילה נינהו</strong> <small>[הם],</small> לגביהם <strong>גזל מעליא</strong> <small>[מעולה,</small> גמור<small>]</small>
 הוא, ואין זה רק "כיוצא בהם"! <strong>אלא</strong> יש לדחות פירוש זה, ו<strong>אמר רב אחא בריה</strong> <small>[בנו]</small> של <strong>רב איקא: לא נצרכה אלא לכובש שכר שכיר,</strong> שאינו משלם לו שכרו, <strong>גוי בגוי, וגוי בישראל</strong> — <strong>אסור, ישראל בגוי</strong> — <strong>מותר,</strong> שדבר זה אינו כשאר גזל שלוקח מן הנגזל, אלא כאן הוא מונע ממנו דבר המגיע לו.
  ועוד מבררים <strong>"כיוצא</strong> בו <strong>"</strong>לגבי <strong>יפת תואר מאי</strong> <small>[מה]</small> <strong>היא?</strong> מה איסור הדומה לזה? <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' אלעזר</strong> ש<strong>אמר</strong> בשם <strong>ר' חנינא: בן נח שייחד שפחה לעבדו</strong> שתהא לו בת זוג, ואחר כך <strong>בא עליה</strong> הוא עצמו — <strong>נהרג עליה,</strong> שאף שהשפחה קניינו היא ואינה אשה גמורה לעבד, מכל מקום כיון שייחדה לו — הרי היא כאשתו.
  ומעירים: לשון  <strong>"כיוצא בו"</strong> לגבי עבירות של <strong>שפיכות דמים לא תניא</strong> <small>[אינה שנויה].</small> <strong>אמר אביי: אי משכחת דתניא</strong> <small>[אם תמצא ששנויה</small> בריתא<small>]</small> באיזה מקום על שפיכות דמים "וכיוצא בה בן נח נענש" — דע לך כי שיטת <strong>ר' יונתן בן שאול היא.</strong> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יונתן בן שאול אומר:</strong> מי שהיה <strong>רודף אחר חבירו להורגו ויכול</strong> הנרדף <strong>להצילו,</strong> כלומר, להציל את עצמו, <strong>באחד מאבריו</strong> של הרודף, שיכול לכוון לפגוע באחד מאברי המתכוון לרצוח וינצל, <strong>ולא הציל</strong> בדרך זו אלא הרג את הרודף,
## דף נז:
 <strong>נהרג עליו</strong> אף שעשה זאת מתוך הגנה עצמית, וגם בן נח נהרג על כך.
 <big>א</big> <strong>אשכח</strong> <small>[מצא]</small> <strong>ר' יעקב בר אחא דהוה כתיב בספר אגדתא דבי</strong> <small>[שהיה כתוב בספר אגדה ש</small>ה<small>יה</small> <small>בבית</small> מדרשו<small>]</small> של <strong>רב: בן נח נהרג</strong> אפילו <strong>בדיין אחד, ובעד אחד שלא בהתראה,</strong> ואולם בעדות <strong>מפי איש ולא מפי אשה,</strong> אבל <strong>אפילו קרוב</strong> מעיד בבני נח. שכל אלה אף שאינם ראויים לדון דין שכזה בישראל, הריהם ראויים לדון בבן נח. <strong>משום</strong> (בשם) <strong>ר' ישמעאל אמרו:</strong> בן נח נהרג <strong>אף על העוברין</strong> שהמית.
  ושואלים:  <strong>מנהני מילי</strong> <small>[מנין דברים אלה]</small> שהיו כתובים באותו ספר? <strong>אמר רב יהודה:</strong> ש<strong>אמר קרא</strong> <small>[הכתוב]</small> "ו <strong>אך את דמכם לנפשתיכם אדרש</strong> מיד כל חיה אדרשנו ומיד האדם מיד איש אחיו אדרוש את נפש האדם<strong>"</strong> (בראשית ט, ה). וממה שנאמר "אדרש" בלשון יחיד, משמע <strong>אפילו בדיין אחד.</strong>
 ומה שנאמר <strong>"מיד כל חיה"</strong> — הרי זה בא ללמד שנידונים <strong>אפילו שלא בהתראה,</strong> שהרי חיה ודאי אינה בת התראה. ומה שנאמר <strong>"אדרשנו ומיד האדם",</strong> שנאמר בלשון יחיד, משמע: <strong>אפילו בעד אחד. "מיד איש"</strong> — <strong>ולא מיד אשה.</strong> ומ<strong>"אחיו"</strong> — נדקדק: <strong>אפילו</strong> היה <strong>קרוב</strong> לו.
  באותו ספר אגדה נאמר ש<strong>משום ר' ישמעאל אמרו</strong> שחייב <strong>אף על העוברין.</strong> ושואלים: <strong>מאי טעמיה</strong> <small>[מה טעמו]</small> של <strong>ר' ישמעאל?</strong> ומשיבים: <strong>דכתיב</strong> <small>[שנאמר]:</small> <strong>"שפך דם האדם באדם דמו ישפך"</strong> (בראשית ט, ו), והוא מפרש: <strong>איזהו אדם שהוא באדם? הוי אומר: זה עובר שבמעי אמו,</strong> שחייב בן נח על הריגתו.
  ומעירים:  <strong>ו</strong>ה<strong>תנא קמא</strong> <small>[הראשון]</small> שאינו מקבל הסבר זה, ה<strong>תנא דבי</strong> <small>[מבית</small> מדרשו<small>]</small> של <strong>מנשה הוא,</strong> ש<strong>אמר: כל מיתה האמורה לבני נח אינו אלא חנק, ושדי ליה האי</strong> <small>[וזרוק,</small> צרף, <small>לו</small> מלה <small>זו]</small> <strong>"באדם"</strong> שנאמרה <strong>אסיפיה דקרא</strong> <small>[על סופו של הכתוב],</small> <strong>ודרוש ביה הכי</strong> <small>[בו כך]:</small> <strong>"באדם דמו ישפך", איזהו שפיכות דמים של אדם שהוא בגופו של אדם,</strong> שאין דמו יוצא החוצה? <strong>הוי אומר זה חנק,</strong> וחלוקה כזו של הפסוק מלמדת אותנו כי כל בן נח היוצא ליהרג — יהרג בחנק.
 <strong>מתיב</strong> <small>[מקשה]</small> <strong>רב המנונא: ואשה</strong> מבני נח <strong>לא מפקדה</strong> <small>[אינה מצווה]</small> על הדינים? <strong>והכתיב</strong> <small>[והרי נאמר]</small> באברהם שהיה אז בגדר בן נח <strong>"כי ידעתיו למען אשר יצוה</strong> את בניו ואת ביתו אחריו ושמרו דרך ה' לעשות צדקה ומשפט
 <strong>"</strong>((בראשית ט, יח, יט), "ביתו" הן הנשים. ומשמע שאף הן בציווי של עשיית משפט! <strong>הוא מותיב לה</strong> <small>[מקשה אותה</small> קושיה<small>]</small> <strong>והוא</strong> עצמו <strong>מפרק לה</strong> <small>[פותר אותה]:</small> את <strong>בניו</strong> ציוה אברהם <strong>ל</strong>עשות <strong>דין</strong> ("משפט"), ואילו <strong>ביתו,</strong> כלומר, את בנות ביתו ציוה <strong>ל</strong>עשות <strong>צדקה.</strong>
 <strong>אמר ליה</strong> <small>[לו]</small> <strong>רב אויא סבא</strong> <small>[הזקן]</small> <strong>לרב פפא: אימא</strong> <small>[אמור]</small> אם כן, כי <strong>בת נח שהרגה לא תיהרג,</strong> שהרי <strong>"מיד איש" ולא "מיד אשה" כתיב</strong> <small>[נאמר]!</small> <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב יהודה:</strong> נאמר שם <strong>"שפך דם האדם"</strong> בלא פירוט, משמע כל מי ששופכו <strong>מכל מקום</strong> נהרג, בין איש ובין אשה.
  ומקשים: לפי עקרון זה  <strong>אימא</strong> <small>[אמור]</small> כי <strong>בת נח שזינתה לא תיהרג, דכתיב</strong> <small>[שנאמר]:</small> <strong>"על כן יעזב איש</strong> את אביו ואת אמו ודבק באשתו והיו לבשר אחד<strong>"</strong> ((בראשית ט, ב, כד), ואף כאן תאמר איש <strong>ולא אשה! אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב יהודה:</strong> נאמר בסוף הפסוק <strong>"והיו לבשר אחד"</strong> — <strong>הדר ערבינהו קרא</strong> <small>[חזר ועירבם הכתוב]</small> וגילה שדינם שווה, כי הם "בשר אחד". 
 <big>ב</big> <strong>תנו רבנן</strong> <small>[שנו חכמים],</small> נאמר: "איש איש אל כל שאר בשרו לא תקרבו לגלות ערוה" (ויקרא יח, ו), ודי היה לומר <strong>"איש", מה תלמוד לומר: "איש איש"?</strong> — <strong>לרבות את הגויים שמוזהרין על העריות כישראל.</strong>
 ושואלים: <strong>והא מהכא נפקא</strong> <small>[ו</small>דבר <small>זה מכאן,</small> מפסוק זה <small>יוצא,</small> נלמד<small>]?</small> והרי <strong>מהתם נפקא</strong> <small>[משם,</small> מפסוק אחר <small>יוצא,</small> נלמד<small>],</small> שכבר דרשנו: <strong>"לאמר" זה</strong> רמז לאסור <strong>גילוי עריות</strong> (ראה לעיל סנהדרין דף נו,ב).
  ומשיבים:  <strong>התם</strong> <small>[שם]</small> אותו כתוב מדבר <strong>בעריות דידהו</strong> <small>[שלהם],</small> באותן שהם אסורים בהן, <strong>והכא</strong> <small>[וכאן]</small> מדובר <strong>בעריות דידן</strong> <small>[שלנו],</small> שאם בא הגוי על אשה ישראלית שהיא נשואה על פי דיני ישראל — נענש על כך, <strong>דקתני סיפא</strong> <small>[ששנינו בסוף</small> אותה ברייתא<small>]:</small> <strong>בא</strong> הגוי <strong>על עריות ישראל</strong> — <strong>נידון בדיני ישראל.</strong>
 ושואלים: <strong>למאי הלכתא</strong> <small>[למה,</small> לאיזו <small>הלכה]</small> אמרו שנידון בדיני ישראל? <strong>אמר רב נחמן אמר</strong> <strong>רבה בר אבוה: לא נצרכה אלא</strong> לומר שגוי זה נידון בדיני ישראל ב<strong>עדה</strong> (בסנהדרין), <strong>ועדים, והתראה.</strong>
 ושואלים: וכי דינו <strong>מגרע גרע</strong> <small>[נעשה גרוע יותר],</small> שאם היה עובר עבירה זו בבת נח לא היו מזקיקים אותו לכל אלה, ועכשיו שפגע בישראל לא יתחייב אלא אם כן נתמלאו כל התנאים הללו?!
 <strong>אלא אמר ר' יוחנן: לא נצרכה אלא ל</strong>גוי הבא על <strong>נערה המאורסה</strong> בת ישראל, <strong>דלדידהו לית להו</strong> <small>[שלהם אין להם],</small> שבבני נח יש רק נישואין גמורים ואין מעמד ביניים של אירוסין, <strong>דדיינינן להו בדינא דידן</strong> <small>[שדנים אותם בדין שלנו]</small> במקרה כזה.
  ושואלים:  <strong>אבל</strong> אם בא הגוי על <strong>אשת איש</strong> מישראל, <strong>בדינא דידהו דיינינן להו</strong> <small>[בדין שלהם אנו דנים אותם]?!</small> <strong>והתניא</strong> <small>[והרי שנינו</small> בברייתא<small>]:</small> <strong>בא</strong> גוי <strong>על נערה המאורסה</strong> מישראל — <strong>נידון בסקילה,</strong> בא <strong>על אשת איש</strong> — <strong>נידון בחנק. ואי בדינא דידהו</strong> <small>[ואם בדינם שלהם],</small> הלא ב<strong>סייף הוא</strong> דינם!
 <strong>אמר רב נחמן בר יצחק: מאי</strong> <small>[מה</small> פירוש<small>]</small> <strong>"אשת איש" דקתני</strong> <small>[ששונה]?</small> — כאן מדובר במקרה מיוחד: <strong>כגון שנכנסה</strong> אותה אשה <strong>לחופה ו</strong>עדיין <strong>לא נבעלה,</strong> שהיא נחשבת כבר כנשואה בדיני ישראל. <strong>דלדידהו לית להו</strong> <small>[שלהם אין להם]</small> מעמד כגון זה ועדיין אינה קרוייה אשתו, לכן <strong>דיינינן להו בדינא דידן</strong> <small>[דנים אנו אותם בדין שלנו],</small> והבא על אשת איש — נידון בחנק.
 <strong>דתני</strong> <small>[ששנה]</small> <strong>ר' חנינא: בעולת בעל</strong> — <strong>יש להן,</strong> שכיון שנבעלה אשה לשם נישואין הרי היא נעשית אשת איש, אבל <strong>נכנסה לחופה ולא נבעלה</strong> — <strong>אין להן,</strong> שלדיניהם אינה נחשבת כאשה נשואה.
  ומעירים:  <strong>תניא כוותיה</strong> <small>[שנויה</small> תוספתא <small>כשיטתו]</small> של <strong>ר' יוחנן: כל ערוה שבית דין של ישראל ממיתין עליה</strong> — <strong>בן נח מוזהר עליה,</strong> וכל ערוה ש<strong>אין בית דין של ישראל ממיתין עליה</strong> — <strong>אין בן נח מוזהר עליה,</strong> אלו <strong>דברי ר' מאיר. וחכמים אומרים: הרבה עריות יש שאין בית דין של ישראל ממיתין עליהן, ו</strong>בכל זאת <strong>בן נח מוזהר עליהן.</strong>
 ועוד: אם <strong>בא על עריות ישראל</strong> — <strong>נידון בדיני ישראל, בא על עריות בן נח</strong> — <strong>נידון בדיני בן נח. ואנו אין לנו</strong> דוגמה לעריות ישראל אלה, שאם בא גוי עליהן הינו נידון בדיני ישראל, <strong>אלא נערה המאורסה בלבד,</strong> כדברי ר' יוחנן.
  ושואלים:  <strong>ונחשוב נמי</strong> <small>[ושימנה גם כן]</small> דין אשה ש<strong>נכנסה לחופה ולא נבעלה!</strong> ומשיבים: <strong>האי</strong> <small>[זה]</small> ה<strong>תנא,</strong> <strong>תנא דבי</strong> <small>[מבית</small> מדרשו<small>]</small> של <strong>מנשה הוא,</strong> ש<strong>אמר: כל מיתה האמורה לבני נח אינו אלא חנק,</strong> וכיון שנכנסה אותה אשה ישראלית לחופה אשת איש היא ודינה בחנק, <strong>אידי ואידי</strong> <small>[זה וזה]</small> <strong>חנק הוא</strong> ואין הבדל בין דיננו לדיניהם במקרה זה.
  בברייתא זו הובאה שיטת ר' מאיר, ושואלים: <strong>ו</strong>כי <strong>סבר ר' מאיר</strong> כי <strong>כל ערוה שבית דין של ישראל ממיתין עליה</strong> — <strong>בן</strong> <strong>נח מוזהר עליה? והא תניא</strong> <small>[והרי שנינו</small> בברייתא<small>]:</small> <strong>גר</strong>
## דף נח.
 <strong>שהיתה הורתו</strong> (הריונו) <strong>שלא בקדושה,</strong> שהוריו היו עדיין גויים, <strong>ולידתו בקדושה,</strong> שנתגיירה אמו לפני שילדתו — <strong>יש לו שאר האם,</strong> כלומר, קרוביו מצד האם נחשבים קרובים לו <strong>ואין לו שאר האב.</strong>
 <strong>הא</strong> <small>[הרי]</small> <strong>כיצד?</strong> אם <strong>נשא אחותו מן האם</strong> שהתגיירה גם היא — <strong>יוציא,</strong> שאסורה היא לו מדברי סופרים. וטעמו של איסור זה: כיון שאותה קרובה היתה אסורה עליו בהיותו גוי, אף על פי שלאחר שנתגייר נותקו כל קשרי המשפחה בינו ובין קרוביו הקודמים (שגר הריהו כקטן שנולד), מכל מקום אסרו עליו קרובות, שלא נראה לו שבהיותו בן ישראל הותרו לו דברים שהיה אסור בהם קודם לכן. נשא אחותו <strong>מן האב</strong> — <strong>יקיים.</strong> נשא <strong>אחות האב</strong> שהיא ואביו <strong>מן האם,</strong> כלומר, בני אם אחת — <strong>יוציא, מן האב</strong> שהיא בת אבי אביו — <strong>יקיים.</strong>
 נשא <strong>אחות האם מן האם</strong> — <strong>יוציא. אחות האם מן האב, ר' מאיר אומר: יוציא,</strong> שהרי יש בה צד קירבה מצד האם, <strong>וחכמים אומרים: יקיים. שהיה ר' מאיר אומר: כל ערוה שהיא משום שאר אם</strong> — בכל מקרה <strong>יוציא, משום שאר האב</strong> — <strong>יקיים. ו</strong>לכל הדעות
 <strong>מותר</strong> גר זה <strong>באשת אחיו, ובאשת אחי אביו. ושאר כל עריות מותרות לו לאתויי</strong> <small>[להביא,</small> להוסיף<small>]</small> <strong>אשת אביו</strong> שמותרת לו, אם נתאלמנה או נתגרשה מאביו.
 <strong>נשא</strong> גר <strong>אשה ובתה</strong> שנתגיירו יחד, <strong>כונס אחת</strong> מהן כאשתו <strong>ומוציא אחת, ולכתחילה לא יכנוס</strong> אפילו אחת מהן, שהרי בישראל אסור הוא בכגון זה. <strong>מתה אשתו</strong> — <strong>מותר</strong> לשאת את <strong>חמותו</strong> שנתגיירה. <strong>ואיכא דאמרי</strong> <small>[ויש שאומרים]</small> ש<strong>אסור בחמותו.</strong> על כל פנים נראה מדברי ר' מאיר שבן נח מוזהר על כמה עריות שאין בית דין של ישראל ממית עליהם (אחותו, אחות אמו), אלא רק אסורות באיסור כרת!
 <strong>אמר רב יהודה: לא קשיא</strong> <small>[אינו קשה],</small> <strong>הא</strong> <small>[זו]</small> הברייתא השניה כשיטת <strong>ר' מאיר אליבא</strong> <small>[על פי שיטתו]</small> של <strong>ר' אליעזר, והא</strong> <small>[וזו]</small> הברייתא הראשונה כשיטת <strong>ר' מאיר אליבא</strong> <small>[על פי שיטתו]</small> של <strong>ר' עקיבא.</strong>
 <strong>דתניא</strong> <small>[ש</small>כן <small>שנינו</small> בברייתא<small>]</small> על הנאמר <strong>"על כן יעזב איש את אביו ואת אמו</strong> ודבק באשתו והיו לבשר אחד<strong>"</strong> (בראשית ב, כד), ש<strong>ר' אליעזר אומר: "אביו"</strong> — כוונתו כאן <strong>אחות אביו,</strong> שצריך לעזבה מלשאת אותה, ולבקש אשה שאינה קרובתו. <strong>"אמו"</strong> — <strong>אחות אמו.</strong> ואילו <strong>ר' עקיבא אומר: "אביו"</strong> — משמע <strong>אשת אביו, "אמו"</strong> — <strong>אמו ממש.</strong>
 <strong>"ודבק"</strong> — <strong>ולא בזכר</strong> שאין זה חיבור שיש בו דביקה. <strong>"באשתו"</strong> — <strong>ולא באשת חבירו. "והיו לבשר אחד"</strong> — <strong>מי שנעשים בשר אחד</strong> שיכולים להוליד זה מזה, <strong>יצאו בהמה וחיה שאין נעשין בשר אחד,</strong> וכל אלה אסורים לבני נח.
 <big>א</big> <strong>אמר מר</strong> <small>[החכם]</small> בברייתא זו, <strong>ר' אליעזר אומר: "אביו"</strong> — משמעו <strong>אחות אביו.</strong> ומקשים: <strong>אימא</strong> <small>[אמור]</small> שהכוונה כאן <strong>אביו ממש,</strong> ולהזהירו על משכב זכור עם אביו! ומשיבים: הרי <strong>היינו</strong> <small>[זהו]</small> מה שאמרו <strong>"ודבק"</strong> — <strong>ולא בזכר,</strong> והרי אביו בכלל.
  ומקשים:  <strong>אימא</strong> <small>[אמור]</small> שהכוונה כאן ל<strong>אשת אביו!</strong> ומשיבים: הרי <strong>היינו</strong> <small>[זו]</small> כבר אסורה עליו וכלולה <strong>ב</strong>מה שנאמר <strong>"אשתו" ולא באשת חבירו.</strong> ומקשים: <strong>אימא</strong> <small>[אמור]</small> שמדובר כאן <strong>לאחר מיתה</strong> של האב, ששוב אינה אשת איש! ודוחים: <strong>דומיא</strong> <small>[בדומה]</small> ל<strong>אמו</strong> אמר הכתוב, <strong>מה אמו דלאו</strong> <small>[שאין]</small> בכך איסור משום שהיא <strong>אישות</strong> (נישואין) לאביו, אלא משום קירבה לו, <strong>אף אביו</strong> הכוונה <strong>דלאו</strong> <small>[שאינו]</small> קשר <strong>אישות</strong> אלא קירבת דם.
  ר' אליעזר אמר עוד כי <strong>"אמו"</strong> פירושו <strong>אחות אמו.</strong> ושואלים: <strong>ואימא</strong> <small>[ואמור]</small> <strong>אמו ממש!</strong> ודוחים: אם כן הרי <strong>היינו</strong> <small>[זו]</small> כבר אסורה עליו וכלולה <strong>ב</strong>מה שנאמר <strong>אשתו ולא באשת חבירו,</strong> שהרי אמו היא אשת אביו! ומקשים: <strong>ואימא</strong> <small>[ואמור]</small> שהכוונה שחייב על אמו גם <strong>לאחר מיתה</strong> של אביו! ודוחים: מסתבר כי ביטוי זה <strong>דומיא</strong> <small>[בדומה]</small> למה שנאמר <strong>"אביו", מה "אביו" דלאו</strong> <small>[שאינו]</small> ערות אביו <strong>ממש</strong> אלא קרובת אביו, <strong>אף "אמו" דלאו</strong> <small>[שאינה]</small> <strong>ממש</strong> אלא קרובת אמו.
 <strong>ר' עקיבא אומר: "אביו"</strong> פירושו <strong>אשת אביו.</strong> ומקשים: <strong>ואימא</strong> <small>[ואמור]</small> שהכוונה היא <strong>אביו ממש!</strong> ודוחים: אם כן <strong>היינו</strong> <small>[זהו]</small> מה שנאמר <strong>"ודבק"</strong> — <strong>ולא בזכר.</strong> ומקשים: <strong>אי הכי</strong> <small>[אם כך]</small> <strong>אשת אביו נמי היינו</strong> <small>[גם כן הרי זה]</small> כלול במה שנאמר <strong>באשתו ולא באשת חברו!</strong> ומשיבים: מדובר כאן באשת אביו <strong>לאחר מיתה</strong> של אביו, ואין כאן איסור אשת איש אלא איסור קירבה.
  ועוד, לדברי ר' עקיבא: <strong>"אמו"</strong> — <strong>אמו ממש,</strong> ומקשים: הרי <strong>היינו</strong> <small>[זו]</small> כבר אסורה עליו וכלולה <strong>ב</strong>מה שנאמר <strong>אשתו ולא באשת חברו!</strong> ומשיבים: מדובר כאן על <strong>אמו מאנוסתו,</strong> שאנסה אביו ונולד זה ממנה, אבל לא היתה אשת אביו.
  לעצם מחלוקתם שואלים: <strong>במאי קא מיפלגי</strong> <small>[במה,</small> באיזה עקרון, <small>הם נחלקו]?</small> ומסבירים: <strong>ר' אליעזר סבר</strong>
## דף נח:
 כי יש לפרש את הביטויים בדרך דומה: <strong>"אביו" דומיא</strong> <small>[בדומה]</small> ל<strong>"אמו", ו"אמו" דומיא</strong> <small>[בדומה]</small> ל<strong>"אביו".</strong> ודבר זה <strong>לא משכחת לה</strong> <small>[אין אתה מוצא אותה]</small> אפשרות לפרש את שני הביטויים בשווה <strong>אלא באחווה,</strong> באחות אביו ואחות אמו.
 <strong>ור' עקיבא</strong> סבור: <strong>מוטב לאוקמיה</strong> <small>[להעמיד,</small> לפרש<small>]</small> שמדובר <strong>באשת אביו דאיקרי</strong> <small>[שנקראה]</small> בכתוב <strong>"ערות אביו"</strong> ("ערות אביך", ויקרא יח, ח), <strong>לאפוקי</strong> <small>[להוציא]</small> <strong>אחות אביו</strong> שרק <strong>"שאר אביו"</strong> — <strong>איקרי</strong> <small>[נקראה]</small> בכתוב ("שאר אביך". ויקרא יח, יב), ואולם <strong>"ערות אביו"</strong> — <strong>לא איקרי</strong> <small>[נקראה].</small> ומנסים להוכיח אמיתותן של כל אחת משיטות אלה מן המקרא.
 <strong>תא שמע</strong> <small>[בוא</small> ו<small>שמע],</small> שנאמר <strong>"ויקח עמרם את יוכבד דדתו</strong> לו לאשה<strong>"</strong> (שמות ו, כ), <strong>מאי לאו</strong> <small>[האם לא]</small> הכוונה שהיתה <strong>דודתו מן האם</strong> שהיתה אחות אביו גם מאב וגם מאם? משמע שאחות האב מותרת!
  ודוחים:  <strong>לא,</strong> היא היתה <strong>דודתו</strong> אחות אביו, אחות קהת אבי עמרם <strong>מן האב</strong> בלבד, אבל לא היתה אחות אביו מאמו, וקירבה דרך האב בלבד אינה נחשבת.
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה שאמר אברהם אבינו לאבימלך אודות שרה: <strong>"וגם אמנה אחתי בת אבי הוא אך לא בת אמי</strong> ותהי לי לאשה<strong>"</strong> (בראשית כ, יב), <strong>מכלל</strong> הדברים למד כי אחותו <strong>בת האם אסורה</strong> אפילו לבני נח!
  ודוחים:  <strong>ותסברא</strong> <small>[וכי סבור אתה]</small> כי אפשר בכלל לקבל פסוק זה כפשוטו? וכי <strong>אחותו הואי</strong> <small>[היתה],</small> הלא <strong>בת אחיו הואי</strong> <small>[היתה]!</small> שלפי המסורת היתה שרה בתו של הרן (יסכה), <strong>וכיון דהכי</strong> <small>[שכך]</small> <strong>הוא, לא שנא</strong> <small>[אין שוני]</small> בין אחות ש<strong>מן האב ולא שנא</strong> <small>[ואין שוני]</small> בין אחות ש<strong>מן האם,</strong> ובכל אופן <strong>שריא</strong> <small>[מותרת]</small> אפילו לישראל. <strong>אלא, התם הכי קאמר ליה</strong> <small>[שם כך אמר לו</small> אברהם<small>]:</small> <strong>קורבא</strong> <small>[קירבה]</small> של <strong>אחות אית</strong> <small>[יש]</small> <strong>לי בהדה</strong> <small>[עמה],</small> שבת אח הריהי כאחות, <strong>מאבא ולא מאמא.</strong>
 <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו: <strong>מפני מה לא נשא אדם</strong> הראשון <strong>את בתו?</strong> — <strong>כדי שישא קין את אחותו</strong> ותהא פריה ורביה מיד, והוא <strong>שנאמר: "כי אמרתי עולם חסד יבנה"</strong> (תהלים פט, ג), שיש בפסוק זה רמז שבתחילת קיומו של העולם הותר לבני אדם לשאת אחיות, שהיא עבירה שנאמר עליה "ואיש אשר יקח את אחותו... חסד הוא<strong>"</strong> (ויקרא כ, יז). ונדייק: <strong>הא לאו הכי</strong> <small>[הרי</small> אם <small>לא</small> היה <small>כך]</small> ולא התיר ה' את הדבר במיוחד, היתה האחות <strong>אסירא</strong> <small>[אסורה]</small> וקשה לר' עקיבא!
  ודוחים: אמנם כן, היה איסור בדבר מתחילה אך  <strong>כיון דאשתרי</strong> <small>[שהותר]</small> לשאת את אחותו — <strong>אשתרי</strong> <small>[הותרה]</small> לכל הדורות לבני נח, ונאסרה לישראל בלבד.
 <strong>אמר רב הונא: גוי מותר בבתו,</strong> שרשאי לשאתה ואין זו קרויה ערוה לגביו, <strong>ואם תאמר: מפני מה לא נשא אדם</strong> הראשון <strong>את בתו?</strong> — <strong>כדי שישא קין את אחותו, משום</strong> שנאמר <strong>"עולם חסד יבנה".</strong>
 <strong>ואיכא דאמרי</strong> <small>[ויש שאומרים]</small> שלא כך אמר, אלא <strong>אמר רב הונא: גוי אסור בבתו. תדע</strong> ראיה לכך: <strong>שלא נשא אדם</strong> הראשון <strong>את בתו.</strong> ודוחים: <strong>ולא היא,</strong> אין זו ראיה, <strong>התם היינו טעמא</strong> <small>[שם זהו הטעם]:</small> <strong>כדי שישא קין את אחותו, משום</strong> ש<strong>"עולם חסד יבנה".</strong>
 <big>א</big> <strong>אמר רב חסדא: עבד</strong> כנעני <strong>מותר באמו ומותר בבתו.</strong> כי <strong>יצא מכלל גוי,</strong> שעל ידי טבילתו להיות עבד לישראל ניתק קשריו עם קרוביו הגוים כגר, ואולם <strong>לכלל ישראל לא בא</strong> ואינו חייב במצוות כישראל, ולכן אין מחשיבים לו קשר משפחתי משום צד, ומותר אף באמו ובאחותו.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' אלעזר</strong> ש<strong>אמר</strong> בשם <strong>ר' חנינא: בן נח שייחד שפחה לעבדו</strong> שתהא לו בת זוג, <strong>ו</strong>אחר כך <strong>בא עליה</strong> הוא עצמו — <strong>נהרג עליה</strong> משום אשת איש.
  ושואלים:  <strong>מאימת</strong> <small>[מאימתי]</small> קרוייה היא אשתו של העבד? <strong>אמר רב נחמן: מדקראו</strong> <small>[מ</small>זמן <small>שקוראים]</small> <strong>לה "רביתא דפלניא"</strong> <small>["בחורה של פלוני"].</small> ושואלים: <strong>מאימת</strong> <small>[מאימתי]</small> זמן <strong>התרתה,</strong> מתי ניתק הקשר בין העבד והשפחה? <strong>אמר רב הונא: משפרעה</strong> (גילתה) <strong>ראשה בשוק.</strong> שרק אשה נשואה היתה נוהגת לכסות ראשה, שמוכיחה שאינה רוצה להיות קשורה בו עוד. שאף אשה גויה נשואה היתה נוהגת לצאת בכיסוי ראש לשוק.
 <strong>אמר ר' אלעזר אמר ר' חנינא:</strong> <strong>בן נח שבא על אשתו שלא כדרכה</strong> — <strong>חייב</strong> משום ערוה, <strong>שנאמר: "ודבק</strong> באשתו<strong>"</strong> (בראשית ב, כד) — <strong>ולא שלא כדרכה,</strong> שאין זו דרך של דביקה, ונמצא שעבר על ציווי התורה.
 <strong>אמר רבא: מי איכא מידי</strong> <small>[האם יש דבר]</small> ש<strong>ישראל לא מיחייב</strong> <small>[אינו חייב</small> בו<small>]</small> <strong>וגוי מיחייב</strong> <small>[חייב</small> בו<small>]?</small> והלא ביאה כזו באשתו אין מענישים עליה אדם מישראל!
 <strong>אלא אמר רבא</strong> שכך יש להבין את הפסוק: <strong>בן נח שבא על אשת חבירו שלא כדרכה</strong> — <strong>פטור, מאי טעמא</strong> <small>[מה טעם</small> הדבר<small>]?</small> נאמר: <strong>"</strong>ודבק <strong>באשתו" ולא באשת חבירו,</strong> משמע שבאשת חבירו אסור לו לדבוק, אבל <strong>"ודבק"</strong> — <strong>ולא</strong> בביאה <strong>שלא כדרכה.</strong>
 <strong>אמר ר' חנינא: גוי שהכה את ישראל</strong> — <strong>חייב מיתה, שנאמר</strong> כאשר ראה משה איש מצרי מכה איש עברי: <strong>"ויפן כה וכה וירא כי אין איש ויך את המצרי</strong> ויטמנהו בחול
 <strong>"</strong>(שמות ב, יב), <strong>ואמר ר' חנינא: הסוטר לועו</strong> (לחיו) <strong>של ישראל, כאילו סוטר לועו של שכינה, שנאמר "מוקש אדם ילע קדש"</strong> (משלי כ, כה), המכה אדם ("מוקש") מישראל כביכול פוגע בלועו ("ילע") של הקודש.
 <big>ב</big> סימן להלכות הבאות הוא: "ה <strong>מגביה</strong> יד, <strong>עבדו</strong> לענין עבד ועבודה, <strong>שבת</strong> לגוי". <strong>אמר ריש לקיש: המגביה ידו על חבירו</strong> להכותו, <strong>אף על פי שלא הכהו נקרא "רשע", שנאמר: "</strong>והנה שני אנשים עברים נצים <strong>ויאמר לרשע למה תכה רעך"</strong> (שמות ב, יג), <strong>"למה הכית" לא נאמר, אלא "למה תכה"</strong> לשון עתיד, כלומר, מתכוון להכות, משמע שהמרים יד להכות <strong>אף על פי שלא הכהו, נקרא "רשע".</strong>
 <strong>אמר זעירי אמר ר' חנינא:</strong> המרים יד להכות את חבירו <strong>נקרא "חוטא", שנאמר: "</strong>ובא נער הכהן... ואמר לו כי עתה תתן <strong>ואם לא לקחתי בחזקה"</strong> (שמואל א' ב, טו–טז), <strong>וכתיב</strong> <small>[ונאמר]</small> על כך: <strong>"ותהי חטאת הנערים גדולה מאד"</strong> (שמואל א' ב, יז).
 <strong>רב הונא אמר:</strong> העושה כן <strong>תיקצץ ידו, שנאמר: "וזרוע רמה תשבר"</strong> (איוב לח, טו), שמי שרגיל להרים זרועו מוטב שתשבר. ומסופר, ש<strong>רב הונא קץ ידא</strong> <small>[קצץ ידו]</small> של אדם שהיה נוהג להכות את חבריו.
 <strong>ר' אלעזר אומר: אין לו תקנה</strong> לאיש אלים כזה <strong>אלא קבורה, שנאמר: "ואיש זרוע לו הארץ"</strong> (שמואל א' ב, כב, ח), ומפרשו: איש המכה בזרוע ראוי לו בשל כך להיות קבור בארץ.
 <strong>ואמר ר' אלעזר</strong> פירוש אחר לאותו פסוק: <strong>לא נתנה קרקע אלא לבעלי זרועות</strong> היכולים להגן על עצמם מכל אויב, <strong>שנאמר: "ואיש זרוע לו הארץ". ו</strong>אגב אימרה זו מביאים את מה ש
 <strong>אמר ריש לקיש: מאי דכתיב</strong> <small>[מהו שנאמר]</small> <strong>"עבד אדמתו ישבע לחם"</strong> (משלי יב, יא)? <strong>אם עושה אדם עצמו כעבד לאדמה</strong> ("עובד אדמתו") ומקדיש לכך את כל מאמציו — <strong>ישבע לחם, ואם לאו</strong> <small>[לא]</small> — <strong>לא ישבע לחם.</strong>
 <big>ג</big> <strong>ואמר ריש לקיש: גוי ששבת</strong> — <strong>חייב מיתה, שנאמר: "</strong>עוד כל ימי הארץ זרע וקציר וקור וחום וקיץ וחורף <strong>ויום ולילה לא ישבתו"</strong> (בראשית ח, כג), ללמד שאסור לשבות ממלאכה, ויש לו לעבוד כל ימי חייו. <strong>ואמר מר</strong> <small>[החכם]:</small> <strong>אזהרה שלהן זו היא מיתתן,</strong> שלא ניתנו לבני נח עונשים אחרים, אלא עונש מיתה לכל העובר על המצוות. <strong>אמר רבינא:</strong> גם אם עשה את יום השבתון ביום כל שהוא שאינו מיוחד לפולחן לכל דת, אלא <strong>אפילו שני בשבת.</strong>
 ושואלים: <strong>וליחשבה</strong> <small>[ושימנה]</small> מצוה זו <strong>גבי שבע מצות</strong> בני נח! ומשיבים: <strong>כי קא חשיב</strong> <small>[כאשר מנה]</small> שבע מצוות — מנה רק את אלה שהן ב<strong>"שב ואל תעשה",</strong> כלומר, דברים שיש בהם איסור, ויש להמנע מהם. ואולם מצוות של <strong>"קום עשה"</strong> — <strong>לא קא חשיב</strong> <small>[</small>ו<small>הוא לא מנה].</small>
## דף נט.
 ומקשים: <strong>והא</strong> <small>[והרי]</small> מצות <strong>דינין</strong> (עשיית המשפט) <strong>קום עשה הוא, ו</strong>למרות כן <strong>קא חשיב</strong> <small>[מונה]</small> אותה בשבע מצוות! ודוחים: במצוה זו יש חלק של <strong>"קום עשה" ו</strong>גם <strong>"שב אל תעשה" נינהו</strong> <small>[הם],</small> שיש בה גם ציווי למנות דיינים ולעשות דין, וגם מצות "לא תעשה" שלא לעשות עוול לחבירו שלא כדין.
 <strong>ואמר ר' יוחנן: גוי שעוסק בתורה</strong> — <strong>חייב מיתה, שנאמר: "תורה צוה לנו משה מורשה</strong> קהילת יעקב<strong>"</strong> (דברים לג, ד), כלומר, <strong>לנו מורשה ולא להם.</strong>
 ושואלים: אם כן <strong>וליחשבה</strong> <small>[ושימנה אותה],</small> איסור זה, <strong>גבי</strong> <small>[אצל]</small> <strong>שבע מצות</strong> בני נח! ומתרצים: <strong>מאן דאמר</strong> <small>[מי שאומר]</small> ומבין מכתוב זה שהתורה היא <strong>"מורשה"</strong> — ירושה, אם כן הגוי העוסק בה <strong>מיגזל קא גזיל לה</strong> <small>[גוזל אותה]</small> וחייב משום גזל, וזו אכן נמנית, <strong>מאן דאמר</strong> <small>[מי שאומר]</small> שיש להבין כאן כאילו נכתב <strong>"מאורסה"</strong> — אם כן <strong>דינו כ</strong>בא על <strong>נערה המאורסה,</strong> ש<strong>בסקילה.</strong>
 <strong>מיתיבי</strong> <small>[מקשים]</small> על דברי ר' יוחנן, ממה ש<strong>היה ר' מאיר אומר: מניין שאפילו גוי ועוסק בתורה שהוא</strong> חשוב <strong>ככהן גדול? שנאמר: "</strong>ושמרתם את חוקותי ואת משפטי <strong>אשר יעשה אתם האדם וחי בהם"</strong> (ויקרא יח, ה), <strong>כהנים לויים וישראלים לא נאמר</strong> בפסוק זה <strong>אלא "האדם", הא</strong> <small>[הרי]</small> <strong>למדת שאפילו גוי ועוסק בתורה הרי הוא ככהן גדול!</strong>
 ומשיבים: <strong>התם</strong> <small>[שם]</small> בדברי ר' מאיר הכוונה כשאותו גוי עוסק <strong>ב</strong>לימוד <strong>שבע מצות דידהו</strong> <small>[שלהם],</small> שבהלכות הנוגעות לשבע מצוות אלה מצווה הוא לעסוק, וכשעוסק בהן הריהו נחשב ביותר.
 <big>א</big> בברייתא היסודית בדיני בני נח הובא גם ש<strong>ר' חנינא בן גמליאל אומר: אף הדם מן החי</strong> נצטוו עליו בני נח. ובענין זה עוד <strong>תנו רבנן</strong> <small>[שנו חכמים]:</small> מה שנאמר <strong>"אך בשר בנפשו דמו לא תאכלו"</strong> (בראשית ט, ד) — <strong>זה אבר מן החי,</strong> שלא לאכול בשר בעוד נפש החיים בו. <strong>ר' חנינא בן גמליאל אומר: אף הדם מן החי</strong> נאסר מכאן.
  ושואלים:  <strong>מאי טעמא</strong> <small>[מה הטעם]</small> של <strong>ר' חנינא בן גמליאל?</strong> ומסבירים: <strong>קרי ביה</strong> <small>[קורא</small> הוא <small>בו]</small> בפסוק זה קריאה כפולה: <strong>"בשר בנפשו לא תאכל"</strong> וגם <strong>"דמו בנפשו לא תאכל".</strong> ושואלים: <strong>ורבנן</strong> <small>[וחכמים],</small> כיצד מפרשים הם "דמו" האמור בכתוב זה? שהרי לדעתם יש שם רק איסור אבר מן החי אך לא דם! ומשיבים: הפסוק <strong>ההוא</strong> <strong>למישרי</strong> <small>[להתיר]</small> אבר מן החי ב<strong>שרצים הוא דאתא</strong> <small>[שבא],</small> והזכיר גם "דמו" ללמד שאין האיסור אלא בבעלי חיים שדמם נפרד לגמרי מבשרם, ואילו שרצים אין דמם חלוק מבשרם, ולפיכך הותר להם.
 <strong>כיוצא בדבר אתה אומר</strong> ראיה לענין דם מן החי שלדעת ר' חנינא נאסר לישראל בסיני <strong>"רק חזק לבלתי אכל הדם כי הדם הוא הנפש</strong> ולא תאכל הנפש עם הבשר<strong>"</strong> (דברים יב, כג). וכך הוא מפרש: <strong>"רק חזק לבלתי אכל הדם"</strong> — <strong>זה אבר מן החי. "כי הדם הוא הנפש"</strong> — <strong>זה דם מן החי.</strong>
 <strong>ורבנן</strong> <small>[וחכמים]</small> שאינם מוצאים איסור מיוחד בדם מן החי, כיצד מפרשים הם כתוב זה? ומשיבים: הפסוק <strong>ההוא</strong> <strong>לדם הקזה</strong> <strong>שהנשמה יוצאה בו הוא דאתא</strong> <small>[שבא],</small> ללמד שגם דם זה אסור, ושואלים: לשיטת ר' חנינא בן גמליאל
 <strong>למה לי למיכתב</strong> <small>[לכתוב]</small> הלכה זו <strong>לבני נח, ולמה לי למשני</strong> <small>[לחזור</small> עליה<small>]</small> <strong>בסיני</strong> לישראל, והלא ישראל בכלל בני נח הם!
  ומשיבים: דבר זה יש להבין  <strong>כ</strong>שיטת <strong>ר' יוסי בר' חנינא.</strong> ש<strong>אמר ר' יוסי בר' חנינא: כל מצוה שנאמרה</strong> בראשונה <strong>לבני נח ונשנית בסיני</strong> משמעותה ש<strong>לזה ולזה,</strong> לבני נח ולישראל <strong>נאמרה.</strong>
 ואולם אם נאמרה בתחילה <strong>לבני נח ולא נשנית בסיני</strong> בתוך המצוות שנתנו לישראל, יש להבין כי <strong>לישראל נאמרה ולא לבני נח. ואנו אין לנו</strong> דוגמא לכך <strong>אלא גיד הנשה, ואליבא</strong> <small>[ועל פי</small> שיטתו<small>]</small> של <strong>ר' יהודה,</strong> הסבור כי הפסוק הנאמר "על כן לא יאכלו בני ישראל את גיד הנשה אשר על כף הירך עד היום הזה<strong>"</strong> (בראשית לב, לב), כוונתו לבני יעקב אבינו, שאף שהיו בתורת בני נח נצטוו במצוה זו. 
 <big>ב</big> <strong>אמר מר</strong> <small>[החכם]:</small> <strong>כל מצוה שנאמרה לבני נח ונשנית בסיני</strong> — <strong>לזה ולזה נאמרה.</strong> ומקשים: <strong>אדרבה</strong> (להיפך), <strong>מ</strong>כיון ש<strong>נשנית בסיני</strong> — ראיה היא ש<strong>לישראל נאמרה ולא לבני נח,</strong> שאם מצוה זו גם לבני נח היא, לשם מה לחזור עליה בסיני?!
  ומשיבים: דבר זה נלמד  <strong>מדאיתני</strong> <small>[מ</small>מה <small>שנשנית]</small> <strong>עבודה זרה</strong> גם <strong>בסיני, ואשכחן</strong> <small>[ומצאנו]</small> ש<strong>ענש</strong> הקדוש ברוך הוא <strong>גוים עילווה</strong> <small>[עליה],</small> <strong>שמע מינה</strong> <small>[למד מכאן]</small> שכל מצוה שנשנית — <strong>לזה ולזה נאמרה</strong> ולא לישראל בלבד.
 עוד אמר החכם בברייתא כי מצוה שנאמרה <strong>לבני נח ולא נשנית בסיני</strong> — ראיה היא ש<strong>לישראל נאמרה ולא לבני נח.</strong> ומקשים: <strong>אדרבה</strong> <small>[להיפך],</small> <strong>מ</strong>כיון ש<strong>לא נישנית בסיני</strong> מסתבר כי <strong>לבני נח נאמרה ולא לישראל!</strong> ומשיבים: <strong>ליכא מידעם</strong> <small>[אין דבר]</small> ש<strong>לישראל שרי</strong> <small>[מותר]</small> <strong>ולגוי אסור.</strong>
 ומקשים: <strong>ו</strong>כי <strong>לא</strong> מצאנו כדבר הזה? <strong>והרי יפת תואר,</strong> כלומר, ההיתר לקחת שבויית מלחמה בעל כרחה, נאמרה רק לישראל, והיא אסורה לגויים משום גזל! ומשיבים: <strong>התם</strong> <small>[שם]</small> הטעם <strong>משום דלאו</strong> <small>[שאינם]</small> <strong>בני כיבוש נינהו</strong> <small>[הם]</small> כלומר, לא ניתנה רשות לגויים לעשות מלחמה לשם כיבוש, ודין זה ביפת תואר נאמר רק במלחמת כיבוש, ולפיכך הדבר מותר לישראל ואסור לגוי, ולא משום שישראל קדושתו פחותה מגוי.
  ומקשים:  <strong>והרי</strong> גזל של <strong>פחות משוה פרוטה</strong> שאסור לגוי ומותר לישראל! ומשיבים: <strong>התם</strong> <small>[שם]</small> לא זה הטעם, אלא <strong>משום דלאו</strong> <small>[שאינם]</small> <strong>בני מחילה נינהו</strong> <small>[הם],</small> שאין שייך בהם ענין מחילה על פחות משווה פרוטה, כי בעצם אף גזל של פחות משווה פרוטה גזל הוא, אלא שישראל מוחלים לגזלן, וגוים שאינם מוחלים גם על ערך מועט כזה הריהו להם כשאר גזל.
 עוד שנינו בברייתא ש<strong>"כל מצוה שנאמרה לבני נח ונישנית בסיני לזה ולזה נאמרה".</strong>
## דף נט:
 ומקשים: <strong>והרי</strong> מצות <strong>מילה שנאמרה לבני נח, דכתיב</strong> <small>[שנאמר]</small> לאברהם שהיה מבני נח: <strong>"ואתה את בריתי תשמר</strong> אתה וזרעך אחריך לדורותם<strong>"</strong> (בראשית יז, ט), <strong>ונשנית בסיני</strong> לישראל, כאמור <strong>"וביום השמיני ימול</strong> בשר ערלתו<strong>"</strong> (ויקרא יב, ג), ובכל זאת <strong>לישראל</strong> בלבד <strong>נאמרה ולא לבני נח!</strong>
 ומשיבים: מקרא זה שנשנה בסיני אינו לצורך המצוה עצמה, וכוונתו: הכתוב <strong>ההוא</strong> <strong>למישרי</strong> <small>[להתיר]</small> מילה ב<strong>שבת הוא דאתא</strong> <small>[שבא],</small> שההדגשה היא: <strong>"ביום</strong> השמיני <strong>"</strong>— <strong>ואפילו</strong> חל <strong>בשבת</strong>, ועל כן אין זה בגדר של נשנית בסיני.
  ומקשים עוד: <strong>והרי</strong> מצות <strong>פריה ורביה שנאמרה לבני נח, דכתיב</strong> <small>[שנאמר]:</small> <strong>"ואתם פרו ורבו</strong> שרצו בארץ ורבו בה<strong>"</strong> (בראשית ט, ז), <strong>ונשנית בסיני,</strong> כאמור: <strong>"לך אמר להם שובו לכם לאהליכם"</strong> (דברים ה, כז), שנאמר לישראל לחזור לנשיהם אחר שנצטוו לפרוש מהן לקראת מתן התורה, ובכל זאת מצות פריה ורביה <strong>לישראל נאמרה ולא לבני נח!</strong>
 ומשיבים: הציווי <strong>ההוא</strong> "שובו לכם לאהליכם", לא לעצם מצות פריה ורביה נאמר, אלא כדי ללמדנו <strong>לכל דבר שבמנין</strong> שנמנה בית דין עליו ואסרו — <strong>צריך מנין אחר להתירו</strong> במפורש, ואינו בטל גם אם נגמר זמן תוקפה של התקנה, וכתוב זה לשם כך <strong>הוא דאתא</strong> <small>[שבא],</small> ודין כללי הוא זה, שאין איסור בטל מעצמו ויש צורך בהוראה מיוחדת להתירו, והיה איפוא צורך להתיר מה שנאמר להם קודם לכן "היו נכונים לשלושת ימים אל תגשו אל אשה" (שמות יט, טו).
  ומקשים:  <strong>אי הכי</strong> <small>[אם כך],</small> <strong>כל חדא וחדא נמי נימא</strong> <small>[אחת ואחת גם כן נאמר]</small> כי <strong>משום מילתא איתני</strong> <small>[דבר נשנתה],</small> שאפשר לומר גם ששבע מצוות בני נח שנשנו בסיני מפני טעם מיוחד נשנו, ויהיו בני נח פטורים מכולן!
  ומשיבים, <strong>הכי קאמר</strong> <small>[כך אמר</small> התנא<small>]:</small> <strong>אזהרה מיהדר ומיתנא בה</strong> <small>[לחזור ולשנות אותה]</small> <strong>למה לי?</strong> שנאמר הדבר בסיני בלשון ציווי בלבד כגון "לא תרצח... לא תנאף", וניכר הדבר שבאו הדברים כציווי ולא לשום צורך אחר.
 עוד שנינו בברייתא: <strong>ו</strong>אנו <strong>אין לנו אלא גיד הנשה בלבד, ואליבא</strong> <small>[ועל פי</small> שיטתו<small>]</small> של <strong>ר' יהודה.</strong> ומקשים: <strong>הני נמי</strong> <small>[אלה גם כן]</small> <strong>לא איתני</strong> <small>[נשנו],</small> שהרי כפי שהסברנו מצוות אלה, פריה ורביה ומילה, לא נשנו בסיני, אלא נזכרו לצרכים אחרים, ואם כן יש יותר ממצוה אחת שנאמרה לבני נח אך למעשה לישראל בלבד נאמרה.
  ומשיבים:  <strong>הני איתני לשום מילתא בעלמא</strong> <small>[אלה הוזכרו לאיזה דבר בכלל],</small> שמכל מקום הוזכרה המצוה שנית, פריה ורביה ומילה, <strong>הא</strong> <small>[זו]</small> איסור אכילת גיד הנשה <strong>לא איתני</strong> <small>[נשנתה]</small> <strong>כלל,</strong> ולא נזכרה אלא בספר בראשית.
 <strong>אי בעית אימא</strong> <small>[אם תרצה אמור]:</small> מצות <strong>מילה מעיקרא</strong> <small>[מתחילה]</small> <strong>לאברהם הוא דקא מזהר ליה רחמנא</strong> <small>[שהזהיר אותו ה'],</small> שאמר לו: <strong>"ואתה את בריתי תשמר אתה וזרעך אחריך לדרתם"</strong> (בראשית יז, ט), <strong>אתה וזרעך</strong> — <strong>אין</strong> <small>[כן],</small> <strong>איניש אחרינא</strong> <small>[אדם אחר]</small> — <strong>לא,</strong> שמצוה זו מתחילתה לא נתייחדה אלא לזרע אברהם, ולא לכל בני נח.
  ומקשים:  <strong>אלא מעתה בני ישמעאל לחייבו</strong> <small>[שיהיו חייבים]</small> במילה בהיותם אף הם מזרע אברהם! ומשיבים, נאמר: <strong>"כי ביצחק יקרא לך זרע"</strong> (בראשית כא, יב), כלומר, בני ישמעאל אינם קרויים זרע אברהם.
  ומקשים: אם אמנם זרע ישמעאל אינם נחשבים כזרע אברהם, לפחות  <strong>בני עשו</strong> שהוא בן יצחק <strong>לחייבו</strong> <small>[שיהיו חייבים]</small> במילה! ומשיבים: נאמר <strong>"ביצחק"</strong> — ללמד: חלק מתוך ביתו <strong>ולא כל</strong> זרע <strong>יצחק,</strong> למעט את זרע עשיו.
 <strong>מתקיף לה</strong> <small>[מקשה על כך]</small> <strong>רב אושעיא: אלא מעתה בני קטורה לא לחייבו</strong> <small>[יהיו חייבים]</small> במילה? ומשיבים: <strong>האמר</strong> <small>[הרי אמר]</small> <strong>ר' יוסי בר אבין, ואיתימא</strong> <small>[ויש אומרים]</small> שהיה זה <strong>ר' יוסי בר חנינא:</strong> מה שנאמר <strong>"</strong>וערל זכר אשר לא ימול את בשר ערלתו ונכרתה הנפש ההיא מעמיה <strong>את בריתי הפר"</strong> (בראשית יז, יד) — כוונתו <strong>לרבות</strong> את <strong>בני קטורה</strong> שחייבים במילה, מפני שיש להם ריבוי מיוחד בכתוב.
 <big>א</big> <strong>אמר רב יהודה אמר רב: אדם הראשון לא הותר לו בשר לאכילה, דכתיב</strong> <small>[שנאמר]:</small> "ויאמר אלהים הנה נתתי לכם את כל עשב זורע זרע אשר על פני כל הארץ ואת כל העץ אשר בו פרי עץ זורע זרע <strong>לכם יהיה לאכלה. ולכל חית הארץ</strong> ולכל עוף השמים ולכל רומש על הארץ אשר בו נפש חיה את כל ירק עשב לאכלה ויהי כן" (בראשית א, כט–ל), ומשמעו — רק הצמחים יהיו לכם, אבל <strong>לא חית הארץ לכם.</strong>
 <strong>וכשבאו בני נח, התיר להם</strong> לאכול בשר, <strong>שנאמר: "</strong>כל רמש אשר הוא חי לכם יהיה לאכלה <strong>כירק עשב נתתי לכם את כל"</strong> (בראשית ט, ג). <strong>יכול</strong> הותר הכל ו<strong>לא יהא</strong> איסור <strong>אבר מן החי נוהג בו</strong> בבשר זה? — <strong>תלמוד לומר: "אך בשר בנפשו דמו לא תאכלו"</strong> (בראשית ט, ד). <strong>יכול</strong> יהא אסור אבר מן החי <strong>אף לשרצים?</strong> — <strong>תלמוד לומר: "אך"</strong> לשון מיעוט וחלוקה, שאינם בכלל זה.
  ושואלים:  <strong>ומאי</strong> <small>[ומהו]</small> <strong>תלמודא</strong> <small>[הלימוד],</small> מה הראיה שהשרצים הם אלה המוצאים מן הכלל, ולא דבר אחר? <strong>אמר רב הונא:</strong> נאמר <strong>"דמו",</strong> וכוונתו: <strong>מי שדמו חלוק מבשרו</strong> ויש דין מיוחד לדמו ודין מיוחד לבשרו, <strong>יצאו שרצים שאין דמם חלוק מבשרם</strong> ואין מחלקים ביניהם בהלכה.
 <strong>מיתיבי</strong> <small>[מקשים]</small> על כך ממה שנאמר באדם הראשון <strong>"ורדו בדגת הים</strong> ובעוף השמים ובכל חיה הרומשת על הארץ<strong>"</strong> (בראשית א, כח), <strong>מאי לאו</strong> <small>[האם לא]</small> הכוונה <strong>לאכילה,</strong> שירדו בהם — שיוכלו לאכלם? ודוחים: <strong>לא,</strong> הכוונה ברדייה זו היא <strong>ל</strong>עשיית <strong>מלאכה</strong> על ידם.
  ומקשים:  <strong>ו</strong>כי <strong>דגים בני מלאכה נינהו</strong> <small>[הם],</small> האם אפשר לעשות מלאכה בדגים? ומשיבים: <strong>אין</strong> <small>[כן]</small> אפשר, ו<strong>כ</strong>דברי החכם <strong>רחבה, דבעי</strong> <small>[ששאל]</small> <strong>רחבה</strong> שאלה זו: מי ש<strong>הנהיג</strong> עגלה שרתומים בה <strong>עיזא</strong> <small>[עז]</small> <strong>ושיבוטא</strong> (מין דג) יחד, <strong>מאי</strong> <small>[מה</small> דינו<small>]?</small> האם עובר הוא משום נוהג בכלאים או לא? ולענייננו משמע שיש דרך, רחוקה אמנם, של שימוש בדגי הים למלאכה.
  ומציעים:  <strong>תא שמע</strong> <small>[בוא</small> ו<small>שמע],</small> נאמר שם <strong>"</strong>ורדו בדגת הים <strong>ובעוף השמים", מאי לאו</strong> <small>[האם לא]</small> הכוונה <strong>לאכילה?</strong> ודוחים: <strong>לא, למלאכה.</strong>
 ותוהים: <strong>ו</strong>כי <strong>עופות בני מלאכה נינהו</strong> <small>[הם],</small> האם יכולים לעשות בהם מלאכה? ומשיבים: <strong>אין</strong> <small>[כן],</small> <strong>כדבעי</strong> <small>[כפי ששאל]</small> <strong>רבה בר רב הונא</strong> שאלה זו: <strong>דש</strong> את גורנו <strong>באווזין ותרנגולין, ל</strong>שיטת <strong>ר' יוסי בר' יהודה</strong> הסבור שאיסור "לא תחסם שור בדישו" הוא דווקא בשור, וצריך דווקא לעשות עבודה ברגליו ובידיו יחד, וכן הדין גם בפועל, והיתה השאלה: <strong>מאי</strong> <small>[מה</small> הדין<small>],</small> האם אווזים ותרנגולים שיש להם רק רגלים, נכללים בציווי של "לא תחסם שור בדישו"? ובכל אופן מאותו דיון למדנו שאפשר לעשות מלאכה גם בעופות.
 <strong>תא שמע</strong> <small>[בוא</small> ו<small>שמע]</small> ראיה לדבר ממה שנאמר: "ורדו... <strong>ובכל חיה הרמשת על הארץ",</strong> ואלה ודאי שאין עושים מלאכה ולאכילה נועדו! ומשיבים: הקטע <strong>ההוא</strong> בפסוק <strong>לאתויי</strong> <small>[להביא]</small> את ה<strong>נחש הוא דאתא</strong> <small>[שבא],</small> שהיה ראוי מתחילת בריאתו למלאכה.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן מנסיא אומר: חבל על שמש גדול שאבד מן העולם, שאלמלא לא נתקלל נחש</strong> שילך על גחונו, <strong>כל אחד ואחד מישראל היו מזדמנין לו שני נחשים טובים</strong> שהיו נמצאים בביתו, <strong>אחד</strong> היה <strong>משגרו</strong> (שולחו) <strong>לצפון ואחד משגרו לדרום, להביא לו סנדלבונים</strong> (מין אבן טובה) <strong>ואבנים טובות ומרגליות. ולא עוד אלא שמפשילין רצועה תחת זנבו</strong> כרתמה לבהמה, <strong>ומוציא בה עפר לגנתו ולחורבתו</strong> כשם שמשתמש בשאר בהמות. הרי ראוי היה נחש להשתמש בו, ועליו נאמר "ורדו", ולא נמצאה כל ראיה שלרדות כולל אכילה.
  על הדעה שאדם הראשון לא הותר בבשר <strong>מיתיבי</strong> <small>[מקשים],</small> <strong>היה ר' יהודה בן תימא אומר: אדם הראשון מיסב בגן עדן היה, והיו מלאכי השרת צולין לו בשר ומסננין לו יין. הציץ בו נחש וראה בכבודו, ונתקנא בו,</strong> ומשום כך הסיתו וגרם לגירושו. ומכאן נראה שהיה אוכל בשר! ומשיבים: <strong>התם</strong> <small>[שם]</small> מדובר <strong>בבשר היורד מן השמים</strong> שנברא דרך נס, ואינו בשר בעלי חיים כלל.
  ומקשים:  <strong>מי איכא</strong> <small>[האם יש]</small> <strong>בשר היורד מן השמים?!</strong> ומשיבים: <strong>אין</strong> <small>[כן],</small> <strong>כי הא</strong> <small>[כמו</small> מעשה <small>זה]:</small> ש<strong>ר' שמעון בן חלפתא הוה קאזיל באורחא</strong> <small>[היה הולך בדרך],</small> <strong>פגעו בו הנך אריותא דהוו קא נהמי לאפיה</strong> <small>[פגשו בו אותם אריות שהיו נוהמים כנגדו]</small> לאוכלו, <strong>אמר: "הכפירים שאגים לטרף</strong> ולבקש מאל אכלם<strong>"</strong> (תהלים קד, כא) וראויים הם לקבל אוכל. <strong>נחיתו ליה תרתי אטמתא</strong> <small>[ירדו לו</small> משמים <small>שתי ירכיים]</small> של בהמה, <strong>חדא</strong> <small>[אחת]</small> מירכיים אלה <strong>אכלוה</strong> האריות <strong>וחדא שבקוה</strong> <small>[ואחת השאירו].</small> <strong>איתיה ואתא לבי מדרשא</strong> <small>[הביאה,</small> את הירך הזו, <small>ובא לבית המדרש],</small> <strong>בעי עלה</strong> <small>[שאל עליה]:</small> <strong>דבר טמא הוא זה, או דבר טהור? אמרו ליה</strong> <small>[לו]:</small> ודאי טהור הוא, כי <strong>אין דבר טמא יורד מן השמים.</strong>
 אגב מעשה זה מסופר כי <strong>בעי מיניה</strong> <small>[שאל ממנו]</small> <strong>ר' זירא מר' אבהו:</strong> ואם <strong>ירדה לו דמות חמור, מהו?</strong> האם יהא מותר? <strong>אמר ליה</strong> <small>[לו]:</small> <strong>יארוד נאלא</strong> <small>[עוף שוטה]!</small> <strong>הא אמרי ליה</strong> <small>[הרי אמרו לו]</small> כבר: <strong>אין דבר טמא יורד מן השמים,</strong> ושואל אתה על דבר שלא יתכן שיהיה.
 <big>ב</big> בברייתא היסודית בדיני בני נח נאמר ש<strong>ר' שמעון אומר</strong> ש<strong>אף על הכישוף</strong> נצטוו בני נח. ושואלים: <strong>מאי טעמיה</strong> <small>[מה טעמו]</small> של <strong>ר' שמעון? דכתיב</strong> <small>[שנאמר]:</small>
## דף ס.
 <strong>"מכשפה לא תחיה"</strong> (שמות כב, יז), <strong>וכתיב</strong> <small>[ונאמר]</small> בסמוך לו: <strong>"כל שכב עם בהמה מות יומת"</strong> (שמות כב, יח), ללמדנו: <strong>כל שישנו בכלל</strong> איסור <strong>"כל שכב עם בהמה"</strong> וגוים אף הם בכלל זה — <strong>ישנו בכלל "מכשפה לא תחיה".</strong>
 <big>א</big> שנינו בברייתא ש<strong>ר' אלעזר אומר</strong> שחייבים בני נח <strong>אף על הכלאים.</strong> ושואלים: <strong>מנא הני מילי</strong> <small>[מנין דברים אלה]?</small> <strong>אמר שמואל,</strong> ש<strong>אמר קרא</strong> <small>[הכתוב]:</small> <strong>"את חקתי תשמרו</strong> בהמתך לא תרביע כלאים שדך לא תזרע כלאים<strong>"</strong> (ויקרא יט, יט). "את חקתי" — בא ללמד <strong>חוקים שחקקתי לך כבר,</strong> כלומר, מצוות שניתנו בשעתן לבני נח, ומה הן? — <strong>"בהמתך לא תרביע כלאים שדך לא תזרע כלאים".</strong>
 ובפירוט הדברים: <strong>מה בהמתך</strong> הכוונה לאיסור כלאים <strong>בהרבעה</strong> ולא בחרישה יחד, <strong>אף שדך</strong> נאסר <strong>בהרכבה</strong> של צמח על שאינו מינו, שהיא מעין הרבעה, אך לא נאסר לגויים לזרוע מינים שונים יחד. ועוד: <strong>מה</strong> איסור הרבעת <strong>בהמתך</strong> חל <strong>בין בארץ בין בחוצה לארץ,</strong> שאין האיסור קשור למקום מסויים, <strong>אף</strong> איסור <strong>שדך</strong> חל <strong>בין בארץ בין בחוצה לארץ.</strong>
 ומקשים: <strong>אלא מעתה</strong> הלא גם בדינים אחרים נאמר <strong>"ושמרתם את חקתי ואת משפטי"</strong> (ויקרא יח, ה), ומדוע לא נאמר גם בהם <strong>חקים שחקקתי לך כבר,</strong> ויהיו בני נח חייבים בכל התורה כולה!
  ומתרצים:  <strong>התם</strong> <small>[שם]</small> נאמר <strong>"ושמרתם את חקתי",</strong> משמעו <strong>דהשתא</strong> <small>[של עכשיו],</small> שאני נותן לכם עכשיו, ואילו <strong>הכא</strong> <small>[כאן]</small> בדין כלאים נאמר <strong>"את חקתי תשמרו",</strong> כלומר, <strong>חקים דמעיקרא</strong> <small>[שהיו מתחילה]</small> <strong>תשמרו</strong> בעתיד.
 <big>ב</big> לאחר בירור דברים בדיני בני נח שבים אל ההלכות האמורות במשנתנו בענין דיני מברך ה'. ששנינו במשנה ש<strong>אמר ר' יהושע בן קרחה:</strong> בכל יום שעוסקים בדין זה שואלים ומתדיינים עם העדים בכינוי כדי שלא תישמע קללת השם אלא בכינוי דברים, וכגון בלשון "יכה יוסי את יוסי", שיוסי יש בו ארבע אותיות כמו שם ה'.
 <strong>אמר רב אחא בר יעקב: אינו חייב עד שיברך</strong> (יקלל) <strong>שם בן ארבע אותיות</strong> (ה־ו־י־ה), <strong>לאפוקי</strong> <small>[להוציא]</small> אם קלל שם <strong>בן שתי אותיות</strong> (י־ה) <strong>דלא</strong> <small>[שאינו]</small> חייב מיתה עליו.
  ומקשים:  <strong>פשיטא</strong> <small>[פשוט</small> הדבר<small>],</small> הלא בלשון <strong>"יכה יוסי את יוסי" תנן</strong> <small>[שנינו</small> במשנה<small>],</small> ומשמעו: שם בן ארבע אותיות, כעין "יוסי"! ודוחים: משם אין ראיה גמורה, כי <strong>מהו דתימא</strong> <small>[שתאמר]:</small> <strong>מילתא בעלמא</strong> <small>[דבר סתם]</small> <strong>הוא דנקט</strong> <small>[שתפס]</small> כדוגמה, ואינו דווקא שם בן ארבע אותיות, על כן <strong>קא משמע לן</strong> <small>[השמיע לנו]</small> שרק על שם בן ארבע אותיות חייב.
 <strong>איכא דאמרי</strong> <small>[יש שאומרים]</small> כי כך <strong>אמר רב אחא בר יעקב: שמע מינה</strong> <small>[למד מכאן]</small> כי <strong>שם בן ארבע אותיות נמי</strong> <small>[גם כן]</small> <strong>שם הוא</strong> וחייבים עליו, ואין צריך שישמיע את השם המפורש שיש בו ארבעים ושתים אותיות.
  ותוהים:  <strong>פשיטא</strong> <small>[פשוט,</small> מובן מאליו<small>],</small> והלא <strong>"יכה יוסי את יוסי" תנן</strong> <small>[שנינו</small> במשנה<small>]!</small> ודוחים: משם אין ראיה גמורה, כי <strong>מהו דתימא</strong> <small>[שתאמר]:</small> אינו חייב <strong>עד דאיכא</strong> <small>[שיש]</small> <strong>שם רבה</strong> <small>[גדול,</small> השם המפורש<small>]</small> שהוא מקלל, <strong>ומילתא בעלמא</strong> <small>[ודבר סתם]</small> <strong>הוא דנקט</strong> <small>[שתפס]</small> כדוגמה, ואין להביא ממנה ראיה למעשה, על כן <strong>קא משמע לן</strong> <small>[השמיע לנו]</small> שמדוייקת היא המשנה.
 <big>ג</big> שנינו במשנה: <strong>נגמר הדין</strong> והיו צריכים לשמוע מפי העד את ברכת השם, היו כולם עומדים.
  ושואלים: דין זה שיהיו  <strong>עומדין מנלן</strong> <small>[מנין לנו]?</small> <strong>אמר ר' יצחק בר אמי:</strong> ש<strong>אמר קרא</strong> <small>[הכתוב]:</small> <strong>"ואהוד בא אליו והוא ישב בעלית המקרה אשר לו לבדו ויאמר אהוד דבר אלהים לי אליך ויקם מעל הכסא"</strong> (שופטים ג, כ). <strong>והלא דברים קל וחומר: ומה עגלון מלך מואב, שהוא גוי ולא ידע</strong> את השם המפורש <strong>אלא בכינוי</strong> — <strong>עמד</strong> מפני הכבוד, <strong>ישראל</strong> השומע את ה<strong>שם המפורש</strong> — <strong>על אחת כמה וכמה.</strong> עוד שנינו במשנה שהשומעים קורעים בגדיהם.
  ושואלים:  <strong>דין זה שיהיו</strong> <strong>קורעין מנלן</strong> <small>[מנין לנו]?</small> ומשיבים: <strong>דכתיב</strong> <small>[שנאמר]:</small> <strong>"ויבא אליקים בן חלקיה</strong> אשר על הבית <strong>ושבנא הספר ויואח בן אסף המזכיר אל חזקיהו קרועי בגדים ויגידו לו את דברי רבשקה"</strong> (מלכים ב' יח, לז), למדנו מכאן שכיון ששמעו דברי גידוף מפי רבשקה היו חייבים לקרוע בגדיהם.
 <big>ד</big> שנינו במשנה שקורעים ו<strong>לא מאחין.</strong> ושואלים: <strong>מנלן</strong> <small>[מנין לנו]</small> הלכה זו?
 <strong>אמר ר' אבהו: אתיא</strong> <small>[בא,</small> נלמד<small>]</small> הדבר בגזירה שווה <strong>"קריעה" "קריעה". כתיב הכא</strong> <small>[נאמר כאן]</small> בשומעי הקללה <strong>"קרועי בגדים", וכתיב התם</strong> <small>[ונאמר שם]</small> <strong>"ואלישע ראה והוא מצעק אבי אבי רכב ישראל ופרשיו ולא ראהו עוד ויחזק בבגדיו ויקרעם לשנים קרעים"</strong> (מלכים ב' ב, יב), <strong>ממשמע שנאמר "ויקרעם לשנים" איני יודע שהן קרעים? ומה תלמוד לומר: "קרעים"?</strong> — <strong>מלמד שהן קרועים לעולם,</strong> ואין מאחים אותם איחוי גמור אלא רק תופרים אותם תפירה מועטת.
 <strong>תנו רבנן</strong> <small>[שנו חכמים]:</small> <strong>אחד השומע</strong> את הקללה בעצמו <strong>ואחד שומע מפי שומע</strong> — <strong>חייב לקרוע</strong> בגדיו. <strong>והעדים אין חייבין לקרוע,</strong> לפי <strong>שכבר קרעו בשעה ששמעו</strong> מפי המקלל עצמו.
  ושואלים:  <strong>וכי</strong> <small>[ואם]</small> <strong>קרעו בשעה ששמעו מאי הוי</strong> <small>[מה יש]?</small> <strong>הא קא שמעי השתא</strong> <small>[הרי שומעים הם</small> גם <small>עכשיו]</small> את הקללה! ומשיבים: <strong>לא סלקא דעתך</strong> <small>[יעלה על דעתך]</small> לומר שחייבים הם לקרוע שנית, <strong>דכתיב</strong> <small>[ש</small>כן <small>נאמר]:</small> <strong>"ויהי כשמע המלך חזקיהו את דברי רבשקה ויקרע את בגדיו"</strong> (מלכים ב' יט, א) — <strong>המלך חזקיהו קרע</strong> בגדיו, <strong>והם</strong> ששמעו כבר פעם אחת <strong>לא קרעו</strong> שנית.
 <big>ה</big> <strong>אמר רב יהודה אמר שמואל: השומע אזכרה</strong> של השם בדרך גידוף <strong>מפי הגוי אינו חייב לקרוע, ואם תאמר:</strong> הלא כששמעו מפי <strong>רבשקה</strong> קרעו על הזכרת השם מפיו? משמע לכאורה שקורעים בשמיעה מפי גוי! אלא רבשקה <strong>ישראל משומד היה,</strong> ולכן קרעו.
 <strong>ואמר רב יהודה אמר שמואל: אין קורעין אלא</strong> <strong>על</strong> שמיעה של קללת <strong>שם המיוחד בלבד, לאפוקי</strong> <small>[להוציא]</small> שמיעה של קללת <strong>כינוי</strong> מן הכינויים של ה', ש<strong>לא</strong> קורעים על הזכרתם.
 <strong>ופליגי</strong> <small>[וחלוקים]</small> דברים אלה על <strong>ר' חייא בתרוייהו</strong> <small>[בשניהם],</small> כלומר, בשני הנושאים, ש<strong>אמר ר' חייא: השומע אזכרה בזמן הזה אינו חייב לקרוע, שאם אי</strong> (אין) <strong>אתה אומר כן נתמלא כל הבגד קרעים.</strong>
 ומעתה נברר: <strong>ממאן</strong> <small>[ממי]</small> שומע הוא אזכרות אלה שעליהן אמר ר' חייא ש"נתמלא כל הבגד קרעים'"? <strong>אילימא</strong> <small>[אם תאמר]</small> שהוא שומע <strong>מישראל, מי פקירי כולי האי</strong> <small>[וכי מופקרים</small> הם <small>כל כך]</small> לבזות את השם? <strong>אלא פשיטא</strong> <small>[פשוט,</small> ברור<small>]</small> שמדובר כאן בשמיעה מ<strong>גוי.</strong> ועוד נברר: <strong>ואי</strong> <small>[ואם]</small> תאמר שמקללים ב<strong>שם המיוחד, מי גמירי</strong> <small>[האם למדו</small> אותו<small>]?</small> והלא אינם יודעים שם זה כלל! <strong>אלא לאו</strong> <small>[האם לא]</small> מדובר כאן שמקללים <strong>בכינוי,</strong>
 <strong>ושמע מינה</strong> <small>[ולמד מכאן]</small> כי אמנם <strong>בזמן הזה הוא</strong> ש<strong>לא</strong> חייב בקריעה, <strong>הא מעיקרא</strong> <small>[הרי מתחילה</small> מעיקר הדין<small>]</small> <strong>חייב</strong> בקריעה, הרי שלדעת ר' חייא קורעים על אזכרה מפי גוי, ועל אזכרה בכינוי. ומסכמים: אכן <strong>שמע מינה</strong> <small>[למד מכאן].</small>
 <big>ו</big> שנינו במשנה שהעד <strong>השני</strong> אינו חוזר על הקללה ששמע אלא <strong>אומר "אף אני כמוהו</strong> שמעתי <strong>".</strong> <strong>אמר ריש לקיש: שמע מינה</strong> <small>[למד מכאן]</small> כי האומר <strong>"אף אני כמוהו"</strong> בלבד, מן התורה די בכך ו<strong>כשר</strong> בעדות, הן <strong>בדיני ממונות ו</strong>הן <strong>בדיני נפשות, ומעלה הוא דעביד רבנן</strong> <small>[שעשו חכמים]</small> שתיקנו תקנה שיצטרך כל עד לספר את דברי עדותו לחוד, ובפירוט. <strong>והכא</strong> <small>[וכאן]</small> <strong>כיון דלא</strong> <small>[שאי]</small> <strong>אפשר</strong> לעשות כן, שאין ראוי לחזור על דברי גנאי פעמים אחדות, <strong>אוקמוה רבנן אדאורייתא</strong> <small>[העמידו חכמים</small> את הדבר <small>על</small> דין <small>תורה]</small> ואין צורך לחזור בצורה מפורטת על הדבר.
 <strong>דאי סלקא דעתך</strong> <small>[שאם עולה על דעתך]</small> לומר שדבר עדות של "אף אני כמוהו" <strong>פסול</strong> מן התורה, וכי <strong>הכא</strong> <small>[כאן]</small> <strong>משום דלא</strong> <small>[שאי]</small> <strong>אפשר</strong> לעשות אחרת <strong>קטלינן לגברא</strong> <small>[הורגים אנו את האיש]</small> בלא עדות גמורה זו? אלא הרי זו הוכחה שעדות כזו מספיקה מדין תורה. 
 <big>ז</big> עוד שנינו במשנה ש<strong>השלישי אומר "אף אני כמוהו".</strong> ומעירים: <strong>סתמא</strong> <small>[סתם]</small> זה ששנה במשנה את דבריו אלו, <strong>כר' עקיבא</strong> שנה, <strong>דמקיש</strong> <small>[שמשווה]</small> לכל עדות <strong>שלשה</strong> עדים <strong>לשנים,</strong> ולכן מדגיש גם כאן את המקרה של שלושה עדים שצריכים להעיד אותה עדות ממש.
## דף ס:
 <big>א משנה</big> <strong>העובד עבודה זרה</strong> — נידון בסקילה, <strong>אחד העובד ואחד המזבח</strong> (שוחט לה קרבנות), <strong>ואחד המקטר</strong> קטורת לפניה, <strong>ואחד המנסך</strong> לפניה יין וכדומה, <strong>ואחד המשתחוה</strong> לה, <strong>ואחד ה</strong>אומר לו שהוא <strong>מקבלו עליו לאלוה, והאומר לו: "אלי אתה".</strong>
 <strong>אבל המגפף</strong> (מחבק) <strong>והמנשק, והמכבד</strong> (מנקה), <strong>והמרבץ</strong> מים לפניו, <strong>והמרחץ</strong> את הפסל, <strong>והסך</strong> אותו, <strong>והמלביש, והמנעיל</strong> אותו — <strong>עובר ב"לא תעשה"</strong> בלבד. <strong>הנודר בשמו</strong> או <strong>המקיים</strong> (מאמת דבריו בשבועה) <strong>בשמו</strong> — <strong>עובר ב"לא תעשה".</strong>
 <strong>הפוער עצמו</strong> (עושה צרכיו) <strong>ל</strong>פני <strong>בעל פעור</strong> — <strong>זו היא עבודתה</strong> וחייב על כך, <strong>הזורק אבן למרקוליס</strong> — <strong>זו היא עבודתה</strong> וחייב עליה, אף על פי שהוא כדרך בזיון.
 <big>ב גמרא</big> <strong>מאי</strong> <small>[מה</small> פירוש<small>]</small> <strong>"אחד העובד"?</strong> והלא הכל בכלל זה, ומה הוסיפה לנו המשנה בהגדרה זו?
 <strong>אמר ר' ירמיה, הכי קאמר</strong> <small>[כך אמר]:</small> <strong>אחד העובד כדרכה</strong> באופן בו עבודה זרה זו נעבדת, <strong>ואחד המזבח, ואחד המקטר, ואחד המנסך ואחד המשתחוה</strong> — <strong>ואפילו</strong> היתה עבודה זו <strong>שלא כדרכה,</strong> שאין דרך לעבוד עבודה זרה זו בכך, הרי זה קרוי עבודה זרה משום שהוא מהאופנים שבהם עובדים את ה' במקדש.
  ומקשים:  <strong>וליחשוב נמי</strong> <small>[ושנחשוב גם כן]</small> <strong>זורק</strong> דם לפניו, שאף היא מעבודות המקדש! <strong>אמר אביי: זורק היינו</strong> <small>[זהו]</small> <strong>מנסך</strong> השנוי במשנה, שבמהותם הם עבודה אחת, <strong>דכתיב</strong> <small>[שנאמר]:</small> <strong>"בל אסיך נסכיהם מדם"</strong> (תהלים טז, ד), הרי שזריקת דם אף היא קרויה "נסך".
 <big>ג</big> לעצם ההלכה שואלים: <strong>מנהני מילי</strong> <small>[מנין דברים אלה]</small> שחייבים על עבודות אלה גם כשהן שלא כדרכה?
 <strong>דתנו רבנן</strong> <small>[ששנו חכמים]</small> על הפסוק "זובח לאלהים יחרם בלתי לה' לבדו" (שמות כב, יט): <strong>אילו נאמר "זבח יחרם", הייתי אומר</strong> כי <strong>בזובח קדשים בחוץ הכתוב מדבר,</strong> שהכתוב מזהיר על עבירה חמורה שיש בהקרבה, שכבר הזהיר הכתוב על כך. על כן <strong>תלמוד לומר: "לאלהים",</strong> כלומר, לאלהים אחרים, ומשמע: <strong>בזובח לעבודה זרה הכתוב מדבר.</strong>
 <strong>אין לי אלא בזובח</strong> בלבד, <strong>מקטר ומנסך</strong> לעבודה זרה <strong>מניין</strong> שאף הוא חייב? — <strong>תלמוד לומר: "בלתי לה' לבדו",</strong> ללמד: <strong>ריקן,</strong> כלומר, ייחד את <strong>העבודות כולן לשם המיוחד.</strong>
 <strong>לפי שיצאה זביחה</strong> מכלל כל העבודות ופורשה בפסוק זה, ובכך היא באה ללמד <strong>לידון בעבודות פנים,</strong> אותן עבודות שעושים בפנים בתוך בית המקדש, שנלמדות כולן מן הזביחה ורק הן הן שאסור לעבוד כדוגמתן לעבודה זרה. <strong>מניין לרבות השתחואה,</strong> שאינה מעבודות הקודש המיוחדות, שהמשתחוה לעבודה זרה חייב מיתה?
 — <strong>תלמוד לומר: "וילך ויעבד אלהים אחרים וישתחו להם"</strong> (דברים יז, ג), <strong>וסמיך ליה</strong> <small>[וסמוך לו]</small> <strong>"והוצאת את האיש ההוא</strong> או את האשה ההיא אשר עשו את הדבר הרע הזה אל שעריך את האיש או את האשה וסקלתם באבנים ומתו
 <strong>"</strong>(דברים יז, ה). <strong>עונש</strong> להשתחויה לאל זר <strong>שמענו, אזהרה</strong> לאסור את הדבר <strong>מניין?</strong> היכן נאמר שדבר זה אסור? — <strong>תלמוד לומר: "כי לא תשתחוה לאל אחר"</strong> (שמות לד, יד),
 <strong>יכול שאני מרבה</strong> בכלל החייבים מיתה גם את <strong>המגפף והמנשק והמנעיל?</strong> — <strong>תלמוד לומר: "זבח</strong> לאלהים יחרם
 <strong>",</strong> שהרי <strong>זביחה בכלל</strong> כל עבודות <strong>היתה, ולמה יצאה</strong> והזכירה הכתוב במיוחד? לא יצאה אלא <strong>להקיש</strong> <small>[להשוות]</small> <strong>אליה ולומר לך: מה זביחה מיוחדת שהיא עבודת פנים</strong> שעושים כמוה בתוך המקדש <strong>וחייבין עליה מיתה, אף כל שהיא עבודת פנים וחייבין עליה מיתה,</strong>
 <strong>יצאה השתחואה לידון בעצמה</strong> שיש לה דין מיוחד, שהרי אינה עבודת פנים, ובכל זאת חייבים עליה כאשר עשאוה לעבודה זרה. ו<strong>יצאה זביחה לידון על הכלל כולו,</strong> שכל דבר שאינו נעשה בפנים המקדש אינו קרוי עבודה אף לגבי עבודה זרה.
  ומעתה מבררים את פרטי הדברים במדרש הלכה זה, <strong>אמר מר</strong> <small>[החכם]</small> בברייתא זו: <strong>הייתי אומר</strong> כי <strong>בזובח קדשים בחוץ הכתוב מדבר.</strong> ותוהים: <strong>זובח קדשים בחוץ</strong> הלא חייב <strong>כרת הוא</strong> (כאמור: "איש איש... אשר יעלה עולה או זבח. ואל פתח אהל מועד לא יביאנו לעשות אותו לה' ונכרת האיש ההוא מעמיו". ויקרא יז, ח–ט) ולא מיתה ("יחרם")!
  ומשיבים:  <strong>סלקא דעתך אמינא</strong> <small>[היה עולה על דעתך לומר]:</small> <strong>כי אתרו ביה</strong> <small>[כאשר התרו בו]</small> שלא לזבוח בחוץ — חייב <strong>קטלא</strong> <small>[מיתה],</small> <strong>כי</strong> <small>[כאשר]</small> <strong>לא אתרו ביה</strong> <small>[התרו בו]</small> — חייב רק <strong>כרת,</strong> ועל כן <strong>קא משמע לן</strong> <small>[השמיע לנו]</small> במדרש זה שהמקריב קדשים בחוץ אינו נענש בידי אדם גם אם התרו בו. בברייתא היתה הנחה כי איסור זביחה שנתפרש בא ללמד על כל העבודות, ואיסור השתחואה הוא יוצא דופן.
 <strong>אמר ליה</strong> <small>[לו]</small> <strong>רבא בר רב חנן לאביי: אימא</strong> <small>[אמור,</small> הבן<small>]</small> כך את המקראות: <strong>יצאה השתחואה ללמד על הכלל כולו,</strong> שכל עבודה שיש בה דבר כבוד תהא מחייבת מיתה, ולא דווקא העבודות הנעשות בתוך המקדש.
 <strong>וכי תימא</strong> <small>[ואם תאמר]</small> <strong>זובח</strong> שנתפרש במקרא <strong>למה לי?</strong> אפשר לומר כי בא ללמד דבר <strong>לגופיה</strong> <small>[לגופו],</small> ולאיזה ענין? — ש<strong>מחשבין מעבודה לעבודה,</strong> כגון השוחט בהמה על מנת להקריבה לעבודה זרה, לחייבו על שחיטה זו.
 <strong>דאיתמר</strong> <small>[שנאמר]</small> שנחלקו בכך אמוראים: <strong>השוחט בהמה</strong> על מנת <strong>לזרוק דמה לעבודה זרה</strong> או <strong>להקטיר חלבה לעבודה זרה,</strong> <strong>ר' יוחנן אמר:</strong>
## דף סא.
 <strong>אסורה</strong> משום שמחשבים מעבודה לעבודה, וכיון שבשעת שחיטה התכוון להשתמש בבהמה אחר כך לצורך עבודה זרה, הרי זה אוסר אף את השחיטה, כפי שהדבר בעבודות המקדש בכיוצא בזה — פוסל. <strong>וריש לקיש אמר: מותרת.</strong>
 ומעירים: <strong>הניחא</strong> <small>[זה נוח]</small> <strong>ל</strong>דעת <strong>ר' יוחנן</strong> שלומד את ההלכה שמחשבים מעבודה לעבודה ממקור אחר, ולכן הפסוק ב"זובח" מיותר, ולכן יש ללמוד ממנו לכלל העבודות, האסורות להיעשות לעבודה זרה, כפי שנאמר בברייתא. <strong>אלא לריש לקיש בעי קרא</strong> <small>[צריך</small> את <small>הכתוב]</small> לענין זה שמחשבים מעבודה לעבודה, ויש איפוא דרך להבין את הפסוקים בצורה הפוכה ממדרש ההלכה שבברייתא.
 <strong>מתקיף לה</strong> <small>[מקשה על כך]</small> <strong>רב פפא: ו</strong>כי <strong>לר' יוחנן לא בעי קרא</strong> <small>[אין צריך כתוב]</small> לזה? והלא <strong>עד כאן לא</strong> שמענו כי <strong>קא אסר</strong> <small>[אסר]</small> <strong>ר' יוחנן אלא</strong> רק את ה<strong>בהמה,</strong> שלדעתו בהמה זו נידונה בשל המחשבה כקרבן לעבודה זרה ונאסרת בהנאה. <strong>אבל גברא</strong> <small>[האיש]</small> שעשה כן <strong>לא בר קטלא</strong> <small>[בן מוות]</small> <strong>הוא. ו</strong>אם כן אף לדעת ר' יוחנן <strong>אתא קרא לחיובי גברא לקטלא</strong> <small>[בא הכתוב</small> ב"זובח" <small>לחייב</small> את <small>האיש במיתה].</small> ופסוק זה אינו מיותר, שמלמד לענין "מחשבין".
 <strong>מתקיף לה</strong> <small>[מקשה עליה]</small> על קושיית רבא בר רב חנן <strong>רב אחא בריה</strong> <small>[בנו]</small> של <strong>רב איקא: ו</strong>אפילו <strong>ל</strong>דעת <strong>ריש לקיש מי בעי קרא</strong> <small>[האם צריך כתוב]</small> לחייב אדם על שחיטה זו? שהרי <strong>עד כאן לא</strong> שמענו כי <strong>קא שרי</strong> <small>[התיר]</small> <strong>ריש לקיש אלא בהמה,</strong> שלדעתו הבהמה אינה נאסרת בכך. <strong>אבל גברא בר קטלא</strong> <small>[האיש</small> ודאי <small>בן מוות]</small> <strong>הוא, מידי דהוה</strong> <small>[כשם שהוא]</small> בדין של מי ש<strong>משתחוה להר,</strong> שה<strong>הר מותר</strong> ואינו נאסר משום השתחואה זו, נענא <strong>ו</strong>בכל זאת ה<strong>עובד</strong> את ההר חייב מיתה <strong>בסייף!</strong> אלא ודאי שמן הפסוק "זובח" אין צורך שנלמד לעניינו — שמחשבין מעבודה לעבודה.
 <strong>אמר ליה</strong> <small>[לו]</small> <strong>רב אחא מדפתי לרבינא: למאי דקאמר ליה</strong> <small>[לפי מה שאמר לו]</small> <strong>רבא בר רב חנן לאביי,</strong> שהציע <strong>אימא</strong> <small>[אמור]</small> ש<strong>יצאה השתחואה</strong> בכתוב <strong>כדי</strong> <strong>ללמד על הכלל כולו,</strong> אם כן מה שנאמר: "השמר לך פן תנקש אחריהם... לאמר <strong>איכה יעבדו</strong> הגויים האלה את אלהיהם ואעשה כן גם אני" (דברים יב, ל), ומשמע שחייבים על פולחן עבודה זרה כדרך שרגילים הגויים לעבדה, <strong>למעוטי מאי</strong> <small>[למעט,</small> להוציא את <small>מה]</small> בא כתוב זה?
 <strong>וכי תימא</strong> <small>[ואם תאמר]:</small> <strong>למעוטי</strong> <small>[למעט]</small> את <strong>הפוער עצמו לזובחים,</strong> כלומר, אם עושה צרכיו בפני עבודה זרה שעבודתה בזביחה, ואולם דבר זה אינו צריך ללמוד מכאן, שהרי <strong>מהשתחואה נפקא</strong> <small>[יוצא,</small> נלמד<small>]</small> הדבר בדרך זו: <strong>מה השתחואה דרך כיבוד</strong> היא וחייבים עליה — <strong>אף כל דרך כיבוד</strong> ולא דבר שיש בו בזיון, שהרי לפי דעת רבא בר רב חנן אפשר ללמוד גם דין זה מהשתחוואה.
 <strong>אלא</strong> בא כתוב זה <strong>למעוטי</strong> <small>[למעט]</small> את <strong>הפוער עצמו למרקוליס,</strong> שהיא עבודה שלא כדרכה, כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ו</strong>אף <strong>עבודתו</strong> של מרקוליס בדרך <strong>בזיון הוא</strong> (השלכת אבנים), <strong>אף כל בזיון</strong> שעושים לפניו ייחשב כעבודתו, על כן <strong>קא משמע לן</strong> <small>[השמיע לנו]</small> בכתוב זה שאין עבודה זרה אלא כדרכה.
  ושואלים:  <strong>אלא הא</strong> <small>[זו]</small> ש<strong>אמר ר' אליעזר: מניין לזובח בהמה למרקוליס שהוא חייב? שנאמר "ולא יזבחו עוד את זבחיהם</strong> <strong>לשעירם"</strong> (ויקרא יז, ז),
 <strong>אם אינו ענין לכדרכה</strong> לזובח לעבודה זרה שעבודתה בזביחה, <strong>דכתיב</strong> <small>[ש</small>הרי <small>נאמר</small> כבר<small>]</small> <strong>"איכה יעבדו", תניהו ענין ל</strong>זובח <strong>שלא כדרכה.</strong>
 ומקשים: והרי <strong>שלא כדרכה מהשתחואה נפקא</strong> <small>[יוצא,</small> נלמד<small>]</small> שכשם שחייבים על ההשתחואה כך חייבים על כל עבודה שבדרך כבוד!
  ומשיבים:  <strong>התם</strong> <small>[שם]</small> מדובר <strong>בזובח להכעיס</strong> שלא קיבלו עליו כאלוה, ועושה זאת רק כדי לעבור על דברי תורה, ולמדנו שהעושה כן, עובר על מצות "לא תעשה".
 <big>א</big> מסופר: <strong>רב המנונא אירכסו ליה תורי</strong> <small>[אבדו לו שוורים]</small> והלך לחפשם. <strong>פגע ביה</strong> <small>[פגש בו,</small> אותו<small>]</small> <strong>רבה, רמא ליה מתניתין אהדדי</strong> <small>[השליך לו,</small> הראה לו סתירה, <small>במשניות מזו על זו]:</small> <strong>תנן</strong> <small>[שנינו</small> במשנה<small>]</small> <strong>העובד עבודה זרה</strong> חייב. ונדייק: <strong>עובד</strong> — <strong>אין</strong> <small>[כן],</small> ואולם אם רק <strong>אומר</strong> שיעבוד — <strong>לא</strong> מתחייב, עד שיעשה מעשה. <strong>והאנן תנן</strong> <small>[והרי אנו שנינו]</small> במשנה אחרת: <strong>האומר "אעבוד",</strong> או <strong>"אלך ואעבוד",</strong> או <strong>"נלך ונעבוד"</strong> חייב כעובד עבודה זרה. והרי שדי בכוונה בלבד כדי לחייב!
 <strong>אמר ליה</strong> <small>[לו]:</small> במשנתנו מדובר <strong>באומר "איני מקבלו עלי</strong> לאלוה <strong>אלא בעבודה</strong> כשאעבוד לו
 <strong>",</strong> ולא קודם לכן, ולכן אינו חייב אלא על המעשה. אך אם התכוון לקבלו — הרי קודם עבודתו מתחייב. <strong>רב יוסף אמר:</strong> אין צורך בתירוץ זה, וכי <strong>תנאי שקלת מעלמא</strong> <small>[</small>את <small>התנאים</small> ומחלוקותיהם <small>אתה תקח,</small> תוציא <small>מן העולם]?</small> <strong>תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>]:</small> <strong>האומר "</strong>אלוה אני <strong>בואו ועבדוני", ר' מאיר מחייב</strong> את האיש כמסית, <strong>ור' יהודה פוטר.</strong>
 ומסייגים: <strong>היכא דפלחו כולי עלמא</strong> <small>[כאשר עבדו</small> אותו <small>הכל]</small> — <strong>לא פליגי</strong> <small>[נחלקו]</small> שחייבים על כך, <strong>דכתיב</strong> <small>[שנאמר]:</small> <strong>"לא תעשה לך פסל"</strong> (שמות כ, ד), ואנו מבינים זאת "לך" — לעצמך, כלומר, שאדם אסור לו לעשות את עצמו עבודה זרה. <strong>כי פליגי בדיבורא בעלמא</strong> <small>[כאשר חלוקים</small> הם הרי זה כשתובע מהם <small>בדיבור בלבד].</small> <strong>ר' מאיר סבר: דיבורא מילתא היא</strong> <small>[דיבור דבר הוא],</small> ובאמירה בלבד הרי הוא כמסית. <strong>ור' יהודה סבר: דיבורא לאו מילתא היא</strong> <small>[דיבור אין הוא דבר],</small> ואם כן אותה סתירה במשניות ניתנת להתפרש על פי מחלוקת זו.
 <strong>הדר</strong> <small>[חזר]</small> ו<strong>אמר</strong> <strong>רב יוסף</strong> לאחר שהרהר בענין: <strong>לאו מילתא היא דאמרי</strong> <small>[אין זה דבר</small> של ממש מה <small>שאמרתי],</small> ש<strong>אפילו לר' יהודה בדיבורא נמי חיובי מחייב</strong> <small>[בדיבור גם כן מתחייב].</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה אומר: לעולם אינו חייב עד שיאמר "אעבוד",</strong> או <strong>"אלך ואעבוד",</strong> או <strong>"נלך ונעבוד",</strong> הרי שר' יהודה עצמו מחייב כבר בדיבור, ולאו דווקא במעשה.
  ואם כך הדבר, <strong>במאי קמיפלגי</strong> <small>[במה,</small> באיזה עקרון <small>חלוקים הם</small> ר' מאיר ור' יהודה<small>]?</small> — <strong>ב</strong>מקרה של אדם, ה<strong>מסית לעצמו</strong> שיעבדוהו. <strong>ואמרי ליה</strong> <small>[ואמרו לו]</small> השומעים: <strong>אין</strong> <small>[כן],</small> <strong>קמיפלגי</strong> <small>[חלוקים הם].</small> <strong>מר</strong> <small>[חכם זה,</small> ר' מאיר<small>]</small> <strong>סבר: מסית לעצמו שמעי ליה</strong> <small>[שומעים לו],</small> <strong>ו"אין" דקאמרי ליה קושטא</strong> <small>[ו"כן" שאמרו לו אמת]</small> <strong>הוא</strong> וקיבלוהו עליהם. <strong>ומר</strong> <small>[וחכם זה,</small> ר' יהודה<small>]</small> <strong>סבר: מסית לעצמו לא שמעי ליה</strong> <small>[אין שומעין לו],</small> שכן <strong>מימר אמרי</strong> <small>[אומרים</small> הם<small>]</small> בליבם:
## דף סא:
 <strong>מאי שנא איהו מינן דידן</strong> <small>[במה שונה הוא מאתנו עצמנו]?</small> ודבר שטות הוא שאמר. <strong>ו"אין" דקאמרי אחוכי עליה</strong> <small>[ו"כן" שאמרו לו</small> משום ש<small>צחקו לו],</small>
 <strong>ומתניתין</strong> <small>[ומשניותנו]</small> שיש בהן סתירה לגבי תוקפה של אמירה בלבד יש להסבירן כך: <strong>כאן</strong> — <strong>ביחיד הניסת, כאן</strong> — <strong>ברבים הניסתים. יחיד</strong> — <strong>לא מימלך וטעי בתריה</strong> <small>[אינו נמלך,</small> אינו מתייעץ עם אחרים <small>ו</small>הוא <small>טועה אחריו]</small> לעבוד עבודה זרה, וכיון שאמר "כן" קיבלו על עצמו קבלה גמורה כאלוה וחייב על כך. ואילו <strong>רבים מימלכי</strong> <small>[נמלכים</small> בדעתם<small>]</small> אחר כך <strong>ולא טעו בתריה</strong> <small>[טועים אחריו].</small>
 <strong>אמר רב יוסף: מנא אמינא לה</strong> <small>[מנין אומר אני אותה]</small> את החלוקה הזו? — <strong>דכתיב</strong> <small>[ש</small>כן <small>נאמר]</small> לגבי מסית לעבודה זרה: <strong>"לא תאבה לו ולא תשמע אליו"</strong> (דברים יג, ט), משמע: <strong>הא</strong> <small>[הרי]</small> אם <strong>אבה ושמע</strong> — <strong>חייב</strong> בעצם ההסכמה לדברים, אף בלא עבודה.
 <strong>איתיביה</strong> <small>[הקשה לו]</small> <strong>אביי: מי שאני</strong> <small>[האם שונה]</small> הדין <strong>בין ניסת</strong> של <strong>רבים,</strong> כאשר רבים ניסתים <strong>לניסת יחיד? והתניא</strong> <small>[והרי שנינו</small> בברייתא<small>],</small> על הכתוב <strong>"כי יסיתך אחיך בן אמך</strong> או בנך או בתך או אשת חיקך או רעך אשר כנפשך בסתר לאמר נלכה ונעבדה אלהים אחרים<strong>"</strong> (דברים יז, ז), אמרו: <strong>אחד יחיד הניסת ואחד רבים הניסתים</strong> בכלל כתוב זה, <strong>והוציא הכתוב יחיד מכלל</strong> דינם של <strong>רבים,</strong> שאין דינו כמותם, <strong>ורבים מכלל יחיד</strong> שאין דינם כמותו. כיצד?
 — הוציא <strong>יחיד מכלל רבים</strong> — <strong>להחמיר על גופו</strong> שיהא נדון בסקילה החמורה ולא בסייף, <strong>ולהקל על ממונו</strong> שאין מחרימים ומשחיתים את ממונו, וכן הוציא
 <strong>רבים מכלל יחיד</strong> — <strong>להקל על גופם</strong> שהם נידונים במיתת סייף הקלה, <strong>ולהחמיר על ממונם</strong> ששורפים את העיר ואת כל רכושם.
  ועל ידי דיוק בברייתא זו נלמד: <strong>בהא מילתא</strong> <small>[בדבר זה]</small> בלבד <strong>הוא דשאני</strong> <small>[ששונה]</small> דין יחיד מרבים, <strong>אבל בכל</strong> שאר <strong>מילי</strong> <small>[הדברים]</small> <strong>כי הדדי נינהו</strong> <small>[זה כמו זה הם,</small> שווים הם זה לזה<small>]!</small>
 <strong>אלא אמר אביי,</strong> כך יש להסביר את הסתירה שבמשנה: <strong>כאן</strong> שנענש רק על עשייה, מדובר <strong>בניסת מפי עצמו,</strong> כלומר, שלא הסיתו אדם אלא הוא מעצמו נפתה. <strong>כאן בניסת מפי אחרים.</strong> וטעם ההבדל: אם <strong>מפי עצמו</strong> ניסת — הריהו יכול להיות <strong>מימלך</strong> <small>[נמלך בדעתו,</small> מתחרט<small>],</small> אם <strong>מפי אחרים</strong> — <strong>גריר בתרייהו</strong> <small>[נגרר אחריהם]</small> ושוב אינו מתחרט. ובמקרה זה כיון שהסכים בדברים — הריהו מתחייב.
 <strong>אמר אביי: מנא אמינא לה</strong> <small>[מנין אומר אני אותה]</small> סברה? — <strong>דכתיב</strong> <small>[שנאמר]:</small> <strong>"לא תאבה לו ולא תשמע אליו"</strong> (דברים יז, ט), משמע שמדובר כאן בניסת מאדם אחר, ונלמד מכאן: <strong>הא</strong> <small>[הרי]</small> אם <strong>אבה ושמע</strong> — <strong>חייב</strong> על ההסכמה בלבד.
 <strong>רבא אמר: אידי ואידי</strong> <small>[זה וזה]</small> מדובר <strong>בניסת מפי אחרים,</strong> ויש לחלק כך: <strong>הא</strong> <small>[זה]</small> שמתחייב בהסכמה בלבד, מדובר באופן ש<strong>אמר ליה</strong> <small>[לו]</small> המסית את שבחיה של אותה עבודה זרה, שהיא <strong>"כך אוכלת, כך שותה, כך מטיבה</strong> לעובדיה, <strong>כך מריעה</strong> לשאינם עובדיה <strong>",</strong> ועל ידי כך נתפס בדבר. <strong>הא</strong> <small>[זה]</small> שאינו מתחייב באמירה בלבד, מדובר באופן ש<strong>לא אמר ליה</strong> <small>[לו]</small> <strong>"כך אוכלת, כך שותה"</strong>
 <strong>אמר רבא: מנא אמינא לה</strong> <small>[מנין אומר אני אותה],</small> מוצא לה סמך לדעתי? — <strong>דכתיב</strong> <small>[שנאמר]:</small> <strong>"</strong>נלכה ונעבדה אלהים אחרים... <strong>מאלהי העמים אשר סביבתיכם הקרבים אליך</strong> או הרחוקים ממך<strong>"</strong> (דברים יז, ז–ח), ויש לשאול: <strong>מה לי קרובים ומה לי רחוקים</strong> לענין איסור? אלא ודאי <strong>הכי קאמר</strong> <small>[כך אומר]</small> <strong>לך</strong> הכתוב על מנת להוציא מלבו של השומע: <strong>מטיבותן</strong> (מטיבם) <strong>של</strong> אלילים <strong>קרובים</strong> שאתה יודע שאין בהם ממש, <strong>אתה למד מה טיבותן של רחוקים,</strong> שלא תאמין, ואם יספרו לך שיש במקום אחר עבודה זרה שהיא אמיתית, דע כי שקר בדבר.
 <strong>מאי לאו</strong> <small>[האם לא]</small> מוכיח הדבר ש<strong>אמר ליה</strong> <small>[לו]</small> המסית דברים אלה בשבח עבודה זרה <strong>"כך אוכלת, כך שותה, כך מטיבה, כך מריעה".</strong> ומסכמים: אכן, <strong>שמע מינה</strong> <small>[למד מכאן]</small> שכך הסבר הענין.
 <strong>רב אשי אמר</strong> הסבר אחר לאותה סתירה במשנה: <strong>סיפא</strong> <small>[הסוף]</small> של המשנה שמחייבים על אמירה בלבד, מדבר <strong>בישראל משומד,</strong> שכיון שהוא כבר מומר ודאי שבאמירה בלבד קיבל עליו עבודה זרה, ולפיכך מתחייב.
 <strong>רבינא אמר: לא זו אף זו קתני</strong> <small>[שנה],</small> מעיקרו של דבר אין כאן סתירה, אלא ענין של סגנון הוא. כי כך סגנון המשנה, המשמיעה קודם את הדין הפשוט יותר, ולאחר מכן דין שיש בו יתר חידוש, כלומר, לא רק כאשר ממש עובד עבודה זרה, אלא אף כשאומר שילך ויעבוד — מיד מתחייב.
 <big>א</big> <strong>איתמר</strong> <small>[נאמר]</small> שנחלקו אמוראים בבעיה זו: <strong>העובד עבודה זרה מאהבה</strong> או <strong>מיראה</strong> של אדם, ולא מתוך אמונה באותה עבודה זרה, מה דינו? <strong>אביי אמר: חייב</strong> על עבודה זו. <strong>רבא אמר: פטור.</strong>
 ומבארים את טעמיהם: <strong>אביי אמר: חייב, דהא פלחה</strong> <small>[שהרי עבד אותה].</small> <strong>רבא אמר: פטור,</strong> כי לענין עבודה זרה השיקול העיקרי הוא <strong>אי קבליה עליה</strong> <small>[אם קיבלו עליו</small> באמת <strong>באלוה</strong> — <strong>אין</strong> <small>[כן]</small> חייב, <strong>אי</strong> <small>[אם]</small> <strong>לא</strong> קיבלו עליו — <strong>לא</strong> חייב.
  אביי הביא הוכחות שונות ונתנו בהן <strong>סימן "עבד ישתחוה למשיח".</strong>
 <strong>ואמר אביי: מנא אמינא לה</strong> <small>[מנין אומר אני אותה],</small> את דעתי זו? <strong>דתנן</strong> <small>[ש</small>כן <small>שנינו</small> במשנה<small>]:</small> <strong>העובד עבודה זרה, אחד העובד</strong> ואחד המזבח, ואחד המקטר, <strong>מאי לאו</strong> <small>[האם לא]</small> כך יש להבין את כפילות הדברים במשנה: <strong>אחד העובד מאהבה</strong> של אדם או <strong>מיראה</strong> של אדם, ואחד העושה מעשה מתוך אמונה בעבודה זרה. משמע שאף מאהבה ומיראה קרויה עבודה זרה!
 <strong>ורבא אמר</strong> <small>[</small>יכול היה <small>לומר]</small> <strong>לך</strong> כי <strong>לא</strong> כך יש להבין, אלא <strong>כ</strong>דרך <strong>ש</strong><strong>מתרץ</strong> <strong>ר' ירמיה,</strong> שהכוונה בכפילות הדברים במשנה היא זו: אחד העובד עבודה זרה באופן שרגילים לעבוד בו עבודה זרה זו, ואחד המזבח והמקטר אף שאינו דרך עבודתה של אותה עבודה זרה.
 <strong>אמר אביי: מנא אמינא לה</strong> <small>[מנין אומר אני אותה]</small> ראיה לדברי? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"לא תשתחוה להם</strong> ולא תעבדם<strong>"</strong> (שמות כ, ה), ומן ההדגשה "להם" למדים: <strong>להם,</strong> לאלילים, <strong>אי</strong> (אין) <strong>אתה משתחוה, אבל אתה משתחוה לאדם כמותך,</strong> ואין בכך איסור, שכן אין בכך עבודה זרה אלא קבלת מרות בלבד. <strong>יכול</strong> מותר להשתחוות <strong>אפילו</strong> אם אדם זה <strong>נעבד,</strong> שהוא נחשב בעצמו כעבודה זרה <strong>כ</strong>דרך שהיה נעבד <strong>המן?</strong> — <strong>תלמוד לומר: "ולא תעבדם",</strong> שכל שהוא עבודה זרה — אסור לעבדו. ומדייק אביי מכאן: <strong>והא</strong> <small>[והרי]</small> <strong>המן מיראה הוה</strong> <small>[היה]</small> <strong>נעבד,</strong> ולא משום שקיבלו אותו כאלוה, משמע שהעובד עבודה זרה מיראה חייב!
 <strong>ורבא</strong> מפרש את הברייתא הזו כך: <strong>כהמן</strong> לענין אחד <strong>ולא כהמן</strong> לכל דבר. <strong>כהמן</strong> הכוונה <strong>דאיהו גופיה</strong> <small>[שהוא עצמו]</small> <strong>עבודה זרה</strong> שהוא טוען שהוא אלוה, והעובדו משום שמאמין באלוהותו — חייב. <strong>ולא כהמן,</strong> ש<strong>אילו המן מיראה</strong> השתחוו לו, ואותו אדם שהשתחווה לו מיראה לא התחייב. <strong>והכא</strong> <small>[וכאן]</small> מדובר <strong>לאו</strong> <small>[לא]</small> <strong>מיראה</strong> אלא שמקבל אותו עליו כאלוה באמת.
 <strong>ו</strong>עוד <strong>אמר אביי: מנא אמינא לה</strong> <small>[מנין אומר אני אותה]</small> את שיטתי? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כהן משיח</strong> (כהן גדול) לענין הבאת קרבן מיוחד על שגגת <strong>עבודה זרה,</strong> באיזה מקרה הוא מביא קרבן זה? <strong>רבי אומר:</strong> מביא הוא <strong>בשגגת מעשה,</strong> כלומר, אם טעה ובלא יודעים עבד עבודה זרה. <strong>וחכמים אומרים:</strong> אינו חייב אלא <strong>בהעלם דבר,</strong> כלומר, כאשר טעה בדבר הלכה, וחשב שהדבר מותר,
 <strong>ושוין</strong> רבי וחכמים <strong>ש</strong>הכהן מביא על שגגת עבודה זרה <strong>שעירה</strong> כמו <strong>יחיד</strong> אחר ששגג בכך, ולא כמו בשגגת מצוות אחרות שהכהן מביא פר. <strong>ושוין שאין</strong> הכהן הגדול <strong>מביא</strong> כלל <strong>אשם תלוי,</strong> שאשם תלוי מביאים כאשר יש ספק עובדתי אם נעשתה עבירה, ומן הכתובים למדו שכהן גדול, שדיני שגגתו שונים, אינו מביאו כלל.
  ומעתה נברר <strong>האי</strong> <small>[זו]</small> <strong>שגגת</strong> ה<strong>מעשה</strong> שב<strong>עבודה זרה, היכי דמי</strong> <small>[כיצד היא בדיוק]?</small> <strong>אי קסבר</strong> <small>[אם סבר]</small> הכהן לגבי בית מסויים ש<strong>בית הכנסת הוא והשתחוה לו,</strong> ונמצא שהוא בית עבודה זרה — <strong>הרי לבו לשמים,</strong> ולכל הדעות אין כאן אפילו שגגה, שהרי לא היה בלבו כל דבר לעבודה זרה, <strong>אלא</strong> פירושו <strong>דחזא אנדרטא</strong> <small>[שראה פסל של אדם]</small> <strong>והשתחוה לו,</strong> ואף כאן יש לברר:
 <strong>אי קבליה עליה</strong> <small>[אם</small> תאמר <small>שקיבלו עליו]</small> אותו אדם <strong>באלוה</strong> — הרי <strong>מזיד הוא</strong> בעבודה זרה, וחייב מיתה ממש, ולא קרבן.
## דף סב.
 <strong>ואי</strong> <small>[ואם]</small> <strong>לא קבליה עליה</strong> <small>[קיבלו עליו]</small> <strong>באלוה</strong> והשתחווה מפני כבוד המלכות — <strong>לא כלום הוא. אלא לאו</strong> <small>[האם לא]</small> הכוונה ששגה במחשבתו ועבד עבודה זרה <strong>מאהבה</strong> או <strong>מיראה</strong> מפני אדם? והרי זו הוכחה שאף זו קרויה עבודה זרה!
 <strong>ורבא אמר</strong> <small>[</small>יכול היה <small>לומר]</small> <strong>לך:</strong> <strong>לא,</strong> אלא כאן מדובר <strong>באומר מותר,</strong> שסבר אותו כהן גדול שעבודה זרה מעיקרה מותרת.
  ומקשים: אם מדובר באופן שהוא  <strong>אומר מותר,</strong> הלא <strong>היינו</strong> <small>[זהו]</small> בדיוק <strong>העלם דבר,</strong> ומה ההבדל בין רבי וחכמים?
  ומשיבים: ההבדל בינם הוא  <strong>באומר מותר לגמרי,</strong> שסבר שאין כל איסור בעבודה זרה, ואילו <strong>העלם דבר</strong> בהלכה כוונתו שיש <strong>קיום מקצת</strong> מן המצוה <strong>וביטול מקצת</strong> ממנה בשגגה.
 <big>א</big> <strong>תני</strong> <small>[שנה]</small> <strong>ר' זכאי קמיה</strong> <small>[לפני]</small> <strong>ר' יוחנן</strong> דברי ברייתא זו: <strong>זיבח וקיטר וניסך והשתחוה</strong> לעבודה זרה <strong>בהעלם אחד</strong> (בשגגה אחת), שלא נודע לו איסורם בינתיים — <strong>אינו חייב אלא</strong> קרבן חטאת <strong>אחת,</strong> ואין מחייבים אותו בקרבן על כל עבודה ועבודה לחוד.
 <strong>אמר ליה</strong> <small>[לו]</small> ר' יוחנן: <strong>פוק תני לברא</strong> <small>[צא</small> ו<small>שנה בחוץ],</small> כלומר, בבית המדרש אין מכניסים ברייתא כגון זו, והלכה שחייב על כל עבודה לעצמה.
 <strong>אמר ר' אבא: הא</strong> <small>[זה]</small> ש<strong>אמר</strong> <strong>ר' זכאי</strong> תלוי ב<strong>מחלוקת</strong> התנאים <strong>ר' יוסי ור' נתן. דתניא</strong> <small>[ש</small>כן <small>שנינו</small> בברייתא<small>]:</small> איסור <strong>הבערה</strong> של אש בשבת, שנתפרש בתורה ולא נכלל בשאר המלאכות האחרות בשבת ("לא תבערו אש בכל מושבותיכם ביום השבת". שמות לה, ג), <strong>ללאו יצאה,</strong> ללמד שאין זו כשאר המלאכות שחייבים עליהן סקילה, אלא יש בה איסור "לא תעשה" בלבד שעונשו מלקות, אלו <strong>דברי ר' יוסי.</strong>
 <strong>ור' נתן אומר: לחלק יצאה</strong> הבערה זו, להיות כדוגמה לכל שאר המלאכות, ונלמד (במדת "דבר שיצא מן הכלל ללמד" וכו') שכשם שנתייחד איסור להבערה, כך יש איסור מיוחד בכל מלאכה ומלאכה מן המלאכות האסורות בשבת, שאם עשה כמה מלאכות בשגגה אחת חייב קרבן על כל מלאכה ומלאכה.
  ויכולים אנו להשוות מחלוקת זו גם לענייננו, ונאמר: <strong>למאן דאמר</strong> <small>[ל</small>שיטת <small>מי שאומר]</small> כי <strong>הבערה ללאו יצאה, השתחואה נמי</strong> <small>[גם כן]</small> שנתפרטה בתורה מכל שאר עבודות אסורות ("לא תשתחוה להם ולא תעבדם". שמות כ, ה), גם היא <strong>ללאו יצאה,</strong> ללמד שבהשתחוואה אין מיתת בית דין אלא איסור לא תעשה בלבד.
  ואילו <strong>למאן דאמר</strong> <small>[ל</small>שיטת <small>מי שאומר]</small> כי <strong>הבערה לחלק יצאה, השתחואה נמי</strong> <small>[גם כן]</small> <strong>לחלק יצאה,</strong> ולשיטה זו חייב קרבן על כל עבודה ועבודה לחוד, כשם שחייב על השתחוואה לחוד. והברייתא ששנה ר' זכאי כשיטת ר' יוסי היא.
 <strong>מתקיף לה</strong> <small>[מקשה עליה],</small> על השוואה זו, <strong>רב יוסף: דילמא</strong> <small>[שמא]</small> אינו כן, אלא <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יוסי התם</strong> <small>[שם],</small> בדיני שבת ש<strong>הבערה ללאו יצאה,</strong> אלא משום <strong>דנפקא ליה</strong> <small>[שיוצא לו,</small> שהוא למד<small>]</small> דין <strong>חילוק מלאכות</strong> בשבת, שיש חיוב בכל אחת מהן ממקור אחר, מדרשת הכתוב <strong>"מאחת מהנה".</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר,</strong> נאמר: <strong>"</strong>נפש כי תחטא בשגגה מכל מצות ה' אשר לא תעשינה <strong>ועשה מאחת מהנה"</strong> (ויקרא ד, ב), ומצירוף לשון יחיד ולשון רבים באותו כתוב למד הוא: <strong>פעמים שחייב</strong> חטאת <strong>אחת על כולן, פעמים שחייב על כל אחת ואחת.</strong>
 <strong>ואמר ר' יונתן: מאי טעמא</strong> <small>[מה הטעם]</small> של <strong>ר' יוסי?</strong> — <strong>דכתיב</strong> <small>[שנאמר]:</small> <strong>"ועשה מאחת מהנה",</strong> וכך הוא מוצא בכתוב מקום לדרשה: <strong>"אחת",</strong> ולשון צמצום: <strong>"מאחת",</strong> וכן <strong>"הנה",</strong> ובצמצום: <strong>"מהנה",</strong> "מאחת מהנה" יחד ללמד שיש <strong>אחת שהיא הנה</strong> (רבות), <strong>ו</strong>יש <strong>הנה שהיא אחת.</strong>
 וכך ביאורו לענין הלכות שבת: <strong>"אחת"</strong> — שעשה מלאכה שלימה כגון שכתב מלה שלימה שהתכוון לה, כגון <strong>"שמעון", "מאחת"</strong> (שמשמעו: מקצת אחת) — שכתב רק חלק מן האותיות כגון <strong>"שם" מ"שמעון",</strong> אך כיון שכתב שתי אותיות שהן שיעור מלאכת הכתיבה, אף שלא גמר כפי שהיתה כוונתו, חייב על כתיבה זו.
 <strong>"הנה"</strong> הכוונה ל<strong>אבות</strong> (עיקרי) המלאכות, <strong>"מהנה"</strong> — מה שנובע מהן, <strong>תולדות</strong> המלאכות (מלאכות הדומות להן), <strong>אחת שהיא הנה</strong> — עבירה אחת שיש בה הרבה פרטים כ<strong>זדון שבת,</strong> כלומר, שידע ששבת הוא, <strong>ושגגות מלאכות,</strong> שלא ידע שמלאכות אלה אסורות בשבת, ובשגגה כזו חייב להביא קרבן חטאת על כל מלאכה ומלאכה שעשה. <strong>הנה שהיא אחת,</strong> כלומר, מלאכות רבות, עבירות רבות שדינן כאחת — <strong>שגגת שבת,</strong> שאינו יודע ששבת היום, <strong>וזדון מלאכות,</strong> שיודע שמלאכות אלה אסורות בשבת, אלא שכח ששבת היום ואינו חייב אלא קרבן אחד, ולענייננו ברור שר' יוסי מקבל עיקרון זה של חילוק מלאכות בשבת, אלא שהוא מוצא לו ראיה ממקור אחר ולא ממלאכת ההבערה.
 <strong>אבל הכא</strong> <small>[כאן]</small> בענין עבודה זרה, ש<strong>לא נפקא ליה</strong> <small>[יצא לו]</small> <strong>חילוק מלאכות</strong> (עבודות) <strong>מדוכתא אחריתי</strong> <small>[ממקור אחר],</small> שמא <strong>דכולי עלמא</strong> <small>[לדעת הכל]</small> <strong>השתחואה לחלק יצאה</strong> ויודו הכל שחייב על כל עבודה לעצמה.
  על שתי הדעות, של ר' אבא ושל רב יוסף, מקשים: <strong>חילוק מלאכות</strong> שב<strong>עבודה זרה נמי תיפוק ליה</strong> <small>[גם כן תצא לו,</small> ילמד<small>]</small> מאותו מקור שלמד להלכות שבת, <strong>מ"אחת מהנה",</strong> שהרי אותו כתוב לא נתייחד לדיני שבת דווקא, וכדרך שדרשנו לענין הלכות שבת נדרוש לענין עבודה זרה: <strong>"אחת"</strong> — לחייב על עבודה שלמה של עבירה כגון <strong>זביחה, "מאחת"</strong> (מקצת אחת) — כגון שלא גמר את כל השחיטה אלא עשה מקצתה, שחתך בה רק <strong>סימן אחד</strong> מסימני שחיטה (קנה או ושט).
 <strong>"הנה"</strong> — פירושו <strong>אבות,</strong> אחת מאבות (עיקרי) העבודות האסורות שלמדים מדרכי עבודת ה', כגון <strong>זיבוח, קיטור, ניסוך, והשתחואה. "מהנה"</strong> — <strong>תולדות,</strong> כגון <strong>שבר מקל לפניה,</strong> לפני עבודה זרה שדרכה בעבודה במקל, ושבירת המקל בפניה דומה קצת לעבודת הזובח, שגם הוא שובר את מפרקת הבהמה לפני הנעבד.
 <strong>אחת שהיא הנה</strong> יתפרש באופן של <strong>זדון עבודה זרה,</strong> כלומר, יודע שעבודה זרה אסורה, <strong>ושגגת עבודות</strong> שלא ידע שעבודות אלה שעשה אסורות. <strong>הנה שהיא אחת</strong> — <strong>שגגת עבודה זרה,</strong> ששגג בעיקר, שלא ידע איסור עבודה זרה או שלא ידע שעבודה זרה היא, <strong>וזדון עבודות</strong> שידע שעבודות אלה אסורות לעבודה זרה.
  את הקושיה הזו מנסים לסתור: <strong>האי</strong> <small>[זו]</small> <strong>שגגת עבודה זרה היכי דמי</strong> <small>[כיצד היא בדיוק]?</small> <strong>אי קסבר</strong> <small>[אם סבר]</small> השוגג ש<strong>בית הכנסת הוא והשתחוה לו</strong> — <strong>הרי לבו לשמים</strong> ובוודאי פטור,
 <strong>אלא דחזא אנדרטא וסגיד ליה</strong> <small>[שראה פסל אדם והשתחווה לו],</small> <strong>אי קבליה עליה</strong> <small>[אם קיבלו עליו]</small> כאלוה <strong>מזיד הוא, אי</strong> <small>[אם]</small> <strong>לא קבליה עליה</strong> <small>[קיבלו עליו]</small> אלא לכבוד בלבד עשה, <strong>לא כלום הוא,</strong>
 <strong>אלא</strong> תאמר שהשתחווה לפסל <strong>מאהבה ומיראה</strong> של אדם, ולא ידע שאסור. <strong>הניחא</strong> <small>[זה נוח]</small> <strong>ל</strong>שיטת <strong>אביי</strong> ש<strong>אמר חייב</strong> על כך, וכיון ששגג חייב להביא קרבן, <strong>אלא ל</strong>שיטת <strong>רבא</strong> ש<strong>אמר פטור, מאי איכא למימר</strong> <small>[מה יש לומר]?</small>
 ומשיבים: <strong>אלא</strong> לדעתו אפשר לפרש זאת <strong>באומר מותר,</strong> שסבור שעבודה זרה בכלל מותרת היא. ותמהים: אם כן <strong>תפשוט</strong> <small>[תפתור]</small> על ידי כך, אותה שאלה <strong>דבעא מיניה</strong> <small>[ששאל ממנו]</small> <strong>רבא מרב נחמן:</strong> מי שהיה <strong>העלם זה וזה בידו,</strong> כלומר, ששכח שיש איסור כללי בדבר, כגון שלא ידע ששבת היום וגם לא ידע שעבודות אלה אסורות בשבת, <strong>מהו?</strong>
 ואותה שאלה נשארה בלתי פתורה במקומה, <strong>תיפשוט</strong> <small>[תפתור]</small> מכאן ש<strong>אינו חייב אלא אחת</strong> לפי דרשה אחרונה זו. <strong>ו</strong>אכן תמוה שתיפתר כך שאלה שלא נמצא לה פתרון! ודוחים: <strong>הא לא קשיא</strong> <small>[זה אינו קשה]</small> <strong>ותפשוט</strong> את הבעיה מכאן.
  ואולם על כל הלימוד העיקרי מקשים: <strong>ומי מצית מוקמת להני קראי</strong> <small>[האם יכול אתה להעמיד,</small> להסביר, <small>את הכתובים האלה]</small> בענין "אחת מהנה" <strong>בעבודה זרה?</strong> ש<strong>אילו הכא</strong> <small>[כאן]</small> בפרשה זו שכתוב בה "אחת מהנה" <strong>כתיב</strong> <small>[נאמר]</small> שכהן <strong>משיח</strong> שחטא בשגגה מביא <strong>פר, ובנשיא</strong> שכאשר שגג מביא <strong>שעיר, וביחיד</strong> ששגג מביא <strong>כשבה</strong> או <strong>שעירה,</strong>
 <strong>ואילו בעבודה זרה תנן</strong> <small>[שנינו</small> במשנה<small>]:</small> <strong>ושוין ש</strong>הכהן הגדול ששגג מביא <strong>שעירה כ</strong>פי שמביא ה<strong>יחיד,</strong> משמע שדיני שגגת עבודה זרה נלמדים כולם ממקור אחר (במדבר פרק ט"ו).
  ומסכמים:  <strong>ותו לא מידי</strong> <small>[ושוב אין דבר],</small> כלומר, שוב אין להוסיף על כל טענה וויכוח בנושא זה, שהצעה זו ללמוד חילוק מלאכות בעבודה זרה אין לה כל בסיס, וקושייתו של רב יוסף נשארת קיימת במקומה.
 <big>ב</big> <strong>כי אתא</strong> <small>[כאשר בא]</small> <strong>רב שמואל בר יהודה</strong> מארץ ישראל לבבל, <strong>אמר:</strong>
## דף סב:
 <strong>הכי תנא קמיה</strong> <small>[כך שנה לפניו]</small> ר' זכאי לפני ר' יוחנן: <strong>חומר בשבת משאר מצות,</strong> ולעומת זאת <strong>חומר בשאר מצות מבשבת.</strong> כיצד? — <strong>חומר בשבת, שהשבת</strong> אם <strong>עשה שתים</strong> ממלאכותיה <strong>בהעלם אחד</strong> (בשגגה אחת) — <strong>חייב על כל אחת ואחת</strong> קרבן חטאת מיוחד, <strong>מה שאין כן בשאר מצות.</strong> ואילו <strong>חומר בשאר מצות, שבשאר מצות</strong> אם <strong>שגג בלא מתכוין,</strong> כלומר, שעשה דבר ללא כוונה כלל למעשה עבירה זה — <strong>חייב</strong> עליה קרבן, <strong>מה שאין כן בשבת.</strong> את דברי הברייתא הזו מבררים עתה לפרטיהם.
 <strong>אמר מר</strong> <small>[החכם]:</small> <strong>חומר בשבת, שהשבת</strong> אם <strong>עשה</strong> בה <strong>שתים</strong> בהעלם אחד חייב על כל אחת. <strong>היכי דמי</strong> <small>[כיצד הוא בדיוק]?</small> <strong>אילימא דעבד</strong> <small>[אם תאמר שעשה]</small> שתי מלאכות בשבת כגון <strong>קצירה וטחינה, דכוותה גבי</strong> <small>[שכיוצא בה אצל]</small> <strong>שאר מצות</strong> — ש<strong>אכל חלב ו</strong>אכל <strong>דם,</strong> ואולם הרי במקרה כגון זה <strong>הכא תרתי מיחייב</strong> <small>[כאן</small> בשבת <small>שתי</small> חטאות הוא <small>מתחייב],</small> <strong>והכא תרתי מיחייב</strong> <small>[וכאן</small> בשאר המצוות גם כן <small>שתים</small> הוא <small>מתחייב]!</small>
 <strong>אלא, גבי</strong> <small>[אצל]</small> <strong>שאר מצות</strong> ש<strong>אינו חייב אלא אחת היכי דמי</strong> <small>[כיצד הוא]?</small> — כגון ש<strong>אכל חלב ו</strong>אחר כך עוד <strong>חלב</strong> בשגגה אחת, ולפיכך חייב רק חטאת אחת. ואולם <strong>דכוותה גבי</strong> <small>[כיוצא בה אצל]</small> <strong>שבת</strong> — <strong>דעבד</strong> <small>[שעשה]</small> <strong>קצירה וקצירה,</strong> הרי גם במקרה כזה אין הבדל בדין; <strong>הכא</strong> <small>[כאן,</small> בשאר מלאכות<small>]</small> <strong>חדא מיחייב</strong> <small>[</small>חטאת <small>אחת</small> הוא <small>מתחייב],</small> <strong>והכא חדא מיחייב</strong> <small>[ו</small>גם כאן בשבת חטאת <small>אחת</small> הוא <small>מתחייב]</small> ולא יותר! ולא נראה שיש חומרות המיוחדות לשבת ולשאר מצוות.
  ומעירים:  <strong>והיינו</strong> <small>[וזוהי]</small> הסיבה ש<strong>אמר ליה</strong> <small>[לו]</small> ר' יוחנן לר' זכאי <strong>פוק תני לברא</strong> <small>[צא ושנה בחוץ]</small> שאין ברייתא זו ראויה להכנס לבית המדרש.
  ותוהים:  <strong>מאי קושיא</strong> <small>[מה הקושיה]</small> שגרמה לר' יוחנן לבטל את הברייתא? <strong>דילמא</strong> <small>[שמא]</small> <strong>לעולם אימא</strong> <small>[אומר]</small> <strong>לך</strong> <strong>דעבד</strong> <small>[שעשה]</small> מלאכות <strong>קצירה וטחינה</strong> בשבת, ומה שנאמר <strong>"מה שאין כן בשאר מצות", אתאן</strong> <small>[הגענו]</small> בפירוש הברייתא <strong>ל</strong>דין <strong>עבודה זרה,</strong> וכשיטת <strong>ר' אמי.</strong> ש<strong>אמר ר' אמי:</strong> מי ש<strong>זיבח וקיטר וניסך בהעלם אחד</strong> — <strong>אינו חייב אלא אחת,</strong> ואם כן הרי לנו הבדל בין מצוות שבת שעל כל פרט מפרטיה מתחייב לחוד, ובמצוה אחרת שיש בה כמה פרטי עבירה אין חייבים על כל אחד מהם אם עשאם כאחת.
  ומסבירים:  <strong>לא מיתוקמא ליה</strong> <small>[אינה</small> יכולה אותה ברייתא <small>לעמוד,</small> להתפרש <small>לו]</small> <strong>ב</strong>ענין <strong>עבודה זרה, דקתני סיפא</strong> <small>[ש</small>כן <small>שנויה בסוף</small> אותה ברייתא<small>]:</small> <strong>חומר בשאר מצות, שבשאר מצות שגג בלא מתכוין</strong> — <strong>חייב.</strong> ונברר האם דברים אלה יכולים להתייחס לגבי העובד עבודה זרה.
 <strong>שוגג בלא מתכוין</strong> כלל <strong>בעבודה זרה היכי דמי</strong> <small>[כיצד הוא בדיוק]?</small> <strong>אי דקסבר</strong> <small>[אם שסבור]</small> ש<strong>בית הכנסת הוא והשתחוה לו</strong> — <strong>הרי לבו לשמים</strong> ובוודאי אין מקום לחייבו כלל, <strong>אלא</strong> יש לומר <strong>דחזא אנדרטא וסגיד ליה</strong> <small>[שראה פסל אדם והשתחווה לו],</small> ובמקרה כזה <strong>אי קבליה עליה</strong> <small>[אם קיבלו</small> <strong>עליו]</strong> <strong>באלוה</strong> — הלא <strong>מזיד הוא</strong> וחייב מיתה ולא קרבן, <strong>ואי</strong> <small>[ואם]</small> <strong>לא קבליה עליה</strong> <small>[קיבלו עליו]</small> — <strong>לא כלום היא</strong> העבודה שעשה, ואפילו קרבן אינו מביא.
 <strong>אלא</strong> תפרש שעבד עבודה זרה <strong>מאהבה ומיראה</strong> של אדם, <strong>הניחא</strong> <small>[זה נוח]</small> <strong>ל</strong>שיטת <strong>אביי,</strong> ש<strong>אמר</strong> ש<strong>חייב</strong> על עבודה מעין זו, וזה שעבד שגג בחשבו כי הדבר מותר, <strong>אלא לרבא</strong> ש<strong>אמר</strong> ש<strong>פטור</strong> על כך, ואינו חייב אלא אם קיבלו עליו כאלוה, <strong>מאי איכא למימר</strong> <small>[מה יש לומר]?</small> שהרי לפיו אין בכך אפילו שגגה!
 <strong>אלא</strong> אם תאמר ששגגה זו בעבודה זרה היתה <strong>באומר מותר,</strong> שסבר שאין בכלל איסור עבודה זרה, <strong>מה שאין כן בשבת</strong> שלפי שיטה זו בשבת יהיה <strong>פטור לגמרי</strong> כשאומר מותר, בעוד שבעבודה זרה בשגגה כזאת חייב חטאת.
  ואולם הרי <strong>עד כאן לא</strong> שמענו כי <strong>בעא מיניה</strong> <small>[שאל ממנו]</small> <strong>רבא מרב נחמן</strong> בדיני שבת לגבי מי ש<strong>העלם זה וזה</strong> בידו שנעלם ממנו יום השבת, ואף נעלם ממנו שמלאכות אלה אסורות, <strong>אלא</strong> לענין זה היה דיון: <strong>אי לחיובי חדא אי לחיובי תרתי</strong> <small>[אם לחייבו</small> חטאת <small>אחת או לחייבו שתים],</small> ואולם שיהיה <strong>פטור לגמרי</strong> — <strong>ליכא למאן</strong> <small>[אין מי]</small> ש<strong>אמר</strong> שיהיה פטור לגמרי כשלא ידע כלל דיני שבת! ואין איפוא להסביר שכך הובנה הברייתא המבדילה בין שבת למצוות אחרות.
  את הקושיה הזו דוחים: <strong>מאי קושיא</strong> <small>[מה הקושיה]</small> בדבר? <strong>דלמא</strong> <small>[שמא]</small> <strong>לעולם אימא</strong> <small>[אומר]</small> <strong>לך</strong> כך: <strong>רישא</strong> <small>[תחילת</small> אותה ברייתא<small>]</small> המחלקת בין שבת לשאר מצוות — הרי הכוונה לחלוקה בין שבת ל<strong>עבודה זרה, וסיפא</strong> <small>[וסופה]</small> <strong>בשאר מצות</strong> חוץ מעבודה זרה.
  ונסביר כך את הברייתא: <strong>ושגג בלא מתכוין</strong> בשאר המצוות הרי זה כגון שהיה חלב בפיו <strong>דקסבר</strong> <small>[שסבר]</small> ש<strong>רוק הוא</strong> בפיו <strong>ובולעו,</strong> שאז חייב להביא קרבן על שגגתו זו. <strong>מה שאין כן בשבת</strong> שבכגון זה <strong>פטור,</strong> כגון מי <strong>שנתכוין להגביה את</strong> הדבר <strong>התלוש</strong> ונתברר שהיה הדבר מחובר, <strong>וחתך את המחובר</strong> בלא דעת — <strong>פטור,</strong> שאינו חייב בשבת על מלאכה שלא נתכוון לעשותה.
 <strong>ו</strong>יתפרשו הדברים <strong>כ</strong>שיטת <strong>רב נחמן אמר שמואל,</strong> ש<strong>אמר: המתעסק בחלבים</strong> או <strong>בעריות</strong> — <strong>חייב</strong> קרבן על מה שעבר בהן, כלומר, גם מי שלא נתכוון כלל למעשה של עבירה, אלא נתעסק באלה לפי תומו ונזדמן לו בתוך כדי כך שאכל חלב או שבעל את הערוה, שאף שלא התכוון למעשה זה כלל — חייב, <strong>שכן</strong> במציאות <strong>נהנה</strong> מהדבר. ואולם <strong>המתעסק בשבת</strong> — <strong>פטור,</strong> שבשבת רק <strong>מלאכת מחשבת אסרה תורה,</strong> ודבר שאינו עשוי בכוונה תחילה אינו קרוי "מלאכת מחשבת". ואם כן, אפשר לפרש ברייתא זו על פי ההלכה, ומדוע דחאה ר' יוחנן?
  ומסבירים:  <strong>ר' יוחנן לטעמיה</strong> <small>[לטעמו</small> לשיטתו<small>],</small> <strong>דלא מוקים מתניתא רישא בחד טעמא וסיפא בחד טעמא</strong> <small>[שאינו מעמיד,</small> מסביר, <small>משנה תחילתה בטעם אחד וסופה בטעם אחד]</small> אם לא נאמר הדבר במפורש, ולשיטת הפרשנות שלו כל משנה עוסקת מתחילתה עד סופה בנושא אחד.
  שכיוצא בו <strong>אמר ר' יוחנן: מאן דמתרגם</strong> <small>[מי שמסביר]</small> <strong>לי</strong> את המשנה בענין <strong>חבית אליבא דחד תנא</strong> <small>[על פי שיטתו של תנא אחד],</small> <strong>מובילנא מאניה בתריה לבי מסותא</strong> <small>[אוביל</small> את <small>בגדיו אחריו לבית המרחץ],</small> כלומר, אשמש אותו שימוש כעבד. שאף שיש מקום לפרש את המשנה ההיא ולחלק אותה לשני מקרים או על פי שתי שיטות — איני מקבל דרך פירוש זו. וכן דרכו בברייתא זו שאי אפשר לפרשה בנושא אחד, ואין הוא נכון לקיימה.
 <big>א</big> <strong>גופא</strong> <small>[לגופה]</small> של ההלכה שהזכרנו קודם, אם מביאים יותר מחטאת אחת על עבודה זרה בשוגג,
## דף סג.
 <big>א</big> <strong>אמר ר' אמי:</strong> מי ש<strong>זיבח וקיטר וניסך בהעלם אחד</strong> (בשגגה אחת) לעבודה זרה — <strong>אינו חייב</strong> להביא <strong>אלא</strong> קרבן חטאת <strong>אחת. אמר אביי: מאי טעמיה</strong> <small>[מה טעמו]</small> של <strong>ר' אמי?</strong> — <strong>אמר קרא</strong> <small>[הכתוב]:</small> <strong>"</strong>לא תשתחוה להם ו<strong>לא תעבדם"</strong> (שמות כ, ה), <strong>הכתוב עשאן</strong> את כל העבודות השונות <strong>כולן</strong> כ<strong>עבודה אחת.</strong>
 ושואלים: <strong>ומי</strong> <small>[והאם]</small> <strong>אמר אביי הכי</strong> <small>[כך],</small> כשיטת ר' אמי? <strong>והאמר</strong> <small>[והרי אמר]</small> <strong>אביי: שלש השתחואות,</strong> כלומר, שלוש פעמים שנכתב בתורה איסור השתחוואה <strong>בעבודה זרה</strong> ("לא תשתחוה להם ולא תעבדם". <small>שמות כ, ד</small>. "לא תשתחוה לאלהיהם ולא תעבדם" <small>שמות כג, כד</small>. "כי לא תשתחוה לאל אחר".<small> שמות לד, יד</small>), <strong>למה</strong> לי?
  אלא, <strong>אחת לכדרכה,</strong> שחייב על השתחוואה אם זו דרך הפולחן הרגילה של אותה עבודה זרה, <strong>ואחת</strong> איסור השתחוואה לעבודה זרה, אפילו אם זו <strong>שלא כדרכה, ואחת לחלק</strong> בין העבודות השונות בעבודה זרה, ללמדנו שחייב קרבן על כל אחת ואחת מהן שעשה. הרי שאין דעת אביי כר' אמי!
  ומשיבים: אכן, רק  <strong>לדבריו,</strong> לפי דבריו ושיטתו, של <strong>ר' אמי קאמר</strong> <small>[אמר],</small> <strong>וליה לא סבירא ליה</strong> <small>[ולו,</small> הוא עצמו <small>אינו סבור כן].</small>
 <strong>גופא</strong> <small>[לגוף]</small> מדרש ההלכה שהזכרנו, <strong>אמר אביי: שלש השתחואות</strong> שנאמרו <strong>בעבודה זרה למה?</strong> — <strong>אחת לכדרכה, ואחת שלא כדרכה ואחת לחלק.</strong>
 ומקשים: והלא לאיסור השתחוואה <strong>לכדרכה</strong> אין צורך בפסוק מיוחד, כי <strong>מ"איכה יעבדו הגוים האלה</strong> את אלהיהם ואעשה כן גם אני<strong>"</strong> (דברים יב, ל) <strong>נפקא</strong> <small>[יוצא,</small> נלמד<small>]</small> האיסור, ואין צורך בלימוד מיוחד!
 <strong>אלא</strong> כך יש לומר: <strong>אחת</strong> לחייב את המשתחווה לעבודה זרה כזו שההשתחוואה היא <strong>כדרכה ושלא כדרכה,</strong> שעבודתה בדרך כבוד, אבל לא בהשתחוואה, <strong>ואחת</strong> בהשתחוואה <strong>לשלא כדרכה</strong> לגמרי, <strong>ואחת לחלק.</strong>
 <big>ב</big> במשנה נמנים בין חייבי סקילה <strong>המקבלו עליו באלוה, האומר לו "אלי אתה". אמר רב נחמן אמר רבה בר אבוה אמר רב: כיון שאמר לו "אלי אתה"</strong> אפילו לא עבדה — <strong>חייב.</strong>
 ושואלים: <strong>למאי</strong> <small>[למה],</small> לאיזה ענין אמר רב הלכה זו? <strong>אי לקטלא</strong> <small>[אם ל</small>חייב <small>מיתה]</small> למי שעשה כן בזדון — הלא <strong>מתניתין</strong> <small>[משנתנו]</small> <strong>היא,</strong> וודאי שלא בא לחזור על דברי המשנה, <strong>אלא ל</strong>חייב את האומר כן בשגגה <strong>קרבן</strong> חטאת.
  ותמהים:  <strong>ו</strong>האם דעה זו היא <strong>אפילו לרבנן</strong> <small>[ל</small>שיטת <small>חכמים]?</small> <strong>והתניא</strong> <small>[והרי שנינו</small> בברייתא<small>]:</small> <strong>אינו חייב</strong> להביא קרבן <strong>אלא על דבר שיש בו מעשה, כגון זיבוח וקיטור וניסוך והשתחואה. ואמר ריש לקיש: מאן תנא</strong> <small>[מי שנה]</small> <strong>השתחואה</strong> בכלל אלה? <strong>ר' עקיבא היא,</strong> ש<strong>אמר: לא בעינן</strong> <small>[אין אנו צריכים]</small> <strong>מעשה</strong> גמור כדי לחייבו, ועל כל עשיה שהיא מתחייב. ו<strong>מכלל</strong> דבריו אתה למד <strong>דרבנן סברי</strong> <small>[שחכמים</small> החולקים על ר' עקיבא <small>סבורים]</small> כי <strong>בעינן</strong> <small>[צריכים אנו]</small> <strong>מעשה</strong> של ממש. ואם השתחוואה אינה נחשבת מעשה — כל שכן אמירה בלבד!
  ומשיבים:  <strong>כי קאמר</strong> <small>[כאשר אמר]</small> <strong>רב נמי</strong> <small>[גם כן],</small> על פי שיטתו של <strong>ר' עקיבא קאמר</strong> <small>[אמר].</small>
 ותוהים: אם <strong>ל</strong>שיטת <strong>ר' עקיבא פשיטא</strong> <small>[פשוט,</small> מובן מאליו<small>],</small> <strong>היינו</strong> <small>[</small>הרי <small>זהו]</small> בדיוק כמו <strong>מגדף,</strong> שאף בו מחייב ר' עקיבא בלא מעשה!
  ודוחים: בכל זאת יש בכך חידוש, כי  <strong>מהו דתימא</strong> <small>[שתאמר]:</small> <strong>עד כאן לא</strong> שמענו שהיה <strong>מחייב ר' עקיבא קרבן אלא במגדף, דכתיב ביה</strong> <small>[שנאמר בו]</small> במפורש שהעובר דינו <strong>כרת</strong> ("את ה' הוא מגדף ונכרתה הנפש ההיא מקרב עמה". במדבר טו, ל), <strong>אבל הכא</strong> <small>[כאן],</small> במקבל על עצמו עבודה זרה ש<strong>לא כתיב ביה</strong> <small>[נאמר בו]</small> <strong>כרת</strong> במפורש <strong>אימא</strong> <small>[אמור]</small> ש<strong>לא,</strong> על כן
 <strong>קא משמע לן</strong> <small>[השמיע לנו]</small> <strong>דאתקושי אתקוש</strong> <small>[שהושוו</small> הדברים<small>]</small> זה לזה בכתוב, <strong>דכתיב</strong> <small>[שנאמר]:</small> <strong>"</strong>...עשו להם עגל מסכה <strong>וישתחוו לו ויזבחו לו ויאמרו</strong> אלה אלהיך ישראל אשר העלוך מארץ מצרים
 <strong>"</strong>(שמות לב, ח), ומכאן למדים שאמירה וזביחה דין אחד להם. אגב הזכרת פסוק זה <strong>אמר ר' יוחנן: אלמלא וי"ו שב"העלוך"</strong> שאמרו בלשון רבים <strong>נתחייבו שונאיהם של ישראל</strong> (כינוי לעם ישראל, בלשון סגי—נהור) <strong>כלייה,</strong> שהרי בכל זאת לא כפרו בכל, שהודו שה' העלם ממצרים, אלא שעשו את העגל לשותף לו.
  ומעירים: דבר זה הוא  <strong>כתנאי</strong> <small>[כ</small>מחלוקת <small>תנאים]</small> שנחלקו באותו ענין, ששנינו, <strong>אחרים אומרים: אלמלא וי"ו שב"העלוך" נתחייבו שונאיהם של ישראל כלייה,</strong> שלא כפרו בקדוש ברוך הוא לגמרי, אלא ששיתפוהו בדבר אחר.
 <strong>אמר לו ר' שמעון בן יוחאי: והלא כל המשתף שם שמים ודבר אחר</strong> כשותף לה' <strong>נעקר מן העולם, שנאמר: "</strong>זובח לאלהים יחרם <strong>בלתי לה' לבדו"</strong> (שמות כב, יט), ומכאן נלמד עד כמה חמורה העבירה של שיתוף, ואין לומר שאין חייבים עליה כליה. <strong>אלא מה תלמוד לומר: "אשר העלוך"</strong> בלשון רבים? ללמדנו <strong>שאיוו אלוהות הרבה,</strong> שלשון רבים זאת משמעה שרצו לעבוד לא רק את העגל, אלא גם אלים אחרים.
 <big>ג</big> שנינו במשנה: <strong>אבל המגפף והמנשק</strong> את העבודה זרה, ו<strong>המכבד והמרבץ</strong> לפניה, אינו חייב מיתה אלא הם באזהרה בלבד, שעבר על מצוות "לא תעשה". <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' אלעזר: על כולם לוקה, חוץ מ</strong>מי שהיה <strong>נודר בשמו והמקיים בשמו.</strong>
 ומקשים: <strong>מאי שנא</strong> <small>[במה שונה]</small> <strong>הנודר בשמו והמקיים בשמו דלא לקי</strong> <small>[שאינו לוקה]?</small> אם תאמר <strong>משום דהוה ליה</strong> <small>[שהרי הוא]</small> איסור <strong>לאו שאין בו מעשה,</strong> שהרי לא עשה מעשה גמור, ולפיכך אין לוקים עליו, <strong>הני נמי</strong> <small>[אלה גם כן]</small> המגפף והמנשק אין ללקות עליהם כי <strong>לאו שבכללות הוא,</strong> כלומר, האיסור שבהם נובע מתוך מצות לא תעשה אחת בתורה שנלמדים ממנה דברים מרובים ושאינם מענין אחד, <strong>ו</strong>כלל הוא ש<strong>אין לוקין על לאו שבכללות!</strong>
 <strong>דתניא</strong> <small>[ש</small>כן <small>שנינו</small> בברייתא<small>]</small> בנושא זה: <strong>מנין לאוכל מן הבהמה קודם שתצא נפשה שהוא</strong> עובר <strong>ב"לא תעשה"?</strong> — <strong>תלמוד לומר: "לא תאכלו על הדם"</strong> (ויקרא יט, כו), כלומר, בעוד הדם (נפש הבהמה הקרויה דם) בקרבה.
 <strong>דבר אחר</strong> נלמד מאותו פסוק "<strong>לא תאכלו על הדם</strong>" לומר: <strong>לא תאכלו בשר</strong> מן הקרבנות <strong>ועדין דם במזרק,</strong> שעדיין לא נזרק הדם על המזבח, שרק לאחר זריקה הותר הבשר לאכילת הכהנים.
 <strong>ר' דוסא אומר: מניין שאין מברין על הרוגי בית דין,</strong> שאין נותנים לאבלים, קרובי הנידון למוות, סעודה ראשונה משל אחרים, כשם שעושים "סעודת הבראה" לשאר אבלים? — <strong>תלמוד לומר: "לא תאכלו על הדם",</strong> אל תאכלו סעודת הבראה על דם הנידונים.
 <strong>ר' עקיבא אומר: מנין לסנהדרין שהרגו את הנפש,</strong> שדנו אדם למות, <strong>שאין טועמין כלום כל אותו היום</strong> שדנו בו? — <strong>תלמוד לומר: "לא תאכלו על הדם".</strong>
 <strong>אמר ר' יוחנן: אזהרה לבן סורר ומורה מנין?</strong> שאמנם ענשו של בן סורר ומורה נאמר, אך היכן נאמר שאסור לעשות מעשים אלה? — <strong>תלמוד לומר: "לא תאכלו על הדם",</strong> שאסור לאכול אכילה זו שסופה שיידון עליה למוות, ודמו בראשו.
 <strong>ואמר ר' אבין בר חייא ואיתימא</strong> <small>[ויש אומרים]</small> שאמר זה <strong>ר' אבין בר כהנא: על כולם,</strong> על כל איסורים אלה שלמדו חכמים מכתוב זה <strong>אינו לוקה</strong> אף על אחד מהם, <strong>משום דהוה ליה</strong> <small>[שהרי הוא]</small> <strong>לאו שבכללות</strong> שכולל נושאים רבים ושונים בכתוב אחד, ואם כן כיון שאף המגדף והמנשק כולם נלמדים מלאו שבכללות, לא היה ראוי להלקות עליהם. וקשה לרב דימי!
 <strong>אלא, כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' אלעזר</strong> נוסח אחר: <strong>על כולן,</strong> על כל העבירות המנויות במשנה, אף שעובר בהן על מצוות "לא תעשה" מן התורה <strong>אינו לוקה, חוץ מן הנודר בשמו והמקיים בשמו.</strong>
 ושואלים: <strong>מאי שנא אהנך דלא לקי</strong> <small>[במה שונה על אלה</small> האחרים <small>שאינו לוקה]?</small> משום <strong>דהוה ליה</strong> <small>[שהרי הם]</small> <strong>לאו שבכללות</strong> כפי שבארנו, אך הרי <strong>הני נמי</strong> <small>[אלה גם כן]</small> הנודר והמקיים בשם עבודה זרה <strong>לאו שאין בו מעשה נינהו</strong> <small>[הם],</small> ואין לוקים עליהם!
  ומשיבים: הדין  <strong>ההוא</strong> של ר' אלעזר הוא <strong>כ</strong>שיטת <strong>ר' יהודה,</strong> ש<strong>אמר: לאו שאין בו מעשה לוקין עליו.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> נאמר בקרבן הפסח: "ו <strong>לא תותירו ממנו עד בקר</strong> והנותר ממנו עד בוקר באש תשרופו" (שמות יב, י), <strong>בא הכתוב ליתן</strong> מצות <strong>"עשה"</strong> ("באש תשרפו") <strong>אחר "לא תעשה"</strong> (של "לא תותירו"),
## דף סג:
 <strong>לומר שאין לוקין עליו,</strong> שכל מצות "לא תעשה" שיש לה תיקון על ידי מעשה ("ניתק לעשה") אין לוקים עליה, אלו <strong>דברי ר' יהודה.</strong>
 <strong>ר' יעקב אומר: לא מן השם הוא זה,</strong> כלומר, לא מטעם זה אין לוקים, <strong>אלא משום דהוה ליה</strong> <small>[שהרי הוא]</small> המותיר מבשר הפסח <strong>לאו שאין בו מעשה. ו</strong>כלל הוא ש<strong>כל לאו שאין בו מעשה אין לוקין עליו.</strong>
 <strong>מכלל</strong> דבריהם למדנו ש<strong>ר' יהודה סבר</strong> <small>[סבור]</small> שכל לאו שאין בו מעשה <strong>לוקין עליו.</strong> ומכאן גם לענייננו שהנודר בשמו והמקיים בשמו של אליל חייב מלקות אף כי אין בו מעשה.
 <big>א</big> שנינו במשנה שכל <strong>הנודר בשמו והמקיים בשמו</strong> — <strong>הרי זה ב"לא תעשה".</strong> ושואלים: <strong>הנודר בשמו והמקיים בשמו מנלן</strong> <small>[מנין לנו]</small> איסור זה?
  ומשיבים:  <strong>דתניא</strong> <small>[ש</small>כן <small>שנינו</small> בברייתא<small>]:</small> משמעות הכתוב <strong>"ושם אלהים אחרים לא תזכירו</strong> לא ישמע על פיך<strong>"</strong> (שמות כג, יג), היא, <strong>שלא יאמר אדם לחבירו: שמור</strong> (חכה) <strong>לי בצד עבודה זרה פלונית. "לא ישמע על פיך"</strong> — <strong>שלא ידור</strong> נדר <strong>בשמו, ולא יקיים</strong> (ישבע או יאשר, יחזק) דבר <strong>בשמו, ולא יגרום לאחרים</strong> (גויים) <strong>שידרו בשמו ויקיימו בשמו.</strong>
 <strong>דבר אחר: "לא ישמע על פיך"</strong> — הרי זו <strong>אזהרה</strong> (המקור ללאו, לאיסור) <strong>למסית ולמדיח</strong> שלא יעשו כן.
  ותוהים:  <strong>מסית</strong> לשם מה צריך ללמדו מכאן? <strong>בהדיא כתיב ביה</strong> <small>[במפורש נאמר בו]</small> בענשו של מסית: <strong>"וכל ישראל ישמעו ויראו</strong> ולא יוסיפו לעשות כדבר הרע הזה בקרבך<strong>"</strong> (דברים יג, יב), שבפירוש נאמר איסור לאו ("לא יוסיפו")! <strong>אלא</strong> יש לומר שהיא <strong>אזהרה למדיח</strong> את הרבים לעבודה זרה, שאזהרתו לא נאמרה במפורש ונלמדת מכאן.
  שנינו בברייתא ש<strong>לא יגרום לאחרים שידרו בשמו ושיקיימו בשמו.</strong> ומעירים: <strong>מסייעא ליה לאבוה</strong> <small>[מסייעת</small> הברייתא <small>לו ל</small>שיטת <small>אביו]</small> של <strong>שמואל,</strong> ש<strong>אמר אבוה</strong> <small>[אביו]</small> של <strong>שמואל: אסור לאדם שיעשה שותפות עם הגוי,</strong> כיון שבתוך עסקיהם המשותפים עלולים הם להגיע לסכסוך, ו<strong>שמא יתחייב לו</strong> השותף הגוי <strong>שבועה, ונשבע בעבודה זרה שלו, והתורה אמרה "לא ישמע על פיך",</strong> לא על פיך ואף לא תגרום שישמע בפי אחרים.
 <strong>כי אתא</strong> <small>[כאשר בא]</small> <strong>עולא</strong> מארץ ישראל לבבל, <strong>בת</strong> <small>[לן]</small> <strong>ב</strong>מקום הנקרא <strong>קלנבו. אמר ליה</strong> <small>[לו]</small> <strong>רבא: והיכא בת מר</strong> <small>[והיכן לן אדוני]?</small> <strong>אמר ליה</strong> <small>[לו]:</small> <strong>בקלנבו. אמר ליה</strong> <small>[לו]:</small> <strong>והכתיב</strong> <small>[והרי נאמר]</small> <strong>"ושם אלהים אחרים לא תזכירו",</strong> ו"קלנבו" שם עבודה זרה הוא! <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: כל עבודה זרה הכתובה בתורה מותר להזכיר שמה</strong> שכיון שהותר הדבר בקריאת המקרא הותר גם במקום אחר. ושאל רבא: <strong>והא היכא כתיבא</strong> <small>[ו</small>עבודה זרה <small>זו היכן</small> היא <small>כתובה]?</small> אמר לו: <strong>דכתיב</strong> <small>[שנאמר]:</small> <strong>"כרע בל קרס נבו"</strong> (ישעיה מו, א).
  ושואלים:  <strong>ואי לא כתיבא</strong> <small>[ואם אינה כתובה]</small> — <strong>לא,</strong> אסור להזכיר את שמה?! <strong>מתיב</strong> <small>[מקשה]</small> <strong>רב משרשיא</strong> על כך ממה ששנינו במסכת זבים: <strong>ראה</strong> הזב זיבה <strong>אחת מרובה כשלש</strong> זיבות רגילות, <strong>שהיא</strong> משך זמן הזיבה <strong>כ</strong>מהלך <strong>מ</strong>מקום העבודה זרה <strong>גדיון</strong> עד <strong>לשילה, שהן</strong> כשיעור זמן של <strong>שתי טבילות ושני ספוגין</strong> (התנגבות במגבת, בספוג) — <strong>הרי זה זב גמור</strong> אף בפעם יחידה זו, ואין צורך שתצא ממנו זיבה בשלוש פעמים נפרדות. מכל מקום במשנה זו נזכר "גדיון" אף על פי שהוא שם עבודה זרה!<strong>אמר רבינא: "גד" נמי מכתב כתיב</strong> <small>[גם כן כתוב</small> במקרא<small>]</small><strong>,</strong> <strong>דכתיב</strong> <small>[שנאמר]:</small> <strong>"הערכים לגד שלחן"</strong> (ישעיה סה, יא).
 <big>ב</big> <strong>אמר רב נחמן: כל ליצנותא אסירא</strong> <small>[ליצנות אסורה],</small> <strong>חוץ מליצנותא</strong> <small>[מליצנות]</small> של <strong>עבודה זרה, דשריא</strong> <small>[ש</small>היא <small>מותרת].</small> <strong>דכתיב</strong> <small>[שנאמר]:</small> <strong>"כרע בל קרס נבו... קרסו כרעו יחדו לא יכלו מלט משא"</strong> (ישעיה מו, א–ב), והוא מפרשו שהם כורעים לעשות צרכיהם ואינם יכולים לעצור את משא הצואה שלהם.
 <strong>וכתיב</strong> <small>[וכתוב]</small> כעין זה: <strong>"דברו... לעגלות בית און יגורו שכן שמרון כי אבל עליו עמו וכמריו עליו יגילו על כבודו</strong> <strong>כי</strong> <strong>גלה ממנו"</strong> (הושע י, ד-ה), <strong>אל תקרי</strong> <small>[תקרא]</small> <strong>"כבודו" אלא "כבידו",</strong> כלומר, משא צואתו היוצא ממנו, וכל אלה לשון גנאי המותר כלפי עבודה זרה בלבד.
 <strong>אמר ר' יצחק: מאי דכתיב</strong> <small>[מהו שנאמר]</small> <strong>"ועתה יוספו לחטא ויעשו להם מסכה מכספם כתבונם עצבים</strong> מעשה חרשים כלה להם הם אומרים זבחי אדם עגלים ישקון<strong>"</strong> (הושע יג, ב), <strong>מאי</strong> <small>[מה</small> פירוש<small>]</small> <strong>"כתבונם עצבים"? מלמד שכל אחד ואחד עשה דמות</strong> ("תבונם" = תבניתם) <strong>יראתו</strong> (אליל שלו) <strong>ומניחה בכיסו, בשעה שזוכרה</strong> (נזכר בה) <strong>מוציאה מתוך חיקו ומחבקה ומנשקה.</strong>
 <strong>מאי</strong> <small>[מה</small> פירוש<small>]</small> <strong>"זבחי אדם עגלים ישקון"</strong> (הושע יג, ב)? <strong>אמר ר' יצחק דבי</strong> <small>[מבית</small> מדרשו<small>]</small> של <strong>ר' אמי: שהיו כומרים נותנים עיניהם בבעלי ממון, ומרעיבים את העגלים</strong> שהיו להם כעבודה זרה, <strong>ועושין דמות עצבים</strong> (פסלים) כתבניתם של בעלי ממון אלה, <strong>ומעמידין</strong> אותם עצבים <strong>בצד אבוסיהן</strong> של העגלים <strong>ומוציאין אותן</strong> את העגלים <strong>לחוץ. כיון שראו אותן</strong> העגלים את בעלי הממון, והרי היו רגילים לראות דמויות כעין אלה ליד אבוסם, היו <strong>רצין אחריהן וממשמשין בהן.</strong> ואז היו <strong>אומרים</strong> הכמרים <strong>לו</strong> לאותו איש: <strong>עבודה זרה חפץ בך,</strong> שהרי העגל בא ומנשק אותך, <strong>יבא ויזבח</strong> האיש את <strong>עצמו לו</strong> והיו יורשים את רכושו.
 <strong>אמר רבא:</strong> פירוש זה אינו מדוקדק בפסוק כי <strong>האי</strong> <small>[</small>לשון <small>זה]</small> <strong>"זבחי אדם עגלים ישקון"</strong> אינו מתאים, אלא <strong>"עגלים ישקון לזבח אדם" מיבעי ליה</strong> <small>[צריך היה לו</small> לומר<small>]!</small> <strong>אלא אמר רבא,</strong> כך יש להבין את הפסוק: <strong>כל הזובח את בנו לעבודה זרה, אמר לו</strong> הכומר: <strong>דורון גדול הקריב לו</strong> לעבודה זרה, ולכן זכותו ש<strong>יבא וישק לו.</strong> הוא שנאמר "זובחי אדם" — יהיה שכרם שעגלים ישקו.
 <strong>אמר רב יהודה אמר רב:</strong> נאמר בבני העמים שהושיבו האשורים בשומרון: <strong>"ואנשי בבל עשו את סכות בנות"</strong> (מלכים ב' יז, ל), <strong>ומאי ניהו</strong> <small>[ומה הוא]</small> ענין עבודה זרה זו? — דמות <strong>תרנגולת. "ואנשי כות עשו את נרגל"</strong> (מלכים ב' יז, ל), <strong>ומאי ניהו</strong> <small>[ומה הוא]?</small> — <strong>תרנגול. "ואנשי חמת עשו את אשימא"</strong> (מלכים ב' יז, ל), <strong>ומאי ניהו</strong> <small>[ומה הוא]?</small> <strong>ברחא קרחא</strong> <small>[תיש קרח].</small> <strong>"והעוים עשו את נבחן ואת תרתק"</strong> (מלכים ב' יז, לא), <strong>ומאי ניהו</strong> <small>[ומה הם]?</small> <strong>כלב וחמור.</strong>
 <strong>"והספרוים שרפים את בניהם</strong> <strong>ואת בנותיהם באש לאדרמלך וענמלך אלהי ספרוים"</strong> (מלכים ב' יז, לא), <strong>ומאי ניהו</strong> <small>[ומה הם]?</small> — <strong>הפרד והסוס.</strong> ומשום מה קרואים הם כך? <strong>אדרמלך</strong> קרוי פרד משום <strong>דאדר ליה למריה</strong> <small>[מהדר את אדוניו]</small> <strong>בטעינה,</strong> משום שהוא טוען במשא האדון, <strong>וענמלך</strong> קרוי הסוס משום <strong>דעני ליה למריה בקרבא</strong> <small>[שעונה</small> ומסייע <small>לו לאדוניו בקרב].</small>
 ומספרים: <strong>אף חזקיה מלך יהודה ביקש אביו לעשות לו כן,</strong> לשרפו למולך, <strong>אלא שסכתו אמו</strong> בדם <strong>סלמנדרא</strong> שהיא חיה היוצאת מתנור שבוערת בו האש שבע שנים והסך מדמה אינו נשרף.
 <big>ג</big> <strong>אמר רב יהודה אמר רב: יודעין היו ישראל בעבודה זרה שאין בה ממש</strong> ולא האמינו בה, <strong>ולא עבדו עבודה זרה אלא</strong> כדי <strong>להתיר להם עריות בפרהסיא,</strong> שרוב פולחנן היה כרוך בגילוי עריות בפרהסיה, ורק לכך דבקו בעבודה זרה.
 <strong>מתיב</strong> <small>[מקשה]</small> על כך <strong>רב משרשיא:</strong> נאמר: <strong>"כזכר בניהם מזבחותם</strong> ואשריהם על עץ רענן על גבעות הגבוהות<strong>"</strong> (ירמיה יז, ב), <strong>ואמר רבי אלעזר: כאדם שיש לו געגועין על בנו</strong> כך נזכרו הם בעבודה זרה שלהם! ומדרשה זו משמע שדבקו באמת בעבודה זרה.
  ומשיבים: דבר זה היה  <strong>בתר דאביקו ביה</strong> <small>[לאחר</small> <strong>שדבקו בה</strong> בעבודה זרה<small>]</small> שאז החלו להאמין בה באמת, אך מתחילה לא נהו אחריה אלא בשל תאוותם.
 <strong>תא שמע</strong> <small>[בוא</small> ו<small>שמע]</small> ראיה שהיו דבוקים לעבודה זרה מחמת עצמה ולא בשל תאוה לעריות: על הנאמר <strong>"ונתתי</strong> את <strong>פגריכם על פגרי גלוליכם"</strong> (ויקרא כו, ל). <strong>אמר, אליהו הצדיק</strong> (הנביא) <strong>היה מחזר על תפוחי</strong> (נפוחי) <strong>רעב ש</strong>היו <strong>בירושלים. פעם אחת מצא תינוק</strong> אחד <strong>שהיה תפוח ומוטל באשפה.</strong>
 <strong>אמר לו</strong> אליהו לתינוק: <strong>מאיזה משפחה אתה? אמר לו</strong> התינוק: <strong>ממשפחה פלונית אני. אמר לו</strong> אליהו: <strong>כלום</strong> (האם) <strong>נשתייר</strong> מישהו <strong>מאותה משפחה? אמר לו</strong> התינוק: <strong>לאו</strong> <small>[לא]</small> נשתייר מהם אף אחד <strong>חוץ ממני. אמר לו</strong> אליהו: <strong>אם אני מלמדך דבר שאתה חי בו, אתה למד? אמר לו</strong> התינוק: <strong>הן</strong> (כן). <strong>אמר לו</strong> אליהו: <strong>אמור בכל יום "שמע ישראל ה' אלהינו ה' אחד"</strong> (דברים ו, ד). <strong>אמר לו</strong> אותו תינוק:
## דף סד.
 <strong>הס, שלא להזכיר בשם ה'</strong> (ראה עמוס ו, י), שלא רצה התינוק אף לשמוע הזכרת ה', <strong>שלא לימדו אביו ואמו.</strong>
 <strong>מיד הוציא</strong> אותו תינוק את <strong>יראתו מחיקו ומחבקה ומנשקה, עד שנבקעה כריסו</strong> מחמת רעב <strong>ונפלה יראתו לארץ ונפל הוא עליה, לקיים מה שנאמר "ונתתי את פגריכם על פגרי גלוליכם"</strong> (ויקרא כו, ל), הרי שהיו דבוקים בעבודה זרה! ומשיבים: גם דבר זה היה <strong>בתר דאביקו ביה</strong> <small>[לאחר שדבקו בה].</small>
 <strong>תא שמע</strong> <small>[בוא</small> ו<small>שמע]</small> עוד ראיה: נאמר <strong>"ויזעקו בקול גדול אל ה' אלהיהם"</strong> (נחמיה ט, ד), ושואלים: <strong>מאי אמור</strong> <small>[מה אמרו]</small> באותה תפילה וזעקה? <strong>אמר רב יהודה ואיתימא</strong> <small>[ויש אומרים]</small> שאמר זאת <strong>ר' יונתן: "</strong><strong>בייא בייא"</strong> <small>["ווי ווי"]!</small> <strong>היינו</strong> <small>[זהו]</small> היצר הרע של עבודה זרה, <strong>דאחרביה לביתא וקליא להיכלא, וקטלינהו לצדיקי, ואגלינהו לישראל מארעייהו</strong> <small>[שהחריב את בית</small> המקדש, <small>ושרף את ההיכל, והרג את הצדיקים, והגלה את ישראל מארצם],</small> <strong>ועדיין הוא מרקד בינן</strong> <small>[בינינו].</small> <strong>כלום</strong> האם לא <strong>יהבתיה לן</strong> <small>[נתתו לנו]</small> <strong>אלא</strong> כדי <strong>לקבולי ביה אגרא</strong> <small>[שנקבל בו שכר]</small> כאשר נכבוש יצר זה — <strong>לא איהו בעינן</strong> <small>[אותו אנו רוצים]</small> <strong>ולא אגריה בעינן</strong> <small>[</small>את <small>שכרו אנו רוצים].</small> הרי שהיו קשורים מאד לעבודה זרה! ודוחים: גם זו <strong>בתר דאביקו ביה</strong> <small>[אחר שדבקו בה]</small> בעבודה זרה.
  וממשיכים את המעשה באנשי כנסת הגדולה: <strong>יתבו תלתא יומא בתעניתא, בעו רחמי</strong> <small>[ישבו שלושה ימים בתענית, בקשו רחמים]</small> משמים. <strong>נפל להו פיתקא מרקיעא דהוה כתיב בה</strong> <small>[להם פתק מן הרקיע שהיה כתוב בו]</small> <strong>"אמת",</strong> לומר שהסכים ה' לבקשתם.
  על כך <strong>אמר ר' חנינא: שמע מינה</strong> <small>[למד מכאן]</small> כי <strong>חותמו של הקדוש ברוך הוא "אמת"</strong> הוא, שפתק זה היה סימן שמסכים למה שבקשו.
 <strong>נפק כגוריא דנורא</strong> <small>[יצא כגור</small> אריות <small>של אש]</small> <strong>מבית קדשי הקדשים. אמר להו</strong> <small>[להם]</small> זכריה ה<strong>נביא לישראל: היינו יצרא</strong> <small>[זהו יצר</small> הרע<small>]</small> של <strong>עבודה זרה. בהדי דקתפסי ליה אישתמיט ביניתא מיניה, ואזל קליה בארבע מאה פרסי</strong> <small>[תוך כדי שתפסו אותו נשמטה,</small> נמרטה, <small>שערה ממנו, והלך קולו</small> מחמת הכאב <small>ארבע מאות פרסה].</small> <strong>אמרו: היכי ניעבד</strong> <small>[כיצד נעשה],</small> <strong>דילמא משמיא מרחמי עליה</strong> <small>[שמא משמים ירחמו עליו]</small> אם נבוא להרגו, שהרי ודאי יצעק עוד יותר?
 <strong>אמר להו</strong> <small>[להם]</small> ה<strong>נביא: שדיוהו בדודא דאברא, וכסיוה באברא, דשייף קליה</strong> <small>[זרקו אותו בתוך דוד של עופרת, וכסו אותו בעופרת, שישאב</small> את <small>קולו</small> ולא ישמע<small>].</small> <strong>דכתיב</strong> <small>[שנאמר]:</small> <strong>"ויאמר זאת הרשעה וישלך אתה אל תוך האיפה וישלך את האבן העופרת אל פיה"</strong> (זכריה ה, ח), וכך נפטרו מיצר הרע של עבודה זרה.
 <strong>אמרי</strong> <small>[אמרו]</small> אז: <strong>הואיל ועת רצון הוא ניבעי רחמי איצרא</strong> <small>[נבקש רחמים</small> שניפטר גם <small>מיצר]</small> ה<strong>עבירה,</strong> יצר המין, <strong>בעו רחמי, אימסר בידייהו</strong> <small>[בקשו רחמים ונמסר בידם].</small>
 <strong>חבשוהו תלתא יומי</strong> <small>[כלאו אותו,</small> את היצר הרע הזה, <small>שלושה ימים],</small> <strong>איבעו ביעתא</strong> <small>[הוצרכו</small> ל<small>ביצה</small> טריה<small>]</small> <strong>בת יומא</strong> <small>[יום]</small> <strong>לחולה, ולא אשכחו</strong> <small>[מצאו],</small> שבטל יצר המין מן העולם ולא נוצרו עוד ביצים. <strong>אמרו: היכי נעביד</strong> <small>[כיצד נעשה]?</small> אם <strong>ניבעי פלגא</strong> <small>[נבקש</small> רק <small>חצי]</small> שיבטל חצי כוחו, יודעים אנו כי <strong>פלגא מרקיעא לא יהבי</strong> <small>[מחצית</small> דבר <small>מן השמים אין נותנים].</small> מה עשו? <strong>כחלינהו לעיניה</strong> <small>[עוורו את עיניו]</small> של יצר רע זה, <strong>אהני ביה דלא איגרי איניש בקרובתיה</strong> <small>[הועיל</small> הדבר <small>בו,</small> ביצר <small>ש</small>שוב <small>אין אדם מתגרה</small> כל כך <small>בקרובותיו]</small> האסורות לו.
 <big>א</big> <strong>אמר רב יהודה אמר רב: מעשה בגויה אחת שהיתה חולה ביותר, אמרה</strong> על עצמה: <strong>אם תעמוד</strong> (תחלים) <strong>ההיא אשה,</strong> כלומר, אני <strong>מחוליה, תלך ותעבוד לכל עבודה זרה שבעולם. עמדה</strong> מחוליה והלכה <strong>ועבדה לכל עבודה זרה שבעולם. כיון שהגיע לפעור, שאלה לכומרים: במה עובדין לזו? אמרו לה: אוכלין תרדין</strong> (שהם משלשלים), <strong>ושותין שכר</strong> שאף הוא משלשל, <strong>ומתריזין בפניה</strong> צואה. <strong>אמרה: מוטב שתחזור ההוא אשה לחוליה, ולא תעבוד עבודה זרה בכך.</strong>
 ודרש רב יהודה: <strong>אתם בית ישראל אינן כן,</strong> כאשה זו שלא יכלה לסבול את הגועל שבדבר, אלא נאמר בהם ביחסם לעבודה זרה <strong>"הנצמדים לבעל פעור"</strong> (במדבר כה, ה) — שהוא דביקות מרובה <strong>כצמיד</strong> <strong>פתיל</strong> הכרוך בחוזק על הכלי, ואולם ביחסם כלפי הקדוש ברוך נאמר בהם <strong>"ואתם הדבקים בה' אלהיכם"</strong> (דברים ד, ד) — <strong>כשתי תמרות הדבוקות זו בזו</strong> שהן רק נוגעות אבל לא צמודות בחוזקה.
 <strong>במתניתא תנא</strong> <small>[בברייתא שנינו]</small> אותה השוואה ברוח שונה: <strong>"הנצמדים לבעל פעור"</strong> — <strong>כצמיד על ידי אשה,</strong> שאינו הדוק אלא רק סמוך לה. <strong>"ואתם הדבקים בה' אלהיכם"</strong> — <strong>דבוקים ממש.</strong>
 ועוד לענין פעור <strong>תנו רבנן</strong> <small>[שנו חכמים]:</small> <strong>מעשה</strong> ביהודי אחד <strong>סבטא בן אלס</strong> שמו, <strong>שהשכיר חמורו</strong> ואת שירותיו <strong>לגויה אחת,</strong> והיה מחמר אחריה. <strong>כיון שהגיעה לפעור, אמרה לו: המתן עד שאכנס ואצא. לאחר שיצאה אמר לה: אף את המתיני עד שאכנס ואצא. אמרה לו: ו</strong>כי <strong>לא יהודי אתה?</strong> וכיצד הנך עובד עבודה זרה? <strong>אמר לה: ומאי</strong> <small>[ומה]</small> <strong>איכפת ליך</strong> <small>[לך]?</small> <strong>נכנס, פער בפניו</strong> של הפסל עצמו, <strong>וקינח</strong> עצמו <strong>בחוטמו,</strong> שרצה לבזות עבודה זרה ככל האפשר, אלא שלא עלתה בידו כי <strong>היו כומרין</strong> של פעור <strong>מקלסין</strong> (משבחים) <strong>לו, ואומרים: מעולם לא היה אדם שעבדו לזו בכך,</strong> עבודה משובחת כל כך. שהוא נתכוון לבזות את פעור והתברר שעשה לו עבודה כדרכו.
  וכך היא ההלכה: <strong>הפוער עצמו לבעל פעור</strong> — <strong>הרי זה עבודתו, אף על גב דמיכוין לביזוי</strong> <small>[אף על פי שמתכוון לבזותו],</small> והעושה כן הריהו שוגג בעבודה זרה. וכן <strong>הזורק אבן למרקוליס</strong> — <strong>זו היא עבודתו, אף על גב דמיכוין למירגמיה</strong> <small>[אף על פי שמתכוון לרוגמו].</small>
 מסופר: <strong>רב מנשה הוה קאזיל</strong> <small>[היה הולך]</small> <strong>ל</strong>מקום הקרוי <strong>בי תורתא. אמרו לו: עבודה זרה היא דקאי הכא</strong> <small>[שעומדת כאן]</small> בגל אבנים זה. <strong>שקל פיסא שדא ביה</strong> <small>[לקח רגב וזרק בו]</small> לבזותה, <strong>אמרו לו: מרקוליס היא</strong> ועבודתו בזריקה. <strong>אמר להו</strong> <small>[להם]:</small> <strong>"הזורק אבן למרקוליס" תנן</strong> <small>[שנינו],</small> שזורק לפניו בדרך פולחן ואני לבזותו נתכוונתי.
 <strong>אתא</strong> <small>[הלך]</small> ו<strong>שאל בי מדרשא</strong> <small>[בבית המדרש]</small> מהי הגרסה המדוייקת. <strong>אמרו לו: "הזורק אבן במרקוליס" תנן</strong> <small>[שנינו],</small> ומשמע: <strong>אף על גב דמיכוין למירגמיה</strong> <small>[אף על פי שנתכוין לרוגמו].</small> <strong>אמר להו</strong> <small>[להם,</small> לחכמים<small>]:</small> <strong>איזיל אישקלה</strong> <small>[אלך</small> ו<small>אקח אותה]</small> את האבן שזרקתי. <strong>אמרו לו: אחד הנוטלה ואחד הנותנה</strong> — <strong>חייב,</strong> ומדוע? — <strong>כל חדא וחדא רווחא לחבירתה שביק</strong> <small>[כל אחת ואחת,</small> מן האבנים הנלקחות משם, <small>רווח לחברתה</small> היא <small>מותירה],</small> שאם אתה מסלק אחת הרי נותן אתה מקום לחברתה.
 <big>ב משנה</big> <strong>הנותן מזרעו למולך</strong> שנאמר בתורה שעונשו סקילה, <strong>אינו חייב עד שימסור</strong> את ילדיו <strong>למולך</strong> (לכמרים של המולך), <strong>ויעביר</strong> את הילד <strong>באש. מסר למולך ולא העביר באש,</strong> או ש<strong>העביר באש ולא מסר למולך</strong> — <strong>אינו חייב עד שימסור למולך ויעביר באש.</strong>
 <big>ג גמרא</big> <strong>קתני</strong> <small>[שנה]</small> בתחילת המשנה (ס,ב) <strong>עבודה זרה</strong> דרכי ההתחייבות בעבודתה לחוד, <strong>וקתני</strong> <small>[ושנה]</small> כיצד מתחייבים בעבודת ה<strong>מולך</strong> לחוד ולא צרפם יחד. <strong>אמר ר' אבין:</strong> מכאן משמע כי <strong>תנן</strong> <small>[שנינו</small> במשנתנו<small>]</small> <strong>כמאן דאמר</strong> <small>[כ</small>דעת <small>מי שאומר]</small> ש<strong>מולך לאו</strong> <small>[לא]</small> <strong>עבודה זרה היא</strong> כשאר עבודות זרות, אלא ייחוד יש לה, שאין עבודתה אלא בדרך מיוחדת. <strong>דתניא</strong> <small>[ש</small>כן <small>שנינו</small> בברייתא<small>]</small> מחלוקת בענין זה: <strong>אחד</strong> המוסר והמעביר בנו <strong>למולך, ואחד</strong> המוסרו כן <strong>לשאר עבודה זרה</strong> — <strong>חייב,</strong> שאין מולך אלא דוגמה לשאר עבודות זרות. <strong>ר' אלעזר בר' שמעון אומר:</strong> המוסר <strong>למולך</strong> — <strong>חייב, שלא למולך</strong> — <strong>פטור.</strong>
 <strong>אמר אביי: ר' אלעזר בר' שמעון ור' חנינא בן אנטיגנוס אמרו דבר אחד</strong> בהלכה, ששיטה אחת להם. כיצד? — <strong>ר' אלעזר בר' שמעון הא דאמרן</strong> <small>[זו שאמרנו].</small> וכן מצאנו בדברי <strong>ר' חנינא בן אנטיגנוס</strong> — <strong>דתניא</strong> <small>[ש</small>כן <small>שנויה</small> ברייתא<small>],</small> ש<strong>ר' חנינא בן אנטיגנוס אומר: מפני מה תפסה תורה לשון "מולך"?</strong> — לומר: <strong>כל</strong> דבר <strong>שהמליכוהו עליהם</strong> וקראו "מולך", ו<strong>אפילו</strong> היה זה <strong>צרור, ואפילו קיסם,</strong> אך משמע כי המעביר בנו למי שאינו נקרא "מולך" אינו חייב, והרי שדעתו כדעת ר' אלעזר בר' שמעון.
 <strong>רבא אמר:</strong> לא שיטה אחת היא, ויש הבדל בין השיטות, שלגבי <strong>מולך עראי איכא בינייהו</strong> <small>[יש ביניהם</small> הבדל<small>],</small> שלר' אלעזר בר' שמעון חייבים רק על מולך הקבוע לכך, ולר' חנינא אף על פולחן עראי.
## דף סד:
 <big>א</big> <strong>אמר ר' ינאי: אינו חייב</strong> על מסירה למולך <strong>עד שימסרנו</strong> את בנו <strong>לכומרים, שנאמר: "ומזרעך לא תתן להעביר למלך"</strong> (ויקרא יח, כא), הרי שהאיסור קשור בנתינה — מסירה לכמרי המולך.
  ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>יכול העביר</strong> את בנו באש <strong>ולא מסר</strong> אותו לכמרי המולך <strong>יהא חייב?</strong> — <strong>תלמוד לומר: "לא תתן",</strong> כלומר, נתינה מעכבת. <strong>מסר למולך ולא העביר</strong> באש, <strong>יכול יהא חייב?</strong> — <strong>תלמוד לומר: "להעביר"</strong> שאף העברה מעכבת. <strong>מסר והעביר שלא למולך</strong> אלא לעבודה זרה אחרת, <strong>יכול יהא חייב?</strong> — <strong>תלמוד לומר: "למלך".</strong>
 <strong>מסר והעביר למולך ולא</strong> העביר <strong>באש, יכול יהא חייב?</strong> — <strong>נאמר כאן "להעביר" ונאמר להלן "לא ימצא בך מעביר בנו ובתו באש"</strong> (דברים יח, י), <strong>מה להלן</strong> העברה זו היא <strong>באש</strong> דווקא, <strong>אף כאן באש. ומה כאן</strong> מדובר שמעביר ל<strong>מולך, אף להלן מולך</strong> דווקא.
 <strong>אמר רב אחא בריה</strong> <small>[בנו]</small> של <strong>רבא:</strong> אדם ש<strong>העביר</strong> את <strong>כל זרעו</strong> למולך — <strong>פטור, שנאמר "מזרעך"</strong> לצמצם: <strong>ולא כל זרעך.</strong>
 <strong>בעי</strong> <small>[שאל]</small> <strong>רב אשי: העביר</strong> את הבן והוא, הבן, <strong>סומא מהו?</strong> או שמעבירו כשהוא <strong>ישן, מהו</strong> הדין בכגון זה? האם צריך שיהא הבן מסוגל לעבור בעצמו, או שאין זה מעכב? וכן אם העביר את <strong>בן בנו</strong> או את <strong>בן בתו מהו?</strong>
 ומשיבים: <strong>תפשוט מיהא חדא</strong> <small>[תפתור לפחות אחת]</small> משאלות אלה, <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר <strong>"כי מזרעו נתן למלך"</strong> (ויקרא כ, ג), <strong>מה תלמוד לומר</strong> בתוספת זו? — <strong>לפי שנאמר "לא ימצא בך מעביר בנו ובתו באש", אין לי</strong> ללמוד מכאן <strong>אלא</strong> איסור כשמעביר <strong>בנו ובתו</strong> בלבד, ואולם <strong>בן בנו ובן בתו מנין</strong> שחייב אף עליהם? — <strong>תלמוד לומר: "בתתו מזרעו"</strong> (ויקרא כ, ד), ו"מזרעו" כולל גם את אלה, ואם כן נפתרה אחת משאלותיו של רב אשי.
  ושואלים:  <strong>ה</strong><strong>תנא פתח</strong> את דרשתו <strong>ב"כי מזרעו" וסליק</strong> <small>[וגמר]</small> בדרשה מן הכתוב <strong>"בתתו מזרעו",</strong> ומפני מה הביא ראיה משני פסוקים שונים?!
  ומסבירים:  <strong>דרשה אחרינא הוא</strong> <small>[אחרת היא]</small> שנאמרה על הפסוק השני, ונשמטה מן הברייתא. וכך יש להשלים: ממה שנאמר <strong>"זרעו"</strong> הייתי אומר ש<strong>אין לי אלא זרע כשר,</strong> כלומר, צאצאיו שנולדו לו מאשה הנשואה לו כדין, ואולם <strong>זרע פסול</strong> כגון ממזרים שלו <strong>מנין</strong> שחייב עליהם? <strong>תלמוד לומר: "בתתו מזרעו"</strong> לומר כל שהוא מזרעו חייב עליו.
 <big>ב</big> <strong>אמר רב יהודה: אינו חייב עד שיעבירנו דרך העברה.</strong> ושואלים: <strong>היכי דמי</strong> <small>[כיצד הוא בדיוק]</small> דרך העברה? <strong>אמר אביי: שרגא דליבני במיצעי</strong> <small>[שורת לבנים באמצע],</small> <strong>נורא מהאי גיסא ונורא מהאי גיסא</strong> <small>[אש מצד זה ואש מצד זה],</small> ודרך העברה באש היא שמעבירו בהליכה על גבי שורת הלבנים בין שתי המדורות.
 <strong>רבא אמר: כמשוורתא דפוריא</strong> <small>[כמו הקפיצות של פורים],</small> שנהגו להדליק מדורה בתוך גומה וילדים היו משתעשעים בפורים בקפיצה מעל המדורה, וכאשר מעביר את בנו בתוך האש באופן זה הוא הנקרא דרך העברה.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא,</strong> ששנינו: <strong>אינו חייב עד שיעבירנו דרך עברה. העבירה ברגל</strong> — <strong>פטור.</strong> הרי שדרך העברה זו בקפיצה היא ולא בהליכה, ושלא כדברי אביי.
 <strong>ו</strong>עוד שנינו באותה ברייתא: <strong>אינו חייב אלא על יוצאי יריכו.</strong> <strong>הא</strong> <small>[הרי]</small> <strong>כיצד?</strong> — העביר את <strong>בנו</strong> או <strong>בתו</strong> — <strong>חייב,</strong> העביר את <strong>אביו ואמו אחיו ואחותו</strong> שאינם מזרעו — <strong>פטור. העביר עצמו</strong> למולך — <strong>פטור, ור' אלעזר בר' שמעון מחייב</strong> כשמעביר עצמו.
 <strong>אחד</strong> המעביר <strong>למולך ואחד לשאר עבודה זרה</strong> — <strong>חייב. ר' אלעזר בר' שמעון אומר: למולך</strong> — <strong>חייב, שלא למולך</strong> — <strong>פטור.</strong>
 <strong>אמר עולא: מאי טעמא</strong> <small>[מה הטעם]</small> של <strong>ר' אלעזר בר' שמעון</strong> המחשב את מעביר עצמו: <strong>אמר קרא</strong> <small>[הכתוב]</small> <strong>"לא ימצא בך</strong> מעביר בנו ובתו באש<strong>"</strong> (דברים יח, י), והוא דורש: <strong>"בך"</strong> — <strong>בעצמך,</strong> שאף הוא בכלל האיסור.
  ושואלים:  <strong>ורבנן לא דרשי</strong> <small>[ו</small>כי <small>חכמים אינם דורשים]</small> <strong>"בך"</strong> במובן של בעצמך? <strong>והתנן</strong> <small>[והרי שנינו</small> במשנה<small>]:</small> <strong>אבידתו</strong> שלו <strong>ואבידת אביו</strong> שמצאן יחד וצריך לטרוח ולהשיבן — אבידתו <strong>שלו קודמת. ואמרינן</strong> <small>[ואמרנו]</small> כשעסקנו באותה משנה: <strong>מאי טעמא</strong> <small>[מה טעם</small> הדבר<small>]?</small> <strong>ואמר רב יהודה: אמר קרא</strong> <small>[הכתוב]</small> <strong>"אפס כי לא יהיה בך אביון"</strong> (דברים  טו, ד) — <strong>שלו קודמת לשל כל אדם.</strong> ולכאורה הראיה היא ממה שנאמר "לא יהיה בך", בך — בעצמך, שאתה עצמך צריך לדאוג שלא תהיה אביון, ומכאן שחכמים דורשים "בך"!
  ודוחים:  <strong>והתם</strong> <small>[ושם]</small> הלימוד הוא <strong>מ</strong>מה שנאמר <strong>"אפס",</strong> שהוא ביטוי של צמצום והגבלה, לומר כי עליו לדאוג שלא יהא אביון, ולהתחיל ממנו עצמו.
 <big>ג</big> <strong>אמר ר' יוסי בר' חנינא: שלש כריתות</strong> שנאמרו <strong>בעבודה זרה,</strong> שנאמרו פעמיים במולך ("ואני אתן את פני באיש ההוא והכרתי אותו מקרב עמו". ויקרא כ, ג. "ושמתי אני את פני באיש ההוא ובמשפחתו והכרתי אותו". ויקרא כ, פסוק ה), ופעם במגדף ("את ה' הוא מגדף ונכרתה הנפש ההיא מקרב עמה". במדבר טו, ל), <strong>למה?</strong>
 — <strong>אחת ל</strong>מי שעובדה <strong>כדרכה, ואחת לשלא כדרכה, ואחת למולך.</strong>
 <strong>ולמאן דאמר</strong> <small>[ול</small>שיטת <small>מי שאומר]</small> ש<strong>מולך עבודה זרה היא</strong> כשאר עבודות זרות, <strong>כרת</strong> מיוחד <strong>במולך למה לי?</strong> ומשיבים: <strong>למעביר בנו שלא כדרכה,</strong> שלשיטה זו המעביר בנו באש לכל עבודה זרה אף שאינו כדרך עבודתה, כיון שהתורה אסרה מעשה זה — חייב.
  ושואלים:  <strong>ולמאן דאמר</strong> <small>[ול</small>שיטת <small>מי שאומר]</small> ש<strong>מגדף</strong> שנאמר בתורה <strong>עבודה זרה היא</strong> ואינו איסור מיוחד, אם כן <strong>כרת</strong> מיוחד <strong>במגדף למה לי?</strong>
 ומשיבים: <strong>לכדתניא</strong> <small>[לכפי ששנינו</small> בברייתא<small>]</small> בענין זה. שיש צורך בכרת אחד לכריתות האדם על ידי מותו בעולם הזה, ופסוק שני לכרת בעולם הבא שתכרת נפשו ולא תזכה לחיי נצח. נאמר שם "כי דבר ה' בזה ואת מצותו הפר <strong>הכרת תכרת</strong> הנפש ההיא עוונה בה" (במדבר טו, לא), <strong>"הכרת"</strong> — משמעו שנכרת האדם ומת בקיצור ימים <strong>בעולם הזה, "תכרת"</strong> — <strong>לעולם הבא,</strong> אלו <strong>דברי ר' עקיבא.</strong>
 <strong>אמר לו ר' ישמעאל: והלא כבר נאמר</strong> במגדף <strong>"ונכרתה</strong> הנפש ההיא מקרב עמה<strong>"</strong> (במדבר טו, ל), ולשיטתך שדורשים כל מלה <strong>וכי שלשה עולמים יש? אלא: "ונכרתה"</strong> — כוונתו <strong>בעולם הזה, "הכרת"</strong> — <strong>לעולם הבא, "תכרת"</strong> — אינו בא להוסיף דבר, אלא <strong>דברה תורה כלשון בני אדם</strong> שכפילות הלשון כגון "הכרת תכרת" הוא חלק מן הסגנון המקראי ואין ללמוד ממנו.
## דף סה.
 <big>א משנה</big> בין אלה החייבים סקילה נמנים המכשפים. ומפרטים: <strong>בעל אוב</strong> — <strong>זה</strong> הקרוי <strong>פיתום,</strong> והוא שקולו של המת נשמע כ<strong>מדבר משחיו, וידעוני</strong> — <strong>זה ה</strong>מעלה את המת ו<strong>מדבר</strong> המת <strong>בפיו. הרי אלו</strong> בעל האוב והידעוני <strong>בסקילה, והנשאל בהם באזהרה</strong> שעבר על מצות לא תעשה.
 <big>ב גמרא</big> ושואלים: <strong>מאי שנא הכא דקתני</strong> <small>[במה שונה כאן ששנה]</small> <strong>בעל אוב וידעוני, ומאי שנא גבי</strong> <small>[ובמה שונה אצל,</small> בענין<small>]</small> <strong>כריתות דקתני</strong> <small>[ששנה]</small> <strong>בעל אוב, ושייריה</strong> <small>[ושייר]</small> ולא מנה את ה<strong>ידעוני?</strong>
 <strong>ר' יוחנן אמר:</strong> שלא נמנה הידעוני לעצמו בתוך מנין חייבי הכריתות <strong>הואיל ושניהן בלאו אחד נאמרו,</strong> וכיון ששניהם כלולים באיסור אחד אין מקום לחייב אדם על היותו גם בעל אוב וגם ידעוני, והרי רשימה זו בכריתות נאמרה כדי לחייב בקרבן חטאת מי ששגג בעבירה המחייבת כרת אם נעשתה במזיד.
 <strong>ריש לקיש אמר: ידעוני</strong> לא נמנה ברשימת הכריתות <strong>לפי שאין בו מעשה,</strong> ואינו אלא מדבר בפיו, ועל לאו שאין בו מעשה אין מביאים קרבן חטאת.
  ושואלים:  <strong>ור' יוחנן</strong> לפי טעמו, <strong>מאי שנא</strong> <small>[במה שונה]</small> <strong>בעל אוב דנקט</strong> <small>[שתפס],</small> מה טעם בחר התנא בדוגמה זו ולא מנה ידעוני? ומשיבים: <strong>משום</strong> ש<strong>פתח ביה קרא</strong> <small>[בו הכתוב],</small> תפס כדוגמה מה שנזכר ראשונה בכתוב ולא ידעוני הנזכר אחריו.
  ושואלים:  <strong>וריש לקיש, מאי טעמא</strong> <small>[מה טעם]</small> <strong>לא אמר כר' יוחנן? אמר רב פפא:</strong> סבור ריש לקיש שאין לומר שהעובר על שניהם כאחד נתחייב רק בחטאת אחת משום שמקורם באיסור אחד, כיון שבפסוק <strong>חלוקין הן ב</strong>ענין <strong>מיתה</strong> ושניהם מומתים, ואילו היה ידעוני לאו שיש בו מעשה אכן היה העובר על שניהם כאחד חייב שתי חטאות.
 <strong>ור' יוחנן</strong> סבר: <strong>חלוקה דלאו</strong> <small>[של</small> איסור <small>"לא תעשה"]</small> <strong>שמה חלוקה</strong> ומחייבת את העבריין להביא חטאת לחוד, חלוקה של <strong>מיתה לא שמה חלוקה</strong> לענין שגגה וקרבן חטאת.
  ועוד שואלים: <strong>ור' יוחנן מאי טעמא</strong> <small>[מה טעם]</small> <strong>לא אמר כריש לקיש</strong> שידעוני לא נמנה משום שאין בו מעשה? ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> ר' יוחנן כי <strong>מתניתין</strong> <small>[משנתנו]</small> שבמסכת <strong>כריתות</strong> כשיטת <strong>ר' עקיבא היא</strong> כולה, ש<strong>אמר: לא בעינן</strong> <small>[אין אנו צריכים]</small> <strong>מעשה</strong> כדי להתחייב, שאדם מתחייב גם על עבירה שאין בה מעשה בפועל.
 <strong>וריש לקיש</strong> סבור: <strong>נהי</strong> <small>[אמנם]</small> ש<strong>לא בעי</strong> <small>[צריך,</small> מצריך<small>]</small> <strong>ר' עקיבא</strong> שיהיה <strong>מעשה רבה</strong> <small>[גדול]</small> שיש בו פעולה ניכרת ובולטת, ואולם <strong>מעשה זוטא</strong> <small>[קטן]</small> לפחות <strong>בעי</strong> <small>[</small>הוא <small>צריך,</small> מצריך<small>],</small> וידעוני אין בו מעשה כלל וגם ר' עקיבא לא יחייב בו.
  ושואלים:  <strong>מגדף</strong> האומר דברים בלבד <strong>מאי</strong> <small>[מה]</small> <strong>מעשה איכא</strong> <small>[יש</small> בו<small>]?</small> והלא ר' עקיבא מחייב במגדף, ומשמע שאין הוא דורש כלל שיהיה מעשה על מנת להתחייב! ומשיבים: <strong>עקימת שפתיו</strong> שהוא עושה בשעת הדיבור <strong>הוי</strong> <small>[הריהו]</small> נחשב <strong>מעשה.</strong>
 ושואלים: <strong>בעל אוב מאי</strong> <small>[מה]</small> <strong>מעשה איכא</strong> <small>[יש</small> בו<small>]?</small> ומשיבים: <strong>הקשת זרועותיו</strong> זו בזו כדי להשמיע קול <strong>הוי</strong> <small>[הריהו]</small> נחשבת <strong>מעשה.</strong>
 ושואלים: <strong>ו</strong>כי דבר זה נכון <strong>אפילו ל</strong>שיטת <strong>רבנן</strong> <small>[חכמים]</small> הדורשים מעשה ממש? <strong>והתניא</strong> <small>[והרי שנינו</small> בתוספתא<small>]:</small> <strong>אינו חייב</strong> בעבודה זרה <strong>אלא על דבר שיש בו מעשה, כגון זיבוח קיטור וניסוך והשתחואה.</strong>
 <strong>ואמר ריש לקיש</strong> עצמו: <strong>מאן</strong> <small>[מיהו]</small> ה<strong>תנא</strong> ששנה <strong>השתחואה</strong> בתוך אלה? — <strong>ר' עקיבא היא,</strong> ש<strong>אמר: לא בעינן</strong> <small>[אין אנו צריכים]</small> <strong>מעשה</strong> גמור, ודי במעשה כלשהו, <strong>ור' יוחנן אמר: אפילו תימא רבנן</strong> <small>[תאמר</small> שאותה ברייתא כשיטת <small>חכמים</small> היא<small>],</small> אלא <strong>כפיפת קומתו ל</strong>דעת <strong>רבנן</strong> <small>[חכמים]</small> <strong>הוי</strong> <small>[הריהי]</small> נחשבת <strong>מעשה.</strong>
 ומעתה, <strong>השתא</strong> <small>[עכשיו,</small> הרי<small>]</small> <strong>ל</strong>שיטתו של <strong>ריש לקיש כפיפת קומתו ל</strong>דעת <strong>רבנן</strong> <small>[חכמים]</small> <strong>לא הוי</strong> <small>[אינה]</small> נחשבת <strong>מעשה,</strong> ופעולה ניכרת פחות, כגון <strong>הקשת זרועותיו</strong> של <strong>בעל אוב הוי</strong> <small>[הריהו]</small> נחשבת <strong>מעשה?!</strong>
 ומשיבים: ריש לקיש מודה שלדעת חכמים אין זה נחשב מעשה, ואולם <strong>כי קאמר</strong> <small>[כאשר אמר]</small> <strong>ריש לקיש נמי</strong> <small>[גם כן]</small> הרי זה <strong>ל</strong>שיטת <strong>ר' עקיבא, אבל ל</strong>שיטת <strong>רבנן</strong> <small>[חכמים]</small> — אכן זה <strong>לא</strong> נחשב מעשה.
 ומקשים: <strong>אי הכי</strong> <small>[אם כך]</small> שחכמים סבורים שבעל אוב אין בו מעשה, היו צריכים לומר במסכת כריתות (ב, א) לא רק "יצא מגדף (מכלל חייבי חטאות, ונידון בכרת) שאינו עושה מעשה", אלא <strong>"יצא מגדף ובעל אוב</strong> שאינו עושה מעשה <strong>"</strong><strong>מיבעי ליה</strong> <small>[היה צריך לו</small> לומר<small>]!</small>
 <strong>אלא אמר עולא:</strong> מעשה בעל אוב שחייבים עליו לדעת חכמים הוא <strong>במקטר</strong> קטורת <strong>לשד</strong> כדי שיוכל להעלות את המת.
 <strong>אמר ליה</strong> <small>[לו]</small> <strong>רבא:</strong> אם <strong>מקטר לשד</strong> — הרי <strong>עובד עבודה זרה הוא,</strong> ומתחייב מטעם זה שהרי אין הבדל מה הוא עובד. <strong>אלא אמר רבא: במקטר לחבר,</strong> שאיננו מקטר לשד בדרך פולחן ועבודה אלא מקטר בדרך כשפים, להביא את השדים למקום אחד.
 <strong>אמר ליה</strong> <small>[לו]</small> <strong>אביי: המקטר לחבר</strong> הרי <strong>חובר חבר הוא,</strong> ונאמר בתורה כלאו מיוחד ("וחובר חבר". דברים יח, יא), ואין בו אלא איסור "לא תעשה"!
  אמר לו רבא: <strong>אין</strong> <small>[כן],</small> באמת אף זה חובר חבר הוא, אלא <strong>התורה אמרה: חובר זה</strong> של שדים יהא דינו <strong>בסקילה.</strong>
 <strong>תנו רבנן</strong> <small>[שנו חכמים]:</small> בביאור איסור <strong>"</strong>ו<strong>חבר חבר"</strong> — <strong>אחד חבר גדול,</strong> שמחבר על ידי כשפים חיות גדולות למקום אחד, <strong>ואחד חבר קטן,</strong> שמחבר בכשפים חיות קטנות למקום אחד, <strong>ואפילו</strong> המחבר למקום אחד <strong>נחשים ועקרבים.</strong>
 <strong>אמר אביי: הלכך, האי מאן דצמיד זיבורא ועקרבא</strong> <small>[לכן, מי שמצמיד</small> בכשפים <small>צרעה ועקרב]</small> שיזיקו זה לזה, <strong>אף על גב דקא מיכוין</strong> <small>[אף על פי שמתכוון]</small> ש<strong>לא ליזקו</strong> <small>[יזיקו</small> לו<small>]</small> בכל זאת <strong>אסור. ו</strong>שואלים: לגוף אותן סברות שאמרנו
 <strong>ר' יוחנן, מאי שנא</strong> <small>[במה שונה]</small> ש<strong>כפיפת קומתו</strong> שבהשתחוואה <strong>לרבנן</strong> <small>[ל</small>שיטת <small>חכמים]</small> <strong>הוי</strong> <small>[הריהי]</small> נחשבת <strong>מעשה, ועקימת שפתיו</strong> שבמגדף <strong>לא הוי</strong> <small>[אינה]</small> נחשבת <strong>מעשה?</strong>
 <strong>אמר רבא: שאני</strong> <small>[שונה]</small> <strong>מגדף, הואיל וישנו</strong> גם <strong>בלב,</strong> כלומר, העבירה שבגידוף אינה תלויה רק בצד המעשה, במה שאדם אומר בפיו, אלא בעיקר תלוי בכוונת הלב של המגדף אם מתכוון הוא באמת לגדף, ואם אמר דברים בלא כוונה — אין זה קרוי גידוף. ומשום כך אין חייבים חטאת על מעשה זה, לפי שאין עיקרו אלא בלב.
## דף סה:
 <strong>מתיב</strong> <small>[מקשה]</small> <strong>ר' זירא</strong> ממה ששנינו: <strong>יצאו עדים זוממין</strong> מכלל מביאי קרבן חטאת לפי <strong>שאין בהן מעשה.</strong> ויש לשאול: <strong>ואמאי</strong> <small>[מדוע]</small> נאמר כן? והרי מה שעשו בדיבור היה, ועקימת שפתיהם תהא נחשבת מעשה, <strong>הא ליתנהו</strong> <small>[הרי אינם]</small> בין אלה שעבירתם היא <strong>בלב,</strong> שהרי הם חייבים על מה שאמרו בפיהם, ולא על מה שהיה בלבם!
 <strong>אמר רבא: שאני</strong> <small>[שונים]</small> <strong>עדים זוממין הואיל וישנו בקול,</strong> כלומר, בעדות (ובעדים זוממים) עיקר הדבר שעושים הוא השמעת קול דבריהם, ואין חילוק אם עשו או לא עשו מעשה בשפתיים, וכיון שהדבר תלוי בקול, הרי קול אין בו ממש.
  ושואלים:  <strong>וקול ל</strong>שיטת <strong>ר' יוחנן,</strong> שבה אנו דנים, <strong>לאו</strong> <small>[לא]</small> <strong>מעשה הוא? והא איתמר</strong> <small>[והרי נאמר]</small> שנחלקו אמוראים בבעיה: אם אדם, ברצותו למנוע מבהמה שתאכל בשעת דישתה, ולכך <strong>חסמה בקול,</strong> שלא חסמה במכשיר אלא גער בה בכל פעם שרצתה לאכול. השאלה היא האם עבר בכך על "לא תחסום שור בדישו<strong>"</strong> (דברים כה, ד). <strong>ו</strong>כן אם <strong>הנהיגה בקול</strong> בצמד בהמות שהן כלאיים, האם עובר בכך משום "לא תחרוש בשור ובחמור יחדו<strong>"</strong> (דברים  כב, י). <strong>ר' יוחנן אמר: חייב,</strong> שלדעתו העושה בקולו כעושה מעשה בגופו, <strong>וריש לקיש אמר: פטור.</strong>
 והסברנו כי <strong>ר' יוחנן אמר חייב,</strong> משום ש<strong>עקימת פיו</strong> בדיבורו <strong>הוי</strong> <small>[הריהי]</small> <strong>מעשה. ריש לקיש אמר פטור,</strong> שלדעתו <strong>עקימת פיו לא הוי</strong> <small>[אינה]</small> <strong>מעשה.</strong> והרי שלדעת ר' יוחנן דבר הנעשה על ידי קול נחשב כמעשה!
 <strong>אלא אמר רבא:</strong> יש לתרץ באופן אחר, <strong>שאני</strong> <small>[שונים]</small> <strong>עדים זוממין הואיל וישנן בראיה,</strong> כלומר, העדות תלויה לא רק בדברי העדים אלא גם בראיה שמעידים שראו, וכיון שראיה אין בה מעשה הרי שמעיקר מהותה אין העדות נחשבת מעשה.
 <big>א</big> <strong>תנו רבנן</strong> <small>[שנו חכמים]:</small> <strong>בעל אוב</strong> — <strong>זה</strong> הגורם שישמע קול <strong>ה</strong>מת <strong>מדבר בין הפרקים</strong> אברי גופו, או <strong>מבין אצילי ידיו</strong> (מבית השחי). <strong>ידעוני</strong> — <strong>זה המניח עצם</strong> של חיה הקרויה <strong>"ידוע" בפיו, והוא מדבר מאליו.</strong>
 <strong>מיתיבי</strong> <small>[מקשים]</small> על כך ממה שנאמר: <strong>"והיה כאוב מארץ קולך"</strong> (ישעיה כט, ד), <strong>מאי לאו דמשתעי כי אורחיה</strong> <small>[האם לא</small> הכוונה באוב <small>ש</small>המת <small>מדבר כדרכו]</small> מן הקבר? ודוחים: <strong>לא, דסליק ויתיב</strong> <small>[שעולה</small> המת על ידי הכישוף <small>ויושב]</small> <strong>בין הפרקים</strong> של בעל האוב <strong>ומשתעי</strong> <small>[ומדבר].</small>
 <strong>תא שמע</strong> <small>[בוא</small> ו<small>שמע]</small> ראיה ממקום אחר בדברי האשה בעלת האוב: <strong>"ותאמר האשה אל שאול אלהים ראיתי עלים מן הארץ"</strong> (שמואל א' כח, יג), <strong>מאי לאו דמשתעי כי אורחיה</strong> <small>[האם לא</small> מדובר שם <small>ש</small>המת <small>מדבר כדרכו]?</small> ודוחים: <strong>לא, דיתיב</strong> <small>[שיושב]</small> <strong>בין הפרקים</strong> של בעל האוב <strong>ומשתעי</strong> <small>[ומדבר].</small>
 <strong>תנו רבנן</strong> <small>[שנו חכמים]:</small> <strong>בעל אוב</strong> כולל <strong>אחד המעלה</strong> ומושיב את המת <strong>בזכורו</strong> (על זכרותו) שהוא מין כישוף, <strong>ואחד הנשאל בגולגולת</strong> של המת. ו<strong>מה</strong> ההבדל <strong>בין זה לזה? מעלה בזכורו</strong> — <strong>אינו עולה</strong> המת <strong>כדרכו,</strong> אלא נראה הפוך <strong>ואינו עולה ב</strong>יום ה<strong>שבת.</strong> ואילו <strong>נשאל בגולגולת</strong> — המת <strong>עולה כדרכו ועולה בשבת.</strong>
 על לשון הדברים תוהים: כיצד אפשר לומר <strong>עולה?! להיכא סליק</strong> <small>[להיכן</small> הוא <small>עולה]?</small> <strong>הא קמיה מנח</strong> <small>[הרי</small> הגולגולת <small>לפניו</small> היא <small>מונחת]!</small> <strong>אלא אימא</strong> <small>[אמור</small> כך<small>]:</small> <strong>עונה כדרכו ועונה  בשבת.</strong>
 כיון שהוזכר הדבר בענין המת שאינו עולה בשבת, מספרים: <strong>אף שאלה זו שאל טורנוסרופוס הרשע</strong> נציב רומא <strong>את ר' עקיבא. אמר לו: ומה יום מיומים,</strong> כלומר, במה מיוחד יום השבת משאר הימים? <strong>אמר לו</strong> ר' עקיבא: <strong>ומה גבר מגוברין</strong> <small>[איש מאנשים]?</small> כלומר, במה מכובד אתה מאחרים? <strong>אמר ליה</strong> <small>[לו]:</small> <strong>דמרי צבי</strong> <small>[שאדוני רצה</small> בכך<small>].</small> אמר לו ר' עקיבא: <strong>שבת נמי דמרי צבי</strong> <small>[גם כן שהאדון רצה</small> בכך<small>]</small> וקידש את היום.
 <strong>אמר ליה</strong> <small>[לו]</small> טורנוסרופוס: <strong>הכי קאמינא</strong> <small>[כך אומר אני]</small> <strong>לך,</strong> זו היא עיקר שאלתי: <strong>מי יימר דהאידנא שבתא</strong> <small>[מי יאמר שעכשיו שבת],</small> שמא יום אחר בשבוע הוא שבת? <strong>אמר לו: נהר סבטיון יוכיח</strong> שהוא שובת ביום השבת דווקא, <strong>בעל אוב יוכיח</strong> שאינו עולה ביום השבת, <strong>קברו של אביו</strong> של טורנוסרופוס <strong>יוכיח, שאין מעלה עשן בשבת</strong> אף שמעלה עשן כל השבוע שכן הוא נידון בגיהנום. <strong>אמר לו</strong> טורנוסרופוס: על ידי כך <strong>ביזיתו</strong> לאבי, <strong>ביישתו</strong> ברבים, <strong>וקיללתו</strong> שאמרת שוודאי נידון בגיהנום.
 <big>ב</big> ושואלים: <strong>שואל אוב היינו</strong> <small>[הרי זה]</small> לכאורה <strong>"ודרש אל המתים"!</strong>
 ומסבירים: <strong>דורש למתים</strong> ענין אחר הוא, <strong>כדתניא</strong> <small>[</small>ו<small>כפי ששנינו</small> בברייתא<small>],</small> מה שנאמר: <strong>"ודרש אל המתים"</strong> (דברים יח, יא) — <strong>זה המרעיב עצמו והולך ולן בבית הקברות כדי שתשרה עליו רוח טומאה,</strong> ויוכל להקשיב למה שאומרים המתים.
 <strong>וכשהיה ר' עקיבא מגיע למקרא זה היה בוכה</strong> ואומר: <strong>ומה המרעיב עצמו כדי שתשרה עליו רוח טומאה</strong> — <strong>שורה עליו רוח טומאה</strong> והדבר מועיל, <strong>המרעיב עצמו כדי שתשרה עליו רוח טהרה</strong> — <strong>על אחת כמה וכמה</strong> שרוח טהרה היתה צריכה לשרות עליו. <strong>אבל מה אעשה שעונותינו גרמו לנו</strong> שאיננו זוכים לרוח קדושה וטהורה, <strong>שנאמר: "כי אם עונתיכם היו מבדלים בינכם לבין אלהיכם</strong> וחטאותיכם הסתירו פנים מכם משמוע
 <strong>"</strong>(ישעיה נט, ב). <strong>אמר רבא: אי בעו צדיקי, ברו עלמא</strong> <small>[אם היו הצדיקים רוצים,</small> היו <small>בוראים עולם],</small> <strong>שנאמר: "כי</strong> אם <strong>עונתיכם היו מבדלים ביניכם לבין אלהיכם</strong>
 <strong>"</strong>(ישעיה נט, ב). כלומר, צדיק שאין בו עוונות אין הבדל בינו ובין ה', וכשם שה' בורא עולם אף צדיק יכול לברוא עולם. ואכן מסופר: <strong>רבא ברא גברא</strong> <small>[אדם,</small> גולם<small>]</small> בשימוש כוחות של קדושה. <strong>שדריה לקמיה</strong> <small>[שלח אותו לפני]</small> <strong>ר' זירא. הוה קא משתעי בהדיה</strong> <small>[היה מדבר איתו]</small> ר' זירא, <strong>ולא הוה קא מהדר ליה</strong> <small>[היה עונה לו].</small> <strong>אמר ליה</strong> <small>[לו]:</small> <strong>מן חבריא את</strong> <small>[מן החבורה אתה],</small> כלומר, נבראת על ידי מבני החבורה, אחד החכמים,  <strong>הדר לעפריך</strong> <small>[חזור לעפרך].</small>
 ועוד מסופר: <strong>רב חנינא ורב אושעיא הוו יתבי</strong> <small>[היו יושבים]</small> <strong>כל מעלי שבתא ועסקי</strong> <small>[ערב שבת ועוסקים]</small> <strong>בספר יצירה, ומיברו להו עיגלא תילתא, ואכלי ליה</strong> <small>[והיה נברא להם עגל משולש, ואוכלים אותו]</small> לכבוד השבת. דברים אלה מסופרים על מנת לחזק את הענין שאמרנו שהצדיקים יכלו לברוא עולם אם היו רוצים. 
 <big>ג</big> <strong>תנו רבנן</strong> <small>[שנו חכמים]:</small> מהו <strong>מעונן</strong> הנזכר בתורה ("לא ימצא בך... מעונן". דברים יח, י)? <strong>ר' שמעון אומר: זה המעביר שבעה מיני זכור</strong> (זרע) <strong>על העין</strong> כדי לעשות כשפים. <strong>וחכמים אומרים:</strong> מעונן <strong>זה האוחז את העינים</strong> כאילו עושה כשפים. <strong>ר' עקיבא אומר: זה המחשב עתים ושעות</strong> ("מעונן" מלשון עונות), <strong>ואומר: היום</strong> מזלו <strong>יפה לצאת</strong> לדרך, <strong>למחר יפה ליקח</strong> (לקנות) בהצלחה. או אומר <strong>לימודי</strong> (רגילים) <strong>ערבי שביעיות חיטין</strong> להיות <strong>יפות,</strong> כלומר, שבערב שנת השמיטה יבול החיטים הוא מוצלח, <strong>עיקורי קטניות מהיות רעות,</strong> כלומר, כאשר עוקרים קטניות ממקומן ואין קוצצים אותן, אינן נעשות רעות ואינן נרקבות, וכיוצא בזה.
 <strong>תנו רבנן</strong> <small>[שנו חכמים]:</small> <strong>מנחש</strong> האמור בתורה (דברים יח, י) <strong>זה</strong> הסומך על סימנים של ניחוש, כגון <strong>האומר:</strong> אם <strong>פתו נפלה מפיו</strong> — סימן רע הוא, ואם <strong>מקלו נפלה מידו</strong> — סימן רע, וכן אם <strong>בנו קורא לו מאחריו</strong> סימן הוא שצריך לחזור מדרכו, <strong>עורב קורא לו,</strong> או ש<strong>צבי הפסיקו בדרך, נחש מימינו ושועל משמאלו,</strong> וסומך על אלה שהם סימנים רעים, ומפסיק לעשות את שהוא עושה.
## דף סו.
 או האומר: <strong>אל תתחיל בי</strong> לגבות את הצדקה שאהיה ראשון לנותנים, או אל תקח ממני כי <strong>שחרית הוא</strong> וסימן רע להתחיל את היום בהפסד, או <strong>ראש חודש הוא,</strong> וסימן רע להתחיל את החודש בהפסד, <strong>מוצאי שבת הוא</strong> ואיני רוצה להתחיל את השבוע בהפסד.
 <strong>תנו רבנן</strong> <small>[שנו חכמים]:</small> מה שנאמר <strong>"לא תנחשו ולא תעוננו"</strong> (ויקרא יט, כו), הכוונה ל<strong>כגון אלו המנחשים</strong> ומוצאים הוראות לעצמם לפי מה שקורה <strong>בחולדה בעופות ובדגים.</strong>
 <big>א משנה</big> ועוד מחייבי סקילה: <strong>המחלל את השבת בדבר שחייבין על זדונו</strong> (עשייתו בזדון) ללא עדים או ללא התראה <strong>כרת, ועל שגגתו</strong> (עשייתו בשוגג) קרבן <strong>חטאת.</strong>
 <big>ב גמרא</big> ומעירים: <strong>מכלל</strong> הדברים במשנה לומד אתה <strong>דאיכא מידי</strong> <small>[שיש דבר]</small> האסור מן התורה ש<strong>חילול שבת הוי</strong> <small>[הוא],</small> <strong>ואין חייבין לא על שגגתו חטאת ולא על זדונו כרת.</strong> שאם לא כן לא היה צריך לפרט במשנה שסקילה חייב דווקא העובר על דבר שזדונו כרת ושגגתו חטאת.
  ושואלים:  <strong>מאי</strong> <small>[מה]</small> <strong>היא</strong> אותה מלאכה שיש בה חילול שבת ואין עונשה חמור כל כך? ומשיבים: <strong>תחומין</strong> — יציאה מתחום שבת, שהוא אלפיים אמה מחוץ למקום שהוא מצוי בה, <strong>ואליבא</strong> <small>[ועל פי</small> שיטתו<small>]</small> של <strong>ר' עקיבא</strong> הסבור שתחומין אינם תקנת חכמים אלא מן התורה הם, אבל אין נענשים עליהם בסקילה. או <strong>הבערה</strong> של אש, <strong>ואליבא</strong> <small>[ועל פי</small> שיטתו<small>]</small> של <strong>ר' יוסי</strong> שלדעתו יצא איסור זה מכללו, וחייבים עליו רק ב"לא תעשה", ואין בו סקילה.
 <big>ג משנה</big> ועוד מן הנסקלים: <strong>המקלל אביו ואמו אינו חייב עד שיקללם בשם</strong> ה' ממש. ואם <strong>קללם בכנוי</strong> שאינו שם מפורש — <strong>ר' מאיר מחייב, וחכמים פוטרין.</strong>
 <big>ד גמרא</big> ושואלים: <strong>מאן</strong> <small>[מי</small> הם<small>]</small> <strong>חכמים</strong> אלה הנזכרים כאן? ומשיבים: <strong>ר' מנחם בר' יוסי הוא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' מנחם בר' יוסי אומר,</strong> נאמר: <strong>"</strong>ונוקב שם ה' מות יומת רגום ירגמו בו כל העדה כגר כאזרח <strong>בנקבו שם יומת"</strong> (ויקרא כד, טז), <strong>מה תלמוד לומר: "שם"</strong> פעם שניה, הנראית כחזרה בלבד? — <strong>לימד על מקלל אביו ואמו שאינו חייב עד שיקללם בשם</strong> דווקא, ואם קללם בכינוי — פטור.
 <strong>תנו רבנן</strong> <small>[שנו חכמים]</small> באותו ענין: נאמר "כי איש איש אשר יקלל את אביו ואת אמו מות יומת אביו ואמו קלל דמיו בו<strong>"</strong> (ויקרא כ, ט), נאמר <strong>"איש", מה תלמוד לומר: "איש איש"</strong> פעמיים? — <strong>לרבות בת</strong> או <strong>טומטום ואנדרוגינוס</strong> שאינם זכרים ממש, שאף הם בכלל האיסור.
 <strong>"אשר יקלל את אביו ואת אמו"</strong> — <strong>אין לי אלא</strong> שקילל <strong>אביו ואמו</strong> יחד, ואולם אם קלל את <strong>אביו שלא</strong> קילל <strong>אמו, אמו שלא אביו, מניין?</strong> — <strong>תלמוד לומר: "אביו ואמו קלל דמיו בו"</strong> שמחזרה זו למדים אנו: או <strong>אביו קילל,</strong> או <strong>אמו קילל,</strong> אלו <strong>דברי ר' יאשיה.</strong>
 <strong>ר' יונתן אומר:</strong> אין צורך בלימוד זה, אלא כאשר מוזכרים שני דברים יחד במקרא <strong>משמע שניהן כאחד ומשמע</strong> גם כל <strong>אחד</strong> מהם <strong>בפני עצמו, עד שיפרוט לך הכתוב "יחדו"</strong> ורק אז הכוונה כשהם יחד.
  נאמר שם <strong>"מות יומת"</strong> ועונשו <strong>בסקילה. אתה אומר</strong> שעונשו <strong>בסקילה, או אינו אלא באחת מכל מיתות</strong> אחרות <strong>האמורות בתורה?</strong> — <strong>נאמר כאן "דמיו בו" ונאמר להלן "</strong>ואיש או אשה כי יהיה בהם אוב או ידעוני מות יומתו באבן ירגמו אותם <strong>דמיהם בם"</strong> (ויקרא כ, כז), <strong>מה להלן</strong> "דמיהם בם" הוא עונש <strong>סקילה, אף כאן בסקילה.</strong>
 ושואלים: <strong>עונש</strong> למקלל <strong>שמענו, אזהרה</strong> שאסור לקלל <strong>מניין?</strong> — <strong>תלמוד לומר: "אלהים לא תקלל</strong> ונשיא בעמך לא תאור<strong>"</strong> (שמות כב, כז). <strong>אם היה אביו דיין</strong> — <strong>הרי הוא בכלל</strong> <strong>"אלהים לא תקלל",</strong> שהרי נאסר לכל אדם לקלל את הדיין. <strong>ואם היה אביו נשיא</strong> (מלך, או ראש העם) — <strong>הרי הוא בכלל "ונשיא בעמך לא תאר".</strong>
 אם <strong>אינו לא דיין ולא נשיא, מניין</strong> שמוזהר על קללתו? — <strong>אמרת: הרי אתה דן בנין אב משניהן</strong> בדרך זו: <strong>לא ראי</strong> (אינו דומה, אינו נראה) <strong>נשיא כראי דיין,</strong> שאינם שווים זה לזה בדברים רבים. <strong>ולא ראי דיין כראי נשיא.</strong> כיצד?
  — <strong>לא ראי דיין כראי נשיא, שהרי דיין אתה מצווה על הוראתו,</strong> שאתה חייב לציית לדברי תורה שהוא מורה לך, <strong>כראי נשיא שאי</strong> (אין) <strong>אתה מצווה על הוראתו. ו</strong>כן, <strong>לא ראי נשיא כראי דיין, שהנשיא אתה מצווה על המראתו,</strong> שאסור לך להמרות את פיו של המלך כשפוקד לעשות דבר מה, <strong>כראי דיין שאי אתה מצווה על המראתו.</strong>
 <strong>הצד השוה שבהם שהן בעמ</strong> <strong>ך,</strong> שהם בני עם ישראל <strong>ואתה מוזהר על קללתן, אף אני אביא</strong> את הדין של <strong>אביך ש</strong>הוא <strong>בעמך, ו</strong>לפיכך <strong>אתה מוזהר על קללתו.</strong>
 ודוחים: <strong>מה להצד השוה שבהן</strong> שאינו רק בזה שהם בעמך, אלא צד אחר של יחוד בשניהם: <strong>שכן גדולתן גרמה להן</strong> להתייחד משאר העם, ושמא האיסור רק בגדולים שבישראל!
 <strong>תלמוד לומר: "לא תקלל חרש</strong> ולפני עור לא תתן מכשול<strong>"</strong> (ויקרא יט, יד), הרי אף <strong>באומללים שבעמך הכתוב מדבר.</strong> נמצא שיש איסור מיוחד לקלל אף אנשים מסכנים, ומכאן נלמד לכל אדם.
  ולכאורה אפשר לטעון: <strong>מה לחרש, שכן חרישתו גרמה לו</strong> לאסור על קללתו כשם שאסור להטעות עוור, ושמא דווקא מטעם זה אסור!
  על כן אומרים: <strong>נשיא ודיין יוכיחו,</strong> שאסור לקללם אף שאינם אומללים שבעם. ואם תאמר <strong>מה לנשיא ודיין שכן גדולתן גרמה להן,</strong> אם כן <strong>חרש יוכיח</strong> שאינו משום גדולה, ולמרות זאת אסור לקללו!
 <strong>וחזר הדין,</strong> כלומר, השיקול פונה ומשתנה מצד לצד, שאם מצד אחד יש סתירה, הרי סתירה זו נפרכת מצד אחר, ולהיפך. ואפשר איפוא לסכם: <strong>לא ראי זה כראי זה, ולא ראי זה כראי זה, הצד השוה שבהן: שהן בעמך ואתה מוזהר על קללתן, אף אני אביא אביך ש</strong>הוא <strong>בעמך, ואתה מוזהר על קללתו.</strong>
 ודוחים: <strong>מה לצד השוה שבהן שכן משונין,</strong> כלומר, יש בהם צד משותף אחר: שאינם מן האנשים הרגילים, והם מיוחדים בדבר מה ("משונים") משאר העם, אבל סתם אדם מישראל שמא אין איסור לקללו!
 <strong>אלא</strong> עלינו לחזור בנו מן ההוכחה הקודמת ולומר <strong>אם כן נכתוב קרא</strong> <small>[שיכתוב המקרא]</small> <strong>או אלהים וחרש או נשיא וחרש,</strong> והיינו למדים משני אלה לכל המיוחדים שבעם, אם כן <strong>"אלהים"</strong> (איסור מיוחד על דיינים) <strong>למה לי</strong> שהוא בוודאי מיותר! אלא <strong>אם אינו ענין לגופו</strong> לאסור קללת הדיין, הנלמדת בבנין אב — <strong>תנהו ענין לאביו.</strong>
 ומקשים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ש<strong>"אלהים"</strong> הכתוב במקרא זה <strong>חול</strong> הוא, ומשמעו דיין. <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>קודש</strong> הוא וכוונתו לקדוש ברוך הוא, <strong>מאי איכא למימר</strong> <small>[מה יש לומר],</small> כיצד ניתן ללמוד?
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"אלהים"</strong> הכתוב כאן <strong>חול</strong> הוא, אלו <strong>דברי ר' ישמעאל. ר' עקיבא אומר: "אלהים"</strong> — <strong>קודש. ותניא</strong> <small>[ושנוייה</small> ברייתא אחרת<small>]:</small> <strong>ר' אליעזר בן יעקב אומר: אזהרה למברך</strong> (כלומר, בלשון נקיה, למקלל) <strong>את השם מניין?</strong> — <strong>תלמוד לומר: "אלהים לא תקלל".</strong> ואם כן יש משמעות אחרת לאותם כתובים!
  ומשיבים:  <strong>למאן דאמר</strong> <small>[ל</small>שיטת <small>מי שאומר]</small> ש<strong>"אלהים" חול</strong> הוא — <strong>גמר</strong> <small>[לומד]</small> <strong>קודש מחול, למאן דאמר</strong> <small>[ל</small>שיטת <small>מי שאומר]</small> ש<strong>"אלהים" קודש</strong> — <strong>גמרינן</strong> <small>[לומדים אנו]</small> <strong>חול מקודש.</strong>
 ותוהים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> ש<strong>"אלהים" חול</strong> הוא — כאן <strong>גמר</strong> <small>[למד]</small> <strong>קודש מחול</strong> בקל וחומר פשוט. <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>"אלהים" קודש</strong> הוא, כיצד <strong>גמר</strong> <small>[למד]</small> <strong>חול מקודש?! דילמא</strong> <small>[שמא]</small> על קללת אלהים במשמעות <strong>קודש אזהר</strong> <small>[הזהיר]</small> ואולם במשמעות <strong>חול לא אזהר</strong> <small>[הזהיר]!</small>
 ומשיבים: <strong>אם כן</strong> הוא שעל אלהים בלשון חול לא הזהיר, <strong>לכתוב קרא</strong> <small>[שיכתוב המקרא]</small> באותו מקום <strong>"לא תקל",</strong> ונלמד שאסור לבזות ולקלל את הקודש.
## דף סו:
 <strong>מאי</strong> <small>[מה</small> משמע<small>]</small> <strong>"לא תקלל"</strong> שהוא לשון כפולה? <strong>שמע מינה</strong> <small>[למד מכאן]</small> <strong>תרתי</strong> <small>[שני</small> דברים<small>],</small> שיש איסור קללת גבוה ויש איסור קללת דיין.
 <big>א משנה</big> ובפרטי דין חייבי סקילה: <strong>הבא על נערה המאורסה</strong> — <strong>אינו חייב</strong> סקילה <strong>עד שתהא נערה</strong> בגיל הנערות דווקא ולא קטנה ולא בוגרת, ושתהא <strong>בתולה, מאורסה</strong> בלבד ולא נשואה עדיין, <strong>והיא בבית אביה</strong> שעדיין לא הגיעה לבית הבעל. אם <strong>באו עליה שנים</strong> (שני אנשים), <strong>הראשון</strong> נידון <strong>בסקילה</strong> כדין הבא על נערה בתולה המאורסה, <strong>והשני בחנק</strong> כדין הבא על שאר אשת איש.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>"נערה"</strong> שאמרו <strong>ולא בוגרת,</strong> שכל שהיא למעלה מגיל שתים עשרה וחצי בערך אינה קרויה עוד "נערה". <strong>"בתולה"</strong> משמע <strong>ולא בעולה, "מאורסה"</strong> — <strong>ולא נשואה, "בבית אביה"</strong> — <strong>פרט ל</strong>זו <strong>שמסר האב לשלוחי הבעל</strong> והם מביאים אותה כבר לבית בעלה, שאף שלא הגיעה עדיין לשם נחשבת היא מבחינת ההלכה אשת איש.
 <strong>אמר רב יהודה אמר רב:</strong> משנתנו <strong>זו דברי ר' מאיר,</strong> האומר שדין נערה המאורסה חל על נערה בגיל המוגדר בין קטנות ובגרות, <strong>אבל חכמים אומרים: נערה המאורסה</strong> הוא גבול גיל עליון ו<strong>אפילו קטנה במשמע.</strong>
 <strong>אמר ליה</strong> <small>[לו]</small> <strong>רב אחא מדפתי לרבינא: ממאי דמתניתין</strong> <small>[מנין</small> ידוע <small>שמשנתנו]</small> כשיטת <strong>ר' מאיר היא, ו</strong>מה שנאמר "נערה" בא <strong>למעוטי</strong> <small>[למעט,</small> להוציא<small>]</small> <strong>קטנה נמי</strong> <small>[גם כן]?</small> <strong>דילמא</strong> <small>[שמא]</small> משנתנו כשיטת <strong>רבנן</strong> <small>[חכמים]</small> <strong>היא, ו</strong>נערה שאמרו הוא <strong>למעוטי</strong> <small>[למעט]</small> <strong>בוגרת ותו לא</strong> <small>[ולא עוד],</small> והבא על קטנה יהיה חייב סקילה.
 <strong>אמר ליה</strong> <small>[לו]:</small> <strong>האי</strong> <small>[זה</small> הביטוי<small>]</small> שבמשנה: <strong>"אינו חייב עד שתהא נערה בתולה מאורסה"</strong> אינו נוח לפירוש זה, כי אילו היתה הכוונה דווקא נערה ולא בוגרת, <strong>"אינו חייב אלא על נערה בתולה מאורסה" מיבעי ליה</strong> <small>[צריך היה לו</small> לומר<small>],</small> כי לשון "שתהא" פירושו: שתגדל ותגיע לגיל זה, ומאחר ולא אמר כן אלא כפי ששנינו <strong>ותו לא מידי</strong> <small>[ועוד אין</small> לומר <small>דבר],</small> וברור שכך יש לפרש.
 <strong>בעא מיניה</strong> <small>[שאל ממנו]</small> <strong>ר' יעקב בר אדא מרב: בא על הקטנה מאורסה, ל</strong>שיטת <strong>ר' מאיר מהו?</strong> האם <strong>לגמרי ממעיט ליה</strong> <small>[ממעט אותו]</small> מעונש ואינו נענש כלל, <strong>או מסקילה</strong> בלבד <strong>ממעיט ליה</strong> <small>[ממעט אותו],</small> אבל נענש כבא על שאר אשת איש בחנק? <strong>אמר ליה</strong> <small>[לו]:</small> <strong>מסתברא</strong> <small>[מסתבר</small> לומר<small>]</small> כי <strong>מסקילה</strong> בלבד <strong>ממעט ליה</strong> <small>[אותו],</small> אבל מכל מקום הוא נענש בחנק.
  הקשה לו ר' יעקב בר אדא: <strong>והכתיב</strong> <small>[והרי נאמר]</small> "כי ימצא איש שוכב עם אשה בעולת בעל <strong>ומתו גם שניהם</strong> האיש השוכב עם האשה והאשה" (דברים כב, כב), ומשמעו — <strong>עד שיהו שניהן שוין.</strong> ואם כן, הבא על הקטנה, כיון שהיא אינה נענשת (שהרי אינה בת דעת ובת עונשין) כיצד נעניש אותו? <strong>שתיק</strong> <small>[שתק]</small> <strong>רב</strong> ולא ענה לו.
 <strong>אמר שמואל: מאי טעמא שתיק</strong> <small>[מה טעם שתק]</small> <strong>רב?</strong> והלא היה בידו להשיב לו תשובה מספקת! <strong>ונימא ליה</strong> <small>[ושיאמר לו]:</small> הרי כבר נאמר שם <strong>"</strong>ואם בשדה ימצא האיש את הנערה המאורשה והחזיק בה האיש ושכב עמה <strong>ומת האיש אשר שכב עמה לבדו"</strong> (דברים כב, כה), הרי שיש מקרה שרק צד אחד בעריות נהרג, ולא שניהם. ויהיה כן גם דין הבועל את הקטנה.
  ומעירים:  <strong>כתנאי</strong> <small>[כתנאים]</small> שנחלקו בענין זה, נאמר: <strong>"ומתו גם שניהם"</strong> — <strong>עד שיהו שניהן שוין</strong> באותו עונש, אלו <strong>דברי ר' יאשיה. ר' יונתן אומר:</strong> כבר נאמר <strong>"ומת האיש אשר שכב עמה לבדו",</strong> משמע שיכול להיות שרק הוא יומת ולא היא.
  ושואלים:  <strong>ואידך</strong> <small>[והאחר,</small> ר' יונתן<small>],</small> הסבור שיתכן שיומת צד אחד בלבד, <strong>ההיא</strong> <small>[אותו</small> פסוק<small>]</small> <strong>"ומתו גם שניהם" מאי דריש ביה</strong> <small>[מה</small> הוא <small>דורש בו]?</small> <strong>אמר רבא: למעוטי</strong> <small>[למעט]</small> <strong>מעשה חידודים,</strong> כאשר בא עליה בכל מקום שאינו מקום ערוה, שכיון שאין שניהם שווים בהנאה אין זו קרויה ביאה, ופטור עליה. ושואלים: <strong>ואידך</strong> <small>[והאחר,</small> ר' יאשיה<small>],</small> כיצד לומד הוא הלכה זו? שהרי מקור הדין נדרש על ידו לענין אחר. ומשיבים: לדעתו <strong>מעשה חידודים לאו</strong> <small>[לא]</small> <strong>כלום היא</strong> ואין זו קרויה כלל ביאה אלא פריצות בלבד, ואין כלל צורך במקור מפורש כדי למעט מעשה זה ממיתה.
  ושואלים:  <strong>ואידך</strong> <small>[והאחר,</small> ר' יאשיה<small>],</small> <strong>האי</strong> <small>[זה</small> הכתוב<small>]</small> שנאמר בו <strong>"</strong>ומת האיש אשר שכב עמה <strong>לבדו" מאי דריש ביה</strong> <small>[מה</small> הוא <small>דורש בו]?</small> שהרי לדעתו נידונים למוות רק כששניהם שווים לכך!
  ומסבירים:  <strong>כדתניא</strong> <small>[כפי ששנינו</small> בברייתא<small>]:</small> <strong>באו עליה,</strong> על נערה המאורסה, <strong>עשרה בני אדם ועדיין היא בתולה,</strong> שבאו עליה כולם שלא כדרכה ונשארה בתולה — חייבים <strong>כולם בסקילה,</strong> שהרי כולם באו על נערה בתולה. <strong>רבי אומר: הראשון</strong> מהם נידון <strong>בסקילה, וכולן,</strong> כל השאר, נידונים <strong>בחנק.</strong> והוא מדייק מן הכתוב "ומת האיש אשר שכב עמה לבדו" — איש אחד בלבד נידון על עבירה זו בסקילה ולא עשרה אנשים, וכל השאר נידונים רק בחנק כדין הבא על אשת איש.
 <big>ג</big> <strong>תנו רבנן</strong> <small>[שנו חכמים]:</small> על הנאמר <strong>"ובת איש כהן כי תחל לזנות</strong> את אביה היא מחללת באש תשרף<strong>"</strong> (ויקרא כא, ט), <strong>רבי אומר: תחילה, וכן הוא אומר: "ומת האיש אשר שכב עמה לבדו"</strong> (דברים כב, כה).
  ותוהים על משפטו הסתום של רבי: <strong>מאי קאמר</strong> <small>[מה אמר],</small> מה הקשר בין הדברים? <strong>אמר רב הונא בריה</strong> <small>[בנו]</small> של <strong>ר' יהושע: רבי כ</strong>שיטת <strong>ר' ישמעאל סבירא ליה</strong> <small>[סבור הוא],</small> ש<strong>אמר</strong> שרק בת כהן <strong>ארוסה</strong> שזנתה <strong>יצאה לשריפה, ולא נשואה,</strong> שנשואה נידונה כשאר נשים. <strong>והכי קאמר</strong> <small>[וכך אמר],</small> כך יש להבין: <strong>אם תחילת ביאה בזנות</strong> שזוהי ביאה ראשונה לה, שלא נבעלה לאיש — הרי היא נידונה <strong>בשריפה, אידך</strong> <small>[</small>בכל מקרה <small>אחר]</small> כשכבר היתה נשואה, ואין זו ביאה ראשונה לה — נידונה <strong>בחנק.</strong>
 ושואלים: <strong>מאי</strong> <small>[מהו]</small> <strong>"וכן",</strong> מה שייך לכאן דין "ומת האיש לבדו"? ומשיבים: הכוונה היא לומר דשהדין כאן הוא <strong>כי התם</strong> <small>[כמו שם],</small> <strong>מה התם</strong> <small>[שם]</small> בנערה המאורסה <strong>בתחילת ביאה</strong> (בביאה ראשונה) <strong>קמשתעי קרא</strong> <small>[מדבר הכתוב],</small> <strong>הכא נמי</strong> <small>[כאן גם כן]</small> <strong>בתחילת ביאה קמשתעי קרא</strong> <small>[מדבר הכתוב].</small>
 <strong>אמר ליה</strong> <small>[לו]</small> <strong>רב ביבי בר אביי: מר</strong> <small>[מורנו]</small> <strong>לא הכי</strong> <small>[כך]</small> <strong>אמר.</strong> ומעירים: <strong>ומנו</strong> <small>[ומיהו]</small> מורה זה? — <strong>רב יוסף.</strong>
 והוא פירש: <strong>רבי כ</strong>שיטת <strong>ר' מאיר סבירא ליה</strong> <small>[סבור הוא],</small> ש<strong>אמר:</strong> בת כהן ש<strong>נשאת לאחד מן הפסולין</strong> כגון לממזר ונאפה תחתיו — <strong>מיתתה בחנק</strong> ולא בשריפה.
 <strong>והכי קאמר</strong> <small>[וכך אמר],</small> כך יש להבין את דברי רבי: <strong>אם תחילת אחלתה</strong> <small>[חילולה]</small> <strong>בזנות</strong> — היא נידונה <strong>בשריפה, ואידך</strong> <small>[ו</small>במקרה <small>אחר]</small> שכבר נתחללה על ידי עצם נישואיה לפסול לה — נידונה <strong>בחנק.</strong> <strong>ומאי</strong> <small>[ומה</small> פירוש<small>]</small> של החלק הנוסף בדברי רבי <strong>"וכן"?</strong>
## דף סז.
 <strong>סימנא בעלמא</strong> <small>[סימן בלבד],</small> ואין פסוק זה שייך להלכה זו, ולא הובא אלא לסימן שמדובר בתחילת חילול.
 <big>א משנה</big> <strong>המסית</strong> לעבוד עבודה זרה שמנינו בין הנסקלים <strong>זה הדיוט</strong> (סתם אדם) ולא נביא שהסית, <strong>והמסית את ההדיוט</strong> ולא את הרבים. ומה עניינו של מסית? — <strong>אמר: "יש יראה</strong> (עבודה זרה) <strong>במקום פלוני, כך אוכלת, כך שותה, כך מטיבה</strong> לעובדיה, <strong>כך מריעה</strong> לאלה שאינם עובדיה
 <strong>".</strong> ועקרון בדין המסית: <strong>כל חייבי מיתות שבתורה אין מכמינין</strong> (מחביאים) <strong>עליהם</strong> מתחילה עדים לתופשם ולהענישם <strong>חוץ מ</strong>עבירה <strong>זו,</strong> שאם אין עדים המעידים עליו דואגים להמציא עדים לדבר.
 <strong>אמר לשנים</strong> דברי הסתה הרי <strong>הן עדיו,</strong> ואינו צריך התראה קודם לעבירה, <strong>ומביאין אותו לבית דין וסוקלין אותו. אמר</strong> דברי הסתה <strong>לאחד</strong> בלבד והרי אחד אינו יכול להעיד, ה<strong>הוא</strong> ששמע את ההסתה <strong>אומר</strong> למסית: <strong>"יש לי חבירים רוצים בכך,</strong> אמור את הדבר בפניהם
 <strong>",</strong> וזאת כדי שימצאו עוד עדים. <strong>אם היה</strong> המסית <strong>ערום ואינו יכול לדבר בפניהם</strong> — <strong>מכמינין</strong> (מחביאים) <strong>לו עדים אחורי הגדר</strong> בפעם אחרת כדי שלא יראה אותם המסית, <strong>והוא,</strong> האיש שהוסת קודם, <strong>אומר לו</strong> למסית: <strong>"אמור מה שאמרת</strong> כשהיינו לבדנו <strong>ביחוד"! והלה אומר לו</strong> מה שאמר בהצעה לעבוד עבודה זרה זו. <strong>והוא</strong> הניסת <strong>אומר לו: "היאך נניח את אלהינו שבשמים ונלך ונעבוד עצים ואבנים"? אם חוזר בו</strong> המסית ומתחרט — <strong>הרי זה מוטב, ואם אמר "כך היא חובתנו</strong> לעבוד עבודה זרה, <strong>כך יפה לנו", העומדין מאחורי הגדר מביאין אותו לבית דין וסוקלין אותו.</strong>
 ובכלל המסיתים <strong>האומר "אעבוד</strong> עבודה זרה <strong>",</strong> או שאמר <strong>"אלך ואעבוד",</strong> או <strong>"נלך ונעבוד",</strong> או <strong>"אזבח</strong> לעבודה זרה", או <strong>"אלך ואזבח",</strong> או <strong>"נלך ונזבח",</strong> או <strong>"אקטיר",</strong> או <strong>"אלך ואקטיר",</strong> או <strong>"נלך ונקטיר",</strong> או <strong>"אנסך",</strong> או <strong>"אלך ואנסך",</strong> או <strong>"נלך וננסך",</strong> או <strong>"אשתחוה",</strong> או <strong>"אלך ואשתחוה",</strong> או <strong>"נלך ונשתחוה".</strong>
 <big>ב גמרא</big> שנינו: <strong>המסית זה הדיוט,</strong> ונדייק: <strong>טעמא</strong> <small>[הטעם,</small> דווקא<small>]</small> שהוא <strong>הדיוט, הא</strong> <small>[הרי]</small> אם היה זה <strong>נביא</strong> אינו נידון בסקילה, אלא דינו <strong>בחנק.</strong> ושנינו עוד: <strong>והמסית את ההדיוט.</strong> ונדייק: <strong>טעמא</strong> <small>[הטעם,</small> דווקא<small>]</small> שמסית את ה<strong>יחיד, הא</strong> <small>[הרי]</small> אם היה מסית את ה<strong>רבים</strong> — דינו <strong>בחנק,</strong> לפיכך
 <strong>מתניתין מני</strong> <small>[משנתנו</small> כשיטת <small>מי היא]?</small> — כשיטת <strong>ר' שמעון היא. דתניא</strong> <small>[ש</small>כן <small>שנינו</small> בברייתא<small>]:</small> <strong>נביא שהדיח</strong> לעבודה זרה דינו <strong>בסקילה, ר' שמעון אומר: בחנק.</strong> אף <strong>מדיחי עיר הנדחת</strong> דינם <strong>בסקילה, ר' שמעון אומר: בחנק.</strong> ונראה לכאורה כי משנתנו כשיטת ר' שמעון.
  אולם אם כן <strong>אימא סיפא</strong> <small>[אמור</small> את <small>סוף</small> המשנה<small>]</small> שהיא המשנה הבאה, כי הסדר בגמרא כאן: <strong>המדיח זה האומר "נלך ונעבוד עבודה זרה". ואמר רב יהודה אמר רב</strong> בגמרא לקמן: <strong>מדיחי עיר הנדחת שנו</strong> כאן. <strong>אתאן לרבנן</strong> <small>[הגענו</small> איפוא <small>ל</small>שיטת <small>חכמים]</small> הסבורים שאף המדיחים את הרבים דינם בסקילה! והגענו למסקנה התמוהה כי משנה זו, <strong>רישא</strong> <small>[תחילתה]</small> כשיטת <strong>ר' שמעון, וסיפא</strong> <small>[וסופה]</small> כשיטת <strong>רבנן</strong> <small>[חכמים].</small>
 <strong>רבינא אמר: כולה</strong> כל המשנה כשיטת <strong>רבנן</strong> <small>[חכמים]</small> <strong>היא,</strong> <strong>ו</strong>בסגנון <strong>"לא זו אף זו" קתני</strong> <small>[שנה]</small> במשנה, שקודם שנה את הדבר הפשוט, ואחר כך הוסיף דבר חמור מזה. וכך יש לפרש: לא זו בלבד שהמסית את ההדיוט נידון בסקילה, אלא אף זו — שהמדיח עיר הנידחת נידון בסקילה.
 <strong>רב פפא אמר: כי קתני</strong> <small>[כאשר שנה]</small> ש<strong>מסית זה הדיוט,</strong> לא להבדילו מנביא, אלא <strong>ל</strong>ענין <strong>הכמנה.</strong> כלומר, כל מסית הוא כהדיוט שהוא קל ומזולזל ומשום כך מכמינים לו עדים, אך לא נלמד מכאן שדווקא המסית אדם בודד דינו בסקילה, והנביא או זה המסית רבים בחנק.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ושאר כל חייבי מיתות שבתורה אין מכמינין עליהן</strong> עדים <strong>חוץ מזו</strong> של מסית.
 <strong>כיצד עושין לו? מדליקין לו את הנר בבית</strong> (בחדר) <strong>הפנימי, ומושיבין לו עדים בבית החיצון</strong> באפילה, <strong>כדי שיהו הן רואין אותו ושומעין את קולו, והוא</strong> המסית <strong>אינו רואה אותן</strong> שכן הוא באור והם באפילה. <strong>והלה</strong> הניסת <strong>אומר לו: "אמור מה שאמרת לי ביחוד"! והוא אומר לו. והלה</strong> (הניסת) <strong>אומר לו: "היאך נניח את אלהינו שבשמים ונעבוד עבודה זרה"? אם חוזר בו</strong> המסית — <strong>מוטב, ואם אמר: "כך היא חובתנו וכך יפה לנו"</strong> — <strong>העדים ששומעין מבחוץ מביאין אותו לבית דין, וסוקלין אותו.</strong>
 <strong>וכן עשו ל</strong>מסית אחד ושמו <strong>בן סטדא</strong> מן העיר <strong>לוד, ותלאוהו בערב הפסח.</strong>
 ושואלים: וכי אותו אדם היה <strong>בן סטדא?</strong> והלא ידוע כי <strong>בן פנדירא הוא,</strong> שאביו היה קרוי פנדירא. <strong>אמר רב חסדא:</strong> אפשר לומר כי שם <strong>בעל</strong> אמו היה <strong>סטדא</strong> ונקרא על שמו כפי שחשבו הכל שזהו אביו, ואילו <strong>בועל</strong> שבעל את אמו והוליד ממזר זה היה שמו <strong>פנדירא,</strong> ואם כן הוא גם בן סטדא וגם בן פנדירא. את הסבר זה דוחים: איך יתכן הדבר? כי ידוע ש<strong>בעל</strong> אמו של אותו אדם <strong>פפוס בן יהודה הוא!</strong> ומסכמים: <strong>אלא אמו</strong> היא שהיתה קרויה <strong>סטדא.</strong> ומקשים: והלא ידוע כי <strong>אמו מרים מגדלא נשיא הואי</strong> <small>[הקולעת שיער נשים היתה]!</small> ומשיבים: "סטדא" אינו שם פרטי אלא כינוי, <strong>כדאמרי</strong> <small>[כמו שאומרים</small> הבריות<small>]</small> <strong>ב</strong>עיר <strong>פומבדיתא</strong> על אשה זונה: <strong>"סטת דא"</strong> <small>["סטתה זו"]</small> <strong>מבעלה</strong> ונתקצר ל"סטדא".
 <big>ג משנה</big> <strong>המדיח זה האומר</strong> לרבים <strong>"נלך ונעבוד עבודה זרה".</strong>
 <strong>המכשף</strong> חייב אף הוא סקילה, והגדרתו: <strong>העושה מעשה</strong> ממש של כשפים — <strong>חייב, ולא האוחז את העינים,</strong> שמראה כאילו עשה, שאין זה בגדר כשפים. <strong>ר' עקיבא אומר משום</strong> (בשם) <strong>ר' יהושע:</strong> כגון <strong>שנים לוקטין קשואין</strong> בכשפים, <strong>אחד לוקט</strong> והוא <strong>פטור, ואחד לוקט</strong> והוא <strong>חייב.</strong> כיצד? — <strong>העושה מעשה,</strong> שלקט באמת את הקישואים בכישוף — <strong>חייב, האוחז את העינים</strong> — <strong>פטור.</strong>
 <big>ד גמרא</big> על מה ששנינו במשנה כאן "המדיח", <strong>אמר רב יהודה אמר רב: מדיחי עיר הנדחת שנו כאן,</strong> ולא חילק בדין בינם ובין מסית, אלא שהמסית הוא המסית יחידים, ומדיח הוא המדיח לרבים דווקא.
 <big>ה</big> שנינו במשנה ש<strong>המכשף זה העושה מעשה. תנו רבנן</strong> <small>[שנו חכמים]:</small> מה שנאמר <strong>"מכשפה</strong> לא תחיה<strong>"</strong> (שמות כב, יז), אין הכוונה למכשפה דווקא אלא <strong>אחד האיש ואחד האשה</strong> בכלל האסורים בכישוף. <strong>אם כן מה תלמוד לומר: "מכשפה"</strong> בלשון נקבה? <strong>מפני שרוב נשים מצויות בכשפים.</strong>
 <strong>מיתתן במה,</strong> באיזו מיתה? <strong>ר' יוסי הגלילי אומר, נאמר כאן: "מכשפה לא תחיה", ונאמר להלן</strong> בכיבוש שבע אומות: <strong>"לא תחיה כל נשמה"</strong> (דברים כ, טז), <strong>מה להלן</strong> במלחמה מיתתם <strong>בסייף</strong> (ראה במדבר כא, כד), <strong>אף כאן בסייף.</strong>
 <strong>ר' עקיבא אומר: נאמר כאן "מכשפה לא תחיה", ונאמר להלן</strong> בדין המתפרצים לעלות על הר סיני <strong>"</strong>לא תגע בו יד כי סקול יסקל או ירה יירה <strong>אם בהמה אם איש לא יחיה"</strong> (שמות יט, יג), <strong>מה להלן</strong> "לא יחיה" הוא <strong>בסקילה, אף כאן</strong> "לא תחיה" הוא <strong>בסקילה.</strong>
 <strong>אמר לו ר' יוסי</strong> הגלילי: <strong>אני דנתי</strong> ולמדתי גזירה שווה <strong>"לא תחיה" מ"לא תחיה"</strong> שהמילים שוות לגמרי, <strong>ואתה דנת "לא תחיה" מ"לא יחיה"!</strong>
 <strong>אמר לו ר' עקיבא: אני דנתי</strong> דין האמור ב<strong>ישראל מ</strong>דין <strong>ישראל, שריבה בהן הכתוב מיתות הרבה,</strong> ואם מצאנו שפירוש "לא תחיה" לגבי ישראל הוא בסקילה, יש לכך משמעות מיוחדת, <strong>ואתה דנת ישראל מגוים, שלא ריבה בהן הכתוב, אלא</strong>
## דף סז:
 <strong>מיתה אחת</strong> בלבד, ואין ללמוד מכאן, שהרי כל מיתה של בני נח היא בסייף.
 <strong>בן עזאי אומר: נאמר "מכשפה לא תחיה"</strong> (שמות כב, יז), <strong>ונאמר</strong> בסמוך <strong>"כל שכב עם בהמה מות יומת"</strong> (שמות כב, יח), <strong>סמכו ענין לו,</strong> אף שאין קשר ביניהם, ללמד: <strong>מה שוכב עם בהמה בסקילה</strong> כאמור במקום אחר, <strong>אף מכשף בסקילה.</strong>
 <strong>אמר לו ר' יהודה: וכי מפני שסמכו ענין לו</strong> ואין שום ראיה אחרת <strong>נוציא לזה בסקילה? אלא</strong> ראיה אחרת יש: <strong>אוב וידעוני בכלל מכשפים היו,</strong> שהרי אף הם עושים בכשפים, <strong>ולמה יצאו</strong> מן הכלל להיכתב לחוד? — <strong>להקיש עליהן</strong> (להשוות להם) <strong>ולומר לך: מה אוב וידעוני בסקילה אף</strong> כל <strong>מכשף בסקילה.</strong>
 ושואלים: <strong>ל</strong>שיטת <strong>ר' יהודה נמי</strong> <small>[גם כן],</small> <strong>ליהוו</strong> <small>[שיהיו]</small> <strong>אוב וידעוני</strong> כ<strong>שני כתובים הבאים כאחד</strong> שבאו שניהם ללמד הלכה דומה, <strong>ו</strong>לפי הכלל: <strong>כל שני כתובין הבאין כאחד אין מלמדין!</strong> שאם יש כתוב אחד שנאמרה בו הלכה מסויימת אפשר לעשותו דוגמה לכל הדינים הדומים לו. ואולם אם באים שני כתובים לומר אותה הלכה עצמה כאחד, משמע ששניהם מקרים מיוחדים ואין ללמוד מהם הלכה כללית.
 <strong>אמר ר' זכריה: עדא אמרה</strong> <small>[זאת אומרת],</small> <strong>קסבר</strong> <small>[סבר]</small> <strong>ר' יהודה: שני כתובין הבאין כאחד מלמדין,</strong> ולמדים מהם לכל ענין.
 <big>א</big> <strong>אמר ר' יוחנן: למה נקרא שמן "כשפים"?</strong> הרי זה כעין נוטריקון: <strong>שמכחישין פמליא של מעלה,</strong> שנראים כסותרים את חוקיו של הקדוש ברוך הוא.
  נאמר <strong>"</strong>אתה הראת לדעת כי ה' הוא האלהים <strong>אין עוד מלבדו"</strong> (דברים ד, לה). <strong>אמר ר' חנינא: אפילו לדבר כשפים,</strong> שאינו מועיל כנגד מי שדבוק בה'.
  מסופר:  <strong>ההיא איתתא דהות קא מהדרא למשקל עפרא מתותי כרעיה</strong> <small>[אשה אחת שהיתה מחזרת לקחת עפר מתחת רגליו]</small> של <strong>ר' חנינא</strong> כדי לעשות לו כשפים ולהזיקו. <strong>אמר לה: אי מסתייעת זילי עבידי</strong> <small>[אם תצליחי לכי</small> ו<small>עשי]</small> ואיני חושש לכך, שכן <strong>"אין עוד מלבדו" כתיב</strong> <small>[נאמר].</small>
 ושואלים: <strong>איני</strong> <small>[וכי כן הוא]?</small> <strong>והאמר</strong> <small>[והרי אמר]</small> <strong>ר' יוחנן: למה נקרא שמן "כשפים"? שמכחישין פמליא של מעלה,</strong> הרי שראוי להיזהר מהם! ומשיבים: <strong>שאני</strong> <small>[שונה]</small> <strong>ר' חנינא דנפיש זכותיה</strong> <small>[שמרובה זכותו],</small> וצדיק שכמותו ודאי אין הכשפים שולטים בו.
 <strong>אמר ר' אייבו בר נגרי אמר ר' חייא בר אבא: "בלטיהם"</strong> האמור בחרטומי מצרים (שמות ז, כב) — <strong>אלו מעשה שדים</strong> שאינם נראים, ונעשים בסתר ("בלט"). <strong>"בלהטיהם"</strong> (שמות ז, יא) — <strong>אלו מעשה כשפים, וכן הוא אומר: "ואת להט החרב המתהפכת"</strong> (בראשית ג, כד), שמשמעו שמתהפכת מעצמה ולא על ידי אחרים, והוא כענין הכשפים שאינם על ידי מסייעים, אלא המכשפים בעצמם עושים.
 <strong>אמר אביי: דקפיד אמנא</strong> <small>[</small>זה <small>שמקפיד על כלי</small> מסויים<small>]</small> שאינו יכול לעשות כשפיו אלא בכלי מסויים — זה עושה מעשה <strong>שד, דלא קפיד אמנא</strong> <small>[שאינו מקפיד על כלי]</small> אלא יכול לעשות דברי פלא ללא כלי מסויים — זה מעשה <strong>כשפים.</strong>
 <strong>אמר אביי: הלכות כשפים כהלכות שבת,</strong> שאף בהם יש שלוש דרגות: <strong>יש מהן בסקילה</strong> שחייב סקילה עליהן, <strong>ויש מהן</strong> שהוא <strong>פטור</strong> מעונש בידי אדם <strong>אבל אסור</strong> מדברי חכמים, <strong>ויש מהן</strong> ש<strong>מותר</strong> לעשות <strong>לכתחלה.</strong>
 כיצד? <strong>העושה מעשה</strong> של כשפים ממש — חייב מיתה <strong>בסקילה, האוחז את העינים</strong> — <strong>פטור</strong> מעונש, <strong>אבל אסור</strong> לו לעשות כן. מהו ה<strong>מותר לכתחלה?</strong> — <strong>כ</strong>מו שהיה ב<strong>רב חנינא ורב אושעיא: כל מעלי שבתא הוו עסקי</strong> <small>[כל ערב שבת היו עוסקים]</small> <strong>בהלכות יצירה, ומיברי להו עיגלא תילתא ואכלי ליה</strong> <small>[והיה נברא להם עגל משולש, והיו אוכלים אותו].</small>
 <strong>אמר רב אשי: חזינא ליה לאבוה</strong> <small>[ראיתי אותו את אביו]</small> של <strong>קרנא דנפיץ ושדי כריכי דשיראי מנחיריה</strong> <small>[ש</small>היה <small>מוחט</small> את חוטמו <small>והיה משליך גלילים של משי מנחיריו]</small> על ידי אחיזת עינים.
  כיון שדנו במעשי כשפים ובחרטומי מצרים, מבארים עוד: על הנאמר <strong>"ויאמרו החרטמם אל פרעה אצבע אלהים הוא"</strong> (שמות ח, טו), <strong>אמר ר' אליעזר: מיכן</strong> ראיה <strong>שאין השד יכול לבראות בריה פחות מכשעורה,</strong> ולכן לא יכלו לעשות דבר הדומה למכת כינים, ואף הבינו שאין זה מעשה כשפים אלא מידי שמים.
 <strong>רב פפא אמר</strong> בלשון שבועה: <strong>האלהים! אפילו כגמלא נמי לא מצי ברי</strong> <small>[כ</small>גודל של <small>גמל גם כן אינם יכולים לברוא]</small> ואין הם בוראים מאומה, אלא <strong>האי</strong> <small>[</small>את <small>אלה]</small> בעלי חיים גדולים — <strong>מיכניף ליה</strong> <small>[</small>יכולים הם <small>לאסוף אותם</small> ולהביא ממקום למקום<small>],</small> <strong>והאי</strong> <small>[ו</small>את <small>אלה]</small> בעלי חיים קטנים — <strong>לא מיכניף ליה</strong> <small>[אינם יכולים לאסוף].</small>
 <strong>אמר ליה</strong> <small>[לו]</small> <strong>רב לר' חייא: לדידי חזי לי ההוא טייעא דשקליה לספסירא וגיידיה לגמלא</strong> <small>[אני עצמי ראיתי ערבי אחד שלקח סייף וחתך את הגמל]</small> <strong>וטרף ליה בטבלא</strong> <small>[ו</small>אחר כך <small>הקיש לו בתוף]</small> <strong>וקם</strong> הגמל לתחיה. <strong>אמר ליה</strong> <small>[לו]</small> ר' חייא: <strong>לבתר הכי</strong> <small>[אחר כך]</small> <strong>דם ופרתא</strong> <small>[ופרש]</small> <strong>מי הואי</strong> <small>[האם היה</small> שם<small>],</small> ממה שזב מן הגמל כשנחתך? <strong>אלא</strong> כיון שלא היה הרי זה מוכיח כי <strong>ההיא אחיזת עינים הוה</strong> <small>[היתה]</small> ולא כשפים.
  מסופר:  <strong>זעירי איקלע</strong> <small>[הזדמן]</small> <strong>לאלכסנדריא של מצרים, זבן חמרא</strong> <small>[קנה חמור].</small> <strong>כי מטא לאשקוייה מיא פשר, וקם גמלא דוסקניתא</strong> <small>[כאשר הגיע להשקותו מים הפשיר</small> הקסם ונתגלה שאינו חמור, <small>ונעשה דף של גשר].</small> <strong>אמרו ליה</strong> <small>[לו]</small> המוכרים: <strong>אי לאו</strong> <small>[אם לא]</small> <strong>זעירי</strong> שאדם גדול <strong>את</strong> <small>[אתה]</small> <strong>לא הוה מהדרינן</strong> <small>[היינו מחזירים]</small> <strong>לך</strong> דמי החמור, <strong>מי איכא דזבין מידי הכא ולא בדיק ליה אמיא</strong> <small>[האם יש מי שקונה כאן,</small> במקום כשפים, <small>ואינו בודק אותו במים]?</small> אלא הכל בודקים כדי לדעת אם מכושף הדבר הנמכר, ואם לא בדק ונמצא קסם — הפסיד.
  מסופר:  <strong>ינאי איקלע לההוא אושפיזא</strong> <small>[נזדמן לפונדק אחד],</small> <strong>אמר להו</strong> <small>[להם]:</small> <strong>אשקין מיא</strong> <small>[השקוני מים]!</small> <strong>קריבו שתיתא</strong> <small>[הביאו</small> לו <small>קמח מעורב מים].</small> <strong>חזא דקא מרחשן שפוותה</strong> <small>[ראה שמרחשות שפתיה]</small> של בעלת האכסניא, <strong>שדא פורתא מיניה הוו עקרבי</strong> <small>[השליך מעט ממנו,</small> מהמשקה, לארץ ו<small>נעשו</small> ממנו <small>עקרבים]</small> והבין שכשפים בדבר. <strong>אמר להו</strong> <small>[להם]:</small> <strong>אנא שתאי מדידכו, אתון נמי שתו מדידי</strong> <small>[אני שתיתי משלכם, שתו גם אתם משלי]</small> ואף הוא עשה כעין כשפים. <strong>אשקייה, הואי חמרא</strong> <small>[השקה אותה, נעשתה חמור],</small> <strong>רכבה, סליק לשוקא</strong> <small>[רכב עליה</small> ו<small>הלך לשוק].</small> <strong>אתא</strong> <small>[באה]</small> <strong>חברתה פשרה לה</strong> <small>[התירה אותה</small> מן הכשפים<small>],</small> <strong>חזייה דרכיב וקאי אאיתתא בשוקא</strong> <small>[ראוהו ש</small>הוא <small>רוכב על אשה בשוק].</small>
 בענין מכות מצרים נאמר: <strong>"ותעל הצפרדע ותכס את ארץ מצרים"</strong> (שמות ח, ב), <strong>אמר ר' אלעזר: צפרדע אחת היתה</strong> בתחילה, <strong>השריצה ומלאה כל ארץ מצרים</strong> צפרדעים.
  ומעירים:  <strong>כתנאי</strong> <small>[כתנאים,</small> שנחלקו בדבר<small>],</small> <strong>ר' עקיבא אומר: צפרדע אחת היתה ומלאה</strong> את <strong>כל ארץ מצרים. אמר לו ר' אלעזר בן עזריה: עקיבא, מה לך אצל הגדה?</strong> אין זה התחום שאתה מצטיין בו, <strong>כלה מדברותיך ולך אצל נגעים</strong> (דיני צרעת) <strong>ואהלות</strong> (דיני אהל המת), שהם מההלכות החמורות בתורה ואתה גדול בהן. ולענין פירוש לשון הכתוב, כך יש להבין: <strong>צפרדע אחת היתה, שרקה להם והם באו</strong> כולן אחריה.
 <big>ב</big> <strong>אמר ר' עקיבא</strong> בשם ר' יהושע גדרי הלכות כשפים, ונטיעת קישואים על ידי כישוף.
## דף סח.
 ושואלים: <strong>והא</strong> <small>[ו</small>דבר <small>זה]</small> <strong>ר' עקיבא מר' יהושע גמיר לה</strong> <small>[למד אותה]?</small> <strong>והתניא</strong> <small>[והרי שנינו</small> בברייתא<small>]:</small> <strong>כשחלה ר' אליעזר נכנסו ר' עקיבא וחביריו לבקרו. הוא יושב בקינוף</strong> (בתוך כילה) <strong>שלו, והן יושבין בטרקלין שלו</strong> שלא ידעו אם יוכל לקבלם, מפני חוליו.
 <strong>ואותו היום ערב שבת היה, ונכנס הורקנוס בנו לחלוץ תפליו,</strong> שהרי אין מניחים תפילין בשבת, <strong>גער בו</strong> אביו <strong>ויצא בנזיפה. אמר להן</strong> הורקנוס <strong>לחביריו</strong> של אביו: <strong>כמדומה אני שדעתו של אבא נטרפה</strong> ונתבלבלה, שגוער בי ללא טעם. שמע זאת אביו ר' אליעזר, <strong>אמר להן: דעתו</strong> של הבן <strong>ודעת אמו נטרפה, היאך מניחין איסור סקילה,</strong> כלומר, לדאוג לענייני שבת שיש בהם איסור סקילה כהדלקת הנר והכנת החמין, <strong>ועוסקין באיסור שבות</strong> של הנחת תפילין בשבת, שאינה אלא מדברי חכמים?
 <strong>כיון שראו חכמים</strong> מתוך דברים אלה <strong>שדעתו מיושבת עליו, נכנסו וישבו לפניו מרחוק ארבע אמות</strong> שהרי מנודה היה, ואסור לשבת בתוך ארבע אמות של מנודה.
 <strong>אמר להם: למה באתם? אמרו לו: ללמוד תורה באנו,</strong> שלא רצו לומר שבאו לבקרו בגלל מחלתו האחרונה. <strong>אמר להם: ועד עכשיו למה לא באתם? אמרו לו: לא היה לנו פנאי. אמר להן: תמיה אני אם ימותו מיתת עצמן</strong> כדרך הטבע, אלא ימותו ביסורים על ידי הרומאים. <strong>אמר לו ר' עקיבא: שלי,</strong> דרך מיתתי, <strong>מהו? אמר לו:</strong> מיתתך <strong>שלך</strong> תהא <strong>קשה משלהן,</strong> שהרי אתה היית כתלמיד מובהק לי, ולא באת ללמוד.
 <strong>נטל</strong> ר' אליעזר <strong>שתי זרועותיו והניחן על לבו, אמר: אוי לכם שתי זרועותיי שהן כשתי ספרי תורה שנגללין</strong> עכשיו, ושוב לא יתגלו. <strong>הרבה תורה למדתי, והרבה תורה לימדתי. הרבה תורה למדתי ולא חסרתי מרבותי,</strong> כלומר, לא קיבלתי מחכמתם <strong>אפילו ככלב המלקק מן הים, הרבה תורה לימדתי ולא חסרוני</strong> (קיבלו ממני) <strong>תלמידי אלא כמכחול בשפופרת</strong> המוציא רק מעט מאוד מן הצבע.
 <strong>ולא עוד אלא שאני שונה שלש מאות הלכות בבהרת עזה</strong> בדיני צרעת, <strong>ולא היה אדם ששואלני בהן דבר מעולם,</strong> שלא מצא לו תלמיד היד כול להגיע לסוף דעתו בדברים אלה. <strong>ולא עוד אלא שאני שונה שלש מאות הלכות, ואמרי לה</strong> <small>[ויש אומרים]</small> שאמר <strong>שלשת אלפים הלכות בנטיעת קשואין,</strong> על ידי כשפים, <strong>ולא היה אדם שואלני בהן</strong> <strong>דבר מעולם, חוץ מעקיבא בן יוסף.</strong>
 וכך היה המעשה: <strong>פעם אחת אני והוא מהלכין היינו בדרך, אמר לי: רבי, למדני בנטיעת קשואין. אמרתי דבר אחד</strong> של כשפים ו<strong>נתמלאה כל השדה קשואין. אמר לי: רבי, למדתני נטיעתן, למדני עקירתן! אמרתי דבר אחד, נתקבצו כולן למקום אחד.</strong>
 אחר דברים אלה <strong>אמרו לו</strong> חכמים בהלכה: <strong>הכדור</strong> הממולא מבפנים בסמרטוטים ומבחוץ הריהו עשוי עור, <strong>ו</strong>כן <strong>האמוס</strong> שהוא התבנית שעליה עושים את הנעל, ובתוכה סמרטוטים ומסביבה עור, <strong>ו</strong>כן <strong>הקמיע</strong> שיש בו עור מבחוץ, <strong>וצרור המרגליות</strong> העטוף בעור, <strong>ומשקולת קטנה</strong> שעוטפים אותה בעור, <strong>מהו</strong> דינם לענין טומאה? <strong>אמר להן: הן טמאין וטהרתן במה שהן,</strong> כלומר, כשבאים לטהרם במקוה מיטהרים הם כמו שהם, ואין צורך לפתחם.
  ועוד שאלו אותו: <strong>מנעל שעל גבי האמוס מהו</strong> דינו? האם אומרים אנו שהוא כבר כלי גמור ואינו צריך לגמר מלאכה ולכן מוכשר לקבל טומאה, או לא? <strong>אמר להן: הוא טהור, ו</strong>במלה זו <strong>יצאה נשמתו בטהרה. עמד ר' יהושע על רגליו ואמר: הותר הנדר, הותר הנדר!</strong> כלומר, הותר האיסור והנידוי שהוטל על ר' אליעזר.
  בשעת הפטירה ממש לא היה שם ר' עקיבא, <strong>למוצאי שבת פגע</strong> (פגש) <strong>בו ר' עקיבא</strong> בלוויה בלכתו <strong>מן קיסרי ללוד, היה</strong> ר' עקיבא <strong>מכה בבשרו</strong> מרוב צער וחרטה <strong>עד שדמו שותת לארץ. פתח עליו</strong> בדברי הספד <strong>בשורה</strong> של המנחמים, <strong>ואמר: "אבי אבי רכב ישראל ופרשיו"</strong> (מלכים ב' ב, יב), <strong>הרבה מעות</strong> (כסף) <strong>יש לי ואין לי שולחני להרצותן,</strong> כלומר, הרבה שאלות יש לי ולאחר מותך אין לי מי שיוכל לפתור אותן, ומסיפור זה למדנו לענייננו:
 <strong>אלמא</strong> <small>[מכאן]</small> ש<strong>מר' אליעזר גמרה</strong> <small>[למדה]</small> להלכות נטיעת קישואים ולא מר' יהושע! ומשיבים: <strong>גמרה</strong> <small>[למדה]</small> <strong>מר' אליעזר ולא סברה</strong> <small>[הבינה],</small> <strong>הדר גמרה</strong> <small>[אחר כך למד]</small> ענין זה <strong>מר' יהושע ואסברה ניהליה</strong> <small>[והסביר לו אותה].</small>
 ושואלים: <strong>היכי עביד הכי</strong> <small>[כיצד עשה</small> ר' אליעזר <small>כך]</small> מעשה של כשפים? <strong>והאנן תנן</strong> <small>[והרי אנו שנינו</small> במשנה<small>]</small> ש<strong>העושה מעשה</strong> של כשפים <strong>חייב!</strong> ומשיבים: <strong>להתלמד שאני</strong> <small>[שונה]</small> ומותר, שאם רוצה אדם ללמוד דבר ולא להשתמש בו אלא כדי לדעת אותו — מותר לו. ש<strong>אמר מר</strong> <small>[החכם]:</small> <strong>"לא תלמד לעשות</strong> כתועבות הגויים ההם. לא ימצא בך... קוסם קסמים מעונן ומנחש ומכשף<strong>"</strong> (דברים יח, ט—י), והכוונה: <strong>לעשות אי אתה למד, אבל אתה למד</strong> כדי <strong>להבין</strong> את הדבר בעצמך <strong>ולהורות</strong>
## דף סח:
 <big>א משנה</big> <strong>בן סורר ומורה,</strong> שהוא מן הנסקלים, <strong>מאימתי נעשה בן סורר ומורה</strong> להתחייב סקילה —
 <strong>משיביא שתי שערות,</strong> שהן סימני בגרות מינית שמאז נחשב גדול, <strong>ועד שיקיף זקן</strong> בשערות, והכוונה לזקן <strong>התחתון,</strong> למקום הערוה, <strong>ולא העליון</strong> (זקן ממש), <strong>אלא שדברו חכמים בלשון נקיה.</strong> וראיה לקביעה זו — ממה <strong>שנאמר</strong> <strong>"כי יהיה לאיש בן</strong> סורר ומורה<strong>"</strong> (דברים כא, יח), וממשמעות כתוב זה למדו: <strong>בן</strong> — <strong>ולא בת, בן</strong> — <strong>ולא איש</strong> מבוגר. <strong>קטן פטור</strong> מעונש סורר ומורה מפני <strong>שלא בא</strong> עדיין <strong>לכלל מצות.</strong>
 <big>ב גמרא</big> על האמור במשנה שואלים: <strong>קטן מנלן</strong> <small>[מניין</small> <small>לנו]</small> ש<strong>פטור</strong> מדין בן סורר ומורה? על שאלה זו תוהים: מה משמע <strong>מנלן</strong> <small>[מניין</small> <small>לנו]?!</small> הלא <strong>כדקתני טעמא</strong> <small>[כפי ששנינו</small> את <small>הטעם</small><small>]</small> במשנתנו: <strong>שלא בא לכלל מצות! ותו</strong> <small>[ועוד</small><small>]:</small> <strong>היכא אשכחן</strong> <small>[היכן מצאנו]</small> ש<strong>ענש הכתוב</strong> קטן בכל דבר, <strong>דהכא ליבעי קרא למיפטריה</strong> <small>[</small><small>שכאן יצטרכו כתוב</small> מיוחד <small>לפטור אותו</small><small>]?!</small>
 ומסבירים: <strong>אנן הכי קאמרינן</strong> <small>[אנחנו כך אמרנו</small><small>],</small> כך יש להבין את השאלה: <strong>אטו</strong> <small>[וכי]</small> <strong>בן סורר ומורה על חטאו נהרג?</strong> הלא כפי שמוסבר להלן <strong>על שם סופו נהרג.</strong> שאמרה התורה שכיון שמתחיל בדרך רעה זו כעת, ודאי יגיע לדברים גרועים יותר בעתיד, ומוטב שימות זכאי ואל ימות חייב. <strong>וכיון</strong> ש<strong>על שם סופו</strong> הוא <strong>נהרג,</strong> יתכן לומר כי <strong>אפילו קטן נמי</strong> <small>[גם כן</small><small>]</small> יידון כבן סורר ומורה! <strong>ועוד</strong>: אם נדייק היטב בלשון המקרא המיעוט <strong>"בן" ולא איש</strong> — <strong>קטן משמע,</strong> שהרי אינו עדיין איש (שמשמעו — גדול)!
 <strong>אמר רב יהודה אמר רב:</strong> ש<strong>אמר קרא</strong> <small>[הכתוב]</small> <strong>"וכי יהיה לאיש בן",</strong> ואנו רואים זאת כביטוי אחד הבא לומר: <strong>בן הסמוך לגבורתו של איש,</strong> כלומר, בן הסמוך למלוא בגרותו הוא הנידון כבן סורר ומורה, ולא הקטן. 
 <big>ג</big>  שנינו במשנה שהזמן בו הוא נידון כבן סורר ומורה הוא <strong>עד שיקיף זקן התחתון. תני</strong> <small>[שנה]</small> <strong>ר' חייא: עד שיקיף עטרה,</strong> שיקיף שיער סביב אבר המין. <strong>כי אתא</strong> <small>[כאשר בא</small><small>]</small> <strong>רב דימי</strong> מארץ ישראל לבבל <strong>אמר</strong> כהסבר לדברי ר' חייא: <strong>הקפת גיד</strong> (האבר) בשיער שנינו, <strong>ולא הקפת ביצים</strong> בשיער, שהקפת אברי המין כולם זמנה מאוחר יותר.
 <big>ד</big> <strong>אמר רב חסדא: קטן שהוליד,</strong> אם אירע דבר זה — <strong>אין בנו נעשה בן סורר ומורה, שנאמר: "כי יהיה לאיש בן"</strong> (דברים כא, יח) <strong>"לאיש"</strong> מבוגר <strong>בן, ולא לבן בן.</strong> ומקשים: הלא <strong>האי</strong> <small>[</small>כתוב <small>זה</small><small>]</small> <strong>מיבעי ליה</strong> <small>[נחוץ לו</small><small>]</small> <strong>ל</strong>מה ש<strong>רב יהודה אמר</strong> בשם <strong>רב,</strong> להוכיח שקטן אינו נידון כבן סורר ומורה! ומשיבים: כתוב זה בא ללמד שני עניינים. ש<strong>אם כן</strong> שהיתה הכוונה רק לענין גיל, לדבר אחד, <strong>לימא קרא</strong> <small>[שיאמר הכתוב</small><small>]</small> בלשון <strong>"כי יהיה בן לאיש" מאי</strong> <small>[מה</small><small>]</small> טעם בשינוי הסדר המקובל וכתיבתו בלשון <strong>"כי יהיה לאיש בן"</strong> — <strong>שמע מינה</strong> <small>[למד מכאן</small><small>]</small> לכדברי <strong>רב חסדא</strong> הוא בא.
  ושואלים: אם כן  <strong>אימא כוליה להכי</strong> <small>[אמור</small> כל הפסוק <small>כולו ל</small>דבר <small>זה]</small> <strong>הוא דאתא</strong> <small>[שבא]</small> ללמדנו, וכלל לא בא ללמד שאין קטן בכלל דין סורר ומורה! ומשיבים: אינו מסתבר, שכן <strong>אם כן נימא קרא</strong> <small>[יאמר הכתוב]</small> בלשון <strong>"בן איש", מאי</strong> <small>[מה</small> פירוש<small>]</small> <strong>"לאיש בן", שמע מינה תרתי</strong> <small>[למד ממנה שני</small> דברים<small>].</small>
 ומעירים: <strong>ופליגא</strong> <small>[וחלוקה</small><small>]</small> דעה זו, על שיטת <strong>רבה.</strong> ש<strong>אמר רבה</strong> אגב הדינים העוסקים באדם המשיב גזילה אחר שנתבע להחזיר את שגזל והכחיש שגזל ונשבע לשקר: <strong>קטן אינו מוליד, שנאמר: "</strong>ו<strong>אם אין לאיש גאל</strong> להשיב האשם אליו<strong>"</strong> (במדבר ה, ח), ויש לשאול: <strong>וכי יש לך אדם בישראל שאין לו גואל?</strong> והרי זכות הירושה מגעת דרך האבות עד ליעקב אבינו, ואם מישראל הוא — ודאי שיש לו קרוב!
 <strong>אלא, בגזל הגר הכתוב מדבר,</strong> שכיון שנתגייר ניתקו קשריו עם משפחתו הקודמת, ואם לא הוליד ילדים ביהדותו — הריהו אדם שאין לו קרובים כלל,
## דף סט.
 <strong>ואמר רחמנא</strong> <small>[ואמרה התורה</small><small>]:</small> <strong>"איש",</strong> ללמד: <strong>איש</strong> גר <strong>אתה צריך לחזור עליו</strong> ולבדוק אחריו <strong>אם יש לו גואלין,</strong> בנים שנולדו לו לאחר שהתגייר, <strong>ואם לאו</strong> <small>[לא],</small> ואולם גר <strong>קטן</strong> — <strong>אי</strong> (אין) <strong>אתה צריך לחזור עליו,</strong> כי <strong>בידוע שאין לו גואלין,</strong> לפי שקטן אינו מוליד.
 <strong>איתיביה</strong> <small>[הקשה לו</small><small>]</small> <strong>אביי</strong> ממה ששנינו בברייתא לענין שפחה חרופה: נאמר "ואיש כי ישכב את אשה שכבת זרע והיא שפחה נחרפת לאיש" (ויקרא יט, כ), וממה שאמר הכתוב <strong>"איש" אין לי,</strong> איני למד <strong>אלא איש</strong> שהוא גדול, ואולם <strong>בן תשע שנים ויום אחד שראוי לביאה מניין</strong> שאף הוא בכלל זה? — <strong>תלמוד לומר: "ואיש"</strong> שהוא"ו באה לרבות לענין זה אף את הקטן בן תשע שנים שכבר בגיל כזה יכול הוא לבעול ביאה גמורה!
 <strong>אמר ליה</strong> <small>[לו]:</small> מכאן אין ראיה, שאמנם <strong>יש לו</strong> שכבת זרע <strong>ו</strong>אולם <strong>אינו מוליד, כתבואה שלא הביאה שליש דמי,</strong> שנקצרה לפני שהגיעה לשליש בישולה, שאף שנראית כתבואה גמורה, אם זורעים אותה אינה מצמחת.
 <strong>דבי</strong> <small>[בבית</small> מדרשו<small>]</small> של <strong>חזקיה תנא</strong> <small>[שנו]:</small> נאמר <strong>"וכי יזד איש"</strong> (שמות כא, יד), ומלשון זה של מזיד למדים בדרך אגב כי <strong>איש מזיד ומזריע</strong> (מבשיל זרעו) <strong>ואין קטן מזיד ומזריע,</strong> ואף שיכול לבוא על אשה אינו יכול להוליד! <strong>אמר ליה</strong> <small>[לו]</small> <strong>רב מרדכי לרב אשי: מאי</strong> <small>[מה]</small> <strong>משמע,</strong> כיצד מובן <strong>דהאי</strong> <small>[שזה]</small> לשון <strong>"מזיד" לישנא דבשולי</strong> <small>[לשון של בישול]</small> <strong>הוא?</strong> — <strong>דכתיב</strong> <small>[שנאמר]:</small> <strong>"ויזד יעקב נזיד"</strong> (בראשית כה, כט), שמשמעו — בישול תבשיל.
  לגוף הענין שואלים: <strong>והא תנא דבי</strong> <small>[והרי שנה החכם מבית</small> מדרשו<small>]</small> של <strong>ר' ישמעאל</strong> לדרוש את הדברים בדין סורר ומורה: מה שנאמר <strong>"בן",</strong> הרי זה בא ללמד: <strong>ולא אב,</strong> שאם לבן הסורר היה בן אינו נידון כסורר ומורה,
 <strong>היכי דמי</strong> <small>[כיצד בדיוק היה</small><small>]?</small> <strong>אילימא דאיעבר בתר דאייתי</strong> <small>[אם תאמר שהתעברה</small> אשתו <small>אחרי שהביא]</small> <strong>שתי שערות, ואוליד מקמי דלקיף</strong> <small>[והוליד לפני שהקיף]</small> <strong>זקן</strong> <strong>מי איכא</strong> <small>[האם יש]</small> <strong>שהות כולי האי</strong> <small>[כל כך</small><small>]</small> להוליד? <strong>והא</strong> <small>[והרי</small><small>]</small> <strong>אמר ר' כרוספדאי:</strong> <strong>כל ימיו של בן סורר ומורה</strong> שבהם אפשר לדונו ולחייבו <strong>אינן אלא שלשה חדשים בלבד</strong> שזהו הזמן העובר בין הבאת שתי שערות להקפת זקן. ולא יתכן שבפרק זמן זה נולד לסורר ומורה בן. <strong>אלא לאו</strong> <small>[האם לא</small><small>]</small> הכוונה <strong>דאיעבר מקמי דלייתי</strong> <small>[שהתעברה</small> אשתו <small>לפני שהביא]</small> <strong>שתי שערות ואוליד מקמיה דלקיף</strong> <small>[והולידה לפני שהקיף]</small> <strong>זקן,</strong> <strong>ושמע מינה</strong> <small>[ולמד מכאן</small><small>]</small> כי <strong>קטן מוליד!</strong>
 ודוחים: <strong>לא, לעולם</strong> תפרש <strong>דאיעבר בתר דאייתי</strong> <small>[שהתעברה</small> אשתו <small>אחר שהביא]</small> <strong>שתי שערות, ואוליד בתר דאקיף</strong> <small>[והוליד אחר שהקיף]</small> <strong>זקן,</strong> <strong>ודקא קשיא</strong> <small>[ומה שקשה]</small> מדברי <strong>ר' כרוספדאי</strong> האומר כי דין סורר ומורה חל רק בשלושה חדשים יש לפרשו כך : <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: אמרי במערבא</strong> <small>[אומרים בארץ ישראל</small><small>]</small> כי הכוונה היא שמהמלה "בן" למדים כי דין זה הוא דווקא ב<strong>בן ולא</strong> בזה <strong>הראוי לקרותו אב,</strong> שלאו דווקא באותם חדשים יוולד לו בן, אלא שתהא אשתו בהריון ויהא ראוי לקרותו אב.
 <big>א</big> <strong>גופא</strong> <small>[לגוף</small> אותה הלכה<small>]</small> שהזכרנו, <strong>אמר ר' כרוספדאי אמר ר' שבתי: כל ימיו של בן סורר ומורה אינן אלא שלשה חדשים בלבד.</strong> ומקשים: <strong>והאנן תנן</strong> <small>[והרי אנו שנינו</small> במשנה<small>]</small> <strong>משיביא שתי שערות ועד שיקיף זקן</strong> משמע שזוהי הגדרת  הדברים, ואין הדבר תלוי בזמן! ומשיבים: <strong>הקיף זקן</strong> — <strong>אף על גב</strong> <small>[אף על פי</small><small>]</small> ש<strong>לא מלו</strong> (מלאו) <strong>שלשה חדשים</strong> הריהו פטור, וכן אם <strong>מלו שלשה חדשים אף על גב</strong> <small>[אף על פי</small><small>]</small> ש<strong>לא הקיף</strong> —
 פטור. <strong>יתיב</strong> <small>[ישב]</small> <strong>ר' יעקב מנהר פקוד קמיה</strong> <small>[לפני]</small> <strong>רבינא ויתיב וקאמר משמיה</strong> <small>[והיה יושב ואומר משמו</small><small>]</small> של <strong>רב הונא בריה</strong> <small>[בנו]</small> של <strong>רב יהושע:</strong> <strong>שמע מינה</strong> <small>[למד ממנו</small><small>]</small> <strong>מ</strong>דברי <strong>ר' כרוספדאי</strong> ש<strong>אמר</strong> בשם <strong>ר' שבתי:</strong> זו <strong>ה</strong><strong>יולדת לשבעה</strong> חודשים — <strong>אין עוברה ניכר לשליש ימיה</strong> (שני חודשים ושליש), כשם שהיולדת כרגיל, לתשעה, מכירים שהיא מעוברת לשלושה חודשים שהם שליש ימי הריונה.
 <strong>דאי סלקא דעתך</strong> <small>[שאם עולה על דעתך</small><small>]</small> שאף זו היולדת לשבעה <strong>עוברה ניכר לשליש ימיה, למה לי שלשה</strong> חדשים בין זמן גדלות לסוף זמן סורר ומורה? הלא בשליש משבעה חדשים, שהוא <strong>בתרי ותילתא, סגיא</strong> <small>[בשני</small> חדשים <small>ושליש, די</small><small>].</small> שאם בא על אשה משהגדיל, יכול העובר להיות ניכר אף בתוך זמן זה!
 <strong>אמר ליה</strong> <small>[לו]</small> רבינא לר' יעקב: <strong>לעולם אימא</strong> <small>[</small>יכול <small>אני לומר]</small> <strong>לך</strong> כי אף זו היולדת לשבעה <strong>עוברה ניכר לשליש ימיה,</strong> ומה שלא קבעו הלכה כן, הטעם הוא משום הכלל הנקוט בידינו כי <strong>זיל בתר רובא</strong> <small>[לך אחר הרוב</small><small>]</small> ורוב נשים יולדות לתשעה, ועוברן ניכר בשלושה.
 <strong>אמרוה</strong> למשא ומתן זה <strong>קמיה</strong> <small>[לפני]</small> <strong>רב הונא בריה</strong> <small>[בנו]</small> של <strong>רב יהושע,</strong> <strong>אמר ליה</strong> <small>[לו]</small> לזה שהביאה לפניו: <strong>ובדיני נפשות מי אזלינן בתר רובא</strong> <small>[האם הולכים אנו אחר הרוב</small><small>],</small> ואין בודקים כל מקרה לגופו? והלא <strong>התורה אמרה: "ושפטו העדה... והצילו העדה"</strong> (במדבר לה, כד–כה), ומכאן שחייב בית הדין להשתדל למצוא כל צד זכות שיש לנאשם <strong>ואת אמרת זיל בתר רובא</strong> <small>[ואתה אומר לך אחר הרוב</small><small>]?!</small> והרי אם יש אפשרות שתוך חודשיים ושליש יהא ראוי לאבהות אם כן יפטרוהו כבר אז מעונש!
 <strong>אהדרוה קמיה</strong> <small>[החזירוה</small> לתשובה זו <small>לפני]</small> <strong>רבינא</strong> <strong>אמר להו</strong> <small>[להם],</small> למביאי השמועה: <strong>ו</strong>כי <strong>בדיני נפשות לא אזלינן בתר רובא</strong> <small>[אין אנו הולכים אחר הרוב</small><small>]?</small> <strong>והתנן</strong> <small>[והרי שנינו</small> במשנה<small>]</small> בפירוש: <strong>אחד</strong> העדים <strong>אומר</strong> שהמאורע היה <strong>בשנים בחדש ואחד אומר</strong> שהמאורע היה <strong>בשלשה</strong> בחודש — <strong>עדותן קיימת,</strong> שאנו אומרים <strong>שזה יודע בעיבורו של חדש</strong> ויודע שעיברו את החודש הקודם ולפיכך היה הוא בן שלושים יום, ובשל כך החודש שאחריו, אותו חודש בו אירע המאורע, נכנס באיחור יום, ולכך אכן היה זה רק ביום שני בחודש, <strong>וזה אינו יודע</strong> בעיבורו של חודש, וסבור שהחודש הקודם היה רק בן עשרים ותשעה ימים, ויום זה הוא איפוא כבר שלישי בחודש הוא.
 <strong>ואי סלקא דעתך לא אמרינן זיל בתר רובא</strong> <small>[ואם עולה על דעתך</small> לומר כי <small>אין אנו אומרים לך אחר הרוב</small><small>]</small> בדיני נפשות, <strong>נימא</strong> <small>[נאמר]</small> כי <strong>הני</strong> <small>[אלה]</small> <strong>דוקא</strong> (בדיוק) <strong>קא מסהדי</strong> <small>[הם מעידים]</small> כפי שאמרו <strong>ואכחושי</strong> <small>[ולהכחיש]</small> <strong>הוא דקא מכחשי אהדדי</strong> <small>[שהם מכחישים זה את זה</small><small>]</small> ועל ידי כך ייפטר הנאשם! <strong>אלא לאו</strong> <small>[האם לא]</small> <strong>משום דאמרינן</strong> <small>[שאנו אומרים]:</small> <strong>זיל בתר רובא</strong> <small>[לך אחר הרוב],</small> <strong>ורובא דאינשי עבדי דטעו בעיבורא דירחא</strong> <small>[ורוב האנשים עשויים שיטעו בעיבור החודש</small><small>]!</small>
 <strong>אמר ר' ירמיה מדפתי: אף אנן נמי תנינא</strong> <small>[אף אנו גם כן שנינו</small><small>]</small> הוכחה אחרת שאף בדיני נפשות הולכים אחר הרוב. כיצד, ששנינו: ילדה <strong>בת שלש שנים ויום אחד מתקדשת</strong> גם על ידי <strong>ביאה</strong> שכן היא נחשבת מגיל זה כראוייה לביאה. <strong>ואם</strong> אחר שמת בעלה בלא בנים ונזקקה לייבום <strong>בא עליה יבם</strong> (אחי בעלה) — <strong>קנאה</strong> להיות אשתו, כדין יבם הבא על יבמתו, <strong>וחייבין עליה,</strong> על ביאתה, <strong>משום אשת איש,</strong> אם היה כזו.
 <strong>ו</strong>אם היתה נדה — <strong>מטמאה את בועלה</strong> כבא על הנדה <strong>לטמא משכב התחתון כעליון,</strong> שכל מצע ששוכב עליו ("התחתון") גם אם אינו נוגע בו, נעשה טמא כבגדו של זב ("עליון"). ואם בא על קטנה פחות מבת שלוש דינו רק כנוגע בנדה שמטמא רק במגע לא במשכב. ואם <strong>נישאת לכהן</strong> — <strong>אוכלת בתרומה</strong> כאשת כהן לכל דבר. ואם היתה בת כהן ו<strong>בא עליה אחד מן הפסולין,</strong> כגון כותי, חלל, נתין, או ממזר — <strong>פסלה מן הכהונה. ואם בא עליה אחד מכל העריות האמורות בתורה מומתין</strong> הם <strong>עליה,</strong> שהרי ביאתה ביאה, <strong>והיא</strong> עצמה <strong>פטורה</strong> שהרי אינה בת עונשים.
## דף סט:
 <strong>ואמאי</strong> <small>[ומדוע</small><small>]</small> אומר אתה שיתחייב הבא עליה בכל ענשים אלה? <strong>אימא</strong> <small>[אמור</small> שמא<small>]</small> <strong>איילונית היא</strong> שאינה ראויה להוליד כלל, <strong>ואדעתא דהכי</strong> <small>[ועל דעת כן]</small> <strong>לא קדיש</strong> <small>[קידש</small><small>],</small> ונמצא שקידושין אלה בטלים משום שהיו קידושי טעות, ואם בא עליה אחר — אינו חייב מיתה. <strong>אלא לאו, דאמרינן</strong> <small>[האם לא, שאומרים אנו]:</small> <strong>זיל בתר רובא</strong> <small>[לך אחר רוב</small><small>]</small> <strong>ורוב נשים לאו</strong> <small>[לא]</small> <strong>איילונית נינהו</strong> <small>[הן</small><small>],</small> ומשום כך מניחים שקידושין אלה היו קידושי ודאי. הרי שאף בנפשות הולכים אחר הרוב!
  ודוחים:  <strong>לא,</strong> מכאן אין להביא ראיה, שכן <strong>מאי</strong> <small>[מה</small> פירוש<small>]</small> <strong>"חייב עליה" דקתני</strong> <small>[ששנינו</small><small>]</small> — כוונתו: שחייב להביא <strong>קרבן</strong> אם שגג בכך אבל אין ממיתים על ידי חזקה בלבד.
  ומקשים:  <strong>והא</strong> <small>[והרי</small><small>]</small> <strong>"מומתין על ידה" קתני</strong> <small>[שנינו</small><small>]!</small> ומשיבים: מדובר כאן ש<strong>בא עליה אביה</strong> או אחד משאר קרוביה, שאין האיסור תלוי בנישואין, אבל אם בא מישהו שאינו מקרוביה לא יתחייב מיתה.
  ושואלים:  <strong>והא</strong> <small>[והרי</small><small>]</small> <strong>"אם בא עליה אחד מכל העריות" קתני</strong> <small>[שנינו</small><small>],</small> ומשמע אפילו עריות התלויות בקשר נישואין! <strong>אלא</strong> אפשר לדחות ולומר כי <strong>הכא במאי עסקינן</strong> <small>[כאן במה אנו עוסקים</small><small>]</small> — ש<strong>קבלה עילויה</strong> <small>[על עצמו</small><small>],</small> שהמקדש אמר שהוא מקדש אותה קידושין גמורים גם על דעת שתימצא איילונית, ולפיכך מתחייב בועלה מיתה גם אם אינו מקרוביה.
 <big>א</big> <strong>תנו רבנן</strong> <small>[שנו חכמים]:</small> <strong>המסוללת</strong> (עושה מעשה פריצות) <strong>בבנה קטן, והערה בה</strong> (עשה בה תחילת ביאה) — <strong>בית שמאי אומרים</strong> שעל ידי כך <strong>פסלה מן הכהונה, ובית הלל מכשירין,</strong> שלדעתם קטן אינו יכול להגיע לביאה.
 <strong>אמר ר' חייא בריה</strong> <small>[בנו]</small> של <strong>רבה בר נחמני אמר רב חסדא, ואמרי לה</strong> <small>[ויש אומרים</small><small>]</small> ש<strong>אמר</strong> זאת <strong>רב חסדא אמר זעירי: הכל מודים ב</strong>ילד <strong>בן תשע שנים ויום אחד שביאתו ביאה</strong> לפסול ולהמית עליו (אף שהוא עצמו אינו בר עונשים). ילד <strong>פחות מבן שמנה</strong> לכל הדעות — <strong>אין ביאתו ביאה. לא נחלקו אלא ב</strong>ילד <strong>בן שמנה.</strong> ש<strong>בית שמאי סברי</strong> <small>[סוברים</small><small>]:</small> <strong>גמרינן</strong> <small>[לומדים אנו</small><small>]</small> <strong>מדורות הראשונים,</strong> שאפשר להוכיח שהולידו בגיל זה, <strong>ובית הלל סברי</strong> <small>[סוברים</small><small>]:</small> <strong>לא גמרינן</strong> <small>[אין אנו לומדים</small><small>]</small> <strong>מדורות הראשונים.</strong>
 ושואלים: <strong>ודורות הראשונים מנלן דאוליד</strong> <small>[מניין לנו שהולידו</small><small>]</small> בגיל זה? <strong>אילימא מדכתיב</strong> <small>[אם תאמר מ</small>שום <small>שנאמר</small><small>]:</small> <strong>"הלוא זאת בת־שבע בת אליעם אשת אוריה ה.  חתי"</strong> (שמואל ב' יא, ג) <strong>וכתיב</strong> <small>[ונאמר]:</small> <strong>"ואליעם בן אחיתפל הגלני"</strong> (שם כג, לד), הרי שבת שבע היתה נכדתו של אחיתופל. <strong>וכתיב</strong> <small>[ונאמר]</small> כשנולד שלמה: <strong>"וישלח ביד נתן הנביא ויקרא את שמו ידידיה בעבור ה' "</strong>(שמואל ב' יב, כה) <strong>וכתיב</strong> <small>[ונאמר]:</small> 
 <strong>"ויהי לשנתים ימים ויהיו גזזים לאבשלום"</strong> (שמואל ב' יג, כג), ואז נהרג אמנון (ראה שמואל ב' כג–כט), שהיה זה שנתים לפחות אחרי הולדת שלמה, <strong>וכתיב</strong> <small>[ונאמר</small><small>]</small> אחר כך: <strong>"ואבשלום ברח וילך גשורה ויהי שם שלש שנים"</strong> (שמואל ב' יב, לח) הרי חמש שנים מהולדת שלמה, <strong>וכתיב</strong> <small>[ונאמר</small><small>]</small> אחר כך:
 <strong>"וישב אבשלום בירושל  ם שנתים ימים ופני המלך לא ראה"</strong> (שמואל ב' יד, כח), <strong>וכתיב</strong> <small>[ונאמר]:</small> <strong>"ויהי מקץ ארבעים שנה ויאמר אבשלום אל המלך אלכה נא ואשלמה את נדרי אשר נדרתי לה' בחברון"</strong> (שמואל ב'  טו ז), וזו היתה תחילת מרידתו, ואז היה שלמה לפחות בן שבע. ובאמצע המרידה נאמר <strong>"ואחיתפל ראה כי לא נעשתה עצתו ויחבש את החמור ויקם וילך אל ביתו אל עירו ויצו אל ביתו ויחנק"</strong> (שמואל ב' יז, כג)
 <strong>וכתיב</strong> <small>[ונאמר]:</small> <strong>"אנשי דמים ומרמה לא יחצו ימיהם"</strong> (תהלים נה, כד) <strong>ותניא</strong> <small>[ושנויה</small> ברייתא<small>]</small> כי דבר זה נאמר לגבי אנשים מסויימים; <strong>כל שנותיו של דואג אינן אלא שלשים וארבע,</strong> שלא הגיע לחצי ימיו <strong>ושל אחיתפל אינן אלא שלשים ושלש.</strong> ומעתה נחשב <strong>כמה הויא להו</strong> <small>[היו להן</small><small>]</small> שנותיו — <strong>תלתין ותלת</strong> <small>[שלושים ושלוש</small><small>]</small> <strong>דל</strong> <small>[הוצא]</small> מהן <strong>שבע</strong> שנים <strong>דהוה</strong> <small>[שהיה]</small> אז כבר <strong>שלמה,</strong> <strong>פש להו עשרים ושית</strong> <small>[נשארו להם עשרים ושש</small> שנה<small>],</small> שהיה אחיתופל בן עשרים ושש כשנולד שלמה. <strong>דל תרתי שני לתלתא עבורי</strong> <small>[הוצא שתי שנים לשלושה עיבורים</small><small>]</small> שיש לחשב שלוש פעמים תשעה חדשי עיבור לאליעם בן אחיתופל, לבת שבע בת אליעם, ולשלמה בנה של בתשבע, <strong>אשתכח</strong> <small>[נמצא</small><small>]</small> שנולדו שלושה דורות בעשרים וארבע שנים ו<strong>כל חד וחד בתמני אוליד</strong> <small>[וכל אחד ואחד</small> מהם <small>בן שמונה הוליד</small><small>],</small> הרי שבדורות ראשונים הולידו בני שמונה!
  ודוחים:  <strong>ממאי</strong> <small>[ממה</small><small>]</small> מוכיח אתה דבר זה? <strong>דלמא תרוייהו</strong> <small>[שמא שניהם],</small> גם אחיתופל וגם בנו, <strong>ב</strong>היותם בני <strong>תשע אוליד</strong> <small>[הולידו</small><small>],</small> <strong>ובת שבע אולידא בשית</strong> <small>[ילדה ב</small>גיל <small>שש</small><small>]</small> <strong>משום דאיתתא בריא</strong> <small>[כי האשה בריאה</small> יותר<small>]</small> <strong>תדע</strong> שהאשה מולידה בגיל מוקדם יותר, <strong>דהא הוי</strong> <small>[שהרי היה]</small> <strong>לה ולד מעיקרא</strong> <small>[מתחילה,</small> קודם לכן<small>]</small> שנולד לה מדוד, ומת לפני שנולד שלמה (ראה שמואל ב' יא, כז), ואם כן אין להוכיח מכאן כלל.
 <strong>אלא מהכא</strong> <small>[מכאן</small><small>]</small> תוכיח: נאמר <strong>"</strong>ו<strong>אלה תולדת תרח תרח הוליד את אברם את נחור ואת הרן"</strong> (בראשית יא, כז), <strong>ואברהם גדול מנחור שנה</strong> אחת לפחות <strong>ונחור גדול מהרן שנה</strong> אחת, <strong>נמצא אברהם גדול שתי שנים מהרן. וכתיב</strong> <small>[ונאמר]:</small> <strong>"ויקח אברם ונחור להם נשים</strong> שם אשת אברם שרי ושם אשת נחור מלכה בת הרן אבי מלכה ואבי יסכה
 <strong>"</strong>(בראשית יא, כט) <strong>ואמר ר' יצחק: יסכה זו שרה, ולמה נקרא שמה "יסכה"</strong> — <strong>שסוכה</strong> (צופה) <strong>ברוח הקדש, והיינו דכתיב</strong> <small>[וזהו שנאמר</small><small>]:</small> <strong>"כל אשר תאמר אליך שרה שמע בקלה"</strong> (בראשית יא, כא, יב), שאף היא היתה נביאה וצפתה ברוח הקודש. <strong>דבר אחר: "יסכה"</strong> היא כינוי לשרה מפני <strong>שהכל סכים (</strong>צופים) <strong>ביופיה. וכתיב</strong> <small>[ונאמר]:</small> <strong>"ויפל אברהם על פניו ויצחק ויאמר בלבו</strong> הלבן מאה שנה יוולד ואם שרה הבת תשעים שנה תלד<strong>"</strong> (בראשית יא, יז, יז), נמצא: <strong>כמה קשיש</strong> <small>[זקן]</small> <strong>אברהם משרה</strong> — <strong>עשר שנין</strong> <small>[שנים</small><small>],</small> <strong>וקשיש מאבוה</strong> <small>[וזקן מאביה]</small> של שרה (הרן) <strong>תרתין שנין</strong> <small>[שתי שנים</small><small>]</small> <strong>אשתכח כי אולדה</strong> <small>[נמצא</small> ש<small>כאשר הוליד]</small> <strong>הרן לשרה בתמני אולידה</strong> <small>[ב</small>היותו <small>בן שמונה הולידה</small><small>]!</small>
 ודוחים: <strong>ממאי</strong> <small>[ממה],</small> מהיכן לומד אתה דבר זה? <strong>דלמא</strong> <small>[שמא</small><small>]</small> <strong>אברהם זוטא דאחוה הוה</strong> <small>[קטן באחיו היה</small><small>]</small> ולא גדול שבהם, ומה שנמנה ראשון אינו ראיה כי <strong>דרך חכמתן קא חשיב להו</strong> <small>[מנה אותם</small><small>]</small> ולכן נמנה אברהם בראש.
 <strong>תדע</strong> לך ראיה לדבר: <strong>דקא חשיב להו קרא</strong> <small>[שמנה אותם הכתוב]</small> את סדר הבנים בכמה מקומות <strong>דרך חכמתן, דכתיב</strong> <small>[שנאמר</small><small>]:</small> <strong>"ויהי נח בן חמש מאות שנה ויולד נח את שם את חם ואת יפת"</strong> (בראשית יא, ה, לב) אם כן לפי רשימה זו <strong>שם</strong> היה <strong>גדול מחם שנה</strong> אחת <strong>וחם גדול מיפת שנה, נמצא שם גדול מיפת שתי שנים. וכתיב</strong> <small>[ונאמר]:</small> <strong>"ונח בן שש מאות שנה והמבול היה מים על הארץ"</strong> (בראשית יא, ז, ו) <strong>וכתיב</strong> <small>[ונאמר</small><small>]:</small> <strong>"ואלה תולדת שם שם בן מאת שנה ויולד את ארפכשד שנתים אחר המבול"</strong> (בראשית יא, יא, י), ואם שם גדול האחים היה כיצד היה <strong>בן מאה שנה?</strong> הלא לכל הפחות <strong>בר מאה ותרתין שנין הוה</strong> <small>[בן מאה ושתי שנים היה</small><small>],</small> שהרי נח היה בן חמש מאות כשנולד לו בנו השלישי ובשנת שש מאות לחייו אירע המבול,
 <strong>אלא</strong> ודאי <strong>דרך חכמתן קא חשיב להו</strong> <small>[מנה אותם</small><small>]</small> ומבחינת הגיל היה שם הקטן ונולד בשנת חמש מאות ושתיים לחיי נח והוליד את בנו מאה שנה אחרי כן, כלומר, שנתיים אחר המבול, <strong>הכא נמי</strong> <small>[כאן גם כן</small><small>]</small> בבני תרח אפשר לומר כי <strong>דרך חכמתן קא חשיב להו</strong> <small>[מנה אותם</small><small>].</small>
 <strong>אמר רב כהנא: אמריתה לשמעתא קמיה</strong> <small>[אמרתי אותה את השמועה</small> הזו <small>לפני]</small> <strong>רב זביד מנהרדעא,</strong> ומששמע אותה <strong>אמר לי: אתון מהכא מתניתו ואנן מהכא מתנינן לה</strong> <small>[אתם מכאן אתם שונים</small> לומדים, דבר זה, ששם לא היה בכורו של נח, <small>ואנחנו מכאן שונים</small> לומדים <small>אותו</small><small>],</small> שנאמר: <strong>"ולשם ילד גם הוא אבי כל בני עבר אחי יפת הגדול"</strong> (בראשית יא,  י, כא), ומשמע ש<strong>יפת</strong> ולא עד כאן שם <strong>הגדול שבאחיו הוה</strong> <small>[היה]</small>, ואם כן לא הוכחנו גם מאברהם, כי אכן ראינו שהמקרא מונה לפרקים לפי סדר חכמה.
 <strong>אלא מנלן</strong> <small>[מניין לנו</small><small>]</small> שבדורות הראשונים הולידו בני שמונה? — <strong>מהכא</strong> <small>[מכאן</small><small>]</small> שנאמר: <strong>"ובצלאל בן אורי בן חור למטה יהודה</strong> עשה את כל אשר צוה ה' את משה<strong>"</strong> (שמות לח, כב), <strong>וכתיב</strong> <small>[ונאמר</small><small>]:</small> <strong>"ותמת עזובה ויקח לו כלב את אפרת ותלד לו את חור.</strong> וחור הוליד את אורי ואורי הוליד את בצלאל<strong>"</strong> (דברי הימים א' ב, יט–כ), <strong>וכי עבד</strong> <small>[וכאשר עשה</small><small>]</small> <strong>בצלאל משכן בר כמה הוי</strong> <small>[בן כמה היה]</small> — לכל הפחות <strong>בר תליסר</strong> <small>[בן שלוש עשרה</small><small>],</small> <strong>דכתיב</strong> <small>[שנאמר]:</small> <strong>"</strong>ויבואו כל החכמים העושים את כל מלאכת הקודש <strong>איש איש ממלאכתו אשר המה עשים"</strong> (שמות לו, ד) ואין קרוי "איש" פחות מבן שלוש עשרה. <strong>ותניא</strong> <small>[ושנויה</small> ברייתא<small>]:</small> <strong>שנה ראשונה</strong> ליציאת מצרים <strong>עשה משה משכן.</strong> בשנה ה<strong>שניה הקים</strong> את ה<strong>משכן ושלח</strong> את ה<strong>מרגלים.</strong>
 <strong>וכתיב</strong> <small>[ונאמר</small><small>]</small> שאמר כלב שהיה אבי סבו של בצלאל, ליהושע: <strong>"בן ארבעים שנה אנכי בשלח משה עבד ה'</strong> אותי מקדש ברנע לרגל את הארץ<strong>"</strong> (יהושע יד, ז), והוסיף לומר: <strong>"ועתה הנה אנכי היום בן חמש ושמנים שנה"</strong> (שם י), <strong>כמה</strong> שנים <strong>הויא להו</strong> <small>[היו לו]</small> בזמן שנשלח כלב עם המרגלים — בן <strong>ארבעין</strong> <small>[ארבעים],</small> <strong>דל ארביסר</strong> <small>[הוצא ארבע עשרה</small> שנה<small>]</small> שהיה <strong>בצלאל</strong> בן נכדו כשנשלח כלב לרגל את הארץ לפחות בן ארבע עשרה (שהרי אירע הדבר שנה לאחר הקמת המשכן), <strong>פשא להו</strong> <small>[נשאר להם</small><small>]</small> <strong>עשרים ושית</strong> <small>[ושש</small><small>]</small> שנים, <strong>דל תרתי שני דתלתא עיבורי</strong> <small>[הוצא</small> מכאן <small>שתי שנים של שלושה עיבורים</small><small>]</small> של חור בן כלב, אורי בן חור ובצלאל בן אורי, <strong>אשתכח דכל חד וחד בתמני אוליד</strong> <small>[נמצא שכל אחד ואחד בן שמונה הוליד</small><small>],</small> שהרי לפי זה נולדו חור, אורי ובצלאל בתוך עשרים וארבע שנים אלה.
 <big>ב</big> שנינו במשנה שדין בן סורר ומורה ב<strong>בן</strong> דווקא <strong>ולא</strong> ב<strong>בת.</strong> ועוד בדין זה <strong>תניא</strong> <small>[שנינו</small> בברייתא<small>]:</small> <strong>אמר ר' שמעון: בדין הוא,</strong> כלומר, מצד סברה אפשר לומר <strong>שתהא בת ראויה להיות כבן סורר ומורה</strong> ולהיענש כמותו אם חטאה במה שחטא הוא,
## דף ע.
 כיון <strong>שהכל מצויין אצלה בעבירה</strong> (בזנות), וסופה להיות חוטאת ומחטיאה את הרבים, <strong>אלא גזירת הכתוב היא</strong> שאמרה התורה <strong>"בן",</strong> ומזה משמע: <strong>ולא בת.</strong>
 <big>א משנה</big> <strong>מאימתי חייב</strong> בן סורר ומורה? — <strong>משיאכל</strong> שיעור של <strong>תרטימר בשר וישתה חצי לוג יין האיטלקי. ר' יוסי אומר:</strong> השיעור הוא <strong>מנה בשר ולוג יין.</strong>
 ואולם אם <strong>אכל</strong> דברים אלה <strong>בחבורת מצוה</strong> או <strong>אכל ב</strong>חגיגת <strong>עיבור החדש,</strong> או <strong>אכל מעשר שני בירושלים</strong> שבכל אלה יש צד מצוה, ולהיפך, אם <strong>אכל נבילות וטריפות שקצים ורמשים,</strong> או <strong>אכל טבל</strong> (תבואה שלא הופרשו ממנה תרומות ומעשרות), או <strong>מעשר ראשון שלא נטלה</strong> ממנו <strong>תרומתו, ומעשר שני</strong> מחוץ לירושלים <strong>והקדש שלא נפדו</strong> שבכל אלה יש צד עבירה, הרי במקרים כאלה אינו נעשה סורר ומורה, ובדרך הכללה:
 <strong>אכל דבר שהוא מצוה ודבר שהוא עבירה,</strong> או <strong>אכל כל מאכל</strong> שבעולם <strong>ולא אכל בשר, שתה כל משקה ולא שתה יין</strong> — <strong>אינו נעשה</strong> בכך <strong>בן סורר ומורה, עד שיאכל בשר</strong> דווקא <strong>וישתה יין</strong> דווקא, <strong>שנאמר: "</strong>בננו זה... <strong>זולל וסבא"</strong> (דברים כא, כ) ואינו קרוי "זולל וסובא" אלא באכילת בשר ושתיית יין דווקא. <strong>ואף על פי שאין ראיה לדבר</strong> שזהו "זולל וסובא" האמור בתורה יש <strong>זכר לדבר</strong> ממקום אחר, <strong>שנאמר: "אל תהי בסבאי יין בזללי בשר למו"</strong> (משלי כג, כ).
 <big>ב גמרא</big> <strong>אמר ר' זירא: "תרטימר" זה</strong> שהוזכר במשנה <strong>איני יודע מהו</strong> שיעורו, <strong>אלא מתוך שכפל ר' יוסי</strong> בשיעור <strong>יין,</strong> שסתם משנה אומרת חצי לוג ור' יוסי אומר לוג, מן הסתם <strong>נמצא כופל אף בבשר, ונמצא</strong> ששיעור <strong>תרטימר</strong> הוא משקל <strong>חצי מנה.</strong>
 <strong>אמר רב חנן בר מולדה אמר רב הונא: אינו חייב עד שיקח בשר בזול ויאכל, יין בזול וישתה, דכתיב</strong> <small>[שנאמר]:</small> <strong>"זולל וסבא",</strong> כלומר, זולל זול.
 <strong>ואמר רב חנן בר מולדה אמר רב הונא: אינו חייב עד שיאכל בשר חי</strong> שאינו מבושל ועד ש<strong>ישתה יין חי</strong> שאינו מזוג. ומקשים: <strong>איני</strong> <small>[וכי כן הוא</small><small>]?!</small> <strong>והא</strong> <small>[והרי]</small> <strong>רבה ורב יוסף דאמרי תרווייהו</strong> <small>[שאמרו שניהם</small><small>]:</small> <strong>אכל בשר חי ושתה יין חי</strong> — <strong>אינו נעשה בן סורר ומורה! אמר רבינא:</strong> יש לישב את שתי השמועות: מה שאמרו <strong>יין חי,</strong> כוונתו — <strong>מזיג</strong> <small>[מזוג ]</small> <strong>ולא מזיג</strong> <small>[מזוג]</small> כראוי, <strong>בשר חי</strong> — <strong>בשיל</strong> <small>[מבושל]</small> <strong>ולא בשיל</strong> <small>[מבושל</small><small>],</small> <strong>כבשר כיבא דאכלי גנבי</strong> <small>[כבשר צלי שאוכלים גנבים</small><small>],</small> שאינם מספיקים לבשלו כראוי.
 <strong>רבה ורב יוסף דאמרי תרווייהו</strong> <small>[שאמרו שניהם</small><small>]:</small> <strong>אכל</strong> הבן הסורר והמורה <strong>בשר מליח</strong> מאד, <strong>ושתה יין מגיתו,</strong> כלומר, יין שלא הושלמה תסיסתו אלא יצא זה עתה מן הגת — <strong>אין נעשה בן סורר ומורה.</strong> ובענין אחר <strong>תנן התם</strong> <small>[שנינו שם</small> במשנה<small>]</small> <strong>ערב תשעה באב,</strong> בסעודה המפסקת, <strong>לא יאכל אדם שני תבשילין</strong> יחד, <strong>ולא יאכל בשר</strong> כלל <strong>ולא ישתה יין. ותנא</strong> <small>[ושנה</small> החכם<small>]</small> על כך: <strong>אבל אוכל הוא בשר מליח</strong> שאינו קרוי בשר <strong>ושותה יין מגתו</strong> קודם תסיסתו.
  ושאלו:  <strong>בשר מליח</strong> <strong>עד כמה</strong> קרוי הוא כן? <strong>אמר ר' חנינא בר כהנא: כל זמן שהוא</strong> מלוח כדרך שמולחים את קרבן ה<strong>שלמים.</strong> וקרבן שלמים נאכל לשני ימים ולילה, הרי שבשר מלוח הוא ביום השלישי.
 <strong>ויין מגיתו עד כמה?</strong> — <strong>כל זמן שהוא תוסס</strong> עדיין. <strong>והתניא</strong> <small>[ו</small>אכן <small>כן שנינו</small> בברייתא<small>]:</small> <strong>יין תוסס אין בו משום גילוי,</strong> שאין חוששים שמא שתה ממנו נחש והטיל בו ארס, <strong>וכמה תסיסתו</strong> — <strong>שלשה ימים.</strong>
 לענין ערב תשעה באב היו לנו הגדרות מהו בשר מליח ויין מגיתו, <strong>הכא מאי</strong> <small>[כאן</small> בבן סורר ומורה <small>מה</small><small>]</small> קרוי "בשר מליח", ו"יין מגיתו"? ומשיבים: <strong>התם</strong> <small>[שם</small><small>]</small> בתשעה באב <strong>משום שמחה הוא</strong> שאסור ו<strong>כל זמן שהוא כשלמים נמי אית ביה</strong> <small>[גם כן יש בו]</small> <strong>שמחה,</strong> אבל <strong>הכא</strong> <small>[כאן]</small> בבן סורר ומורה — <strong>משום אימשוכי</strong> <small>[הימשכות]</small> <strong>הוא, ו</strong>על ידי פגם <strong>כל שהוא לא מימשיך</strong> <small>[נמשך</small><small>],</small> שאם הבשר או היין אינם טעימים למדי, אין הדבר מוצא חן בעיניו, ואין חוששים שמא יבוא להמשך ולחטוא בכך. <strong>ויין</strong> נקרא "יין מגיתו" לגבי העדר חשש ההמשכות אחריו <strong>עד ארבעים יום.</strong>
 <big>ג</big> כיון שהוזכר ענין יין בהקשר זה, מדברים על יין בכלל. <strong>אמר רב חנן: לא נברא יין בעולם אלא לנחם אבלים,</strong> לפכח צערם, <strong>ולשלם שכר לרשעים</strong> שיהנו ממנו בעולם הזה, <strong>שנאמר: "תנו שכר לאובד ויין למרי נפש"</strong> (משלי לא, ו), ה"אובד" הוא הרשע, ו"מרי נפש" הם האבלים.
 <strong>אמר ר' יצחק: מאי דכתיב</strong> <small>[מהו</small> פירוש <small>הנאמר</small><small>]</small> <strong>"אל תרא יין כי יתאדם"</strong> (שם כג, לא) — <strong>אל תרא יין שמאדים פניהם של רשעים בעולם הזה</strong> בשעת שתיה <strong>ומלבין פניהם</strong> (מביישם) <strong>לעולם הבא. רבא אמר,</strong> כך יש לדרוש: <strong>"אל תרא יין כי יתאדם"</strong> — <strong>אל תרא יין שאחריתו דם,</strong> שהשותהו סופו שהוא הורג או נהרג על ידו.
 <strong>רב כהנא רמי</strong> <small>[השליך,</small> הראה כעין סתירה<small>],</small> בפסוק "ונהרו אל טוב ה' על דגן ועל תירש ועל יצהר" (ירמיה לא, יא), <strong>כתיב</strong> <small>[נאמר]:</small> <strong>"תירש" וקרינן</strong> <small>[וקוראים אנו</small><small>]</small> ביין <strong>"תירוש"</strong> וכך יש להסביר את שני האופנים: אם <strong>זכה</strong> ושתהו כראוי — <strong>נעשה ראש, לא זכה</strong> — <strong>נעשה רש.</strong>
 <strong>רבא רמי</strong> <small>[השליך,</small> הראה כעין סתירה<small>]</small> בפסוק "ויין ישמח לבב אנוש" (תהלים קד, טו) <strong>כתיב</strong> <small>[נאמר]</small> <strong>"ישמח", וקרינן</strong> <small>[וקוראים אנו</small><small>]</small> <strong>"ישמח".</strong> וכך דורשים: אם <strong>זכה</strong> אדם ושתהו כראוי — <strong>משמחו</strong> היין, <strong>לא זכה</strong> — <strong>משממהו,</strong> כלומר, עושה אותו משוגע. <strong>והיינו</strong> <small>[וזהו]</small> ש<strong>אמר רבא: חמרא וריחני פקחין</strong> <small>[יין</small>
 <strong>ו</strong>מיני <small>בשמים עשו אותי פקח</small><small>],</small> לומר שיש שתיית יין המועילה לבעליה. <strong>אמר רב עמרם  בריה</strong> <small>[בנו]</small> של <strong>ר' שמעון בר אבא אמר ר' חנינא: מאי דכתיב</strong> <small>[מהו שנאמר</small><small>]</small> <strong>"למי אוי למי אבוי למי מדנים למי שיח למי פצעים חנם למי חכללות עינים. למאחרים על היין לבאים לחקר ממסך"</strong> (משלי כג, כט–ל). <strong>כי אתא</strong> <small>[כאשר בא</small><small>]</small> <strong>רב דימי</strong> מארץ ישראל לבבל <strong>אמר: אמרי במערבא</strong> <small>[אומרים בארץ ישראל</small><small>],</small> <strong>האי קרא, מאן דדריש ליה מרישיה לסיפיה</strong> <small>[פסוק זה, מי שדורש אותו מראשו לסופו]</small> — הרי הוא <strong>מדריש</strong> <small>[נדרש</small><small>],</small> שיש לו מובן ומשמעות, <strong>ו</strong>מי שדורש אותו <strong>מסיפיה לרישיה</strong> <small>[מסופו לתחילתו]</small> — הרי הוא <strong>מדריש</strong> <small>[נדרש</small><small>]</small> גם כן. שאפשר לומר שאוי ואבוי למי ששותה יין, וכן מסופו לראשו: מי הוא זה השותה יין — מי שיש לו צרות פצעים ומדנים.
 <strong>דריש</strong> <small>[דרש]</small> <strong>עובר</strong> אורח <strong>גלילאה</strong> <small>[מן הגליל</small><small>]:</small> <strong>שלש עשרה ווי"ן נאמרו ביין,</strong> שנאמר: <strong>"ויחל נח איש האדמה ויטע כרם. וישת מן היין וישכר ויתגל בתוך אהלה. וירא חם אבי כנען את ערות אביו ויגד לשני אחיו בחוץ. ויקח שם ויפת את השמלה וישימו על שכם שניהם וילכו אחרנית ויכסו את ערות אביהם ופניהם אחרנית</strong> וערות אביהם לא ראו. <strong>וייקץ נח מיינו וידע את אשר עשה לו בנו הקטן".</strong> (בראשית ט, כ–כד) וכל אלה לשון "וי" = אוי ואבוי הם. כיון שהובא פסוק זה דנים מה עשה לו באמת בנו הקטן.
 <strong>רב ושמואל</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: סרסו,</strong> <strong>וחד</strong> <small>[ואחד</small> מהם<small>]</small> <strong>אמר:</strong> <strong>רבעו</strong> במשכב זכור.
  ומסבירים:  <strong>מאן</strong> <small>[מי]</small> ש<strong>אמר</strong> ש<strong>סרסו,</strong> מביא ראיה זו: <strong>מתוך שקלקלו</strong> לנח בבנו ה<strong>רביעי,</strong> שרצה להוליד עוד בן ולא יכול, לכן <strong>קללו ב</strong>בנו ה<strong>רביעי,</strong> שבני חם היו כוש ומצרים ופוט וכנען (שם י, ו), ומכולם נתקלל כנען ("ארור כנען עבד עבדים יהיה לאחיו... ויהי כנען עבד למו" וכו' שם ט, כה–כח). <strong>ומאן</strong> <small>[ומי]</small> ש<strong>אמר</strong> ש<strong>רבעו, גמר</strong> <small>[למד</small><small>]</small> בגזירה שווה מן המילים <strong>"וירא" "וירא"; כתיב הכא</strong> <small>[נאמר כאן ]</small> <strong>"וירא חם אבי כנען את ערות אביו", וכתיב התם</strong> <small>[ונאמר שם</small><small>]</small> <strong>"וירא אותה שכם בן חמור</strong> החיוי נשיא הארץ ויקח אותה וישכב אותה ויענה
 <strong>"</strong>(שם לד, ב), מכאן ש"ראיה" זו ענין ביאה הוא. ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר</small><small>]</small> ש<strong>סרסו, משום הכי</strong> <small>[כך</small><small>]</small> <strong>קללו</strong> <strong>ב</strong>בנו ה<strong>רביעי. אלא למאן דאמר</strong> <small>[ל</small>שיטת <small>מי שאומר</small><small>]</small> ש<strong>רבעו מאי שנא</strong> <small>[במה שונה</small><small>]</small> שקללו בבנו ה<strong>רביעי? נלטייה בהדיא</strong> <small>[שיקלל אותו במישרין</small><small>]!</small> ומשיבים: <strong>הא והא הואי</strong> <small>[זה וזה היה],</small> כלומר, לדעת הכל סרסו, ויש אומרים שגם רבעו.
 באותו ענין נאמר: <strong>"ויחל נח איש האדמה ויטע כרם"</strong> (שם ט, כ), וכביאור לענין <strong>אמר רב חסדא אמר רב עוקבא, ואמרי לה</strong> <small>[ויש אומרים</small><small>]</small> שאמר זאת <strong>מר עוקבא אמר</strong> (בשם) <strong>ר' זכאי: אמר לו הקדוש ברוך הוא לנח: נח, לא היה לך ללמד מאדם הראשון</strong> (איש האדמה = שנוצר מאדמה (מהרש"א), <strong>שלא גרם דלו</strong> לגרושו מגן עדן <strong>אלא</strong> ה<strong>יין?</strong> ומעירים: דבר זה <strong>כמאן דאמר</strong> <small>[כ</small>שיטת <small>מי שאומר]</small> ש<strong>אותו אילן שאכל ממנו אדם הראשון גפן היה.</strong>
 <strong>דתניא</strong> <small>[ש</small>כן <small>שנינו</small> בברייתא <small>],</small> <strong>ר' מאיר אומר: אותו אילן שאכל אדם הראשון ממנו גפן היה</strong>
## דף ע:
 <strong>שאין לך דבר שמביא יללה</strong> (בכיה) <strong>לאדם אלא יין</strong> אפילו בזמן הזה, ומסתבר שהוא שגרם לכך מימות בראשית. <strong>ר' יהודה אומר:</strong> עץ הדעת <strong>חטה היה,</strong> וראיה לדבר — <strong>שאין התינוק יודע לקרוא אבא ואימא עד שיטעום טעם דגן,</strong> ומשום כך קרוי הוא "עץ הדעת". <strong>ר' נחמיה אומר:</strong> עץ הדעת <strong>תאנה היה,</strong> ורמז לדבר — <strong>שבדבר שקלקלו בו נתקנו, שנאמר: "ויתפרו עלה תאנה"</strong> (בראשית ג, ז).
 <big>א</big> ועוד בענין יין: על הנאמר <strong>"דברי למואל מלך משא אשר יסרתו אמו"</strong> (משלי לא, א), <strong>אמר ר' יוחנן משום</strong> (בשם) <strong>ר' שמעון בן יוחי: מלמד</strong> שכשראתה בת שבע ששלמה מרבה בשתיה <strong>כפאתו</strong> (קשרה אותו) <strong>אמו על העמוד</strong> להכותו. <strong>ואמרה לו: "מה ברי ומה בר בטני ומה בר נדרי"</strong> (משלי לא ב). וכך מפרשים: <strong>"מה ברי"</strong> (בני) — <strong>הכל יודעים שאביך ירא שמים הוה</strong> <small>[היה</small><small>],</small> ו<strong>עכשיו</strong> שרואים אותך חוטא <strong>יאמרו</strong> הכל: <strong>אמו גרמה לו</strong> שהוא רק בן אמו (ברי) לפי אופיו.
 <strong>"ומה בר בטני"</strong> — לומר: <strong>כל הנשים של בית אביך כיון שמתעברות שוב אינן רואות פני המלך, ואני דחקתי ונכנסתי</strong> בזמן הריוני, <strong>כדי שיהא לי בן מזורז ומלובן,</strong> שאמרו שבזמנים מסויימים בשעת ההריון יפה ביאה לולד ועושה אותו מוצלח יותר.
 <strong>"ומה בר נדרי"</strong> — ש<strong>כל נשים של בית אביך היו נודרות</strong> בזמן הריונן ש<strong>יהא לי בן הגון למלכות, ואני</strong> בניגוד להן <strong>נדרתי ואמרתי</strong> ש<strong>יהא לי בן זריז וממולא בתורה והגון לנביאות.</strong>
 עוד נאמר שם: <strong>"אל למלכים למואל אל למלכים שתו יין"</strong> (משלי לא ד), וכוונת הדברים: <strong>"אל למלכים"</strong> — <strong>אמרה לו: מה לך אצל מלכים</strong> של אומות העולם <strong>ששותים יין ומשתכרים ואומרים: למה לנו אל</strong> ("למואל")? <strong>"ולרוזנים אי שכר"</strong> (משלי לא ד) — <strong>מי שכל רזי עולם גלויים לו</strong> כשלמה <strong>ישתה יין וישתכר? איכא דאמרי</strong> <small>[יש אומרים</small><small>]</small> שכך יש להבין: <strong>מי שכל רוזני עולם משכימין לפתחו ישתה יין וישתכר?</strong>
 <strong>אמר ר' יצחק: מניין שחזר שלמה והודה לאמו</strong> שהיא צודקת בתוכחתה? — <strong>דכתיב</strong> <small>[שנאמר</small><small>]:</small> <strong>"כי בער אנכי מאיש ולא בינת אדם לי"</strong> (שם ל, ב), וכוונת דבריו: <strong>"כי בער אנכי מאיש"</strong> — <strong>מנח,</strong> שחטא ביין והוא קרוי "איש" <strong>דכתיב</strong> <small>[שנאמר</small><small>]:</small> <strong>"ויחל נח איש האדמה"</strong> (בראשית ט, כ), <strong>"ולא בינת אדם לי"</strong> — <strong>זה אדם הראשון</strong> שאף הוא חטא ביין, כדעת ר' מאיר שעץ הדעת היה גפן.
 <big>ב</big> שנינו במשנה שאם <strong>אכל</strong> הבן בשר ושתה יין כדי שיעור המחייבו כדין בן סורר ומורה, ואולם היה זה <strong>בחבורת מצוה</strong> — אינו מתחייב כבן סורר ומורה. <strong>אמר ר' אבהו: אינו חייב עד שיאכל בחבורה שכולה סריקין</strong> (ריקנים), ומשמע שאם אכל בחברת אנשים הגונים, אף אם אכל כשיעור אינו נעשה בן סורר ומורה.
  ושואלים:  <strong>והאנן תנן</strong> <small>[והרי אנו שנינו</small> במשנה<small>]</small> שאם <strong>אכל בחבורת מצוה אינו נעשה בן סורר ומורה,</strong> ונדייק: <strong>טעמא</strong> <small>[הטעם,</small> דווקא<small>]</small> שאכל בחבורת <strong>מצוה, הא לאו</strong> <small>[הרי</small> אם <small>לא</small><small>]</small> בחבורת <strong>מצוה</strong> היתה סעודה זו, <strong>אף על גב דלאו</strong> <small>[אף על פי שלא]</small> כל בני החבורה <strong>כולה</strong> אנשים <strong>סריקין</strong> — חייב! ומשיבים: אין סתירה מהמשנה לדברי ר' אבהו, ובאמת מתחייב רק אם יאכל בחבורת ריקנים, ובמשנה <strong>הא קא משמע לן</strong> <small>[</small>דבר <small>זה השמיע לנו],</small> <strong>דאף על גב</strong> <small>[שאף על פי]</small> שכל החבורה <strong>כולה</strong> אנשים <strong>סריקין,</strong> <strong>כיון</strong> ש<strong>במצוה קא עסיק</strong> <small>[הוא עוסק]</small> — <strong>לא מימשיך</strong> <small>[אינו נמשך</small> בתאוותו<small>].</small> 
 <big>ג</big>  עוד שנינו במשנה שאם <strong>אכל בעיבור החודש</strong> — אינו בכלל בן סורר ומורה. ותוהים: <strong>למימרא</strong> <small>[האם לומר]</small> ש<strong>בשר ויין מסקו</strong> <small>[מעלים]</small> לעליית הגג שבה דנים בעיבור החודש? <strong>והתניא</strong> <small>[והרי שנינו</small> בברייתא<small>]:</small> <strong>אין עולין לה</strong> לעליה זו בעת עיבור החודש, <strong>אלא בפת דגן וקטנית בלבד!</strong> ומשיבים: <strong>הא קא משמע לן</strong> <small>[</small>דבר <small>זה</small> עצמו <small>השמיע לנו</small><small>]</small> <strong>אף על גב</strong> <small>[אף על פי]</small> ש<strong>אין עולין לה</strong> לעלייה זו <strong>אלא בפת וקטנית, ואיהו אסיק</strong> <small>[והוא העלה</small><small>]</small> <strong>בשר ויין ואכל, כיון</strong> ש<strong>במצוה קא עסיק</strong> <small>[הוא עוסק]</small> — <strong>לא מימשיך</strong> <small>[אינו נמשך</small> בתאוותו<small>].</small>
 <strong>תנו רבנן</strong> <small>[שנו חכמים</small><small>]</small> בענין זה: <strong>אין עולין</strong> לעלייה בה עוסקים <strong>בעיבור החודש פחות מעשרה בני אדם, ואין עולין לה אלא בפת דגן וקטנית, ואין עולין לה אלא לאור עיבורו</strong> (בלילה שבו צריך החודש להתעבר), <strong>ואין עולין לה ביום אלא בלילה.</strong> ושואלים: <strong>והתניא</strong> <small>[והרי שנינו</small> בברייתא<small>]</small> אחרת ש<strong>אין עולין לה בלילה אלא ביום!</strong> ומסבירים: <strong>כדאמר</strong> <small>[כפי שאמר</small><small>]</small> <strong>ר' חייא בר אבא לבניה</strong> <small>[לבניו</small><small>]:</small> <strong>אחריפו ועולו אחריפו ופוקו</strong> <small>[הקדימו והכנסו, הקדימו וצאו</small><small>]</small> בזמן שאתם באים לדון בעיבור החודש. <strong>כי היכי דלישמעו בכו אינשי</strong> <small>[כדי שישמעו בכם בני אדם</small><small>]</small> שאתם באים ויהא זה סימן להם שדנים בענין זה. ואם כן השעות הראויות לכך הן שעות השחר בין היום והלילה.
 <big>ד</big> שנינו במשנה שאם <strong>אכל</strong> הבן <strong>מעשר שני בירושלים</strong> — אינו בכלל בן סורר ומורה. ומסבירים: <strong>כיון דכי אורחיה</strong> <small>[שכדרכו]</small> <strong>הוא קא אכיל ליה</strong> <small>[אוכל אותו]</small> שכך היא מצוותו, הריהו <strong>לא ממשיך</strong> <small>[נמשך אחריו</small><small>].</small>
 עוד שנינו במשנה שאם <strong>אכל נבילות וטריפות שקצים ורמשים</strong> אינו חייב. <strong>אמר רבא:</strong> אם <strong>אכל</strong> הבן <strong>בשר עוף,</strong> אף אם אכל כשיעור — <strong>אינו נעשה</strong> בכך <strong>בן סורר ומורה.</strong>
 ומקשים: <strong>והא אנן תנן</strong> <small>[והרי אנו שנינו</small> במשנה<small>]</small> שאם <strong>אכל נבילות וטריפות שקצים ורמשים אינו נעשה בן סורר ומורה,</strong> ודייק: <strong>הא</strong> <small>[הרי</small><small>]</small> אם אכל <strong>טהורין</strong> ואפילו בשר עוף <strong>נעשה בן סורר ומורה,</strong> ובניגוד לדברי רבא! ומשיבים: <strong>כי תנן נמי מתניתין</strong> <small>[כאשר שנויה גם כן משנתנו],</small> הרי זה לענין <strong>להשלים</strong> לשיעור הבשר, אבל עיקר אכילה צריכה להיות בבשר בהמה דווקא כפי שאמר רבא.
 <big>ה</big> שנינו במשנה שאם <strong>אכל דבר שהוא מצוה ודבר עבירה</strong> — אינו בכלל בן סורר ומורה. ומסבירים: כלל זה בענין <strong>דבר מצוה</strong> בא להוסיף מצוות שמדברי חכמים כגון <strong>תנחומי אבלים. דבר עבירה</strong> — כגון שאכל ב<strong>תענית ציבור.</strong>
 ושואלים: <strong>וטעמא מאי</strong> <small>[ומה הטעם]</small> שהעושה כן אינו קרוי זולל וסובא? ומשיבים: <strong>אמר קרא</strong> <small>[הכתוב]</small> <strong>"</strong>בננו זה... <strong>איננו שמע בקלנו"</strong> (דברים כא, כ), ומשמע: <strong>בקולנו</strong> אינו שומע, <strong>ולא</strong> שאינו שומע גם <strong>בקולו של מקום</strong> (הקדוש ברוך הוא). ואם עובר על דבר תורה הרי אינו שומע גם לקולו של מקום.
 <big>ו</big> עוד שנינו במשנה שאם <strong>אכל כל מאכל ולא אכל בשר, שתה כל משקה ולא שתה יין</strong> — אינו בכלל זולל וסובא. ומסבירים: מה ששנינו <strong>"אכל כל מאכל ולא אכל בשר"</strong> הרי זה <strong>לאיתויי</strong> <small>[להביא</small><small>]</small> <strong>דבילה קעילית</strong> (תאנה מיובשת מן המקום קעילה) שהוא משביע כבשר אך אין חייבים עליו. <strong>שתה כל משקה ולא שתה יין, לאיתויי</strong> <small>[להביא</small><small>]</small> <strong>דבש וחלב</strong> שאף שהם משכרים מעט אין חייבים על שתייתם. ומנין שהם משכרים?
  — <strong>דתניא</strong> <small>[ש</small>כן <small>שנינו</small> בברייתא<small>]:</small> מי ש<strong>אכל דבילה קעילית</strong> שהיא מתוקה מאוד ומשכרת, <strong>ושתה דבש וחלב, ונכנס למקדש</strong>
## דף עא.
 — <strong>חייב</strong> משום כניסה למקדש כשהוא שתוי.
 <big>א</big> שנינו במשנה ש<strong>אינו נעשה בן סורר ומורה עד שיאכל בשר וישתה יין. תנו רבנן</strong> <small>[שנו חכמים]:</small> <strong>אכל כל מאכל ולא אכל בשר, שתה כל משקה ולא שתה יין</strong> — <strong>אינו נעשה בן סורר ומורה, עד שיאכל בשר וישתה יין, שנאמר: "זולל וסבא",</strong> ולשון "זלילה" ו"סביאה" שייכים באכילת בשר ושתיית יין.
 <strong>ואף על פי שאין ראייה לדבר,</strong> להלכה זו, הרי יש <strong>זכר לדבר, שנאמר: "אל תהי בסבאי יין בזללי בשר למו"</strong> (משלי כג, כ), <strong>ואומר: "כי סבא וזולל יורש וקרעים תלביש נומה"</strong> (שם כא), כלומר, אדם שזולל וסובא והשינה המרובה (בגלל האכילה והשתיה) תביאנו להיות לבוש, בסופו של דבר יהא עני ורש, ולבוש קרעים. מאותו פסוק דרש ו<strong>אמר</strong> <strong>ר' זירא: כל הישן בבית המדרש תורתו נעשית לו קרעים קרעים</strong> שאינו זוכר הלכה שלימה וגמורה, <strong>שנאמר: "וקרעים תלביש נומה".</strong>
 <big>ב משנה</big> <strong>גנב משל אביו ואכל ברשות אביו,</strong> או גנב <strong>משל אחרים ואכל ברשות אחרים,</strong> או גנב <strong>משל אחרים ואכל ברשות אביו</strong> — <strong>אינו נעשה בן סורר ומורה עד שיגנוב</strong> דבר <strong>משל אביו ויאכל ברשות אחרים. ר' יוסי בר' יהודה אומר:</strong> אינו נעשה בן סורר ומורה <strong>עד שיגנוב מ</strong>רכוש <strong>של אביו</strong> <strong>ומשל אמו</strong> כאחד.
 <big>ג גמרא</big> את הדינים במשנה מבארים: אם <strong>גנב משל אביו ואכל ברשות אביו</strong> אינו נמשך כל כך אחר הדבר, כי <strong>אף על גב דשכיח ליה</strong> <small>[אף על פי שמצוי לו</small> וקל לגנוב<small>]</small> משל הוריו, מכל מקום הריהו <strong>בעית</strong> <small>[מפחד</small><small>],</small> שחושש שאביו יראהו אוכל מה שגנב.
 <strong>משל אחרים ואכל ברשות אחרים</strong> — <strong>אף על גב</strong> <small>[אף על פי]</small> שהוא <strong>לא בעית</strong> <small>[מפחד</small><small>]</small> מהם, שהרי אינם יודעים ואינם משגיחים עליו, ואולם <strong>לא שכיח ליה</strong> <small>[מצוי לו</small><small>]</small> שיגנוב בקלות, <strong>וכל שכן</strong> אם גנב <strong>משל אחרים ואכל ברשות אביו,</strong> שגם <strong>לא שכיח ליה</strong> <small>[מצוי לו],</small> <strong>ובעית</strong> <small>[ו</small>גם <small>מפחד</small> מאביו<small>].</small>
 ואינו חייב <strong>עד שיגנוב משל אביו ויאכל ברשות אחרים,</strong> שדבר זה גם <strong>שכיח ליה</strong> <small>[מצוי לו],</small> <strong>ו</strong>גם הוא <strong>לא בעית</strong> <small>[מפחד</small><small>],</small> ועשוי להימשך אחר הדבר.
 <big>ד</big> שנינו במשנה ש<strong>ר' יוסי בר' יהודה אומר</strong> שאינו חייב כבן סורר ומורה <strong>עד שיגנוב משל אביו ומשל אמו,</strong> ותוהים: <strong>אמו מנא</strong> <small>[מנין]</small> <strong>לה</strong> רכוש עצמאי שיוכל הבן לגנוב משלה? והרי כלל הוא שכל <strong>מה שקנתה אשה קנה בעלה! אמר ר' יוסי בר' חנינא:</strong> הכוונה היא שגנב <strong>מסעודה המוכנת לאביו ולאמו,</strong> שבסעודה זו הרי האב מקנה לאמו את מה שהיא אוכלת.
  על הסבר זה מקשים: <strong>והאמר</strong> <small>[והרי אמר</small><small>]</small> <strong>רב חנן בר מולדה אמר רב הונא: אינו חייב עד שיקנה בשר בזול ויאכל, יין בזול וישתה,</strong> משמע שמתחייב רק כאשר גונב כסף ולא את הדבר עצמו! <strong>אלא אימא</strong> <small>[אמור</small><small>]</small> שגונב <strong>מדמי סעודה המוכנת לאביו ולאמו.</strong>
 <strong>איבעית אימא</strong> <small>[אם תרצה אמור</small><small>]</small> הסבר אחר: <strong>דאקני</strong> <small>[שהקנה]</small> <strong>לה</strong> לאם רכוש זה אדם <strong>אחר</strong> <strong>ואמר לה: "על מנת שאין לבעליך רשות בהן",</strong> שבדרך זו אשה קונה רכוש לעצמה ואין לבעל רשות בו. ואם כן יש אפשרות שיגנוב מרכוש אמו.
 <big>ה משנה</big> <strong>היה אביו רוצה</strong> שיומת <strong>ואמו אינה רוצה,</strong> או <strong>אביו אינו רוצה ואמו רוצה</strong> — <strong>אינו נעשה בן סורר ומורה עד שיהו שניהם רוצין. ר' יהודה אומר: אם לא היתה אמו ראויה לאביו</strong> משום שיש חוסר התאמה ביניהם (כמבואר בגמרא) — <strong>אינו נעשה בן סורר ומורה.</strong>
 <big>ו גמרא</big> על דברי ר' יהודה שואלים: <strong>מאי</strong> <small>[מה</small> פירוש<small>]</small> <strong>"אינה ראויה</strong> לאביו <strong>"?</strong> <strong>אילימא</strong> <small>[אם תאמר</small><small>]</small> שהיתה אמו לגבי אביו <strong>חייבי כריתות,</strong> ואף שאין קידושין תופסים בהם, ובוודאי אם היתה אמו לגבי אביו <strong>חייבי מיתות בית דין</strong> שקידושין תופסים בהם, ואולם גם אז <strong>סוף סוף אבוה</strong> <small>[אביו]</small> — <strong>אבוה נינהו</strong> <small>[אביו הוא],</small> <strong>ואמיה</strong> <small>[ואמו]</small> — <strong>אמיה נינהו</strong> <small>[אמו היא</small><small>]</small> ומתקיימים בהם דברי הכתוב בענין בן סורר ומורה!
 <strong>אלא</strong> הכוונה <strong>"בשוה לאביו" קאמר</strong> <small>[אמר</small><small>],</small> שצריך שתהא אמו שוה לאביו בכל דבר. <strong>תניא נמי הכי</strong> <small>[שנויה</small> ברייתא <small>גם כן כך</small><small>],</small> <strong>ר' יהודה אומר: אם לא היתה אמו שוה לאביו בקול ובמראה ובקומה, אינו נעשה בן סורר ומורה. מאי טעמא</strong> <small>[מה טעם</small> הדבר<small>]?</small> כיצד מוכיח זאת ר' יהודה? — ש<strong>אמר קרא</strong> <small>[הכתוב]:</small> <strong>"איננו שמע בקלנו"</strong> (דברים כא, כ), משמע שיש קול אחיד לשניהם, ו<strong>מ</strong>כיון שלענין <strong>קול בעינן</strong> <small>[צריכים אנו]</small> שיהיו <strong>שוין,</strong> אם כן לענין <strong>מראה וקומה נמי בעינן</strong> <small>[גם כן צריכים אנו]</small> שיהיו <strong>שוין.</strong>
 ומעירים: <strong>כמאן אזלא הא דתניא</strong> <small>[כ</small>שיטת <small>מי הולכת</small> ברייתא <small>זו ששנינו</small><small>]</small> <strong>בן סורר ומורה לא היה ולא עתיד להיות,</strong> שלמעשה לא יתכן שיתקיימו הדרישות הנחוצות כדי שיתממש דין זה, <strong>ולמה נכתב</strong> בתורה? — כדי ל<strong>דרוש</strong> ול<strong>קבל שכר</strong> בלימוד זה, שהוא אחד מדברי תורה שיש להם ערך עיוני בלבד. <strong>כמאן</strong> <small>[כ</small>שיטת <small>מי]?</small> — כשיטת <strong>ר' יהודה</strong> הדורש שוויון גמור בין ההורים. והרי קשה מאד למצוא שיהיו הורים הדומים זה לזה עד כדי כך.
  ודוחים:  <strong>איבעית אימא</strong> <small>[אם תרצה אמור</small><small>]</small> שאותה ברייתא כשיטת <strong>ר' שמעון היא, דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' שמעון: וכי מפני שאכל זה תרטימר בשר ושתה חצי לוג יין האיטלקי, אביו ואמו מוציאין אותו לסקלו?</strong> הלא אין הדבר אפשרי מבחינה נפשית! <strong>אלא לא היה ולא עתיד להיות, ולמה נכתב</strong> בתורה — משום <strong>דרוש וקבל שכר. אמר ר' יונתן:</strong> אין זה כך, אלא <strong>אני ראיתיו,</strong> שהייתי במקום שנידון בו בן סורר ומורה <strong>ו</strong>אף <strong>ישבתי על קברו</strong> לאחר שנידון והרגוהו.
  כיוצא בזה שואלים: <strong>כמאן אזלא הא דתניא</strong> <small>[כ</small>שיטת <small>מי הולכת</small> ברייתא <small>זו ששנינו]:</small> <strong>עיר הנדחת לא היתה ולא עתידה להיות, ולמה נכתבה?</strong> — משום <strong>דרוש וקבל שכר. כמאן</strong> <small>[כ</small>שיטת <small>מי]</small> — כשיטת <strong>ר' אליעזר, דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: כל עיר שיש בה אפילו מזוזה אחת</strong> או שאר ספרי קודש — <strong>אינה נעשית עיר הנדחת.</strong> וקשה לשער שתהיה עיר שלימה שאפילו מזוזה אחת אין בה.
  ושואלים:  <strong>מאי טעמא</strong> <small>[מה הטעם</small><small>]</small> של ר' אליעזר שעיר כזו אינה נעשית עיר הנדחת? ומשיבים: <strong>אמר קרא</strong> <small>[הכתוב]</small> <strong>"ואת כל שללה תקבץ אל תוך רחבה ושרפת באש</strong> את העיר ואת כל שללה<strong>"</strong> (שם יג, יז) <strong>וכיון דאי איכא</strong> <small>[שאם יש</small><small>]</small> <strong>מזוזה</strong> שם <strong>לא אפשר</strong> לשרוף הכל, <strong>דכתיב</strong> <small>[ש</small>כן <small>נאמר</small><small>]:</small> <strong>"</strong>ונתצתם את מזבחותם... ואשריהם תשרפון באש... <strong>לא תעשון כן לה' אלהיכם"</strong> (שם יב, ג–ד), ומכאן למדו שאסור לשרוף דבר המקודש לה', ולכן עיר כזו שיש בה ואפילו מזוזה אחת אי אפשר לקיים בה דין עיר הנדחת. <strong>אמר ר' יונתן:</strong> אינו כן, אלא <strong>אני ראיתיה</strong> שדנוה <strong>וישבתי על תילה.</strong>
 ועוד הערה דומה: <strong>כמאן אזלא הא דתניא</strong> <small>[כ</small>שיטת <small>מי הולכת</small> ברייתא <small>זו ששנינו</small><small>]</small> <strong>בית המנוגע</strong> בצרעת <strong>לא היה ולא עתיד להיות. ולמה נכתב</strong> בתורה — משום <strong>דרוש וקבל שכר. כמאן</strong> <small>[כ</small>שיטת <small>מי</small><small>]?</small> — כשיטת <strong>ר' אלעזר בר' שמעון. דתנן</strong> <small>[ש</small>כן <small>שנינו</small> במשנה<small>],</small> <strong>ר' אלעזר בר' שמעון אומר: לעולם אין הבית טמא</strong> בנגע צרעת <strong>עד שיראה</strong> הנגע בגודל <strong>שתי גריסין על שתי אבנים בשתי כתלים בקרן זוית</strong> שביניהם <strong>ארכו כשני גריסין ורחבו כגריס.</strong> וקשה לשער שיקרה בדיוק כך.
  ושואלים:  <strong>מאי טעמא</strong> <small>[מה הטעם ]</small> של <strong>ר' אלעזר בר' שמעון</strong> שכך הוא דורש? — <strong>כתיב</strong> <small>[נאמר</small><small>]</small> בתורה <strong>"קיר", וכתיב</strong> <small>[ונאמר]</small> באותו פסוק גם <strong>"קירת"</strong> ("וראה את הנגע בקירות הבית שקערורות ירקרקות או אדמדמות ומראיהן שפל מן הקיר". ויקרא יד, לז), <strong>איזהו קיר שהוא כקירות</strong> — <strong>הוי אומר זה קרן זוית.</strong>
 <strong>תניא</strong> <small>[שנוייה</small> ברייתא<small>],</small> <strong>אמר ר' אליעזר בר' צדוק: מקום היה בתחום עזה והיו קורין אותו "חורבתא סגירתא"</strong> <small>["חורבה מצורעת"],</small> כלומר, מקום שהיה בו בית המנוגע ומשמע שהיה במציאות בית מנוגע. <strong>אמר ר' שמעון איש כפר עכו: פעם אחת הלכתי לגליל וראיתי מקום שמציינין אותו</strong> כמקום טמא <strong>ואמרו: אבנים מנוגעות</strong> מבית המנוגע בנגע צרעת <strong>פינו לשם,</strong> הרי שהיה במציאות בית המנוגע.
 <big>ז משנה</big> <strong>היה אחד מהם,</strong> מן ההורים, <strong>גידם או חיגר או אלם או סומא או חרש</strong> — בנם <strong>אינו נעשה בן סורר ומורה, שנאמר:</strong> "ותפשו בו אביו ואמו והוציאו אתו אל זקני עירו ואל שער מקומו" (דברים כא, יט), <strong>"ותפשו בו אביו ואמו",</strong> משמע — <strong>ולא גדמין,</strong> שאינם יכולים לתפוס, <strong>"והוציאו אתו"</strong> — <strong>ולא חגרין,</strong> שאינם יכולים ללכת. ועוד נאמר: "ואמרו אל זקני עירו בננו זה סורר ומורה איננו שומע בקולנו זולל וסובא" (שם כ) <strong>"ואמרו"</strong> — <strong>ולא אלמין, "בננו זה"</strong> — <strong>ולא סומין,</strong> שאינם יכולים להראות ולומר "זה", <strong>"איננו שמע בקלנו"</strong> — <strong>ולא חרשין,</strong> שאינם שומעים אם קיבל את  דבריהם.
 לאחר שמביאים אותו כך אל זקני העיר <strong>מתרין בו בפני שלשה ומלקין אותו</strong> על שגנב. אם <strong>חזר וקלקל</strong> (חטא) — <strong>נדון בעשרים ושלשה</strong> דיינים, <strong>ואינו נסקל עד שיהו שם שלשה הראשונים</strong> שלקה בפניהם, <strong>שנאמר: "בננו זה"</strong> — <strong>זהו</strong> הבן <strong>שלקה</strong> כבר פעם אחת <strong>בפניכם.</strong>
 <big>ח גמרא</big> ממשמעות דברי המשנה רוצים לדקדק: <strong>שמעת מינה</strong> <small>[לומד אתה ממנה</small><small>],</small> ממשנתנו זו, כי <strong>בעינן קרא כדכתיב</strong> <small>[צריכים אנו</small> לקיים את דברי <small>הכתוב כפי שנאמר</small><small>]</small> בדיוק לשונו המצומצם, ולא כפי שאפשר להבין בדרך רחבה יותר שהרי כאן מקפידים על קיומה של כל מלה כאמור! ודוחים: אין מכאן ראיה, שכן <strong>שאני הכא</strong> <small>[שונה כאן</small><small>]</small> שהוא מקרה מיוחד,
## דף עא:
 <strong>דכוליה קרא יתירא</strong> <small>[שכל הכתוב</small> הזה <small>מיותר]</small> <strong>הוא,</strong> שתיאור זה כיצד מוציאים אותו אביו ואמו אינו נחוץ לכאורה, ומשום כך אומרים אנו שבא להדגיש שיש לעשות את הדבר רק באופן זה ולא באופן אחר.
 <big>א</big> שנינו במשנה ש<strong>מתרין</strong> בו <strong>בפני שלשה.</strong> ושואלים: <strong>למה לי</strong> שתהיה ההתראה בפני שלושה? <strong>בתרי סגיא</strong> <small>[בשני</small> עדים <small>די]</small> כבשאר דינים! <strong>אמר אביי: הכי קאמר</strong> <small>[כך אמר</small><small>],</small> כך יש להבין: <strong>מתרין בו בפני שנים ומלקין אותו בפני שלשה</strong> שהם בית דין.
  ושואלים:  <strong>מלקות בבן סורר ומורה היכא כתיבא</strong> <small>[היכן כתוב</small><small>]?</small> הרי לא נאמר הדבר במפורש בכתוב! ומשיבים: כפי שדרש <strong>ר' אבהו</strong> לענין אחר, ש<strong>אמר ר' אבהו: למדנו</strong> את משמעות "ולקחו זקני העיר ההיא את האיש <strong>ויסרו</strong> אותו" (דברים כב, יח) האמור במוציא שם רע, <strong>מ"ויסרו</strong> אותו ולא ישמע אליהם<strong>"</strong> (שם כא, יח) האמור בבן סורר ומורה, <strong>"ויסרו"</strong> זה למדים ממה שנאמר בו <strong>מ"בן"</strong> האמור בפרשת בן סורר ומורה ("כי יהיה לאיש בן סורר ומורה איננו שומע בקול אביו ואמו ויסרו אותו". שם), <strong>ו"בן"</strong> זה נלמד ומושווה <strong>מ"בן"</strong> המוזכר במלקות, שנאמר <strong>"והיה אם בן הכות הרשע"</strong> (שם כה, ב), ללמדנו ש"ויסרו" האמור בשני מקומות אלה משמעו עונש מלקות.
 <big>ב</big> שנינו במשנה שאם <strong>חזר וקלקל</strong> (חטא) — הריהו <strong>נידון בעשרים ושלשה</strong> דיינים וחייבים להיות ביניהם שלושת הראשונים שנידון כבר בפניהם, שכן נאמר: "בננו זה". ומקשים: והרי <strong>האי מיבעי ליה</strong> <small>[</small>פסוק <small>זה נצרך לו</small><small>]</small> לענין אחר ללמדנו <strong>"זה"</strong> — <strong>ולא</strong> הורים <strong>סומין</strong> שאינם יכולים להראות ולומר "זה" (לעיל סנהדרין עא, א)! ומשיבים: <strong>אם כן</strong> שביטוי זה בא רק ללמדנו שצריכים להיות שם הדיינים הראשונים <strong>לכתוב</strong> <small>[שיכתוב</small> בתורה<small>]</small> רק "<strong>בננו הוא", מאי</strong> <small>[מה</small> השוני<small>]</small> באומרו <strong>"בננו זה"</strong> — <strong>שמע מינה תרתי</strong> <small>[למד מכאן שני</small> דברים<small>],</small> ששלושת דייניו צריכים להיות בדינו השני, וגם ללמדנו שאם הוריו סומים אינו נעשה בן סורר ומורה.
 <big>ג משנה</big> <strong>ברח</strong> בן סורר ומורה <strong>עד שלא נגמר דינו, ואחר כך,</strong> לפני שתפסוהו, <strong>הקיף זקן התחתון</strong> — <strong>פטור</strong> ממיתה, שהרי משהקיף זקן התחתון שוב אינו נידון כבן סורר ומורה (ראה לעיל סנהדרין סח, ב). <strong>ו</strong>אולם <strong>אם משנגמר דינו ברח</strong> מבית הדין <strong>ואחר כך</strong> כשתפסוהו כבר <strong>הקיף זקן התחתון</strong> — <strong>חייב,</strong> שכיון שיצא כבר דינו למיתה, אין חוזרים ומזכים אותו.
 <big>ד גמרא</big> בקשר לרעיון במשנתנו <strong>אמר ר' חנינא: בן נח שבירך</strong> (קילל) <strong>את השם, ואחר כך נתגייר</strong> — <strong>פטור</strong> מעונש, <strong>הואיל ונשתנה דינו,</strong> שעכשיו בהיותו ישראל נידון על אותה עבירה עצמה בפני עשרים ושלושה בהתראה ובפני עדים, וגם <strong>נשתנה מיתתו,</strong> שמקודם היה נידון כבן נח בסייף, ועכשיו בסקילה.
  ומציעים:  <strong>נימא מסייעא ליה</strong> <small>[האם נאמר</small> ש<small>מסייע לו</small><small>]</small> מה ששנינו במשנתנו: <strong>ברח עד שלא נגמר דינו ואחר כך הקיף זקן התחתון</strong> — <strong>פטור. מאי טעמא</strong> <small>[מה טעם]</small> הדבר <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]:</small> <strong>הואיל ואישתני</strong> <small>[ונשתנה]</small> מעמדו — <strong>אישתני</strong> <small>[נשתנה</small> דינו<small>]?!</small>
 ודוחים: <strong>לא, שאני הכא, דאי עבד השתא</strong> <small>[שונה כאן</small> בבן סורר, <small>כי אם היה עושה עכשיו]</small> אותם מעשים, הרי <strong>לאו בר קטלא</strong> <small>[לא בן מוות</small><small>]</small> <strong>הוא,</strong> ולכן פטור. מה שאין כן בגוי שקילל את השם, שעבירה זו חייב עליה מיתה גם בהיותו ישראל.
 <strong>תא שמע</strong> <small>[בוא</small> ו<small>שמע]</small> הוכחה לסתור ממה ששנינו במשתנו: <strong>אם משנגמר דינו ברח ואחר כך הקיף זקן התחתון</strong> — <strong>חייב.</strong> משמע שאף שנשתנה דינו, בכל זאת הורגים אותו! ודוחים: מכאן אין ראיה, <strong>נגמר דינו קאמרת</strong> <small>[אמרת</small><small>],</small> <strong>נגמר דינו</strong> בבחינת <strong>גברא קטילא</strong> <small>[אדם הרוג]</small> <strong>הוא,</strong> ושוב אין נושאים ונותנים עוד בדינו.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו: <strong>בן נח שהכה</strong> (הרג) <strong>את חבירו</strong> הגוי, או ש<strong>בא על אשת חבירו</strong> הגוי, <strong>ונתגייר</strong> — <strong>פטור,</strong> ואם <strong>עשה כן בישראל,</strong> שהרג אדם מישראל או בא על אשת ישראל <strong>ונתגייר</strong> — <strong>חייב. ואמאי</strong> <small>[ומדוע</small><small>]</small> תאמר כך? <strong>נימא</strong> <small>[נאמר</small><small>]</small> <strong>הואיל ואישתני</strong> <small>[ונשתנה]</small> — <strong>אישתני</strong> <small>[נשתנה</small><small>]</small> ואינו חייב מיתה עוד! אלא משמע שאין סוברים כך.
  ודוחים: אין להשוות! כי  <strong>דינו ומיתתו בעינן</strong> <small>[צריכים אנו</small><small>],</small> שכדי שיבטל חיוב מיתה מעליו דרוש גם שינוי בדרך דינו וגם בדרך מיתתו, <strong>והאי</strong> <small>[וזה</small><small>]</small> שהרג או שבא על אשת חבירו אמנם <strong>דינו אישתני</strong> <small>[השתנה</small><small>],</small> שכן משנתגייר נידון בעשרים ושלושה דיינים בעדים ובהתראה, ואולם <strong>מיתתו לא אישתני</strong> <small>[נשתנתה</small><small>],</small> שעדיין הוא נהרג באותה מיתה, ולכך אינו נפטר.
 <big>ד</big> ומקשים: <strong>בשלמא</strong> <small>[נניח</small><small>]</small> לגבי <strong>רוצח</strong> מובנת התשובה, שכן <strong>מעיקרא</strong> <small>[מתחילה</small><small>]</small> כשהיה בן נח היה נידון ב<strong>סייף, והשתא</strong> <small>[ועכשיו</small><small>]</small> שהוא ישראל נידון גם כן ב<strong>סייף,</strong> ואין איפוא שינוי במיתתו. <strong>אלא</strong> הבא על <strong>אשת איש,</strong> הלא כשהיה <strong>מעיקרא</strong> <small>[מתחילה</small><small>]</small> בן נח היה נידון ב<strong>סייף,</strong> שאין עונשי בן נח אלא בסייף, <strong>והשתא</strong> <small>[ועכשיו</small><small>]</small> שהוא ישראל הריהו נידון ב<strong>חנק!</strong> ואם כן יש שינוי הן בדינו והן במיתתו ועל כל פנים נהרג.
  ומשיבים: המקרה של אשת איש המוזכר כאן כוונתו שבא על  <strong>נערה המאורסה, דאידי ואידי</strong> <small>[שזו וזו</small><small>],</small> גם בהיותו בן נח וגם ישראל, הריהו נידון <strong>בסקילה,</strong> ולפיכך נהרג.
  ומקשים:  <strong>והא</strong> <small>[והרי</small><small>]</small> <strong>עשה כן בישראל דומיא</strong> <small>[בדומה</small><small>]</small> לבא על <strong>אשת חבירו</strong> הגוי <strong>קתני</strong> <small>[שנה</small><small>],</small> שבשניהם מדובר באותו נושא עצמו, ודין נערה המאורסה אינו קיים כלל בבני נח אלא בישראל בלבד.
 <strong>אלא</strong> לא זה הטעם, ויש להסביר כך: <strong>קלה בחמורה מישך שייכא</strong> <small>[שייכת</small><small>],</small> שאם מתחייב תחילה בהיותו בן נח במיתה חמורה, ואחר כך כישראל במיתה קלה — הרי המיתה הקלה כלולה בחמורה, ועדיין נשאר חייב בה. ואולם אם הוכבד דינו אחר כך — אומרים אנו שנפטר לגמרי.
  ומקשים:  <strong>הניחא לרבנן</strong> <small>[זה נוח ל</small>שיטת <small>חכמים</small><small>]</small> <strong>דאמרי</strong> <small>[שאומרים  ]</small> שמיתת <strong>סייף חמור</strong> ממיתת חנק, ולכן בן נח שבא על אשת חבירו, והיה דינו בסייף, ונתגייר, הוקל דינו והוא עכשיו בחנק — ונהרג. <strong>אלא</strong> <strong>ל</strong>שיטת <strong>ר' שמעון</strong> ש<strong>אמר</strong> ש<strong>חנק חמור</strong> מסייף, <strong>מאי איכא למימר</strong> <small>[מה יש לומר]?</small> הרי לפי עקרון זה צריך היה להיפטר!
  ומשיבים:  <strong>ר' שמעון סבר לה</strong> <small>[סבור</small><small>]</small> בענין זה <strong>כ</strong>שיטת ה<strong>תנא דבי</strong> <small>[מבית</small> מדרשו<small>]</small> של <strong>מנשה</strong> ש<strong>אמר: כל מיתה האמורה לבני נח</strong> סתם <strong>אינה אלא חנק</strong> ולא סייף, ואם כן הבא על אשת איש בגויותו לא הוחמרה מיתתו בגירותו, אלא עדיין הוא נידון באותה מיתה, ולפיכך נהרג.
  ומקשים לשיטת ר' שמעון: <strong>בשלמא</strong> <small>[נניח]</small> בענין <strong>אשת איש, מעיקרא</strong> <small>[מתחילה</small><small>]</small> שהיה בן נח חייב לשיטה זו <strong>חנק, והשתא</strong> <small>[ועכשיו</small><small>]</small> כשבא לכלל ישראל חייב גם כן <strong>חנק. אלא רוצח,</strong> הלא <strong>מעיקרא</strong> <small>[מתחילה</small><small>]</small> כשהיה בן נח חייב לשיטה זו <strong>חנק,</strong> שכן כאמור הוא סובר כתנא דבי מנשה שכל מיתת גוי בחנק, <strong>והשתא</strong> <small>[ועכשיו</small><small>]</small> כישראל חייב <strong>סייף!</strong> ומשיבים: מיתה <strong>קלה בחמורה מישך שייכא</strong> <small>[שייכת]</small> היא ונכללת בה, שהרי לדעת ר' שמעון חנק חמור מסייף, ולפיכך נהרג.
  ומציעים:  <strong>לימא מסייעא ליה</strong> <small>[האם לומר</small> ש<small>מסייעת לו</small><small>]</small> לר' חנינא ברייתא זו, ששנינו: <strong>סרחה</strong> (חטאה) הנערה המאורסה בזנות והיה דינה סקילה <strong>ואחר כך</strong> כשעמדה לדין <strong>בגרה</strong> — <strong>תידון בחנק</strong> כשאר ארוסה בוגרת שזינתה. <strong>בסקילה מאי טעמא</strong> <small>[מה טעם]</small> <strong>לא</strong> דנים אותה? — <strong>לאו</strong> <small>[האם לא]</small> <strong>משום</strong> ש<strong>הואיל ואישתני</strong> <small>[ונשתנתה]</small> מהותה — <strong>אישתני</strong> <small>[נשתנה]</small> דינה? <strong>וכל שכן הכא דאישתני</strong> <small>[כאן,</small> בגר, <small>שנשתנה]</small> <strong>לגמרי</strong> מגוי לישראל! ודוחים: אין להביא מכאן ראיה, שכן <strong>האמר ליה</strong> <small>[הרי אמר לו</small><small>]</small> <strong>ר' יוחנן ל</strong>אותו <strong>תנא</strong> ששנה ברייתא זו לפניו: תקן את הנוסח, ו<strong>תני</strong> <small>[שנה</small><small>]:</small> <strong>תידון בסקילה</strong> ולא בחנק, ואין איפוא להביא משם ראיה.
 <big>ה משנה</big> <strong>בן סורר ומורה נידון</strong> במיתה לא מפני חומרת העבירה שעושה עכשיו, אלא <strong>על שם סופו,</strong> שנער כזה יגדל ויהא רוצח ופושע, ומוטב ש<strong>ימות זכאי</strong> לפני שגרם נזק רב, <strong>ואל ימות חייב, שמיתתן של רשעים</strong> גם <strong>הנאה להן,</strong> שהרי אינם חוטאים עוד, <strong>ו</strong>היא גם <strong>הנאה לעולם</strong> כולו, שנפטר מן המזיק. <strong>ו</strong>להיפך, מיתתם של <strong>צדיקים רע להן,</strong> שאין עושים עוד מצוות, <strong>ורע לעולם,</strong> שחסר לו צדיק זה, ואגב אומרים עוד בענין זה: שתיית
 <strong>יין ושינה, לרשעים</strong> — <strong>הנאה להן והנאה לעולם,</strong> שהרי בזמן שישנים וכאשר הם תחת השפעת היין, אינם מזיקים לאחרים. ולהיפך אצל ה<strong>צדיקים</strong> גם השינה וגם היין הם <strong>רע להן ורע לעולם.</strong>
 <strong>פיזור לרשעים</strong> שאינם מצויים יחד — <strong>הנאה להן,</strong> שאינם מגרים זה את זה לחטוא, <strong>והנאה לעולם.</strong> פיזור <strong>לצדיקים</strong> — <strong>רע להן ורע לעולם. כנוס לרשעים</strong> — <strong>רע להן ורע לעולם, ולצדיקים</strong> — <strong>הנאה להן והנאה לעולם. שקט לרשעים</strong> — <strong>רע להן ורע לעולם. לצדיקים</strong> — <strong>הנאה להן והנאה לעולם.</strong>
## דף עב.
 <big>א גמרא</big> <strong>תניא</strong> <small>[שנויה</small> ברייתא<small>]</small> המרחיבה יותר את דברי המשנה, <strong>ר' יוסי הגלילי אומר: וכי מפני שאכל זה</strong> הנער <strong>תרטימר בשר ושתה חצי לוג יין האיטלקי אמרה תורה יצא לבית דין ליסקל?</strong> וכי על דברים אלה יהא חייב מיתה? <strong>אלא הגיעה תורה לסוף דעתו של בן סורר ומורה,</strong> כלומר, לתוצאה ההכרחית מן הדברים, שאם ממשיך בדרך זו <strong>סוף</strong> דבר שהוא <strong>מגמר</strong> (מכלה) את <strong>נכסי אביו ומבקש למודו</strong> (הרגלו) לזלול ולסבוא כדרך שהיה רגיל, <strong>ואינו מוצא, ו</strong>אז <strong>יוצא לפרשת דרכים ומלסטם</strong> (שודד) <strong>את הבריות</strong> והורגם.
 <strong>אמרה תורה:</strong> מוטב ש<strong>ימות זכאי ואל ימות</strong> לאחר זמן <strong>חייב. שמיתתן של רשעים</strong> — <strong>הנאה להם והנאה לעולם, ו</strong>מיתה <strong>לצדיקים</strong> — <strong>רע להם ורע לעולם. שינה ויין לרשעים</strong> — <strong>הנאה להם והנאה לעולם, לצדיקים</strong> — <strong>רע להם ורע לעולם. שקט לרשעים</strong> — <strong>רע להן ורע לעולם. ולצדיקים</strong> — <strong>הנאה להם והנאה לעולם. פיזור לרשעים</strong> שאינם מצויים יחד — <strong>הנאה להן,</strong> שאינם מגרים זה את זה לחטוא, <strong>והנאה לעולם.</strong> <strong>ו</strong>פיזור <strong>לצדיקים</strong> — <strong>רע להם ורע לעולם.</strong>
 <big>ב משנה</big> גנב <strong>הבא במחתרת</strong> שנאמר בתורה שאין לו דמים, כלומר, מותר להורגו, אף הוא <strong>נידון על שם סופו.</strong> שהרי אנו יודעים שאם ינסה בעל הבית להתנגד לו — יהרגנו. <strong>היה</strong> הגנב <strong>בא במחתרת</strong> ותוך כדי כך <strong>שבר את החבית, אם</strong> הוא מקרה ש<strong>יש לו דמים</strong> (שאסור להורגו), וכגון באב הבא במחתרת לגנוב מבנו, שבכגון זה אין הבן רשאי להרוג את אביו, שכן ברור הדבר שאף אם יתנגד הבן לא יהרגנו אביו, שהרי רחמי האב על הבן, הרי גנב זה <strong>חייב</strong> לשלם דמי החבית. ו<strong>אם אין לו דמים,</strong> וכגון בכל אדם אחר הבא במתחרת, הרי גם אם לא נהרג — <strong>פטור</strong> מלשלם.
 <big>ג גמרא</big> <strong>אמר רבא: מאי טעמא</strong> <small>[מה טעם</small><small>]</small> הלכה זו של הבא ב<strong>מחתרת?</strong> והסביר: <strong>חזקה</strong> היא, <strong>אין אדם מעמיד עצמו</strong> (מתאפק) <strong>על ממונו</strong> שיגזלו ממנו, <strong>והאי</strong> <small>[ואותו</small><small>]</small> הגנב במחתרת <strong>מימר</strong> <small>[אמור]</small> <strong>אמר</strong> בלבו: <strong>אי אזילנא</strong> <small>[אם הולך אני]</small> והוא רואה אותי, הרי <strong>קאי לאפאי</strong> <small>[יעמוד כנגדי]</small> <strong>ולא שביק</strong> <small>[יניח]</small> <strong>לי,</strong> <strong>ואי קאי לאפאי</strong> <small>[ואם יעמוד כנגדי]</small> — <strong>קטלינא ליה</strong> <small>[אהרוג אותו</small><small>],</small> וכיון שהיתה דעתו מלכתחילה אף לרצוח, הרי <strong>התורה אמרה: אם בא</strong> אדם <strong>להורגך</strong> — <strong>השכם להורגו.</strong>
 <big>ד</big> <strong>אמר רב: הבא במחתרת ונטל כלים ויצא</strong> ונתפס רק אחר כך — <strong>פטור</strong> מלהשיב את הכלים. <strong>מאי טעמא</strong> <small>[מה הטעם</small><small>]</small> כי <strong>בדמים קננהו</strong> <small>[קנה אותם</small><small>],</small> כי כיון שסיכן את עצמו למות בשעת הגניבה, שהרי מותר היה להרגו אז, אין ליטול ממנו מה שגנב, שהרי משום הסיכון החמור שהיה בו נפטר מכל עונש אחר, קל יותר. <strong>אמר רבא: מסתברא מילתיה</strong> <small>[מסתברים דבריו</small><small>]</small> של <strong>רב</strong> שפטר <strong>בששיבר</strong> את הכלים, בשעת מעשה, <strong>דליתנהו</strong> <small>[שאינם],</small> שאין תובעים ממנו את דמיהם. <strong>אבל</strong> אם <strong>נטל</strong> את הכלים והם עדיין ברשותו — <strong>לא</strong> ישארו בידו.
  ומעירים:  <strong>והאלהים!</strong> (דרך שבועה), באמת <strong>אמר רב</strong> דבריו <strong>אפילו</strong> במקרה ש<strong>נטל,</strong> כלומר, רב עצמו איננו מחלק בין שני המקרים, <strong>דהא</strong> <small>[שהרי</small><small>]</small> במקרה כגון אב הגונב מן הבן ש<strong>יש לו דמים, ונאנסו,</strong> כלומר, אם שבר את הכלים שלא ברצונו אלא באונס — <strong>חייב</strong> להחזיר. <strong>אלמא</strong> <small>[מכאן]</small> שהכלים <strong>ברשותיה קיימי</strong> <small>[ברשותו</small> של הגנב הם <small>עומדים],</small> וחייב לשלם כל נזק שאירע בהם, <strong>הכא נמי ברשותיה קיימי</strong> <small>[כאן גם כן,</small> כשאין לו דמים, <small>ברשותו</small> הם <small>עומדים</small><small>]</small> והם שלו.
  ורבא מסביר: אף כי יש לכאורה ראיה, מכל מקום <strong>ולא היא,</strong> אינו כן באמת, <strong>כי אוקמינא</strong> <strong>רחמנא ברשותיה</strong> <small>[כאשר העמידה התורה</small> את הכלים <small>ברשותו</small><small>],</small> שהם נחשבים כשלו הרי זה <strong>לענין אונסין</strong> שיהא חייב על כל נזק שיארע בהם. <strong>אבל לענין מקנא</strong> <small>[קנין]</small> — <strong>ברשותיה דמרייהו קיימי</strong> <small>[ברשות בעליהם</small> הם <small>עומדים</small><small>],</small> וראיה לכך: <strong>מידי דהוה</strong> <small>[כשם ש</small>הדבר <small>הוא]</small> ב<strong>שואל,</strong> שאף שהשואל חייב לשלם גם נזקי אונסים שאירעו במה ששאל, בכל זאת אינם נעשים כרכושו.
 <strong>תנן</strong> <small>[שנינו</small> במשנתנו<small>]:</small> אם <strong>בא במחתרת ושיבר את החבית</strong> שהיתה שם, אם <strong>יש לו דמים,</strong> שאי אפשר להורגו — <strong>חייב</strong> בדמי החבית, אם <strong>אין לו דמים,</strong> שאפשר להורגו — <strong>פטור.</strong> ונדייק מן המשנה <strong>טעמא</strong> <small>[הטעם,</small> דווקא<small>]</small> ש<strong>שיבר, דכי</strong> <small>[שכאשר</small><small>]</small> <strong>אין לו דמים פטור</strong> מלשלם, <strong>הא</strong> <small>[הרי</small><small>]</small> אם <strong>נטל</strong> — <strong>לא</strong> ייפטר, וחייב לשלם, וקשה לרב!
  ומתרצים:  <strong>הוא הדין</strong> ש<strong>אפילו</strong> כאשר <strong>נטל</strong> כלים <strong>נמי</strong> <small>[גם כן</small><small>]</small> פטור מלשלם עליהם, <strong>והא דקא תני</strong> <small>[וזה ששנה</small><small>]</small> בלשון <strong>"שבר את החבית", קא משמע לן</strong> <small>[השמיע לנו]</small> בכך חידוש <strong>דכי</strong> <small>[שכאשר</small><small>]</small> <strong>יש לו דמים, אף על גב</strong> <small>[אף על פי</small><small>]</small> ש<strong>שיבר</strong> — <strong>נמי</strong> <small>[גם כן</small><small>]</small> <strong>חייב,</strong> אף שאין הכלים בעין. על הסבר זה מקשים: מה החידוש בדבר?
  הלא דבר זה הוא <strong>פשיטא</strong> <small>[פשוט,</small> מובן מאליו<small>],</small> שהרי גנב זה כשאר <strong>מזיק הוא</strong> והמזיק משלם! ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> ש<strong>אפילו</strong> אם שיבר <strong>שלא בכוונה,</strong> גם כן חייב. ומקשים שוב: <strong>מאי קא משמע לן</strong> <small>[מה השמיע לנו</small><small>]</small> וחידש לנו בזה — ש<strong>אדם מועד לעולם,</strong> וגם המזיק שלא בכוונה — חייב. אולם אף זה <strong>תנינא</strong> <small>[שנינו</small><small>]</small> כבר במשנה: <strong>אדם מועד לעולם</strong> וחייב לשלם, <strong>בין</strong> שהזיק <strong>בשוגג בין במזיד בין באונס בין ברצון!</strong> ומעירים: אכן, <strong>קשיא</strong> <small>[קשה]</small> לשיטת רב.
 <strong>מתיב</strong> <small>[מקשה</small><small>]</small> <strong>רב ביבי בר אביי</strong> על שיטת רבא מן המשנה: <strong>הגונב כיס בשבת</strong> והוציאו לרשות הרבים — <strong>חייב</strong> לשלם מה שגנב, אף שבתוך כך חילל את השבת, והיא עבירה שחייבים עליה מיתה. <strong>שהרי נתחייב בגניבה קודם שיבא לידי איסור שבת.</strong> שכן הגנב הגביה את הכיס, ועל ידי כך נעשה כקניינו עוד לפני שיצא לרשות אחרת, ורק משיצא מרשות בעליו התחייב משום מוציא מרשות היחיד לרשות הרבים בשבת.
 <strong>היה מגרר</strong> את הכיס על הארץ <strong>ויוצא</strong> עד שהוציאו בדרך זו מרשות בעליו לרשות הרבים — <strong>פטור</strong> מלשלם דמי הכיס, <strong>שהרי איסור גניבה</strong> חל עליו רק כאשר הוציא את החפץ מרשות בעליו שכן לא הגביהו, <strong>ואיסור סקילה</strong> שנתחייב בו כאשר הוציאו מרשות היחיד לרשות הרבים <strong>באין כאחד,</strong> ומי שנתחייב בדיני נפשות פטור מלשלם כסף שנתחייב באותו מעשה עצמו. ואם כן קשה הדבר לשיטת רבא, שאמר שאם מה שגנב נמצא בעין — חייב להחזיר. ומכאן משמע שאם עבר עבירה שחייבים עליה מיתה נפטר מכל תשלומים!
  ומשיבים:  <strong>והלכתא</strong> <small>[וההלכה</small><small>]</small> היא שיש להסביר את המשנה ההיא כגון <strong>דשדנהו בנהרא</strong> <small>[שזרק</small> את הכיס <small>בנהר</small><small>]</small> שפטור מתשלומים אפילו כשהזיק ביודעים, שהרי אין החפצים בעין.
  מסופר:  <strong>רבא איגנבו ליה דיכרי במחתרתא</strong> <small>[נגנבו לו אילים במחתרת</small><small>].</small> <strong>אהדרינהו ניהליה</strong> <small>[החזירום לו]</small> <strong>ולא קבלינהו</strong> <small>[קבלם</small><small>].</small> <strong>אמר: הואיל ונפק מפומיה</strong> <small>[ויצא מפיו]</small> של <strong>רב</strong> שהגנב קנאם בדמים שוב אין הוא רוצה לקחתם.
 <big>ה</big> ועוד בנושא זה של הבא במחתרת, <strong>תנו רבנן</strong> <small>[שנו חכמים]:</small> על הנאמר "אם במחתרת ימצא הגנב והכה ומת <strong>אין לו דמים. אם זרחה השמש עליו</strong> דמים לו" (שמות כב, א–ב), יש לתמוה: <strong>וכי השמש עליו בלבד זרחה! אלא</strong> יש להבינו כביטוי סמלי, שמשמעו: <strong>אם ברור לך הדבר כשמש, שאין לו שלום עמך,</strong> אלא כוונתו של גנב זה להרגך — הקדם <strong>ו</strong><strong>הרגהו</strong> אתה, <strong>ואם לאו</strong> <small>[לא],</small> שאינך בטוח בכוונותיו — <strong>אל תהרגהו.</strong>
 <strong>תניא אידך</strong> <small>[שנויה</small> ברייתא <small>אחרת</small><small>]:</small> על הנאמר <strong>"אם זרחה השמש עליו דמים לו",</strong> יש לתמוה: <strong>וכי השמש עליו בלבד זרחה! אלא</strong> ללמד באופן זה: <strong>אם ברור לך כשמש שיש לו שלום עמך</strong> — <strong>אל תהרגהו, ואם לאו</strong> <small>[לא],</small> שאינך בטוח בכוונותיו — <strong>הרגהו.</strong> ומעירים: <strong>קשיא סתמא אסתמא</strong> <small>[קשה סתם</small> דין גנב שלא נתבררה כוונתו <small>על סתם],</small> שמהברייתא הראשונה משמע שאם אינו יודע בבירור שכוונתו להורגו אסור להורגו, ומהשניה משמע שכל עוד אינו בטוח שכוונתו לשלום מותר להורגו!
  ומשיבים:  <strong>לא קשיא</strong> <small>[אינו קשה</small><small>],</small>
## דף עב:
 <strong>כאן</strong> ששנינו שאסור להרוג, הרי זה <strong>באב</strong> הבא <strong>על הבן</strong> במחתרת, שסתם אב מרובים רחמיו על הבן ואין בדעתו להרגו ולכן יש לו דמים, וידרשו דמיו מן ההורגו, אלא אם כן ברור לבן כשמש שהאב מתכוון להורגו. <strong>כאן</strong> שמותר להרוג מספק הרי זה אפילו <strong>בבן</strong> הבא <strong>על האב,</strong> שאז, כל שאינו בטוח שבא בשלום — מותר להרגו.
 <strong>אמר רב: כל</strong> מי <strong>דאתי עלאי במחתרתא</strong> <small>[שיבא עלי במחתרת]</small> — <strong>קטילנא ליה</strong> <small>[הורג אני אותו],</small> שסתמו של דבר שבא להרוג, ואפילו הוא אדם המוכר לי, <strong>לבר</strong> <small>[חוץ]</small> <strong>מרב חנינא בר שילא</strong> שאותו לא הייתי הורג. ושואלים: <strong>מאי טעמא</strong> <small>[מה טעם]</small> אמר רב כך ביחס אליו? <strong>אילימא</strong> <small>[אם תאמר]</small> שהוא סומך עליו <strong>משום</strong> ש<strong>צדיק הוא</strong> — ואולם <strong>הא קאתי במחתרתא</strong> <small>[הרי</small> פה מדובר ש<small>הוא בא במחתרת]</small> ומוכח איפוא שאינו צדיק! <strong>אלא</strong> הטעם הוא <strong>משום דקים</strong> <small>[שמובטח]</small> <strong>לי בגוויה</strong> <small>[בו]</small> שהוא <strong>מרחם עלי כרחם אב על הבן.</strong>
 <big>א</big> <strong>תנו רבנן</strong> <small>[שנו חכמים]</small> על הכתוב <strong>"</strong>אם זרחה השמש עליו <strong>דמים לו"</strong> (שמות כב, ב): <strong>בין</strong> שהיה הדבר <strong>בחול בין בשבת,</strong> ואם <strong>"אין לו דמים"</strong> — <strong>בין בחול בין בשבת.</strong>
 ומבררים: <strong>בשלמא</strong> <small>[נניח],</small> מה שנאמר <strong>"אין לו דמים"</strong> שהוא <strong>בין בחול בין בשבת איצטריך</strong> <small>[הוצרך]</small> הדבר לאומרו, שכן <strong>סלקא דעתך אמינא</strong> <small>[יעלה על דעתך לומר]:</small> <strong>מידי דהוה</strong> <small>[הדבר הריהו]</small> כמו ב<strong>הרוגי בית דין,</strong> ש<strong>בשבת לא קטלינן</strong> <small>[הורגים אנו]</small> אותם, על כן <strong>קא משמע לן דקטלינן</strong> <small>[השמיע לנו</small> התנא <small>שאנו הורגים]</small> את הבא במחתרת כהגנה עצמית אף בשבת. <strong>אלא</strong> מה שאמר שבאופן ש<strong>"דמים לו"</strong> דינו אחד <strong>בין בחול בין בשבת,</strong> תמוה: הרי <strong>השתא</strong> <small>[עכשיו]</small> <strong>ב</strong>יום <strong>חול לא קטלינן ליה</strong> <small>[הורגים אנו אותו],</small> <strong>בשבת מבעיא</strong> <small>[נצרכה]</small> לומר שאינו נהרג?!
 <strong>אמר רב ששת: לא נצרכא</strong> הלכה זו שדמים לו אף בשבת <strong>אלא</strong> למקרה שנפלה עליו מפולת בשבת, שחייבים <strong>לפקח עליו</strong> (להסיר ממנו) <strong>את הגל</strong> של האבנים שנפל עליו ולהצילו ממוות אף שיש בכך חילול שבת, ואין אומרים כי אמנם אסור להרגו בידים, אך גם אין חובה להשתדל בהצלתו.
 <big>ב</big> על הנאמר "אם במחתרת ימצא הגנב והכה ומת אין לו דמים" (שמות כב, א), <strong>תנו רבנן</strong> <small>[שנו חכמים]:</small> <strong>"והכה"</strong> בא ללמד <strong>בכל אדם</strong> שתופסו, <strong>"ומת"</strong> — שמיתתו <strong>בכל מיתה שאתה יכול להמיתו.</strong> ומבררים: <strong>בשלמא</strong> <small>[נניח]</small> למה שלמדו מהמלה <strong>"והכה"</strong> שמיתתו <strong>בכל אדם, איצטריך</strong> <small>[הוצרך]</small> הדבר לאומרו, כי <strong>סלקא דעתך אמינא</strong> <small>[יעלה על דעתך לומר]</small> כי <strong>בעל הבית הוא דקים להו</strong> <small>[שבטוח בו]</small> הגנב, שלא יחשה על ממונו, שהרי <strong>אין אדם מעמיד עצמו על ממונו, אבל</strong> לגבי <strong>אחר לא</strong> בטוח הגנב שיעמיד עצמו על ממון בעל הבית, ואין הגנב בא בכוונת הריגה, ולכן אין האחר רשאי להורגו, שהרי לא נתכוון החותר להורגו, על כן
 <strong>קא משמע לן</strong> <small>[השמיע לנו]</small> שגנב זה <strong>רודף הוא,</strong> שדינו כשאר אדם הרודף אחר חבירו להמיתו שכל אדם רשאי להציל את הנרדף, <strong>ו</strong>לכן <strong>אפילו אחר נמי</strong> <small>[גם כן]</small> מותר להורגו, כדי להציל את בעל הבית. <strong>אלא</strong> מה ששנינו שהמלה <strong>"ומת"</strong> באה ללמד כי מיתתו <strong>בכל מיתה שאתה יכול להמיתו, למה לי</strong> לומר כן?
  והלא <strong>מ</strong>דין <strong>רצח נפקא</strong> <small>[יוצא,</small> נלמד הדבר<small>]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> ממה שנאמר <strong>"מות יומת המכה רצח הוא"</strong> (במדבר לה, כא) <strong>אין לי</strong> ללמוד <strong>אלא</strong> שממיתים אותו <strong>במיתה האמורה בו,</strong> בסייף, <strong>ומנין שאם אי</strong> (אין) <strong>אתה יכול</strong> מאיזה שהוא טעם <strong>להמיתו במיתה הכתובה בו, שאתה רשאי להמיתו בכל מיתה שאתה יכול להמיתו?</strong> <strong>תלמוד לומר: "מות יומת"</strong> — <strong>מכל מקום,</strong> ואם כן הרי שאף רוצח נהרג בכל מיתה! ומדוע צריך לשנות דין גנב כאן? נלמד מרוצח!
  ודוחים:  <strong>שאני התם</strong> <small>[שונה שם]</small> ברוצח ש<strong>אמר קרא</strong> <small>[הכתוב]</small> וגילה במפורש: <strong>"מות יומת",</strong> ומשמע: מכל מקום.
  ושואלים:  <strong>וניגמר מיניה</strong> <small>[ונלמד מכאן]</small> לגבי כל שאר חייבי מיתה שבעולם, שמיתתם בכל דרך! ומשיבים: <strong>משום דהוה</strong> <small>[שהיה]</small> גם <strong>רוצח ו</strong>גם <strong>גואל הדם שני כתובין הבאין כאחד,</strong> שבשניהם נאמר דין זה שמי שאי אפשר להמיתו במיתה הראויה לו ממיתים אותו בכל מיתה אחרת. <strong>וכל שני כתובין הבאין כאחד אין מלמדין</strong> לענין אחר, אלא באו לעניינם בלבד. ולכן היה התנא צריך ללמדנו דין זה גם בבא במחתרת.
 <big>ג</big> <strong>תנו רבנן</strong> <small>[שנו חכמים]:</small> ממה שנאמר "אם ב<strong>מחתרת</strong> ימצא הגנב" (שמות כב, א) <strong>אין לי</strong> ללמוד <strong>אלא</strong> שבא ב<strong>מחתרת</strong> בלבד. ואולם אם בא דרך <strong>גגו</strong> או דרך <strong>חצירו</strong> או דרך <strong>קרפיפו</strong> (חצר מגודרת המצוייה אחורי הבית, שמטילים בה גרוטאות) <strong>מנין</strong> שהדין כמו כן? <strong>תלמוד לומר: "ימצא הגנב"</strong> — <strong>מכל מקום,</strong> בכל מקום שנמצא. <strong>אם כן מה תלמוד לומר "מחתרת"</strong> — דיבר הכתוב במקרה המצוי, <strong>מפני שרוב גנבים מצויין במחתרת.</strong>
 <strong>תניא אידך</strong> <small>[שנויה</small> ברייתא <small>אחרת]:</small> ממה שנאמר בכתוב <strong>"מחתרת" אין לי</strong> ללמוד <strong>אלא מחתרת</strong> בלבד, ואולם אם בא דרך <strong>גגו חצירו וקרפיפו מנין</strong> שהדין כמו כן? <strong>תלמוד לומר "ימצא הגנב"</strong> — <strong>מכל מקום. אם כן מה תלמוד לומר "מחתרת"</strong> — בא הדבר ללמדנו ש<strong>מחתרתו זו היא התראתו.</strong> שגנב זה אין צורך להתרות בו קודם לכך, אלא כיון שבא במחתרת ממיתים אותו בלא צורך להזהירו, מה שאין כן בבא בדרך אחרת.
 <big>ד</big> <strong>אמר רב הונא: קטן הרודף</strong> אחר אדם אחר להורגו <strong>ניתן להצילו בנפשו.</strong> כלומר, מותר להציל את הנרדף על ידי הריגת הקטן הרודף, ואין אומרים שכיון שאין הקטן בר דעת אינו בן עונשים. <strong>קסבר</strong> <small>[סבר]</small> רב הונא: <strong>רודף</strong> בכלל <strong>אינו צריך התראה, לא שנא</strong> <small>[אינו שונה]</small> אם היה הרודף <strong>גדול,</strong> מבוגר, <strong>ולא שנא</strong> <small>[ואינו שונה]</small> אם היה זה <strong>קטן,</strong> שלענין זה עיקרו של דבר הוא להציל את הנרדף ממוות, ואין כאן מקום לדון אם הרודף חייב מיתה או לא.
 <strong>איתיביה</strong> <small>[הקשה לו]</small> <strong>רב חסדא לרב הונא</strong> ממה ששנינו: תינוק העומד להיוולד ולידתו מסכנת את אמו, אם <strong>יצא</strong> כבר <strong>ראשו</strong> החוצה בזמן הלידה — <strong>אין נוגעין בו</strong> להמיתו כדי להציל את אמו, <strong>לפי שאין דוחין נפש מפני נפש.</strong> ולפי דעתך <strong>אמאי</strong> <small>[מדוע]</small> עושים כן? והלא התינוק <strong>רודף הוא,</strong> שהרי הוא בא להרוג את אמו, ומדוע לא נהרגנו אם אכן יש להרוג רודף קטן?! ודוחים: אין כאן קושיא שכן <strong>שאני התם דמשמיא קא רדפי לה</strong> <small>[שונה שם שמשמים רודפים אותה],</small> שהרי אין התינוק עושה כן מדעת עצמו ואין הדבר תלוי ברצונו, ולכן אין לדחות נפשו מפני נפש אמו.
  ומציעים:  <strong>נימא מסייע ליה</strong> <small>[האם נאמר</small> שאפשר <small>לסייע לו]</small> ממה ששנינו: <strong>רודף שהיה רודף אחר חבירו להורגו, אומר לו</strong> לרודף: <strong>ראה שישראל הוא</strong> הנרדף, <strong>ובן ברית הוא,</strong> שאינו משומד שיצא מכלל ברית ישראל, <strong>והתורה אמרה: "שפך דם האדם באדם דמו ישפך"</strong> (בראשית ט, ו). <strong>אמרה תורה: הצל דמו של זה</strong> הנרדף <strong>בדמו של זה</strong> הרודף,
 וכיון שלא נאמר שצריך הרודף לומר ששמע את ההתראה, משמע שאין צורך להתרות וכרב הונא, ודוחים: משם אין ראיה, שכן המשנה <strong>ההיא</strong> כשיטת <strong>ר' יוסי בר' יהודה היא.</strong> <strong>דתניא</strong> <small>[ש</small>כן <small>שנינו</small> בברייתא <small>],</small> <strong>ר' יוסי בר' יהודה אומר: חבר</strong> שיודע דיני התורה <strong>אין צריך התראה</strong> כדי להיענש במיתת בית דין <strong>לפי שלא ניתנה התראה אלא להבחין בין שוגג למזיד.</strong> ואף הרודף אחר חבירו, כיון שברור זדונו — אינו צריך להתראה.
 <strong>תא שמע</strong> <small>[בוא</small> ו<small>שמע]</small> ראיה שיש להתרות ברודף, וגם קטן אין ניתן להצילו בנפשו, ממה ששנינו: <strong>רודף שהיה רודף אחר חבירו להורגו, אומר לו: ראה שישראל הוא</strong> הנרדף, <strong>ובן ברית הוא, והתורה אמרה: "שפך דם האדם באדם דמו ישפך", אם אמר</strong> הרודף <strong>"יודע אני שהוא כן"</strong> — עדיין <strong>פטור,</strong> ואם אמר <strong>"על מנת כן אני עושה"</strong> — <strong>חייב,</strong> ומשמע שצריכים להתרות אפילו ברודף!
  ומשיבים:  <strong>לא צריכא</strong> <small>[נצרכה]</small> אלא לאופן <strong>דקאי בתרי עיברי דנהרא דלא מצי אצוליה</strong> <small>[שעומדים</small> המתרה והרודף <small>בשני עברי הנהר שאינו יכול להציל]</small> את הנרדף על ידי הריגת הרודף. <strong>מאי איכא</strong> <small>[מה יש]</small> לו לעשות — לפחות <strong>דבעי איתויי לבי דינא</strong> <small>[שרצונו להביאו לבית הדין],</small> שיתפסוהו לאחר זמן וידונוהו למוות, ואולם <strong>בי דינא בעי</strong> <small>[</small>ב<small>בית הדין צריך]</small> <strong>התראה</strong> כדי לעונשו, ומשום כך נאמרה התראה זו, ולא לענין היתר הריגת רודף, וסתם רודף אפשר להרגו ללא התראתו.
 <strong>איבעית אימא</strong> <small>[אם תרצה אמור]</small> תירוץ אחר, <strong>אמר</strong> <small>[</small>יכול היה <small>לומר]</small> <strong>לך רב הונא: אנא דאמרי</strong> <small>[אני שאמרתי]</small> את דברי שמותר להרוג רודף קטן, <strong>כ</strong>פי שיטתו של ה<strong>תנא</strong> שדיבר בענין <strong>מחתרת</strong> אמרתי זאת. ש<strong>אמר</strong> אותו תנא: <strong>מחתרתו זו היא התראתו.</strong> ואף כאן כל הרודף אחר חבירו אינו צריך התראה, שעצם רדיפתו היא התראתו.
## דף עג.
 <big>א משנה</big> <strong>ואלו הן שמצילין אותן</strong> מלעבור עבירה אפילו <strong>בנפשן,</strong> כלומר, שהורגים אותם כדי שלא יגיעו לידי עבירה: <strong>הרודף אחר חבירו להרגו, ו</strong>כן הרודף <strong>אחר הזכר</strong> לרובעו, <strong>ו</strong>כן <strong>אחר הנערה המאורסה</strong> לאונסה. <strong>אבל הרודף אחר בהמה</strong> לרובעה, <strong>ו</strong>כן העומד ל<strong>חלל את השבת ו</strong>ה<strong>עובד עבודה זרה</strong> — <strong>אין מצילין אותן בנפשן,</strong> אלא מתרים בהם, ואחר כך מביאים אותם להידון בפני בית הדין.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>מניין לרודף אחר חבירו להרגו שניתן להצילו בנפשו?</strong> — <strong>תלמוד לומר: "לא תעמד על דם רעך"</strong> (ויקרא יט, טז), אלא הצילהו ממוות. ומקשים: <strong>והא להכי</strong> <small>[ו</small>פסוק <small>זה לכך]</small> <strong>הוא דאתא</strong> <small>[שבא]</small> ללמדנו? והרי <strong>האי מיבעי ליה</strong> <small>[</small>פסוק <small>זה נחוץ לו]</small> <strong>לכדתניא</strong> <small>[לכפי ששנינו</small> בברייתא<small>]:</small> <strong>מניין לרואה את חבירו שהוא טובע בנהר או</strong> ש<strong>חיה גוררתו</strong> לטורפו, <strong>או לסטין</strong> (שודדים) <strong>באין עליו, שהוא חייב להצילו</strong> — <strong>תלמוד לומר: "לא תעמד על דם רעך"!</strong> ומשיבים: <strong>אין, הכי נמי</strong> <small>[כן, כך</small> הוא <small>גם כן]</small> באמת, פסוק זה לענין הצלת רעהו נאמר.
  ושוב שואלים: <strong>ואלא</strong> דין זה של <strong>להצילו בנפשו מנלן</strong> <small>[מנין לנו]?</small> ומשיבים: <strong>אתיא</strong> <small>[בא,</small> נלמד הדבר<small>]</small> <strong>בקל וחומר מנערה המאורסה: מה נערה המאורסה שלא בא</strong> האונס <strong>אלא לפוגמה</strong> על ידי אונס זה, <strong>אמרה תורה</strong> כי <strong>ניתן להצילה בנפשו,</strong> מי שהיה <strong>רודף אחר חבירו להרגו</strong> שבא ליטול את נפשו <strong>על אחת כמה וכמה,</strong> שניתן להצילו בנפשו.
  ומקשים:  <strong>וכי עונשין מן הדין?</strong> וכי מצאנו שעונשים אדם רק על פי הוכחה מקל וחומר? ומסבירים: <strong>דבי רבי תנא</strong> <small>[</small>חכם <small>מבית</small> מדרשו <small>של רבי</small> יהודה הנשיא <small>שנה]</small> כי לימוד זה <strong>הקישא</strong> <small>[היקש,</small> השוואה של המקרא עצמו<small>]</small> <strong>הוא.</strong> כיצד? — נאמר בנערה האנוסה: "ולנערה לא תעשה דבר אין לנערה חטא מות <strong>כי כאשר יקום איש על רעהו ורצחו נפש</strong> כן הדבר הזה" (דברים כב, כו) <strong>וכי מה למדנו</strong> בדין זה <strong>מרוצח?</strong>
 שהרי אין אנו למדים כל דבר נוסף מהשוואה זו <strong>מעתה הרי זה</strong> (הדימוי לרוצח) <strong>בא ללמד ונמצא למד</strong> שלמדים מנערה המאורסה לענין רוצח, כיצד? <strong>מקיש</strong> <small>[משוה]</small> הכתוב <strong>רוצח לנערה המאורסה, מה נערה המאורסה ניתן להצילה בנפשו</strong> של האונס, <strong>אף רוצח ניתן להצילו בנפשו.</strong>
 ושואלים: <strong>ונערה מאורסה גופה</strong> (עצמה) <strong>מנלן</strong> <small>[מנין לנו]</small> שמותר להצילה בנפשו של האונס? ומסבירים: <strong>כדתנא דבי</strong> <small>[כפי ששנה</small> התנא <small>מבית</small> מדרשו<small>]</small> של <strong>ר' ישמעאל</strong> על הכתוב: <strong>"</strong>כי בשדה מצאה צעקה הנערה המאורסה <strong>ואין מושיע לה"</strong> (שם כז) <strong>הא</strong> <small>[הרי]</small> אם <strong>יש מושיע לה</strong> — צריך להושיעה <strong>בכל דבר שיכול להושיע</strong> ואפילו על ידי הריגת האונס.
  אגב הדיון הקודם הבאנו את הברייתא בענין "לא תעמוד על דם רעך" (ויקרא יט, טז), ומעתה דנים בה <strong>גופא</strong> <small>[לגופה]:</small> <strong>מנין לרואה את חברו שהוא טובע בנהר או חיה גוררתו או לסטין באין עליו</strong> או סכנה אחרת באה עליו, <strong>שהוא חייב להצילו</strong> — <strong>תלמוד לומר: "לא תעמד על דם רעך".</strong> ושואלים: <strong>והא מהכא נפקא</strong> <small>[</small>ודבר <small>זה מכאן</small> הוא <small>יוצא,</small> נלמד<small>]?</small> והרי <strong>מהתם נפקא</strong> <small>[משם</small> מפסוק אחר הוא <small>יוצא,</small> נלמד<small>].</small> שכן שנינו: למדנו בתורה דין אבידת ממונו של חבירו, שחייב להשיב לו, <strong>אבדת גופו,</strong> שאם רואה את חבירו במצב שמאבד מגופו או מבריאותו <strong>מניין</strong> שחייב לעזור לו? — <strong>תלמוד לומר: "והשבתו לו"</strong> (דברים כב, ב), ללמד שחייב להשיב הכל, ואבידת גופו בכלל. ואם כן אין צורך בפסוק נוסף!
  ומשיבים:  <strong>אי מהתם, הוה אמינא</strong> <small>[אם משם</small> בלבד, הרי <small>הייתי אומר]</small> כי <strong>הני מילי</strong> <small>[דברים אלה]</small> אמורים דווקא <strong>בנפשיה</strong> <small>[</small>שהוא <small>בעצמו]</small> יבוא לעזור לחבירו אם יוכל, כבשאר מקרה של השבת אבידה, <strong>אבל מיטרח ומיגר אגורי</strong> <small>[לטרוח ולשכור שכירים]</small> לצורך הצלה זו <strong>אימא</strong> <small>[אמור]</small> ש<strong>לא</strong> יתחייב, כשם שאינו חייב באבידה, על כן <strong>קא משמע לן</strong> <small>[השמיע לנו]</small> הכתוב "לא תעמוד על דם רעך" שעובר אם יושב ואינו עושה דבר.
 <big>ג</big> ועוד בענין הרודף <strong>תנו רבנן</strong> <small>[שנו חכמים]:</small> <strong>אחד הרודף אחר חבירו להרגו ו</strong>אחד הרודף <strong>אחר הזכר ואחר נערה המאורסה</strong> לאונסה, <strong>ואחר</strong> עריות שהבאים עליהן הם <strong>חייבי מיתות בית דין, ואחר</strong> עריות שהבאים עליהן <strong>חייבי כריתות</strong> כל אלה <strong>מצילין אותן בנפשו</strong> של העבריין. ואולם אם רואים <strong>אלמנה</strong> שרודף אחריה <strong>כהן גדול</strong> לאונסה, או <strong>גרושה</strong> או <strong>חלוצה</strong> שרודף אחריה <strong>כהן הדיוט</strong> לאונסה — <strong>אין מצילין אותן בנפשו,</strong> לפי שהם איסור "לא תעשה" בלבד.
  ועוד, אם כבר <strong>נעבדה</strong> <small>[נעשתה]</small> <strong>בה,</strong> בנערה המאורסה, <strong>עבירה</strong> — <strong>אין מצילין אותה בנפשו.</strong> וכן אם <strong>יש לה מושיע,</strong> שיש לנערה אפשרות אחרת להינצל, שלא על ידי הריגת האונס — <strong>אין מצילין אותה בנפשו. ר' יהודה אומר: אף</strong> נערה המאורסה <strong>האומרת</strong> למציליה <strong>"הניחו לו"</strong> ובקשתה זו היא כדי <strong>שלא יהרגנה</strong> — אין הורגים אותו.
  ושואלים:  <strong>מנא הני מילי</strong> <small>[מניין דברים אלה]</small> שבאותם מקרים שמנינו מצילים אותה בנפשו? ומשיבים: <strong>אמר קרא</strong> <small>[הכתוב]:</small> <strong>"ולנער לא תעשה דבר אין לנער חטא מות"</strong> (שם כו), אף על פי שהקרי הוא "נערה", אך הכתיב הוא <strong>"נער"</strong> ו<strong>זה</strong> רמז למשכב <strong>זכור, "נערה"</strong> כפי הקרי — <strong>זו נערה המאורסה</strong> כפשוטו, <strong>"חטא"</strong> — <strong>אלו חייבי כריתות, "מות"</strong> — <strong>אלו חייבי מיתות בית דין.</strong>
 ושואלים: <strong>כל הני</strong> <small>[אלה]</small> <strong>למה לי</strong> לפרטם, ומדוע לא תספיק דוגמה אחת שממנה נלמד כל השאר? ומשיבים: <strong>צריכי</strong> <small>[נצרכו]</small> כולם. <strong>דאי כתב רחמנא</strong> <small>[שאם היתה כותבת התורה]</small> רק <strong>נער</strong> לענין משכב זכור, הייתי אומר שמה שמצילים אותו בנפש הורגו הוא <strong>משום דלאו אורחיה</strong> <small>[שאין</small> זו <small>דרכו]</small> להיבעל, ונמצאת בושתו וצערו מרובים מאוד, ולכן מצילים אותו בנפשו של הרודף. <strong>אבל נערה דאורחה</strong> <small>[שדרכה],</small> כלומר, שסופה להיבעל, <strong>אימא</strong> <small>[אמור]</small> ש<strong>לא</strong> יהרגו את הרודף לאונסה.
 <strong>ואי כתב רחמנא</strong> <small>[ואילו היתה כותבת התורה]</small> <strong>"נערה"</strong> בלבד, הייתי אומר שהטעם הוא <strong>משום דקא פגים לה</strong> <small>[שהוא פוגם אותה]</small> בבתוליה, והיא מזולזלת בעיני בעלה. <strong>אבל נער דלא קא פגים ליה, אימא</strong> <small>[שאין הוא פוגם אותו, אמור]</small> ש<strong>לא</strong> יצילוהו בנפש רודפו.
 <strong>ואי כתב</strong> <strong>רחמנא הני</strong> <small>[ואילו היתה כותבת התורה</small> שני <small>אלה]</small>
## דף עג:
 היינו אומרים ששניהם מיוחדים <strong>משום דהאי לאו אורחיה הוא, והא קא פגים לה</strong> <small>[שזה,</small> הנער, <small>אין זו דרכו, ובזו,</small> בנערה, <small>הוא פוגם אותה],</small> <strong>אבל</strong> הבא על <strong>שאר עריות דאורחייהו</strong> <small>[שדרכן]</small> של נשים להיבעל <strong>ולא נפיש פיגמייהו</strong> <small>[ואין פגמן מרובה]</small> כל כך, <strong>אימא</strong> <small>[אמור]</small> ש<strong>לא</strong> יצילו אותן בנפשו — על כן <strong>כתב רחמנא</strong> <small>[כתבה התורה]</small> <strong>"חטא",</strong> לומר שגם אלו בכלל.
 <strong>ואי כתב רחמנא</strong> <small>[ואילו כתבה התורה]</small> <strong>"חטא"</strong> בלבד, <strong>הוה אמינא</strong> <small>[הייתי אומר]</small> כי <strong>אפילו חייבי לאוין</strong> מצילים אותם בנפשם, על כן <strong>כתב רחמנא</strong> <small>[כתבה התורה]</small> <strong>"מות"</strong> ללמד שדין זה נאמר רק בעבירות שיש עליהן עונש מוות.
 <strong>ואי כתב רחמנא</strong> <small>[ואילו כתבה התורה]</small> <strong>"מות"</strong> בלבד, <strong>הוה אמינא</strong> <small>[הייתי אומר]</small> כי <strong>חייבי מיתות בית דין</strong> — <strong>אין</strong> <small>[כן]</small> מצילים אותם בנפשם, שהרי חטא חמור הוא ועונשו מוות בידי אדם, אבל <strong>חייבי כריתות</strong> שמותם בידי שמים — <strong>לא.</strong> שהרי אין בית דין של מטה מענישים על חטא זה, על כן כתבה התורה <strong>"חטא",</strong> ללמד שגם חייבי כריתות בכלל. ומקשים: 
 <strong>ולכתוב</strong> <strong>רחמנא</strong> <small>[ושתכתוב התורה]</small> רק <strong>"חטא מות" ולא בעי</strong> <small>[יצטרך]</small> עוד לפרט <strong>"נער" ו"נערה"!</strong> ומשיבים: <strong>אין הכי נמי</strong> <small>[כן, כך</small> הוא <small>גם כן],</small> ולענין זה אין צריכים ללימוד משלה. <strong>ואלא "נער" "נערה"</strong> לא לרבות באו אלא למעט, <strong>חד למעוטי</strong> <small>[אחד</small> מהם בא <small>למעט]</small> <strong>עובד עבודה זרה</strong> שאין הורגים אותו להצילו מעבירה, <strong>וחד למעוטי</strong> <small>[ואחד למעט]</small> מי שרוצה לבוא על <strong>בהמה</strong> או לחלל <strong>שבת.</strong>
 ושואלים: <strong>ול</strong>שיטת <strong>ר' שמעון בן יוחי</strong> הסבור כי <strong>עובד עבודה זרה ניתן להצילו בנפשו, למה לי</strong> שני מיעוטים אלה? ומשיבים: <strong>חד למעוטי</strong> <small>[אחד</small> מהם <small>למעט]</small> <strong>בהמה, וחד למעוטי</strong> <small>[ואחד</small> מהם <small>למעט]</small> <strong>שבת.</strong>
 ומסבירים מה הצורך באלה: <strong>סלקא דעתך אמינא</strong> <small>[יעלה על דעתך לומר]</small> כי <strong>תיתי</strong> <small>[תבוא,</small> תילמד<small>]</small> <strong>שבת</strong> בדרך של גזירה שווה מהמילים <strong>"חילול" "חילול" מעבודה זרה,</strong> שבשתי עבירות אלה נאמר לשון "חילול", והיינו סבורים כי המחלל שבת ניצל בנפשו, על כן היה צריך להודיענו שמחלל שבת אין מצילים אותו בנפשו.
  ושואלים:  <strong>ול</strong>שיטת <strong>ר' אלעזר בר' שמעון</strong> ש<strong>אמר</strong> שה<strong>מחלל את השבת ניתן להצילו בנפשו,</strong> שלדעתו <strong>אתיא</strong> <small>[באה,</small> נלמדת<small>]</small> ה<strong>שבת</strong> בדרך של גזירה שווה מ<strong>"חילול" "חילול" מעבודה זרה, מאי איכא למימר</strong> <small>[מה יש לומר],</small> וכיצד להבין את המיעוטים בכתוב? ומשיבים: <strong>חד מיעוט למעוטי</strong> <small>[מיעוט אחד</small> בא <small>למעט]</small> <strong>בהמה, ואידך</strong> <small>[והאחר]</small> <strong>איידי דכתב רחמנא</strong> <small>[מתוך שכתבה התורה]</small> <strong>"נער" כתב נמי</strong> <small>[כתבה גם כן]</small> <strong>"נערה",</strong> כלומר, אין ללמוד שני עניינים נבדלים מהקרי והכתיב שבכתוב זה.
 <big>א</big> ועוד בביאור הברייתא. שנינו ש<strong>ר' יהודה</strong> חולק על חכמים ו<strong>אומר: אף האומרת "הניחו לו",</strong> ובקשתה זו היא כדי <strong>שלא יהרגנה</strong> — אין הורגים אותו. ושואלים <strong>במאי קמיפלגי</strong> <small>[במה,</small> באיזה עקרון, <small>נחלקו]?</small>
 <strong>אמר רבא: במקפדת על פיגמה,</strong> שאותה נערה מקפדת ומצטערת על פגמה שהיא נפגמת בביאה זו, אלא <strong>מניחתו</strong> שיבעלנה כדי <strong>שלא יהרגנה. רבנן סברי</strong> <small>[חכמים סבורים]</small> כי <strong>אפיגמה קפיד רחמנא</strong> <small>[על פגמה הקפידה התורה],</small> <strong>והרי</strong> זו <strong>מקפדת על פיגמה,</strong> ולכן צריכים להצילה. <strong>ור' יהודה</strong> סבור כי <strong>האי דקאמר רחמנא קטליה</strong> <small>[זו שאמרה התורה הרוג אותו,</small> את האונס<small>]</small> <strong>משום דמסרה נפשה לקטלא</strong> <small>[ש</small>היא <small>מוסרת</small> את <small>עצמה למיתה]</small> ותיאבק בו עד מוות, ואולם <strong>הא</strong> <small>[זו]</small> שמבקשת שיניחו לו, <strong>לא מסרה נפשה לקטלא</strong> <small>[מוסרת</small> את <small>עצמה למיתה],</small> ולפיכך אין להרוג את רודפה.
 <strong>אמר ליה</strong> <small>[לו]</small> <strong>רב פפא לאביי:</strong> אם הטעם הוא משום פגם, כדברי חכמים, הרי <strong>אלמנה לכהן גדול נמי קא פגים לה</strong> <small>[גם כן פוגם</small> הוא <small>אותה]</small> בביאתו, שהרי לאחר שבא עליה הריהי מחוללת ומאז אסורה היא להינשא לכל כהן! ומדוע אין מצילים אותה בנפש רודפה? <strong>אמר ליה</strong> <small>[לו]:</small> <strong>אפיגמה רבה</strong> <small>[על פגם גדול]</small> שיש בו כרת והוולד ממזר — <strong>קפיד רחמנא</strong> <small>[הקפידה התורה],</small> ואולם <strong>אפיגמה זוטא</strong> <small>[על פגם קטן]</small> כגון זה — <strong>לא קפיד רחמנא</strong> <small>[הקפידה התורה].</small>
 <big>ב</big> שנינו בברייתא על הנאמר <strong>"חטא"</strong> — <strong>אלו חייבי כריתות,</strong> ומכאן שכל אדם המנסה לאנוס את הערוה — הורגים אותו. <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו במקור אחר: <strong>ואלו נערות שיש להן קנס,</strong> שמשלם לאב חמישים כסף אם אונס אותן, וביניהן: <strong>הבא על אחותו</strong> באונס. והרי הבא על האחות הוא בין חייבי הכרת שבתורה, ואמרנו שמצילים אותה בנפשו. ויודעים אנו כי בכל מקרה שיש בו חיוב מיתה בידי אדם ואפילו לא נהרג האשם — פטור העבריין מלשלם כל קנס ותשלום. וכיון שהאונס אחותו מצילים אותה בנפשו צריך היה להפטר מקנס!
 <strong>אמרוה רבנן קמיה</strong> <small>[אמרו חכמים לפני]</small> <strong>רב חסדא</strong> פתרון זה: <strong>משעת העראה</strong> (תחילת הביאה) שכבר <strong>פגמה</strong> הבועל, שמאז נחשבת היא כבעולה, כבר <strong>איפטר לה מקטלא</strong> <small>[נפטר ממיתה],</small> שהרי שנינו בברייתא שלאחר שנעבדה בה עבירה ונפגמה שוב אין הורגים אותו. ואילו <strong>ממונא</strong> <small>[ממון,</small> כסף<small>]</small> הוא <strong>לא משלם,</strong> כלומר, אינו מתחייב לשלם <strong>עד גמר ביאה</strong> שיש בה השרת בתולים, ולפיכך יש כאן שני מעשים נבדלים, שסכנת המיתה שהיה לו בה כבר חלפה, ורק כאשר המשיך וגמר ביאתו נתחייב בתשלומים.
  הקשה להם רב חסדא: <strong>הניחא למאן דאמר</strong> <small>[</small>תירוץ <small>זה נוח ל</small>דעת <small>מי שאומר]</small> ש<strong>העראה</strong> שנאמרה בתורה ("את מקורה הערה" ויקרא כ, יח, וכיוצא בו) <strong>זו נשיקה,</strong> כלומר, מגע של אברי המין בלבד. <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>העראה זו הכנסת עטרה</strong> של אבר המין הזכרי, הרי זו איפוא בעילה גמורה הראויה להשרת בתולים, ומשעת העראה שוב אינה בתולה, ומתחייב לשלם קנס בשעה שמצילים אותו בנפשו, ואם כן לשיטה זו <strong>מאי איכא למימר</strong> <small>[מה יש לומר]?</small>
 <strong>אלא אמר רב חסדא:</strong> לא כך יש לפרש, אלא בבא על אחותו <strong>כגון שבא עליה שלא כדרכה</strong> תחילה, ובביאה ראשונה זו שלא כדרכה פגמה, אבל עדיין בתולה היא, <strong>ו</strong>אחר כך <strong>חזר ובא עליה כדרכה</strong> ומתחייב אז בקנס כמי שבא על הבתולה והשיר בתוליה, אבל אז אין הורגים אותו שהרי כבר פגומה היא.
 <strong>רבא אמר:</strong> מדובר כאן במקרה שהיתה אחותו <strong>מניחתו,</strong> שאומרת שיניחו לו כדי <strong>שלא יהרגנה,</strong> <strong>ו</strong>כשיטת <strong>ר' יהודה היא,</strong> שבמקרה כזה אין מצילים אותה בנפשו.
## דף עד.
 <strong>רב פפא אמר:</strong> משנה זו במסכת כתובות המונה את אחותו בין אלה שיש להן קנס מדברת <strong>במפותה, ו</strong>במפותה <strong>דברי הכל</strong> אין מצילים אותה בנפשו, שהרי בא עליה ברצונה.
 <strong>אביי אמר:</strong> מדובר כאן באנוסה ו<strong>ביכול להציל</strong> את הנערה <strong>באחד מאבריו</strong> של האונס, שלא היה צריך להורגו לשם כך. <strong>ו</strong>כשיטת <strong>ר' יונתן בן שאול היא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יונתן בן שאול אומר: רודף שהיה רודף אחר חבירו להורגו, ויכול</strong> הנרדף או שאר אדם <strong>להצילו באחד מאבריו</strong> בלבד בלא להרגו <strong>ולא הציל</strong> באופן זה אלא הרג את הרודף — <strong>נהרג עליו</strong> כרוצח.
  ושואלים:  <strong>מאי טעמא</strong> <small>[מה הטעם]</small> של <strong>ר' יונתן בן שאול?</strong> ומשיבים: <strong>דכתיב</strong> <small>[שנאמר]:</small> <strong>"וכי ינצו אנשים</strong> ונגפו אשה הרה ויצאו ילדיה ולא יהיה אסון ענוש יענש כאשר ישית עליו בעל האשה ונתן בפלילים<strong>"</strong> (שמות כא, כב), <strong>ו</strong>על כך <strong>אמר ר' אלעזר: במצות</strong> (קטטה) <strong>שבמיתה,</strong> ששני האנשים רוצים להרוג זה את זה, <strong>הכתוב מדבר,</strong> וראיה לכך — <strong>דכתיב</strong> <small>[שנאמר]:</small> <strong>"ואם אסון יהיה ונתתה נפש תחת נפש"</strong> (שם כג), ואם לא היה מתכוון כלל להרוג — מדוע יהרגוהו? <strong>ואפילו הכי</strong> <small>[כך]</small> <strong>אמר רחמנא</strong> <small>[אמרה התורה]:</small> <strong>"ולא יהיה אסון ענוש יענש"</strong> (שם כב), לומר שהוא משלם דמי ולדות לבעל האשה.
 <strong>אי אמרת בשלמא</strong> <small>[נניח אם אומר אתה]</small> כי ה<strong>יכול להציל</strong> את עצמו או את חבירו הנרדף <strong>באחד מאבריו</strong> של הרודף <strong>לא ניתן להצילו בנפשו,</strong> ואם הרג את תוקפו במקום לפוצעו חייב מיתה — <strong>היינו דמשכחת לה</strong> <small>[זהו שאתה מוצא אותה]</small> אפשרות ש<strong>יענש,כגון שיכול להציל</strong> את הנרדף <strong>באחד מאבריו</strong> של הרודף, נמצא שלא היה המכה נתון באיום של מיתה כלל, ולכן משלם קנס.
 <strong>אלא אי אמרת</strong> <small>[אם אומר אתה]</small> שגם אם <strong>יכול להציל באחד מאבריו נמי</strong> <small>[גם כן]</small> <strong>ניתן להצילו בנפשו, היכי משכחת לה</strong> <small>[איך מוצא אתה אותה]</small> אפשרות ש<strong>יענש?</strong> והרי בשעה שרדף אחר חבירו להורגו סיכן עצמו למיתה (שהיה כל אדם רשאי להורגו אז), ולפי הכלל, מי שנסתכן בעונש מוות — שוב אין עליו חובת תשלומים!
  ומנסים לדחות: <strong>דילמא שאני הכא</strong> <small>[שמא שונה כאן]</small> דבר זה משום שחובותיו אינם לאדם אחד, שכן <strong>מיתה לזה ותשלומין לזה,</strong> שהרי עונש המוות מתחייב לאדם אחד (למי שנתכוון להורגו) ותשלומים לבעל האשה, ולפיכך מתחייב בשניהם.
  ועונים: בכל זאת  <strong>לא שנא</strong> <small>[אינו שונה],</small> שכן <strong>אמר רבא: רודף שהיה רודף אחר חבירו</strong> להורגו <strong>ו</strong>תוך כדי רדיפה <strong>שיבר</strong> הרודף <strong>את הכלים, בין של נרדף ובין של כל אדם</strong> — <strong>פטור</strong> מלשלם. <strong>מאי טעמא</strong> <small>[מה טעם]</small> הדבר? — שכן <strong>מתחייב בנפשו הוא,</strong> שהרי כל אדם רשאי להמיתו, והמתחייב בנפשו פטור מן התשלומים, אפילו תשלומים לאדם אחר, שלא היה מעורב בדבר.
 <strong>ונרדף ששיבר את הכלים</strong> תוך כדי מנוסתו, אם שיבר את כליו <strong>של רודף</strong> — <strong>פטור,</strong> ואם שיבר כלים <strong>של כל אדם</strong> — <strong>חייב</strong> אחר כך לשלם. ומסבירים: אם היו הכלים <strong>של רודף, פטור</strong> — <strong>שלא יהא ממונו</strong> של רודף <strong>חביב עליו מגופו,</strong> שהרי אם היה הנרדף פוגע בגופו של הרודף היה פטור. ואם היו הכלים <strong>של כל אדם, חייב</strong> — <strong>שמציל עצמו בממון חבירו,</strong> ואין אותו אדם צריך להפסיד משום כך — ולכן חייב לשלם לו.
 <strong>ורודף שהיה רודף אחר רודף להצילו,</strong> כלומר, שניסה להציל את הנרדף על ידי הריגת הרודף, <strong>ושיבר</strong> בתוך כך <strong>את הכלים, בין</strong> אם הם היו <strong>של</strong> ה<strong>רודף, בין של</strong> ה<strong>נרדף, בין של כל אדם</strong> — <strong>פטור.</strong> ומעירים: ודבר זה <strong>לא מן הדין</strong> הוא, שאין לכך בסיס בהלכה הכללית, אלא תקנת חכמים היא <strong>שאם אי</strong> (אין) <strong>אתה אומר כן, נמצא אין לך כל אדם שמציל את חבירו מיד הרודף,</strong> שיחשוש שמא יצטרך לשלם עבור נזקים שיזיק תוך כדי הצלה זו ויימנע איפוא מלהציל.
 <big>א</big> שנינו במשנה: <strong>אבל הרודף אחר בהמה</strong> או עובד עבודה זרה אין מצילים אותו בנפשו. <strong>תניא</strong> <small>[שנויה</small> ברייתא<small>],</small> <strong>ר' שמעון בן יוחי אומר: העובד עבודה זרה ניתן להצילו בנפשו.</strong> ודבר זה נלמד <strong>מקל וחומר</strong> זה: <strong>ומה פגם הדיוט,</strong> כגון אונס שהוא פוגם בכבודה של אשה <strong>ניתן להצילו בנפשו,</strong> דבר שהוא <strong>פגם גבוה</strong> שעובד עבודה זרה ומבזה את ה' בכך <strong>לא כל שכן?!</strong> ומקשים: <strong>וכי עונשין מן הדין,</strong> וכי מענישים אדם רק על פי קל וחומר? ומשיבים: <strong>קא סבר</strong> <small>[סבר]</small> ר' שמעון: <strong>עונשין מן הדין.</strong>
 <strong>תניא</strong> <small>[שנויה</small> ברייתא<small>],</small> <strong>ר' אלעזר בר' שמעון אומר: המחלל את השבת ניתן להצילו בנפשו,</strong> ומסבירים את טעמו: <strong>סבר לה כאבוה</strong> <small>[סבר הוא כאביו</small> ר' שמעון<small>]</small> ש<strong>אמר: עונשין מן הדין. ואתיא</strong> <small>[ובאה,</small> נלמדת<small>]</small> <strong>שבת</strong> בגזירה שווה מן המלים <strong>"חילול" "חילול" מעבודה זרה</strong> שבשתיהן כתובה המלה חילול.
 <big>ב</big> כיון שהוזכרו עבירות חמורות שהורגים את המנסה לעבור עליהן, דנים במצוות שמותר ושאסור לעבור עליהן בשעת סכנה. <strong>אמר ר' יוחנן משום</strong> (בשם) <strong>ר' שמעון בן יהוצדק: נימנו</strong> דעות החכמים שדנו בנושא <strong>וגמרו בעלית בית</strong> משפחת <strong>נתזה בלוד: כל עבירות בתורה, אם אומרין לאדם: עבור, ואל תהרג</strong> — <strong>יעבור</strong> עליהן <strong>ואל יהרג,</strong> מפני שסכנת נפש דוחה כל אלה. <strong>חוץ מעבודה זרה וגילוי עריות ושפיכות דמים,</strong> שיהרג ואל יעבור.
  ושואלים:  <strong>ועבודה זרה לא</strong> יעבור בשעת איום מיתה? <strong>והא תניא</strong> <small>[והרי שנינו</small> בברייתא<small>],</small> <strong>אמר ר' ישמעאל: מנין שאם אמרו לו לאדם: עבוד עבודה זרה ואל תהרג, מנין שיעבוד ואל יהרג</strong> — <strong>תלמוד לומר: "</strong>ושמרתם את חוקתי ואת משפטי אשר יעשה אותם האדם <strong>וחי בהם"</strong> (ויקרא יח, ה), וכוונתו שלחיים נועדו המצוות <strong>ולא שימות בהם</strong> ובגללן.
 <strong>יכול אפילו</strong> מותר לעשות כן <strong>בפרהסיא</strong> בפני רבים? — <strong>תלמוד לומר: "ולא תחללו את שם קדשי ונקדשתי</strong> בתוך בני ישראל אני ה' מקדשכם
 <strong>"</strong>(שם כב, לב), משמע שאין נהרגים על עבודה זרה בשעה שאינה בפרהסיה! ומשיבים: <strong>אינהו</strong> <small>[הם,</small> בעליית בית נתזה<small>]</small> <strong>דאמור</strong> <small>[שאמרו]</small> <strong>כ</strong>שיטת <strong>ר' אליעזר, דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר:</strong> נאמר <strong>"ואהבת את ה' אלהיך בכל לבבך ובכל נפשך ובכל מאדך"</strong> (דברים ו, ה), ומעתה, <strong>אם נאמר "בכל נפשך", למה נאמר "בכל מאדך",</strong> שמשמעו בכל ממונך?! <strong>ואם נאמר "בכל מאדך", למה נאמר "בכל נפשך"?</strong>
 והוא מסביר: <strong>אם יש לך אדם שגופו חביב עליו מממונו</strong> — <strong>לכך נאמר "בכל נפשך", ואם יש לך אדם שממונו חביב עליו מגופו</strong> — <strong>לכך נאמר "בכל מאדך",</strong> משמע שעל אהבת ה' ועבודתו חייבים למסור את הנפש.
 <strong>גילוי עריות ושפיכות דמים</strong> מנין שמוסרים את הנפש עליהם — כדברי <strong>רבי. דתניא</strong> <small>[ש</small>כן <small>שנינו</small> בברייתא<small>],</small> <strong>רבי אומר:</strong> נאמר <strong>"</strong>ולנערה לא תעשה דבר אין לנערה חטא מות <strong>כי כאשר יקום איש על רעהו ורצחו נפש כן הדבר הזה"</strong> (שם כב, כו) <strong>וכי מה למדנו</strong> בהלכה זו <strong>מרוצח,</strong> והלא אין לומדים כל דבר חדש מדימוי זה שלא ידענו קודם מעצם הציווי "ולנערה לא תעשה דבר", אלא
 <strong>מעתה הרי</strong> דימוי <strong>זה בא</strong> לכאורה <strong>ללמד</strong> על הנערה המאורסה <strong>ונמצא למד</strong> לענין רוצח, כי <strong>מקיש</strong> <small>[משוה]</small> כתוב זה <strong>רוצח לנערה המאורסה, מה נערה המאורסה ניתן להצילו בנפשו</strong> של האונס, <strong>אף רוצח ניתן להצילו</strong> לזה שרוצה לרוצחו <strong>בנפשו</strong> של הרוצח.
 <strong>ו</strong>עוד, <strong>מקיש</strong> <small>[משווה]</small> <strong>נערה המאורסה לרוצח</strong> לענין אחר: <strong>מה רוצח יהרג ואל יעבור</strong> ולא ירצח, <strong>אף נערה המאורסה</strong> — <strong>תהרג ואל תעבור.</strong>
 ושואלים: <strong>רוצח גופיה מנא לן</strong> <small>[עצמו מנין לנו]</small> שיהרג ואל יהרוג אחרים? ומשיבים: <strong>סברא הוא</strong> בדבר, ואינו צריך מקרא מיוחד. <strong>דההוא דאתא לקמיה</strong> <small>[אדם אחד שבא לפני]</small> <strong>רבה,</strong> <strong>ואמר ליה</strong> <small>[לו],</small> <strong>אמר לי מרי דוראי</strong> <small>[אדון הכפר שלי]:</small> <strong>זיל קטליה לפלניא</strong> <small>[לך הרוג את פלוני],</small> <strong>ואי</strong> (אם) <strong>לא</strong> — <strong>קטלינא לך</strong> <small>[אהרוג אותך],</small> ומה אעשה? <strong>אמר ליה</strong> <small>[לו]:</small> <strong>לקטלוך ולא תיקטול</strong> <small>[שיהרגוך ואל תהרוג],</small> <strong>מי יימר דדמא דידך סומק טפי</strong> <small>[מי אומר שדמך אדום יותר]?</small> <strong>דילמא דמא דהוא גברא סומק טפי</strong> <small>[שמא דמו של אותו אדם אדום יותר],</small> ואין דוחים נפש מפני נפש, ואין אדם רשאי להציל עצמו בהריגת חבירו.
 <big>ג</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן: לא שנו</strong> שמותר לעבור על המצוות מפני סכנת מוות <strong>אלא שלא בשעת השמד,</strong> שגזרה מלכות להעביר את ישראל על דתם, <strong>אבל בשעת השמד, אפילו</strong> גזרו על <strong>מצוה קלה</strong> — <strong>יהרג ואל יעבור.</strong>
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשם <strong>ר' יוחנן: אפילו שלא בשעת השמד, לא אמרו</strong> שרשאי לעבור <strong>אלא</strong> כשהאנס אמר לו לעבור <strong>בצינעא, אבל</strong> אם מצווהו לעבור <strong>בפרהסיא, אפילו</strong> מאיימים עליו במוות לעבור על <strong>מצוה קלה</strong> — <strong>יהרג ואל יעבור.</strong>
 ושואלים: <strong>מאי</strong> <small>[מה</small> היא<small>]</small> <strong>מצוה קלה</strong> זו שאמרו? <strong>אמר רבא בר רב יצחק אמר רב:</strong>
## דף עד:
 <strong>אפילו לשנויי ערקתא דמסאנא</strong> <small>[לשנות</small> את <small>רצועת הסנדל]</small> אם יש צד של מנהג ישראל כשר בענין זה, וגוזרים עליו לשנותו ולהידמות לגוי — חייב למסור את נפשו על כך.
  ושואלים:  <strong>וכמה</strong> אנשים היא <strong>פרהסיא? אמר ר' יעקב אמר ר' יוחנן: אין פרהסיא פחותה מעשרה בני אדם.</strong> ומבארים: <strong>פשיטא</strong> <small>[פשוט],</small> לנו כי <strong>ישראלים בעינן</strong> <small>[צריכים אנו]</small> לענין זה, <strong>דכתיב</strong> <small>[ש</small>כן <small>נאמר]</small> בפסוק המלמד על כך: <strong>"ונקדשתי בתוך בני ישראל"</strong> (ויקרא כב, לב). <strong>בעי</strong> <small>[שאל]</small> <strong>ר' ירמיה:</strong> היו במקום <strong>תשעה ישראל וגוי אחד מהו</strong> הדין בכגון זה, האם פרהסיה היא, או לא?
  ומשיבים:  <strong>תא שמע</strong> <small>[בוא</small> ו<small>שמע]</small> תשובה לדבר ממה <strong>דתני</strong> <small>[ששנה]</small> <strong>רב ינאי אחוה</strong> <small>[אחיו]</small> של <strong>ר' חייא בר אבא</strong> ברייתא זו: <strong>אתיא</strong> <small>[בא,</small> נלמד<small>]</small> הדבר בגזירה שווה של המילים <strong>"תוך" "תוך"; כתיב הכא</strong> <small>[כתוב כאן]:</small> <strong>"ונקדשתי בתוך בני ישראל", וכתיב התם</strong> <small>[ונאמר שם]</small> בחטא קרח: <strong>"הבדלו מתוך העדה הזאת"</strong> (במדבר טז, כא), ולמדים גזירה שוה "עדה" האמורה כאן מ"עדה" שנאמרה במרגלים (שם יד, כז): <strong>מה להלן</strong> עדה זו של מרגלים <strong>עשרה</strong> היתה, <strong>וכולהו</strong> <small>[וכולם]</small> מ<strong>ישראל, אף כאן</strong> לענין קידוש ה' צריך שיהיו <strong>עשרה וכולהו</strong> <small>[וכולם]</small> מ<strong>ישראל.</strong>
 על ההלכות הללו מקשים: <strong>והא</strong> <small>[והרי]</small> <strong>אסתר</strong> שנבעלה לאחשורוש עבירה ב<strong>פרהסיא הואי</strong> <small>[היתה],</small> ומדוע לא מסרה נפשה? ומשיבים, <strong>אמר אביי: אסתר קרקע עולם היתה,</strong> שהמצוה למסור נפש ולא לעבור בעריות היא רק בגבר, משום שהוא עושה מעשה של עבירה אבל אשה שהיא אינה עושה מעשה בפועל והיא נבעלת בלבד, אינה חייבת למסור נפשה.
 <strong>רבא אמר</strong> טעם אחר: <strong>הנאת עצמן שאני</strong> <small>[שונה],</small> כלומר, דבר שהגויים עושים לא כדי להעביר על הדת אלא לצורך הנאה שלהם, אין בה חובת מסירות נפש אף בפרהסיה.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כן]</small> שיש הבדל בין הנאת עצמם למה שאינו הנאת עצמם, אם כן <strong>הני קוואקי ודימוניקי היכי יהבינן להו</strong> <small>[אותם כלים להחזיק בהם גחלים איך אנו נותנים להם]?</small> שהיו הכמרים הפרסים נוטלים מכל בית כלים ושמים בהם גחלי ־אש ומביאים לבית עבודה זרה שלהם בימים מסויימים. והרי יש בכך סיוע לעבודה זרה בפרהסיה, וישראל אינם מוסרים נפשם על כך. <strong>אלא</strong> ודאי הטעם הוא שדבר שהוא <strong>הנאת עצמן</strong> של הגויים <strong>שאני</strong> <small>[שונה],</small> <strong>הכא נמי</strong> <small>[כאן גם כן]</small> אסתר <strong>הנאת עצמן שאני</strong> <small>[שונה]</small> ואין חובת מסירות נפש בכך.
  ומעירים:  <strong>ואזדא</strong> <small>[והולך]</small> <strong>רבא לטעמיה</strong> <small>[לטעמו,</small> לשיטתו<small>],</small> ש<strong>אמר רבא: גוי</strong> ש<strong>אמר ליה להאי</strong> <small>[לאותו]</small> <strong>ישראל: קטול אספסתא בשבתא ושדי לחיותא</strong> <small>[קצור אספסת בשבת והשלך ל</small>פני ה<small>בהמות],</small> <strong>ואי</strong> <small>[ואם]</small> <strong>לא</strong> תעשה כן, <strong>קטילנא לך</strong> <small>[אהרוג אותך]</small> — <strong>ליקטיל</strong> <small>[שיקצור]</small> <strong>ולא לקטליה</strong> <small>[יהרגוהו].</small> אם אמר לו הגוי: קצור את האספסת <strong>שדי לנהרא</strong> <small>[</small>ו<small>זרוק לנהר]</small> — <strong>ליקטליה</strong> <small>[שיהרגוהו]</small> <strong>ולא ליקטול</strong> <small>[יקצור],</small> <strong>מאי טעמא</strong> <small>[מה הטעם]</small> במקרה זה? — כי ברור <strong>לעבורי מילתא קא בעי</strong> <small>[שרוצה</small> הוא <small>להעביר אותו,</small> על הדת<small>]</small> ולא להנאת עצמו.
 <big>א</big> <strong>בעו מיניה</strong> <small>[שאלו אותו]</small> את <strong>ר' אמי:</strong> האם <strong>בן נח</strong> כיון שנצטוה על עבודה זרה <strong>מצווה על קדושת השם או אין מצווה על קדושת השם?</strong>
 <strong>אמר אביי, תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>שבע מצות נצטוו בני נח. ואם איתא</strong> <small>[יש]</small> מקום לומר שיש גם מצוה זו של קידוש ה', הרי <strong>תמני הויין</strong> <small>[שמונה</small> מצוות <small>הן]!</small> <strong>אמר ליה</strong> <small>[לו]</small> <strong>רבא:</strong> מכאן אין ראיה, שכן אותן שבע מצוות הכוונה <strong>אינהו</strong> <small>[הן]</small> <strong>וכל אבזרייהו</strong> <small>[פרטיהן],</small> ומצוות קידוש השם אפשר לראותה כפרט מאיסור עבודה זרה.
  כיון שלא הוכרע הדבר שואלים: <strong>מאי הוי עלה</strong> <small>[מה היה עליה],</small> מה התשובה לבעיה זו? <strong>אמר רב אדא בר אהבה, אמרי בי</strong> <small>[אמרו</small> החכמים <small>מבית</small> מדרשו<small>]</small> של <strong>רב:</strong> <strong>כתיב</strong> <small>[נאמר]</small> בנעמן הארמי: <strong>"לדבר הזה יסלח ה' לעבדך בבוא אדני בית רמון להשתחות שמה והוא נשען על ידי והשתחויתי"</strong> (מלכים ב' ה, יח), כלומר, היה נאלץ להשתחוות לעבודה זרה מפני אימת אדוניו מלך ארם, <strong>וכתיב</strong> <small>[ונאמר]:</small> <strong>"ויאמר לו לך לשלום"</strong> (שם, יט), משמע שהתיר לו לעשות כן.
## דף עה.
 <strong>ואם איתא</strong> <small>[יש]</small> מקום לסברה שבן נח מצווה על קידוש ה' — ש<strong>לא לימא ליה</strong> <small>[יאמר לו]</small> "לך בשלום" שמשמע שמסכים לו! ומשיבים: <strong>הא</strong> <small>[זה]</small> שהתיר לו היה <strong>בצנעה, הא</strong> <small>[זה]</small> שאסור הוא <strong>בפרהסיא,</strong> שהרי השתחויית נעמן היתה בצינעה, שלא בפני עשרה מישראל, ושמא בפרהסיה בפני ישראל היה חייב למסור נפשו. ואם כן לא נמצא פתרון לשאלתנו.
 <big>א</big> אגב הדברים שהסברנו בענין חובת "יהרג ואל יעבור" לגבי עריות, <strong>אמר רב יהודה אמר רב: מעשה באדם אחד שנתן עיניו</strong> לאהבה <strong>באשה אחת והעלה לבו טינא</strong> שנעשה חולה מאהבה, <strong>ובאו ושאלו לרופאים</strong> מה לעשות בו. <strong>ואמרו: אין לו תקנה עד שתבעל</strong> לו. <strong>אמרו חכמים: ימות ואל תבעל לו.</strong> אמרו הרופאים: לפחות <strong>תעמוד לפניו ערומה.</strong> אמרו חכמים: <strong>ימות ואל תעמוד לפניו ערומה.</strong> הציעו הרופאים: <strong>תספר</strong> (תשוחח) <strong>עמו מאחורי הגדר</strong> במקום צינעה, שיהיה לו מעט נחת בדבר. אמרו חכמים: <strong>ימות ולא תספר עמו מאחורי הגדר.</strong>
 ומעירים, <strong>פליגי בה</strong> <small>[נחלקו ב</small>ענין <small>זה]</small> <strong>רב יעקב בר אידי ור' שמואל בר נחמני. חד</strong> <small>[אחד</small> מהם<small>]</small> <strong>אמר: אשת איש היתה, וחד</strong> <small>[ואחד</small> מהם<small>]</small> <strong>אמר: פנויה היתה.</strong> ומבררים: <strong>בשלמא למאן דאמר</strong> <small>[נניח</small> לשיטת <small>מי שאומר]</small> ש<strong>אשת איש היתה, שפיר</strong> <small>[יפה]</small> ומובן הדבר, שיש כאן משום גילוי עריות ושאר דברים השייכים לכך, ולפיכך לא הותר לו שום קירוב אליה. <strong>אלא למאן דאמר</strong> <small>[</small>לשיטת <small>מי שאומר]</small> ש<strong>פנויה היתה מאי כולי האי</strong> <small>[מה כל זה],</small> מדוע אמרו שימות ולא תעשה מה שביקש?
 <strong>רב פפא אמר:</strong> הטעם הוא <strong>משום פגם משפחה,</strong> שאין רשות לבייש את משפחתה בשל כך. <strong>רב אחא בריה</strong> <small>[בנו]</small> של <strong>רב איקא אמר: כדי שלא יהו בנות ישראל פרוצות בעריות,</strong> שאם ישמעו לטענה שכזו, יהיו בנות ישראל מופקרות לכל מי שמתאוה להן.
  ושואלים: אם פנויה היתה,  <strong>ולינסבה מינסב</strong> <small>[ושיישא אותה]!</small> ומשיבים: <strong>לא מייתבה דעתיה</strong> <small>[תתישב דעתו]</small> על ידי נישואין, מפני הטעם שאמר <strong>ר' יצחק.</strong> ש<strong>אמר ר' יצחק: מיום שחרב בית המקדש ניטלה טעם ביאה</strong> של היתר <strong>וניתנה לעוברי עבירה, שנאמר: "מים גנובים ימתקו ולחם סתרים ינעם"</strong> (משלי ט, יז), ולכן לא תתיישב דעתו של זה על ידי נישואין.
 
 <big>א משנה</big> <strong>ואלו הן הנשרפין: הבא על אשה ובתה, ובת כהן שזנתה.</strong>
 ומבארים: <strong>יש בכלל</strong> איסור ועונש <strong>אשה ובתה</strong> הכתובים בתורה גם מי שבא על <strong>בתו, ובת בתו ובת בנו</strong> ועל <strong>בת אשתו</strong> אפילו אינה בתו <strong>ובת בתה</strong> של אשתו <strong>ובת בנה,</strong> ובכלל איסור זה גם הבא על <strong>חמותו</strong> וכן בכלל זה הבא על <strong>אם חמותו ואם חמיו,</strong> והאיסור חל בין אם נשא קודם את האשה ואחר כך בא על בתה, ובין אם להיפך, שנשא תחילה הבת ואחר כך בא על האם.
 <big>ב גמרא</big> מעירים: <strong>הבא על אשה שנשא</strong> את <strong>בתה</strong> תחילה <strong>לא קתני</strong> <small>[שנה],</small> <strong>אלא</strong> שנה בסגנון זה: <strong>הבא על אשה ובתה</strong> נידון בשריפה, <strong>מכלל</strong> הדברים אתה למד <strong>דתרוייהו לאיסורא</strong> <small>[ששתיהן לאיסור],</small> כלומר, שכאשר בא גם על הראשונה עבר על איסור שחייב עליו שריפה. <strong>ומאן נינהו</strong> <small>[ומה הן]</small> אשה ובתה אלה — כגון <strong>חמותו ואם חמותו.</strong> שאם נשא תחילה אשה, ואחר כך בא על אם חמותו ועל חמותו עובר משום אשה ובתה, גם על האם וגם על הבת.
 <strong>וקתני</strong> <small>[ושנה]</small> כאן: <strong>יש בכלל אשה ובתה</strong> עוד הלכות נוספות, <strong>מכלל</strong> הדברים אתה למד <strong>דתרוייהו</strong> <small>[ששתיהן],</small> גם איסור ועונש חמותו ואם חמותו <strong>כתיבי בהדיא</strong> <small>[כתובים במפורש]</small> במקרא, <strong>והנך מדרשא אתיא</strong> <small>[ואלה,</small> השאר <small>מדרשה באו].</small>
 <strong>הניחא</strong> <small>[</small>דבר <small>זה נוח]</small> <strong>ל</strong>שיטת הלימוד של <strong>אביי</strong> ש<strong>אמר</strong> בביאור מחלוקת ר' ישמעאל ור' עקיבא להלן, כי רק <strong>משמעות דורשין איכא בינייהו</strong> <small>[יש ביניהם],</small> כלומר, אינם חולקים בגופן של הלכות אלא רק בלימוד ההלכה מן המקראות. ואם כן <strong>מתניתין מני</strong> <small>[משנתנו</small> כשיטת <small>מי היא]</small> — כשיטת <strong>ר' עקיבא היא,</strong> המפרש שאם חמותו נזכרת במקרא במפורש.
 <strong>אלא לרבא</strong> ש<strong>אמר</strong> שיש הבדל ביניהם אף לגבי פסק ההלכה ונחלקו לגבי איסור <strong>חמותו לאחר</strong> ה<strong>מיתה</strong> של אשתו, ולדעתו אין הכתוב מדבר כלל באם חמותו, אם כן <strong>מתניתין מני</strong> <small>[משנתנו</small> כשיטת <small>מי היא]?</small> —אינה לא כשיטת ר' ישמעאל ולא כשיטת ר' עקיבא! ומשיבים: <strong>אמר</strong> <small>[</small>יכול היה <small>לומר]</small> <strong>לך רבא, תני</strong> <small>[שנה]</small> ותקן: <strong>"הבא על אשה שנשא</strong> את <strong>בתה".</strong>
 <big>ג</big> שנינו במשנה ש<strong>יש בכלל</strong> איסור <strong>אשה ובתה</strong> גם איסור ב<strong>חמותו ואם חמותו ואם חמיו.</strong> ומעירים: <strong>ל</strong>שיטת <strong>אביי</strong> שלדעת הכל אם חמותו אסורה מן הכתוב המפורש בתורה, והלא מן המשנה נראה שהיא נלמדת רק מדרשת הכתוב! יש לומר כי <strong>איידי דקא בעי למיתנא</strong> <small>[מתוך שרצה לשנות</small> הלאה<small>]</small> <strong>אם חמיו, תני נמי</strong> <small>[שנה גם כן]</small> <strong>חמותו ואם חמותו,</strong> אף שמפורשת בתורה.
  ו<strong>ל</strong>שיטת <strong>רבא</strong> שאשה ובתה שבמשנה זו היא חמותו, מה טעם לחזור ושנותה פעמיים, יש לומר כי <strong>איידי דקא בעי למיתנא</strong> <small>[מתוך שרצה לשנות]</small> <strong>אם חמיו ואם חמותו תני נמי</strong> <small>[שנה גם כן]</small> <strong>חמותו,</strong> שהרי לדעת הכל חמותו כתובה במפורש בתורה.
 <big>ד</big> לעצם ההלכה שבמשנה שואלים: <strong>מנהני מילי</strong> <small>[מנין דברים אלה]?</small> <strong>דתנו רבנן</strong> <small>[ששנו חכמים]</small> על הנאמר <strong>"ואיש אשר יקח את אשה ואת אמה</strong> זימה היא באש ישרפו אותו ואתהן ולא תהיה זימה בתוככם<strong>"</strong> (ויקרא כ, יד) — <strong>אין לי אלא</strong> שלוקח <strong>אשה ואמה,</strong> אך אם לוקח <strong>בת אשה</strong> הנשואה לו, או את <strong>בת בתה,</strong> או את <strong>בת בנה, מנין</strong> שחייב אותו עונש?
 — <strong>נאמר כאן "זמה", ונאמר להלן</strong> <strong>"זמה"</strong> ("ערות אשה ובתה לא תגלה את בת בנה ואת בת בתה לא תקח לגלות ערותה שארה הנה זימה היא". שם יח, יז), <strong>מה להלן</strong> האיסור הוא ב<strong>בתה ובת בתה ובת בנה</strong> כמפורש, <strong>אף כאן</strong> לענין עונש שריפה <strong>בתה ובת בתה ובת בנה</strong> בכלל.
 <strong>מנין</strong> <strong>לעשות זכרים כנקבות</strong> לענין איסור קרבה זו? <strong>נאמר כאן "זמה" ונאמר להלן "זמה", מה להלן זכרים כנקבות אף כאן זכרים כנקבות.</strong>
 <strong>מנין לעשות למטה כלמעלה</strong> — <strong>נאמר כאן "זמה" ונאמר להלן "זמה", מה להלן למטה כלמעלה אף כאן למטה כלמעלה, ומה כאן למעלה כלמטה אף להלן למעלה כלמטה,</strong> שעל ידי הגזירה השוה למדים שני הכתובים זה מזה לכל ענין. ומעתה מבררים  את דברי הברייתא.
 <strong>אמר מר</strong> <small>[החכם]:</small> <strong>"מנין לעשות זכרים כנקבות",</strong> ושואלים: <strong>מאי</strong> <small>[מה</small> פירוש<small>]</small> "לעשות <strong>זכרים כנקבות"? אילימא</strong> <small>[אם תאמר]</small> שבת הבן (הזכר) תיחשב כבת הבת (הנקבה), שיהא דין <strong>בת בנה כבת בתה</strong> — אולם זה אינו צריך גזירה שווה שהרי <strong>בהדי הדדי קאתיאן</strong> <small>[</small>הרי <small>ביחד הן באות],</small> ששתיהן כתובות באותו המקרא!
 <strong>אלא</strong> נאמר שפירוש הדברים הוא לעשות שתהא <strong>אם חמיו</strong> אסורה <strong>כאם חמותו.</strong> ואולם, <strong>השתא</strong> <small>[עכשיו,</small> הרי<small>]</small> עדיין <strong>אם חמותו לא קמה לן</strong> <small>[עמדה לנו],</small> כלומר, לא הוכחנו בשלמות שאמנם כתובה היא במקרא, <strong>אם חמיו מיהדר עלה</strong> <small>[נחזר עליה]</small> ללמוד אותה? והרי עדיין היסוד מפוקפק! 
## דף עה:
 <strong>אמר אביי: הכי קאמר</strong> <small>[כך אמר],</small> כך יש להבין: <strong>מנין לעשות שאר</strong> (קרבה) <strong>הבא ממנו,</strong> כלומר, בת בתו או בת בנו <strong>כשאר הבא ממנה,</strong> כבתה ובת בתה — <strong>נאמר כאן "זמה" ונאמר להלן "זמה".</strong> ומקשים: <strong>והא</strong> <small>[והרי]</small> <strong>ב</strong>ענין העובר על <strong>שאר דידיה</strong> <small>[שלו]</small> <strong>לא כתיבא ביה</strong> <small>[נאמרה בו]</small> לשון <strong>"זמה",</strong> שהרי נאמר רק "ערות בת בנך או בת בתך לא תגלה ערותן כי ערותך הנה" (ויקרא יח, י).
 <strong>אמר רבא: אמר לי רב יצחק בר אבודימי,</strong> בתחילה <strong>אתיא</strong> <small>[בא,</small> נלמד<small>]</small> הדבר בגזירה שווה מהמילים <strong>"הנה" "הנה"</strong> הכתובה גם בשאר שלו ("כי ערותך הנה") וגם בשאר שלה ("שארה הנה זמה היא". שם יז), ואחר כך <strong>אתיא</strong> <small>[בא]</small> הדבר ונלמד העונש באלה בגזירה שווה <strong>"זמה" "זמה"</strong> האמורה כאן והאמורה בעונשין "ואיש אשר יקח את אשה ואת אמה זימה היא באש ישרפו אותו ואתהן" (שם כ, יד).
 <big>א</big> <strong>אמר מר</strong> <small>[החכם]</small> באותה ברייתא: <strong>מנין לעשות למטה כלמעלה.</strong> ושואלים <strong>מאי</strong> <small>[מה</small> פירוש<small>]</small> <strong>"למטה כלמעלה"? אילימא</strong> <small>[אם תאמר]</small> שהפירוש הוא: <strong>בת בנה ובת בתה</strong> שהן למטה בסדר הדורות שייחשבו <strong>כבתה,</strong> והלא <strong>בהדי הדדי קאתיין</strong> <small>[יחד הן באות</small> בלי להבדיל<small>]</small> מאותם כתובים עצמם.
 <strong>אלא</strong> תאמר, שהכוונה לעשות את <strong>אם חמיו ואם חמותו כחמותו.</strong> ואולם אם כן <strong>האי</strong> <small>[זה]</small> הביטוי <strong>"למטה כלמעלה"</strong> אינו נכון כלל, והיה לו לומר <strong>"</strong>לעשות <strong>למעלה</strong> (כלומר, דורות האבות) <strong>כלמטה"!</strong> ומשיבים: <strong>תני</strong> <small>[שנה]</small> ותקן: <strong>"למעלה כלמטה".</strong>
 ומקשים: <strong>אי הכי</strong> <small>[אם כך]</small> אומר אתה נראה מה הוא המשך הדברים — <strong>"נאמר כאן 'זמה' ונאמר להלן 'זמה' "</strong>וכיצד מסבירים את הדבר? <strong>ומה השתא אינהי לא כתיבא</strong> <small>[ומה עכשיו הן עצמן,</small> אם חמותו ואם חמיו, <small>אינן כתובות]</small> כלל בתורה, ומדרשה בלבד נלמדו, <strong>זמה דידהו כתיבא</strong> <small>[</small>שנאמרה <small>לגביהן כתובה]?</small> וכיצד עושים גזירה שווה מדבר שאינו כתוב כלל?
 <strong>אמר אביי: הכי קאמר</strong> <small>[כך אמר]</small> התנא בברייתא: <strong>מנין לעשות שלשה דורות למעלה</strong> מאשתו, כלומר, אשתו וחמותו (הרי דור שני) ואם חמותו (דור שלישי), <strong>כשלשה דורות למטה</strong> (אשתו, בתו, ובת בתו)? — <strong>נאמר למטה</strong> בענין בת אשתו <strong>"זמה" ונאמר למעלה "זמה", מה למטה</strong> האיסור חל עד <strong>שלשה דורות, אף למעלה</strong> חל האיסור עד <strong>שלשה דורות</strong>
 <strong>ומה</strong> לגבי <strong>עונש עשה למטה כלמעלה, אף באזהרה נמי</strong> <small>[גם כן]</small> <strong>עשה למעלה כלמטה,</strong> ללמד שיש איסור "לא תעשה" בדבר.
 <strong>רב אשי אמר: לעולם</strong> עליך לשנות <strong>כדקתני</strong> <small>[כמו ששנוי</small> לפנינו<small>]</small> בלא לתקן את הגרסה, <strong>ומאי</strong> <small>[ומה]</small> משמעות <strong>"למטה"</strong> האמור כאן — כוונתו: <strong>למטה באיסור,</strong> כלומר, אין להבין "למעלה" ו"למטה" בענין דורות קודמים ומאוחרים, אלא "למעלה" משמעו איסור חמור יותר, ו"למטה" איסור קל יותר.
  ומקשים: לפי מסקנה זו שעושה קרוביו      כקרובי אשתו ולמטה כלמעלה, נאמר: <strong>אי</strong> <small>[אם]</small> <strong>מה</strong> <strong>היא</strong> אשתו <strong>אם אמה אסורה, אף הוא אם אמו אסורה</strong> ויהא הבא עליה חייב שריפה!
 <strong>אמר אביי:</strong> אי אפשר לומר כן, שהרי <strong>אמר קרא</strong> <small>[הכתוב]:</small> "ערות אביך וערות אמך לא תגלה <strong>אמך היא</strong> לא תגלה ערותה" (שם יח, ז), וההדגשה ללמד: <strong>משום אמו אתה מחייבו, ואי</strong> (אין) <strong>אתה מחייבו משום אם אמו.</strong>
 <strong>רבא אמר</strong> טעם אחר: <strong>בין למאן דאמר</strong> <small>[ל</small>שיטת <small>מי שאומר]</small> שלגבי גזירה שווה נוקטים בשיטה של <strong>דון מינה ומינה</strong> <small>[למד ממנה וממנה],</small> כלומר, כאשר למדים מגזירה שווה אין למדים רק באותו פרט עצמו שיש בו השוואת המילים, אלא כל מה שנאמר בדבר אחד קיים גם בשני. <strong>ובין למאן דאמר</strong> <small>[ל</small>שיטת <small>מי שאומר]</small> לגבי לימוד בגזירה שווה <strong>דון מינה ואוקי באתרה</strong> <small>[ממנה,</small> מהדבר שלומד, <small>והעמד במקומה],</small> ולא תלמד נושאים נוספים לאלה הנלמדים במישרין מן הגזירה השווה, <strong>לא אתיא</strong> <small>[אינו בא],</small> אי אפשר לקבל את ההנחה שיהא חייב על אם אמו. כיצד?
 — <strong>למאן דאמר</strong> <small>[ל</small>שיטת <small>מי שאומר]</small> <strong>דון מינה ומינה,</strong> אפשר ללמוד כך: <strong>מה היא</strong> (אשתו) <strong>אם אמה אסורה, אף הוא נמי</strong> <small>[גם כן]</small> <strong>אם אמו אסורה, ומינה</strong> <small>[וממנה]</small> נלמד גם כן לעניינים נוספים: <strong>מה היא</strong> אם בא על אם אמה הריהו נידון <strong>בשריפה, אף הוא נמי</strong> <small>[גם כן]</small> אם בא על אם אמו יהיה חייב <strong>בשריפה,</strong> ומעתה נוכיח כי דעה כגון זה אינה יכולה להתקבל על הדעת.
 <strong>למאן דאמר</strong> <small>[ל</small>שיטת <small>מי שאומר]</small> כי <strong>שריפה חמורה</strong> יותר מסקילה — <strong>איכא למיפרך</strong> <small>[יש</small> מקום <small>לפרוך,</small> לשבור<small>]</small> השוואה זו, ולומר: <strong>מה להיא</strong> שחייב על אם אמה שריפה <strong>שכן</strong> אם בא על <strong>אמה</strong> חייב <strong>בשריפה, תאמר בהוא,</strong> אם בא על <strong>אמו</strong> יהיה חייב <strong>בסקילה</strong> בלבד ואין חומרת הדברים שווה.
 <strong> ועוד</strong> יש להקשות בדרך זו: אם בא על <strong>אמו</strong> שהיא קרובה לו חייב <strong>סקילה,</strong> על <strong>אם אמו</strong> שהיא רחוקה יותר יהיה חייב <strong>בשריפה,</strong> שלשיטה זו היא מיתה חמורה יותר?!
 <strong>ועוד</strong> יש להקשות: <strong>מה היא</strong> (אשתו וקרובותיה) <strong>לא חלקת בה</strong> בעונש <strong>בין אמה לאם אמה, אף הוא נמי</strong> <small>[גם כן]</small> <strong>לא תחלוק בו בין אמו לאם אמו.</strong> ואם כן הרי זו הוכחה שההשוואה בין אם אמו ואם אמה אינה יכולה להתקיים.
 <strong>ולמאן דאמר</strong> <small>[ו</small>אפילו <small>ל</small>שיטת <small>מי שאומר]</small> ש<strong>סקילה חמורה</strong> משריפה, על כל פנים <strong>מהאי קושיא</strong> <small>[מקושיה</small> אחרונה <small>זו]</small> <strong>לא נידונה</strong> <small>[נדון אותה],</small> שאמנם אין קושי של חומרה וקולה אבל מכל מקום נפקעה ההשוואה שבכתוב בין האם ואם האם, וכל זה לשיטה אחת של לימוד הגזירה שווה.
 <strong>ולמאן דאמר</strong> <small>[ול</small>שיטת <small>מי שאומר]</small> <strong>דון מינה ואוקי באתרה</strong> <small>[למד ממנה והעמידנה במקומה],</small> נלמד כך: <strong>מה היא</strong> (אשתו) <strong>אם אמה אסורה</strong> לו, <strong>אף הוא נמי</strong> <small>[גם כן]</small> <strong>אם אמו אסורה, ואוקי באתרה</strong> <small>[והעמד</small> את ההלכה <small>במקומה]</small> כיצד? — <strong>התם</strong> <small>[שם]</small> <strong>הוא</strong> בבא על אם אמה של אשתו שנידון <strong>בשריפה, אבל הכא</strong> <small>[כאן]</small> שבא על אם אמו שלו נידון <strong>בסקילה, כדאשכחן</strong> <small>[כפי שמצאנו]</small> שנענש <strong>באמו</strong> שלו בסקילה, ומעתה נוכיח את הקושי שבדבר.
 <strong>למאן דאמר</strong> <small>[ל</small>שיטת <small>מי שאומר]</small> ש<strong>שריפה חמורה</strong> מסקילה, <strong>איכא למיפרך</strong> <small>[יש</small> מקום <small>לפרוך,</small> לשבור<small>]</small> את ההשוואה ולהקשות:
## דף עו.
 <strong>מה להיא,</strong> לכל קרובה של אשתו, <strong>שכן אמה</strong> של אשתו <strong>בשרפה, תאמר בהוא,</strong> קרובותיו שלו, שעל <strong>אמו</strong> הוא נידון <strong>בסקילה</strong> בלבד, ואין איפוא להשוות אם אמו לאם אמה.
 <strong>ועוד:</strong> יש לראות את ההשוואה <strong>הוא כהיא,</strong> כך: <strong>מה היא לא חלקתה בה בין בתה לאם אמה,</strong> שנענש על שתיהן בשריפה, <strong>אף הוא לא תחלוק בו בין בתו לאם אמו</strong> וייענש על שתיהן אותו עונש, או בשריפה או בסקילה, ולא כדרך שאמרנו קודם, והרי זה מקלקל את שלימות ההשוואה בין שארו ושאר אשתו, וגם
 <strong>למאן דאמר</strong> <small>[ל</small>דעת <small>מי שאומר]</small> ש<strong>סקילה חמורה</strong> משריפה, <strong>מהאי קושיא</strong> <small>[מ</small>תוך <small>קושיה</small> <small>זו]</small> עצמה <strong>לא נידונה</strong> <small>[נדון אותה],</small> שהרי השוואה זו שבכתוב סותרת את ההשוואה הקודמת.
 <big>א</big> ועוד מקשים, אם משוה אתה שאר שלו לשאר שלה, נאמר כך: <strong>אי מה הוא כלתו אסורה</strong> כמפורש בתורה, <strong>אף היא,</strong> אשתו, תהא <strong>כלתה אסורה,</strong> ויהא חייב על אשת בן אשתו!
 <strong>אמר אביי: אמר קרא</strong> <small>[הכתוב],</small> שחוזר ואומר בכלתו: <strong>"אשת בנך היא",</strong> להדגיש: <strong>משום אשת בנך אתה מחייבו, ואי</strong> (אין) <strong>אתה מחייבו משום אשת בנה</strong> של אשתו.
  ו<strong>רבא אמר:</strong> אין צורך בדקדוק זה, כיון שאין לקושיה כל תוקף. כי <strong>בין למאן דאמר</strong> <small>[ל</small>שיטת <small>מי שאומר]</small> <strong>דון מינה ומינה</strong> <small>[ממנה וממנה]</small> <strong>בין למאן דאמר</strong> <small>[ל</small>שיטת <small>מי שאומר]</small> <strong>דון מינה ואוקי באתרה</strong> <small>[ממנה והעמידנה במקומה]</small> <strong>לא אתיא</strong> <small>[אינה באה,</small> נלמדת<small>].</small>
 שכן <strong>למאן דאמר</strong> <small>[ל</small>שיטת <small>מי שאומר]</small> <strong>דון מינה ומינה</strong> <small>[ממנה וממנה]</small> יהא השיקול המלא כך: <strong>מה הוא כלתו אסורה, אף היא נמי</strong> <small>[גם כן]</small> <strong>כלתה אסורה, ומינה</strong> <small>[וממנה]</small> תוסיף ותלמד: <strong>מה הוא</strong> על כלתו שלו נידון עליה <strong>בסקילה, אף היא נמי</strong> <small>[גם כן]</small> אם בא על כלת אשתו יהא <strong>בסקילה.</strong>
 ומעתה נתבונן בדבר, <strong>למאן דאמר</strong> <small>[ל</small>דעת <small>מי שאומר]</small> ש<strong>סקילה חמורה</strong> משריפה, <strong>איכא למיפרך</strong> <small>[יש</small> מקום <small>לפרוך,</small> לשבור<small>]</small> את ההשוואה באופן זה: <strong>מה להוא</strong> שהוא חמור <strong>שכן</strong> חייב על <strong>אמו בסקילה, תאמר בהיא,</strong> באשתו, שעל <strong>אמה</strong> חייב <strong>בשרפה</strong> בלבד, ולכן אין להשוות.
 <strong> ועוד</strong> יש להקשות: אם בא על <strong>בתה</strong> שהיא קרובה יותר יהיה חייב עונש קל של <strong>שרפה,</strong> בא על <strong>כלתה</strong> שהיא רחוקה יותר יהיה נידון <strong>בסקילה?!</strong> את הקושיה האחרונה דוחים: אפשר לומר כי <strong>הוא בעצמו</strong> (כלומר, קרובותיו שלו) <strong>יוכיח,</strong> שעל <strong>בתו</strong> חייב <strong>בשרפה,</strong> ואם בא על <strong>כלתו</strong> שהיא רחוקה יותר נידון <strong>בסקילה!</strong>
 <strong>אלא</strong> כך יש להקשות: <strong>מה הוא לא חלקת בו</strong> בעונש <strong>בין אמו לכלתו</strong> שבשתיהן הריהו נידון בסקילה, <strong>אף היא לא תחלוק בה בין אמה לכלתה,</strong> ששתיהן צריכות להידון באותה מיתה, בשריפה, ושוב אין מקום להשוואה בין שאר מצדו ושאר מצדה. <strong>ולמאן דאמר</strong> <small>[ול</small>שיטת <small>מי שאומר]</small> ש<strong>שרפה חמורה,</strong> על כל פנים <strong>מהאי קושיא</strong> <small>[מ</small>תוך <small>קושיה זו]</small> <strong>לא נידונין</strong> <small>[</small>נוכל <small>לדון].</small>
 <strong>ולמאן דאמר</strong> <small>[ול</small>שיטת <small>מי שאומר]</small> <strong>דון מינה ואוקי באתרה</strong> <small>[למד ממנה והעמד במקומה],</small> תהא דרך ההשוואה כך: <strong>מה הוא כלתו אסורה, אף היא כלתה אסורה, ואוקי באתרה</strong> <small>[והעמד</small> את ההלכה <small>במקומה]</small> <strong>התם</strong> <small>[שם]</small> <strong>הוא</strong> כשבא על כלתו, הריהו נידון <strong>בסקילה, אבל הכא</strong> <small>[כאן],</small> בכלת אשתו, תידון <strong>בשרפה, כדאשכחן</strong> <small>[כ</small>פי <small>שאנו מוצאים]</small> <strong>באמה</strong> של אשתו, שאם בא עליה נידון בשריפה.
  ומעתה נוכיח שהלכה כזו אינה יכולה להתקיים: <strong>למאן דאמר</strong> <small>[ל</small>דעת <small>מי שאומר]</small> ש<strong>סקילה חמורה</strong> משריפה, <strong>איכא למיפרך</strong> <small>[יש</small> מקום <small>להקשות]:</small> <strong>מה להוא שכן</strong> על <strong>אמו</strong> נענש במיתה חמורה של <strong>סקילה, תאמר בהיא שאמה בשרפה</strong> בלבד.
 <strong> ועוד</strong> קושיה: <strong>מה הוא חלקת בו</strong> בעונש <strong>בין בתו לכלתו</strong> שעל בתו נידון בשריפה ועל כלתו בסקילה, <strong>אף היא תחלוק בה</strong> בעונש <strong>בין בתה לכלתה</strong> והרי זה היפך ההשוואה וההלכה שהגענו אליה. וגם <strong>למאן דאמר</strong> <strong>נמי</strong> <small>[ל</small>דעת <small>מי שאומר גם כן]</small> ש<strong>שרפה חמורה</strong> מסקילה, על כל פנים <strong>מהאי קושיא</strong> <small>[מ</small>תוך <small>קושיה זו]</small> <strong>לא נידונין,</strong> שהרי גם אם שריפה חמורה, מוכח שאין מקום להשוואה בין שארו לשארה.
 <big>ב</big> בכל הדיון ברור היה כי על בתו חייב שריפה, ושואלים: <strong>בתו מאנוסתו</strong> שאינה בת אשתו, שהרי לא נשא את אמה, <strong>מנין</strong> שהיא אסורה? שהרי נאמר איסור רק בבת אשתו ובבת בתו, אבל בתו עצמה לא נאסרה במפורש בתורה! ומשיבים: <strong>האמר</strong> <small>[הרי</small> כבר <small>אמר]</small> <strong>אביי</strong> ש<strong>קל וחומר</strong> הוא: אם <strong>על בת בתו</strong> הריהו <strong>ענוש, על בתו לא כל שכן</strong> שייענש?!
  ומקשים:  <strong>וכי עונשין מן הדין</strong> (בשל קל וחומר) בלא ציווי מפורש? ומשיבים: בעצם אין זה קל וחומר, אלא <strong>גלויי מילתא בעלמא</strong> <small>[גילוי דבר בלבד]</small> <strong>הוא,</strong> שהרי ברור כי הבא על בת בתו נענש רק משום בתו שהיא היוצרת את הקרבה, ונאמר בהן "כי ערותך הנה", ולכן אין כאן קל וחומר אלא רק ביאור של דבר שכבר נאמר במקרא.
 <strong>רבא אמר: אמר לי ר' יצחק בר אבדימי</strong> כי <strong>אתיא</strong> <small>[בא,</small> נלמד<small>]</small> הדבר בגזירה שווה של המילים <strong>"הנה" "הנה",</strong> שנאמר ביטוי זה גם בצאצאיו ("כי ערותך הנה". ויקרא יח, י) וגם בצאצאי אשתו ("שארה הנה זמה היא". שם יז), <strong>אתיא</strong> <small>[בא,</small> נלמד<small>]</small> העונש לחטא זה מגזירה שווה מהמילים <strong>"זמה" "זמה",</strong> שנאמרו בצאצאי אשתו, וגם בבא על אשה ואמה ("ואיש אשר יקח את אשה ואת אמה זימה היא באש ישרפו אותו ואתהן" שם כ, יד).
 הלכה אחרת <strong>תני אבוה</strong> <small>[שנה אביו]</small> של <strong>ר' אבין: לפי שלא למדנו</strong> בתורה במפורש עונש <strong>בתו מאנוסתו, הוצרך הכתוב לומר "ובת איש כהן</strong> כי תחל לזנות את אביה היא מחללת באש תשרף" (שם כא, ט), המתפרש גם שכאשר בת כהן זנתה עם ("את") אביה — דינה שריפה.
  ומקשים:  <strong>אי</strong> <small>[אם]</small> כך אתה למד, אמור: <strong>מה בת כהן היא</strong> נדונית <strong>בשרפה ואין בועלה</strong> נידון <strong>בשרפה, אף בתו מאנוסתו היא</strong> נידונית <strong>בשרפה ואין בועלה</strong> (אביה) נידון <strong>בשרפה</strong> אלא במיתה אחרת!
 <strong>אמר אביי:</strong> כנגד סברה זו <strong>אמר קרא</strong> <small>[הכתוב]</small> <strong>"את אביה היא מחללת"</strong> שההדגשה של "היא" ליחד הלכה זו ל<strong>מי שמחללת את אביה</strong> בזנותה, <strong>יצתה</strong> (יצאה) <strong>זו שאביה</strong> הוא ש<strong>מחללה.</strong>
 <strong>רבא אמר</strong> שיש לדחות קושיה זו מסברא: <strong>בשלמא התם</strong> <small>[נניח שם]</small> כאשר בא אדם על בת כהן נשואה, אפשר לומר כי בכך <strong>אפיקתיה מדינא</strong> <small>[הוצא אותו]</small> מדינה של <strong>בת כהן</strong> שבשריפה, <strong>ואוקימתה אדינא</strong> <small>[והעמד אותה על דין]</small> של בא על <strong>בת ישראל</strong> ונידונים בחנק, וכיון שיש אפשרות אחרת מבינים כך את הכתוב, אבל <strong>הכא אדינא דמאן מוקמת ליה</strong> <small>[כאן על דינו של מי תוכל להעמיד אותו]</small> שהלא עונשו לא נתפרש, ועל כורחך ידון באותה מיתה, וכי <strong>אדינא</strong> <small>[על הדין]</small> של <strong>פנוייה מוקמת ליה</strong> <small>[תעמיד אותו]</small> שאינו חייב כלל?!
 <big>ג</big> שואלים: <strong>אזהרה</strong> (מקור המפרש את האיסור) לבא על <strong>בתו מאנוסתו מניין?</strong> <strong>בשלמא</strong> <small>[נניח]</small> <strong>ל</strong>שיטת <strong>אביי ורבא, מהיכא דנפקא להו</strong> <small>[מהיכן שיוצאת להם,</small> שלמדו<small>]</small> את ה<strong>עונש מהתם נפקא להו</strong> <small>[משם יוצאת להם,</small> למדים הם<small>]</small> את ה<strong>אזהרה,</strong> שבשני המקורות כתובים איסורי "לא תעשה".
 <strong>אלא לדתני אבוה</strong> <small>[ל</small>פי מה <small>ששנה אביו]</small> של <strong>ר' אבין</strong> מענין בת כהן <strong>מאי</strong> <small>[מה]</small> הכתוב האוסר לעשות כן? <strong>אמר ר' אילעא, אמר קרא</strong> <small>[הכתוב]:</small> <strong>"אל תחלל את בתך להזנותה"</strong> (שם יט, כא), ופירושו: אל תזנה עם בתך.
 <strong>מתקיף לה</strong> <small>[מקשה עליה]</small> <strong>ר' יעקב אחוה</strong> <small>[אחיו]</small> של <strong>רב אחא בר יעקב: האי</strong> <small>[זה</small> הכתוב<small>]</small> <strong>"אל תחלל את בתך להזנותה" להכי</strong> <small>[ל</small>ענין <small>זה]</small> <strong>הוא דאתא</strong> <small>[שבא]?</small> והלא <strong>האי מיבעי ליה לכדתניא</strong> <small>[</small>דבר <small>זה נחוץ לו ל</small>למדנו <small>מה ששנינו</small> בברייתא אחרת<small>]:</small> נאמר <strong>"אל תחלל את בתך להזנותה", יכול בכהן המשיא את בתו</strong> בכשרות <strong>ללוי וישראל הכתוב מדבר,</strong> שהרי על ידי נישואין אלה היא מתחללת מדין כהונה לענין אכילת תרומה ויהא הדבר אסור. <strong>תלמוד לומר: "להזנותה",</strong> לומר: <strong>בחילול שבזנות הכתוב מדבר,</strong> וכוונתו: <strong>במוסר את בתו</strong> לבעילה <strong>שלא לשם אישות</strong> אלא לזנות בלבד. ואם כן, ללמדנו איסור זה בא הכתוב!
  ומשיבים:  <strong>אם כן</strong> שהכתוב נאמר רק לענין זה בלבד <strong>לימא קרא</strong> <small>[שיאמר הכתוב]</small> רק <strong>"אל תחל", מאי</strong> <small>[מה</small> הלשון<small>]</small> הכבדה יותר <strong>"אל תחלל"</strong> — <strong>שמע מינה תרתי</strong> <small>[למד מכאן שתים],</small> שתי הלכות. ושואלים: <strong>ו</strong>לדעת <strong>אביי ורבא האי</strong> <small>[זה]</small> המקרא של <strong>"אל תחלל את בתך להזנותה" מאי עבדי ליה</strong> <small>[מה עושים</small> הם <small>בו]?</small> לדעתם לאיזה צורך בא, שהרי את ההלכה בבתו למדו ממקום אחר! <strong>אמר ר' מני:</strong> ללמד <strong>זה המשיא את בתו לזקן,</strong> שכיון שאינה מרוצה בו סופה שתבוא לזנות, ונמצא שאביה גרם לה לכך.
 <big>ד</big> <strong>וכדתניא</strong> <small>[וכפי ששנינו</small> בברייתא<small>]:</small> על הנאמר <strong>"אל תחלל את בתך להזנותה", ר' אליעזר אומר: זה המשיא את בתו לזקן. ר' עקיבא אומר: זה המשהא</strong> את <strong>בתו בוגרת,</strong> ואינו משיא אותה בזמנה, שכיון שהיא בוגרת שמא תתאוה ותזנה.
 <strong>אמר רב כהנא משום</strong> (בשם) <strong>ר' עקיבא: אין לך עני בישראל אלא</strong> זה שהוא <strong>רשע ערום,</strong> שמנסה להערים ולהסתיר רשעותו, ו<strong>המשהא בתו בוגרת.</strong> על סגנון הדברים תוהים: <strong>אטו</strong> <small>[וכי]</small> <strong>המשהא בתו בוגרת לאו</strong> <small>[לא]</small> <strong>רשע ערום הוא?</strong> שהרי הוא מנסה להערים ולחסוך לעצמו דמי משרתת בבית, ומשאיר את בתו שתשרתהו, ועל ידי כך גורם לה לחטוא!
 <strong>אמר אביי,</strong>
## דף עו:
 <strong>הכי קאמר</strong> <small>[כך אמר]:</small> <strong>איזהו עני רשע ערום</strong> שמפני עניותו נעשה רשע ערום — <strong>זה המשהא בתו בוגרת.</strong> כיון שהוזכרה שמועה זו מזכירים את מה ש<strong>אמר רב כהנא משום</strong> (בשם) <strong>ר' עקיבא: הוי זהיר מן היועצך לפי דרכו,</strong> שאם יש לו נגיעה בענין זה, מן הסתם לטובת עצמו הוא מיעצך.
  באותו נושא <strong>אמר רב יהודה אמר רב: המשיא את בתו לזקן,</strong> או <strong>המשיא אשה לבנו קטן</strong> שעדיין לא בגר <strong>והמחזיר אבידה לגוי</strong> הריהו גורם לעבירה, שהמשיא אשה בוגרת לזקן או לקטן שאינו יכול לספקה גורם לה לזנות עם אחרים, והמחזיר אבידה לגוי מוסיף להם רכוש יתר על מה שגזלו כבר מישראל, ו<strong>עליו הכתוב אומר "למען ספות הרוה את הצמאה. לא יאבה ה' סלח לו"</strong> (דברים כט, יח-יט).
 <strong>מיתיבי</strong> <small>[מקשים]</small> על כך ממה ששנינו: <strong>האוהב את אשתו כגופו, והמכבדה</strong> במלבושים ותכשיטים <strong>יותר מגופו, והמדריך בניו ובנותיו בדרך ישרה, והמשיאן סמוך לפירקן, עליו הכתוב אומר: "וידעת כי שלום אהלך ופקדת נוך ולא תחטא"</strong> (איוב ה, כד), ומשמע שיש מצוה בהשאת ילדים בגיל צעיר! ומשיבים: <strong>סמוך לפירקן שאני</strong> <small>[שונה],</small> שכיון שהם סמוכים לבגרותם, אין לחשוש ששהייה של זמן קצר תגרום לחטא, מה שאין כן בקטנים ממש.
  באותו ענין <strong>תנו רבנן</strong> <small>[שנו חכמים]:</small> <strong>האוהב את שכיניו, והמקרב את קרוביו, והנושא את בת אחותו</strong> ועל ידי כך נושא אשה שהוא קרוב לה ומחבבה גם מקודם, <strong>והמלוה סלע לעני בשעת דוחקו</strong> שאין אחרים שילוו לו אז, על כל אלה <strong>הכתוב אומר: "</strong>הלוא פרוס לרעב לחמך ועניים מרודים תביא בית כי תראה ערום וכסיתו ומבשרך לא תתעלם... <strong>אז תקרא וה' יענה"</strong> (ישעיה נח, ז. שם ט). והאוהב את שכיניו נכלל במקרב את קרוביו, שנאמר: "טוב שכן קרוב מאח רחוק" (משלי כז, י).
 <big>א</big> לעצם ההלכה בבא על אשה ובתה, מביאים מדרש חכמים על הכתוב. <strong>תנו רבנן</strong> <small>[שנו חכמים],</small> מה שנאמר: "ואיש אשר יקח את אשה ואת אמה זימה הוא באש ישרפו <strong>אתו ואתהן</strong> ולא תהיה זימה בתוככם" (ויקרא כ, יד), כוונתו: <strong>אותו ואת אחת מהן,</strong> אותה שהיא אסורה עליו, שהרי את הראשונה נשא כדין, אלו <strong>דברי ר' ישמעאל. ר' עקיבא אומר: אותו ואת שתיהן.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם</small> למעשה<small>]?</small> כי וודאי אין ר' עקיבא סבור שיש להעניש גם את אשתו שנשא כדין משום שבא על קרובתה! <strong>אמר אביי: משמעות דורשים איכא בינייהו</strong> <small>[יש ביניהם,</small> הבדל<small>],</small> שחלוקים התנאים בשאלה כיצד מבינים את הכתוב עצמו, ומה נוסף לכך על ידי דרשה.
 <strong>ר' ישמעאל סבר</strong> <small>[סבור]</small> ש<strong>"אתו ואתהן"</strong> משמעו — <strong>אתו ואת אחת מהן, שכן בלשון יוני קורין לאחת "הינא",</strong> ו"אתהן" פירושו: את האחת. <strong>ו</strong>אילו איסור הבא על <strong>אם חמותו</strong> שאף היא בשריפה — <strong>מדרשא אתיא</strong> <small>[מ</small>לימוד של <small>דרשה</small> הוא <small>בא],</small> ואינו כתוב במקרא זה. ואילו <strong>ר' עקיבא סבר</strong> <small>[סבור]</small> ש<strong>"אתו ואתהן"</strong> — <strong>אתו ואת שתיהן</strong> יחד, ומתי צריך לשרוף את שתיהן — הרי זה רק כאשר בא על שתיהן בעבירה, והוא כאשר בא על חמותו ועל אם חמותו, שגם הראשונה אסורה עליו. ואם כן <strong>אם חמותו הכא כתיבא</strong> <small>[כאן</small> היא <small>כתובה]</small> במקרא עצמו, ולא מדרשה חיצונית.
 <strong>רבא אמר:</strong> בענין אם חמותו הכל סבורים שאיסורה נלמד מדרשה, אבל כאן בדין הבא על <strong>חמותו לאחר מיתה</strong> של אשתו <strong>איכא בינייהו</strong> <small>[יש ביניהם,</small> הבדל<small>],</small> ש<strong>ר' ישמעאל סבר</strong> <small>[סבור]</small> שהבא על <strong>חמותו לאחר מיתה</strong> של אשתו — חייב <strong>בשרפה</strong> שהתורה מחייבת מיתה על כל אחת מהן, גם אם האחרת אינה קיימת עוד. <strong>ור' עקיבא סבר</strong> <small>[סבור]</small> שכאן אין עוד חיוב שריפה אלא <strong>איסורא בעלמא</strong> <small>[איסור בלבד],</small> שדין שריפה הוא רק כאשר קיימות שתיהן יחד.
 <big>ב</big> <strong>משנה</strong> ועוד ממשיכים ברשימת חייבי מיתות בית דין. <strong>ואלו</strong> הם <strong>הנהרגין</strong> בסייף: <strong>הרוצח, ואנשי עיר הנדחת</strong> שעבדו כולם עבודה זרה.
  ופירוט דין הרוצח: <strong>רוצח שהכה את רעהו באבן או בברזל,</strong> או ש<strong>כבש</strong> (לחץ) <strong>עליו לתוך המים או לתוך האור</strong> (האש) <strong>ואינו יכול לעלות משם, ומת</strong> — הרי זה <strong>חייב</strong> כרוצח על ידי מכה.
  ואולם אם <strong>דחפו לתוך המים או לתוך האור ויכול</strong> הנדחף <strong>לעלות משם,</strong> אבל אירע שלא יצא, <strong>ומת</strong> — <strong>פטור</strong> הרוצח מדיני אדם, שהרי היה רק גורם למוות ולא עשה שום מעשה. <strong>שיסה</strong> (גירה) <strong>בו את הכלב</strong> שינשכהו והרגו, או ש<strong>שיסה בו את הנחש</strong> — <strong>פטור,</strong> שהמשסה היה רק גורם בלבד. <strong>השיך בו את הנחש,</strong> כלומר, נעץ את שיני הנחש בבשרו, <strong>ר' יהודה מחייב</strong> אותו כרוצח, <strong>וחכמים פוטרין,</strong> שלדעתם אינו אלא גורם.
 <big>ג</big> <strong>גמרא</strong> <strong>אמר שמואל,</strong> נאמר בדיני רוצח: "ואם באבן יד... או בכלי עץ יד אשר ימות בו הכהו וימות רוצח הוא" (במדבר לה, יז-יח), שמשמע שצריך להיות שיעור מסויים לאבן ולעץ, ו<strong>מפני מה לא נאמרה יד בברזל</strong> שנאמר סתם "ואם בכלי ברזל הכהו וימות רוצח הוא" (שם טז) — ללמד <strong>שהברזל ממית בכל שהוא,</strong> בדרך דקירה ונעיצה, ואין לקבוע בו שיעור גודל מסויים.
 <strong>תניא נמי הכי</strong> <small>[שנויה</small> ברייתא <small>גם כן כך]</small> <strong>רבי אומר: גלוי וידוע לפני מי שאמר "והיה העולם" שהברזל ממית בכל שהוא, לפיכך לא נתנה תורה בו שיעור.</strong> ומעירים: <strong>והני מילי</strong> <small>[ודברים אלה]</small> אמורים דווקא באופן <strong>דברזיה מיברז</strong> <small>[שדקרו],</small> שאז הברזל ממית בכל שהוא, אבל אם מכה אותו בברזל ודאי יש גם לברזל שיעור שאין חייבים בפחות ממנו.
 <big>ד</big> שנינו במשנה שאם <strong>כבש עליו</strong> את חבירו <strong>לתוך המים</strong> ומת — חייב. ומעירים: <strong>רישא רבותא קא משמע לן וסיפא רבותא קא משמע לן</strong> <small>[בראש,</small> בתחילת המשנה דבר <small>חידוש השמיע לנו, ו</small>ב<small>סופה</small> דבר <small>חידוש השמיע לנו]</small> ומסבירים: <strong>רישא רבותא קא משמע לן</strong> <small>[בראשה</small> דבר <small>חידוש</small> <small>השמיע לנו]</small> <strong>אף על גב דלאו איהו</strong> <small>[אף על פי שלא הוא</small> עצמו<small>]</small> <strong>דחפו</strong> למים אלא נפל מעצמו, <strong>כיון</strong> שהוא מחזיקו (כובשו) שם עד ש<strong>אין יכול לעלות משם ומת</strong> — <strong>חייב.</strong> וכן <strong>סיפא רבותא קא משמע לן</strong> <small>[בסוף</small> דבר <small>חידוש השמיע לנו]</small> ש<strong>אף על גב</strong> <small>[אף על פי]</small> ש<strong>דחפו</strong> הוא בעצמו, <strong>כיון</strong> ש<strong>יכול</strong> הנדחף <strong>לעלות משם</strong> הרי גם אם <strong>מת</strong> — <strong>פטור.</strong>
 ושואלים: <strong>כבש מנלן</strong> <small>[מניין לנו]</small> שהוא בכלל אלו שהורגים עליהם את הרוצח. <strong>אמר שמואל,</strong> ש<strong>אמר קרא</strong> <small>[הכתוב]:</small> "או באיבה הכהו בידו וימת מות יומת המכה רצח הוא" (שם, כא) <strong>"או באיבה" לרבות את המצמצם,</strong> כלומר, הדוחק ("מצמצם") את חבירו למקום שאינו יכול להיות בו.
  מסופר:  <strong>ההוא גברא דמצמצמא לחיותא דחבריה בשימשא</strong> <small>[אדם אחד שדחף</small> וסגר <small>את חית,</small> בהמת <small>חבירו בשמש],</small> <strong>ומתה</strong> מחמת השמש, <strong>רבינא מחייב</strong> כאילו הזיקה הוא עצמו, ו<strong>רב אחא בר רב פטר,</strong> כיון שלא עשה מעשה נזק בידיו.
  ומסבירים את נימוקיהם: <strong>רבינא מחייב,</strong> כי לדעתו דבר זה <strong>קל וחומר</strong> הוא: <strong>ומה רוצח שלא עשה בו</strong> (בעונשו) דין <strong>שוגג כמזיד,</strong> ולא עשה בו <strong>אונס כרצון,</strong> שאין הרוצח באונס חייב על רצח, ובכל זאת <strong>חייב בו את המצמצם,</strong> שחייב מיתה אף שלא עשה מעשה,
## דף עז.
 דיני <strong>נזקין שעשה בהן שוגג כמזיד ואונס כרצון</strong> שחייב אדם לשלם על כל נזק שעשה בכל מקרה ("אדם מועד לעולם" וכו'. בבא קמא כו, א), <strong>אינו דין שחייב בהן את המצמצם?</strong>
 ואילו <strong>רב אחא בר רב פוטר. אמר רב משרשיא, מאי טעמא</strong> <small>[מה הטעם]</small> של <strong>אבוה דאבא</strong> <small>[אבי אבי]</small> רב אחא בר רב, ש<strong>פוטר?</strong> — <strong>אמר קרא</strong> <small>[הכתוב]:</small> <strong>"</strong>או באיבה הכהו בידו וימות <strong>מות יומת המכה רצח הוא"</strong> (במדבר לה, כא) וההדגשה "הוא" באה למעט: <strong>ברוצח הוא</strong> ש<strong>חייב לן</strong> <small>[אותנו]</small> התורה <strong>מצמצם,</strong> ואילו <strong>בנזקין לא חייב לן</strong> <small>[אותנו]</small> <strong>מצמצם</strong> ואינו אלא גורם בלבד, ופטור.
 <big>א</big> <strong>אמר רבא: כפתו</strong> את חבירו <strong>ומת ברעב</strong> — <strong>פטור</strong> מדיני אדם כרוצח, אף שחייב בדיני שמים, מפני שהוא לא עשה מעשה בהריגתו, שאף שהוא כבר רעב, מכל מקום אינו יכול למות כבר עכשיו ברעב זה, אלא לאחר שיתגבר רעבונו. <strong>ואמר רבא: כפתו</strong> לחבירו <strong>בחמה ומת</strong> מפני החום, כפתו <strong>בצינה ומת</strong> מפני הקור — <strong>חייב,</strong> שבאותה שעה הריהו כמתחיל להמיתו. ואולם אם בשעה שכפתו אין שם חמה אלא <strong>סוף חמה לבא</strong> לשם, <strong>סוף צינה לבא</strong> לשם — <strong>פטור,</strong> שהרי בשעה שכפתו לא היה כאן צד מיתה, אלא בא לאחר מכן.
 <strong>אמר רבא: כפתו</strong> לחבירו <strong>לפני ארי</strong> — <strong>פטור,</strong> כי אין ודאות שהארי יטרפהו ואינו אלא כגורם למוות, ואולם אם כפתו <strong>לפני יתושין</strong> — <strong>חייב,</strong> משום שברור שיתושים אלה יעקצוהו עד מוות (רמ"ה). <strong>רב אשי אמר: אפילו</strong> כפתו <strong>לפני יתושין נמי</strong> <small>[גם כן]</small> <strong>פטור,</strong> כי לא אותם יתושים שהיו שם בשעה שכפתו הם שהרגוהו אלא מטבע העולם ש<strong>הני</strong> <small>[אלה]</small> היתושים שהיו בשעה שכפתו <strong>אזלי</strong> <small>[הלכו],</small> <strong>והני</strong> <small>[ואלה],</small> יתושים אחרים, <strong>אתו</strong> <small>[באו],</small> והיתושים שבאו אחר כך לא היו שם מתחילה, ולכן הרי זה כמקרה של "סוף חמה לבוא".
 <strong>איתמר</strong> <small>[נאמר]</small> שנחלקו אמוראים בשאלה דומה: <strong>כפה עליו,</strong> על חבירו, <strong>גיגית</strong> ומת בחנק, או ש<strong>פרע</strong> (פרץ) <strong>עליו</strong> <strong>מעזיבה</strong> (כיסוי התקרה) ומת מן הצינה, <strong>רבא ור' זירא</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: חייב</strong> על כך, <strong>וחד</strong> <small>[ואחד</small> מהם<small>]</small> <strong>אמר: פטור.</strong>
 ומעירים: <strong>תסתיים</strong> <small>[תוגדר]</small> המחלוקת, ש<strong>רבא הוא</strong> ש<strong>אמר פטור,</strong> שהרי <strong>אמר רבא</strong> בכיוצא בזה: <strong>כפתו</strong> לחבירו <strong>ומת ברעב</strong> — <strong>פטור,</strong> שכיון שיש כאן תהליך מתמשך שאין הוא אחראי לכולו — אינו חייב עליו.
  ודוחים:  <strong>אדרבה</strong> (להיפך), <strong>תסתיים</strong> <small>[תוגדר]</small> ש<strong>ר' זירא הוא</strong> ש<strong>אמר פטור,</strong> ש<strong>אמר ר' זירא: האי מאן דעייליה לחבריה בביתא דשישא</strong> <small>[מי שהכניס את חבירו לבית של שייש]</small> שהוא אטום לגמרי, <strong>ואדליק ליה שרגא</strong> <small>[הדליק לו</small> שם את <small>הנר],</small> <strong>ומת</strong> חבירו בחנק — <strong>חייב.</strong> ונדקדק: <strong>טעמא דאדליק ליה שרגא</strong> <small>[הטעם,</small> דווקא, משום <small>שהדליק לו נר]</small> <strong>הא</strong> <small>[הרי]</small> אם <strong>לא אדליק ליה שרגא</strong> <small>[הדליק לו נר]</small> — <strong>לא</strong> מתחייב הכולא, אף על פי שסופו של הכלוא להיחנק לאט לאט מעצמו. הרי שאף ר' זירא סבור כי אם אין האיש עושה את מעשה ההמתה (או על כל פנים, התחלת החנק) כעת — פטור עליו, והרי זה בדיוק כמי שכפה עליו גיגית!
  את ההשוואה הזו דוחים, <strong>אמרי</strong> <small>[אומרים]:</small> <strong>התם</strong> <small>[שם]</small> במכניס חבירו לבית של שיש <strong>בלא שרגא</strong> <small>[הנר]</small> <strong>לא מתחיל הבלא</strong> <small>[ההבל,</small> המחנק<small>]</small> 
## דף עז:
 <strong>בשעתיה</strong> <small>[בשעתו,</small> מיד<small>],</small> באותה שעה כי הבית גדול למדי. ואולם <strong>הכא</strong> <small>[כאן,</small> בגיגית<small>]</small> <strong>בלא שרגא נמי</strong> <small>[נר גם כן]</small> <strong>מתחיל הבלא בשעתיה</strong> <small>[מתחיל ההבל,</small> המחנק <small>בשעתו]</small> ואם כן אין להשוות את ההלכה הזאת לדברי ר' זירא, וכנראה רבא הוא שפטר.
 <big>א</big> ועוד הלכות אחדות בענין גרימת רצח. ו<strong>סימן</strong> להם: <strong>סולם תריס סמנין, בכותל.</strong>
 <strong>אמר רבא:</strong> <strong>דחפו</strong> לחבירו <strong>לבור ו</strong>היה <strong>סולם בבור,</strong> שהיה יכול לצאת מן הבור על ידו, <strong>ובא אחר וסילקו</strong> את הסולם ומת בבור מפני הרעב. <strong>ואפילו הוא</strong> עצמו, הדוחף, <strong>קדם וסילקו</strong> את הסולם — <strong>פטור,</strong> וטעם הדבר: <strong>דבעידנא דשדייה</strong> <small>[שבזמן שהשליכו]</small> שם <strong>יכול</strong> <strong>לעלות הוא</strong> משם. ואם כן פעולת ההשלכה לבור לא היתה בשעתה התחלת הריגה, ונטילת הסולם אחר כך היתה רק מניעת סיוע מאדם להינצל, אך לא הריגה בידים.
  ודוגמה נוספת, שיש בה חידוש, <strong>אמר רבא: זרק חץ</strong> בחבירו <strong>ותריס</strong> (מגן) <strong>בידו</strong> של חבירו, <strong>ובא אחר ונטלו</strong> למגן ממנו, <strong>ואפילו הוא</strong> עצמו, יורה החץ, <strong>קדם ונטלו</strong> לאחר זריקת החץ, ונהרג על ידי החץ משום שלא היה מגן בידו — <strong>פטור.</strong> והטעם: <strong>דבעידנא דשדייה ביה מיפסק פיסקיה גיריה</strong> <small>[שבזמן שירה</small> בו את החץ <small>מופסקים,</small> מופרדים, היו <small>חיציו]</small> ואינו יכול להזיק, והנזק נעשה על ידי הסרת המגן ממנו, והיא פעולה מיוחדת לעצמה.
  וכן <strong>אמר רבא: זרק בו חץ</strong> בחבירו <strong>ו</strong>היו <strong>סמנין</strong> (סמי רפואה) <strong>בידו</strong> של הנורה שאם היה משתמש בהם לא היה מת על ידי הפגיעה, <strong>ובא אחר ופיזרן,</strong> את הסמנים הללו, ואינו יכול להתרפא ומת, <strong>ואפילו הוא</strong> עצמו, היורה, <strong>קדם ופיזרן</strong> — <strong>פטור.</strong> והטעם, <strong>דבעידנא דשדא ביה</strong> <small>[שבזמן שזרק בו]</small> <strong>יכול להתרפאות הוה</strong> <small>[היה],</small> והיריה עצמה לא היתה תחילת הריגה אלא חבלה בלבד, ומותו נגרם בשל מחסור בתרופות.
 <strong>אמר רב אשי:</strong> כיון שאם יש רפואות בידו אין זו נחשבת הריגה, <strong>הלכך</strong> <small>[על כן]</small> <strong>אפילו</strong> היו <strong>סמנין</strong> המרפאים פצע זה מצויים <strong>בשוק</strong> והיה יכול לקנותם ולהתרפא, אם לא עשה כן, ומת, אין היורה בחץ נידון כרוצח. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> ואם לא היו סמנין בשוק בשעת היריה, אלא <strong>נזדמנו לו סמנין</strong> שיוכל להשתמש בהם ולהינצל, והוא לא עשה כן, ומת, <strong>מהו</strong> הדין בכגון זה? <strong>אמר ליה</strong> <small>[לו]:</small> <strong>הרי יצא</strong> היורה <strong>מבית דין</strong> כשהוא <strong>זכאי.</strong> שאם היתה אפשרות מציאותית במשך זמן כלשהו שינצל הנפגע — שוב אין זה רוצח, אלא רק גורם למוות.
 <big>ב</big> <strong>ואמר רבא: זרק</strong> אדם <strong>צרור</strong> אבן בכוונה להרוג ופגעה האבן <strong>בכותל וחזרה לאחוריה והרגה</strong> אדם — <strong>חייב</strong> על כך. <strong>ותנא תונא</strong> <small>[והתנא שנה אותה]</small> הלכה כגון זו, ששנינו בברייתא: <strong>כגון אלו המשחקין בכדור שהרגו,</strong> שפגעו באדם והרגוהו, אם הרגו <strong>במזיד</strong> — <strong>נהרגין,</strong> אם הרגו <strong>בשוגג</strong> — <strong>גולין.</strong>
 ותוהים: <strong>"בשוגג גולין"? פשיטא</strong> <small>[פשוט,</small> מובן מאליו<small>]!</small> ומדוע לא יגלו כשאר הרוצחים בשגגה? ומשיבים: בעצם, החידוש העיקרי אינו הגלות המוזכרת כאן, אלא ש<strong>במזיד נהרגין איצטריך ליה</strong> <small>[הוצרך לו</small> לומר<small>]</small> כי, <strong>מהו דתימא</strong> <small>[שתאמר]</small> שאי אפשר להמיתם כי לפני כן צריך להתרות בהם, והתראה זו <strong>התראת ספק היא,</strong> והתראה ספק אינה קרויה התראה. ומה הספק שבדבר — <strong>מי יימר דהדרה</strong> <small>[מי יאמר ש</small>הכדור <small>יחזור</small> ויפגע<small>]?</small> ואפשר היה לחשוב שמי שהזהירוהו שלא יזרוק כדור בכותל שמא יפגע בחבירו הרי זו רק התראת ספק, על כן <strong>קא משמע לן</strong> <small>[השמיע לנו]</small> שהמשחקים בכדור מאומנים בזריקתו, וודאי יחזור הכדור אחורנית, ואין זה ספק.
 <strong>תני</strong> <small>[שנה]</small> <strong>רב תחליפא בר מערבא קמיה</strong> <small>[בן המערב,</small> מארץ ישראל <small>לפני]</small> <strong>ר' אבהו</strong> ברייתא זו: <strong>כגון אלו המשחקין בכדור שהרגו,</strong> שדינם הוא שאם פגע הכדור באותו אדם <strong>תוך ארבע אמות</strong> מן הזורק — <strong>פטור,</strong> שוודאי לא נתכוון לזריקה לטווח כה קצר (רמ"ה), <strong>חוץ לארבע אמות</strong> — <strong>חייב.</strong>
 <strong>אמר ליה</strong> <small>[לו]</small> <strong>רבינא לרב אשי</strong> בתהיה על הלכה זו: <strong>היכי דמי</strong> <small>[כיצד היה הדבר]?</small> <strong>אי דקא ניחא ליה</strong> <small>[אם שנוח לו]</small> שיזרק הכדור למרחק קטן, כגון פחות מארבע אמות — הרי <strong>אפילו פורתא נמי</strong> <small>[במעט גם כן]</small> יתחייב ואפילו היה זה בתוך ארבע. <strong>אי</strong> <small>[אם]</small> ש<strong>לא ניחא ליה</strong> <small>[נוח לו]</small> במרחק שזרק ורצה שהכדור ייזרק למרחק גדול יותר, ולא הצליח ונפל קודם לכן, <strong>אפילו טובא נמי</strong> <small>[</small>ב<small>יותר</small> מארבע אמות <small>גם כן]</small> <strong>לא</strong> יתחייב, שהרי לא נתכוון לזרוק לכאן, ומה מקום לשיעור ארבע אמות? <strong>אמר ליה</strong> <small>[לו]:</small> <strong>סתם משחקין בכדור כמה דעיילי</strong> <strong>טפי</strong> <small>[ככל ש</small>הם <small>נכנסים יותר]</small> וזורקים הרחק בתוך מקום המשחק — <strong>מינח ניחא ליה</strong> <small>[נוח להם],</small> ומן הסתם כוונתם לזריקה רחוקה יותר מארבע אמות.
  על עצם העיקרון שואלים: <strong>למימרא דכהאי גוונא</strong> <small>[האם נאמר שבכגון זה]</small> שזרק חפץ בכותל וחזר החפץ ונפל למקום אחר נחשב ש<strong>כחו</strong> של הזורק <strong>הוא? ורמינהו</strong> <small>[ומשליכים,</small> מראים סתירה<small>]</small> ממקור אחר, ששנינו במשנה: מי שהיה <strong>מקדש,</strong> כלומר, מכניס אפר פרה אדומה למים כדי לעשות מי חטאת לטהרת הטמאים, <strong>ונפל קידוש</strong> (האפר המקודש) תחילה <strong>על ידו או על הצד</strong> הכלי, <strong>ואחר כך</strong> חזר ו<strong>נפל לשוקת</strong> שבה מצויים המים — <strong>פסול,</strong> שיש צורך שיכניס שם את האפר בכוח עצמו. משמע שדבר שחזר מן הכותל אין קרוי מכוחו!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> <strong>בשותת,</strong> שלא זרק את האפר מרצונו, אלא נשמט האפר מידו בלא מעשה ואחר כך פגע בדופני הכלי ונפל פנימה, ולא היה כאן כוחו כלל, מה שאין כן במשחק בכדור.
  ומציעים:  <strong>תא שמע</strong> <small>[בוא</small> ו<small>שמע]</small> ראיה אחרת, שפגיעה שאינה ישירה אינה קרויה "כוחו", ששנינו במשנה: <strong>מחט</strong> הטמאה בטומאת מת, <strong>שהיה נתונה על החרס והזה עליה</strong> מי חטאת לטהרה, <strong>ספק על המחט</strong> במישרין<strong> היזה</strong> את המים, <strong>ספק על החרס הזה ומיצה עליה,</strong> שהמים שפגעו בחרס נזלו וירדו למחט — <strong>הזאתו פסול.</strong> הרי שדבר שלא פגע פגיעה ישירה אינו קרוי "כוחו"!
 <strong>אמר רב חיננא בר יהודה משמיה</strong> <small>[משמו]</small> של <strong>רב:</strong> יש לשנות את הגרסה, לא "מיצה" בה"א אלא <strong>"מצא"</strong> באל"ף <strong>איתמר</strong> <small>[נאמר],</small> והכוונה היא שמצא לאחר זמן שהמחט רטובה, ואין ברור לו אם רטובה היא ממים שהתיז עליה במישרין, או שמא ממים ששתתו וירדו לאחר זמן מן החרס אל המחט, ואין להשוות מקרה זה למשחקים בכדור.
 <big>ג</big> <strong>אמר רב פפא: האי מאן דכפתיה לחבריה, ואשקיל עליה בידקא דמיא</strong> <small>[מי שכפת,</small> קשר, <small>אותו, את חבירו, והפנה אליו</small> את <small>פרץ המים</small> של נהר<small>]</small> וטבע שם — <strong>גירי דידיה הוא, ומיחייב</strong> <small>[כחיציו שלו הם</small> המים, <small>וחייב]</small> מיתה, כאילו היה יורה בו בחיצים. שהמים הבאים מכוחו — כמוהם כשאר כלים שיורה מידו. ומסייגים: <strong>הני מילי</strong> <small>[דברים אלה</small> אמורים<small>]</small> דווקא <strong>בכח ראשון</strong> ששטף המים פרץ מיד והוא מת מיד מכוחו של אותו פרץ, <strong>אבל בכח שני</strong> כגון שזרמו המים ממקום למקום — <strong>גרמא בעלמא הוא</strong> <small>[גרימה בלבד היא],</small> ואינו חייב מיתה עליה.
 <strong>ואמר רב פפא: זרק צרור</strong> אבן <strong>למעלה והלכה</strong> האבן לא ישר למעלה, אלא <strong>לצדדין, והרגה</strong> — <strong>חייב. אמר ליה</strong> <small>[לו]:</small> <strong>מר בר רב אשי לרב פפא: מאי טעמא</strong> <small>[מה טעם]</small> אומר אתה כן? — <strong>משום</strong> ש<strong>כחו הוא</strong> באבן, ומכוחו עפה לשם, והרי <strong>אי</strong> <small>[אם]</small> מ<strong>כחו</strong> הוא אם כן <strong>תיזיל לעיל</strong> <small>[תלך</small> האבן <small>למעלה],</small> שהרי הוא זרק כלפי מעלה ולא לצדדים!
## דף עח.
 ענה לו רב פפא: <strong>ואי לאו</strong> <small>[ואם לא]</small> מ<strong>כחו הוא תיזיל לתחת</strong> <small>[</small>ש<small>תלך,</small> תפול, האבן <small>למטה]</small> ולא לצדדים כלל! <strong>אלא, כח כחוש</strong> <small>[חלש]</small> <strong>הוא,</strong> שהפניה לצדדים נגרמת על ידי חלק מכוחו של הזורק, ומשום כך חייב.
 <big>א</big> ובענין דומה <strong>תנו רבנן</strong> <small>[שנו חכמים]:</small> <strong>הכוהו עשרה בני אדם בעשרה מקלות, ומת</strong> מחמת המכות, <strong>בין</strong> שהכוהו כולם <strong>בבת אחת, בין</strong> שהכוהו <strong>בזה אחר זה</strong> — <strong>פטורין</strong> מהריגה, שאף אחד מהם לא עשה מעשה לבדו, ואין שנים מתחייבים על מעשה שעשו כאחד. <strong>ר' יהודה בן בתירא אומר:</strong> אם הכוהו <strong>בזה אחר זה</strong> — <strong>האחרון חייב, מפני</strong> <strong>ש</strong>הוא <strong>קירב את מיתתו.</strong>
 <strong>אמר ר' יוחנן: ושניהם,</strong> חכמים ור' יהודה בן בתירא <strong>מקרא אחד דרשו,</strong> שנאמר: <strong>"ואיש כי יכה כל נפש אדם</strong> מות יומת<strong>"</strong> (ויקרא כד, יז), <strong>רבנן סברי</strong> <small>[חכמים סבורים]</small> כי <strong>"כל נפש"</strong> משמעו: <strong>עד דאיכא</strong> <small>[שיש]</small> <strong>כל נפש,</strong> שהרוצח הוא לבדו הגורם להוציא כל נפשו של הנרצח. <strong>ור' יהודה בן בתירא סבר</strong> <small>[סבור]</small> כי <strong>"כל נפש"</strong> משמעו: <strong>כל</strong> ש<strong>הוא נפש,</strong> שאפילו על הריגת מקצת נפש, יש לחייב את הרוצח.
 <big>ב</big> <strong>אמר רבא: הכל מודים בהורג את הטריפה</strong> (אדם שהיה בו מום חמור שברור שימות בגללו) <strong>שהוא פטור,</strong> שהרי ההרוג הוא במובן מסויים כמת. ומודים גם שאם הרג את ה<strong>גוסס</strong> שמחלתו נגרמה <strong>בידי שמים שהוא חייב,</strong> שכיון שלא נעשה בו מעשה הריגה בידי אדם, הרי רוצחו נטל ממנו את כל נפשו עד כמה שהיתה בו. ו<strong>לא נחלקו</strong> חכמים ור' יהודה בן בתירא <strong>אלא ב</strong>הורג את מי שהיה <strong>גוסס</strong> משום שנפצע קודם לכן <strong>בידי אדם. מר מדמי ליה</strong> <small>[חכם זה,</small> חכמים, <small>מדמים אותו]</small> <strong>לטריפה,</strong> ומשום כך פטור, <strong>ומר מדמי ליה</strong> <small>[וחכם זה,</small> ר' יהודה, <small>מדמה אותו]</small> <strong>לגוסס בידי שמים,</strong> שחייב עליו.
  ושואלים:  <strong>מאן דמדמי ליה</strong> <small>[מי שמדמה אותו]</small> <strong>לטריפה,</strong> חכמים, <strong>מאי טעמא</strong> <small>[מה טעם]</small> הוא <strong>לא מדמי ליה</strong> <small>[מדמה אותו]</small> <strong>לגוסס בידי שמים?</strong> ומשיבים: <strong>גוסס בידי שמים</strong> — <strong>לא איתעביד ביה</strong> <small>[נעשה בו]</small> <strong>מעשה</strong> בידי אחר להמיתו, <strong>האי איתעביד ביה</strong> <small>[זה</small> <strong>נעשה בו]</strong> <strong>מעשה</strong> בידי אדם, והרי זה כשנים שרצחו שפטורים.
  ושואלים לצד אחר: <strong>ומאן דמדמי ליה</strong> <small>[ומי שמדמה אותו]</small> <strong>לגוסס בידי שמים,</strong> ר' יהודה, <strong>מאי טעמא</strong> <small>[מה טעם]</small> הוא <strong>לא מדמי ליה</strong> <small>[מדמה אותו]</small> <strong>לטריפה?</strong> ומשיבים: <strong>טריפה</strong> — <strong>מחתכי סימנים</strong> <small>[חתוכים הסימנים],</small> שעל ידי מומו הרי הוא כשחוט (שחותכים בו את הסימנים — הקנה והושט) <strong>הא</strong> <small>[זה</small> הגוסס<small>]</small> — <strong>לא מחתכי</strong> <small>[חתוכים]</small> בו ה<strong>סימנים,</strong> ואין בו מום מסויים, אלא חולשה כללית, והוא כשאר אדם חלש או זקן.
 <strong>תני תנא</strong> <small>[שנה חוזר המשניות]</small> <strong>קמיה</strong> <small>[לפני]</small> <strong>רב ששת:</strong> מה שנאמר <strong>"ואיש כי יכה כל נפש אדם"</strong> (שם) הרי זה <strong>להביא,</strong> ללמוד את דין <strong>המכה את חבירו ואין בו</strong> (בכוח מכה זו) <strong>כדי להמית, ובא אחר והמיתו, שהוא חייב.</strong>
 ותוהים: אם הכהו הראשון באופן ש<strong>אין בו כדי להמית</strong> — <strong>פשיטא</strong> <small>[פשוט,</small> מובן מאליו<small>],</small> שהרי הראשון לא עשה בו מעשה רציחה כלל, ורק השני הרגו! <strong>אלא</strong> כך יש לגרוס: הכהו הראשון בכוח ש<strong>יש בו כדי להמית, ובא אחר והמיתו</strong> — <strong>שהוא חייב, וסתמא</strong> <small>[וסתם]</small> אותה ברייתא כשיטת <strong>ר' יהודה בן בתירא</strong> היא, שלדעתו הגומר מיתתו של אדם נידון כרוצח.
 <strong>אמר רבא: ההורג את הטריפה</strong> — <strong>פטור,</strong> שהרי הוא כבר כמת. <strong>ו</strong>אדם שהוא עצמו <strong>טריפה שהרג</strong> אדם אחר, אם הרגו <strong>בפני בית דין</strong> שראו את מעשה הרצח — <strong>חייב</strong> מיתה ונהרג על ידם. ואם היה זה <strong>שלא בפני בית דין</strong> — <strong>פטור.</strong>
 ומסבירים: <strong>בפני בית דין מאי טעמא</strong> <small>[מה טעם]</small> <strong>חייב?</strong> — <strong>דכתיב</strong> <small>[ש</small>כן <small>נאמר]:</small> <strong>"ובערת הרע מקרבך"</strong> (דברים יג, ו), והרי ראו בית דין שהוא רע, ומצווים הם לקיים בו מצוה זו ולבערו. וכאשר היה זה <strong>שלא בפני בית דין</strong> הריהו <strong>פטור</strong> — שהרי יש להביא עדים להעיד על המעשה בפני בית דין, ועדות זו <strong>הויא לה</strong> <small>[הרי היא]</small> <strong>עדות שאי</strong> (אין) <strong>אתה יכול להזימה,</strong> כי גם אם מוצאים שהעדים היו עדים זוממים אי אפשר להורגם, שהרי העדים זממו להרוג את הטריפה וההורג את הטריפה — פטור, ואם כן אי אפשר להזים (עד כדי ענישה) עדות זו, וכלל הוא ש<strong>כל עדות שאי אתה יכול להזימה</strong> — <strong>לא שמה עדות,</strong> ואינה מתקבלת בבית הדין.
 <strong>ואמר רבא: הרובע את</strong> האדם שהוא <strong>טריפה</strong> — <strong>חייב</strong> משום משכב זכר. ואדם <strong>טריפה שרבע,</strong> אם עשה זאת <strong>בפני בית דין</strong> — <strong>חייב, שלא בפני בית דין</strong> — <strong>פטור.</strong> ומסבירים: <strong>בפני בית דין</strong> — <strong>חייב, דכתיב</strong> <small>[ש</small>כן <small>נאמר]:</small> <strong>"ובערת הרע מקרבך"</strong> (דברים יג, ו), <strong>שלא בפני בית דין פטור</strong> — <strong>דהויא לה</strong> <small>[שהרי היא]</small> <strong>עדות שאי אתה יכול להזימה.</strong>
 ושואלים: <strong>הא תו</strong> <small>[זו עוד]</small> <strong>למה לי?</strong> הלא <strong>היינו הך</strong> <small>[זה כמו זה]</small> הוא, ומדוע מביא רבא דוגמה שניה ברובע שהיא זהה לדוגמה שנתן ברוצח! ומשיבים: <strong>הרובע את הטריפה איצטריכא ליה</strong> <small>[הוצרכה לו</small> לומר<small>],</small> לפי שיש בכך חידוש: <strong>מהו דתימא</strong> <small>[שתאמר]</small> כי כיון שהנרבע הטריפה הריהו נחשב כמת <strong>ליהוי כמאן</strong> <small>[</small>ו<small>ייחשב כמי]</small> ש<strong>משמש</strong> (שוכב עם) <strong>מת, וליפטר</strong> <small>[ויפטר],</small> על כן <strong>קא משמע לן</strong> <small>[השמיע לנו]</small> ש<strong>משום הנאה</strong> שיש לו בדבר <strong>הוא</strong> נענש, <strong>והא אית ליה</strong> <small>[וזה יש לו]</small> <strong>הנאה</strong> בשכיבתו, שעדיין הנשכב חי.
 <strong>ואמר רבא: עדים שהעידו ב</strong>אדם <strong>טריפה</strong> שעבר עבירה שחייבים מיתה עליה, <strong>והוזמו</strong> — <strong>אין נהרגין,</strong> שהרי זממו להרוג אדם שהוא כמת. ואילו <strong>עדי טריפה,</strong> עדים שהם עצמם טריפה, <strong>שהוזמו</strong> — <strong>נהרגין. רב אשי אמר: אפילו עדי טריפה שהוזמו אין נהרגין</strong> והטעם: <strong>לפי שאינן בזוממי זוממין.</strong> שהרי אם יבואו עדים ויזימו את עדי הטריפה ויבואו עדים נוספים ויוכיחו שעדים אלה (המזימים) הם הם שהיו זוממים (והם לכן "זוממי זוממים") — אי אפשר להרוג את המזימים הראשונים, שהרי נתכוונו להרוג טריפה, על כן גם עדי טריפה שהוזמו — אין נהרגים, שכן זוממיהם אינם ניתנים להזמה.
 <strong>ואמר רבא: שור טריפה שהרג</strong> אדם — <strong>חייב</strong> מיתה, כשאר בהמה ההורגת אדם. <strong>ושור של אדם טריפה שהרג</strong> — <strong>פטור. מאי טעמא</strong> <small>[מה טעם]</small> הדבר? <strong>—</strong> <strong>אמר קרא</strong> <small>[הכתוב]:</small> <strong>"השור יסקל וגם בעליו יומת"</strong> (שמות כא, כט), ומהשוואת הדברים יחד בפסוק נלמד ש<strong>כל היכא דקרינא ביה</strong> <small>[מקום ש</small>יכולים <small>אנו לקרוא בו]</small> ולקיים <strong>"וגם בעליו יומת" קרינן ביה</strong> <small>[קוראים אנו בו]</small> ומקיימים <strong>"השור יסקל", וכל היכא</strong> <small>[מקום]</small> ש<strong>לא קרינן ביה</strong> <small>[קוראים אנו בו]</small> <strong>"וגם בעליו יומת", לא קרינן ביה</strong> <small>[קוראים אנו בו]</small> <strong>"השור יסקל",</strong> וכיון שאת בעל השור אי אפשר להמית — שהרי טריפה הוא, אף שורו פטור ממיתה.
 <strong>רב אשי אמר: אפילו שור טריפה נמי</strong> <small>[גם כן]</small> <strong>שהרג</strong> — <strong>פטור. מאי טעמא</strong> <small>[מה טעם]</small> הדבר? — <strong>כיון</strong> ש<strong>אילו</strong> היו ה<strong>בעלים</strong> טריפה, <strong>הוו פטירי</strong> <small>[היו פטורים],</small> <strong>שור</strong> שהרג <strong>נמי</strong> <small>[גם כן]</small> <strong>פטור.</strong> שהרי השווה הכתוב את השור לבעליו לכל דבר.
 <big>ג</big> שנינו במשנה שאם <strong>שיסה</strong> (גירה) <strong>בו</strong> בחבירו <strong>את הכלב</strong> שינשכהו והרגו, או ששיסה בו את הנחש — פטור, שהמשסה היה רק גורם בלבד. ונחלקו חכמים במי שנעץ שיניו של נחש ארסי בחבירו, שר' יהודה מחייב את האיש, וחכמים פוטרים. <strong>אמר רב אחא בר יעקב: כשתמצא לומר,</strong> כלומר, כשתדקדק ותמצה את השיטות, תוכל לסכם כך: <strong>לדברי ר' יהודה</strong> — <strong>ארס נחש בין שיניו הוא עומד,</strong> כלומר, הארס מצוי בתוך שיני הנחש, ואין הנחש עושה מעשה נוסף. <strong>לפיכך</strong> ה<strong>מכיש</strong> את הנחש בחבירו, חייב מיתה <strong>בסייף</strong> כרוצח, וה<strong>נחש</strong> עצמו לא עשה מעשה, ו<strong>פטור.</strong>
 <strong>לדברי חכמים</strong> — <strong>ארס נחש,</strong> הנחש <strong>מעצמו הוא מקיא</strong> אותו מרצונו שלו, ואם כן המוות נגרם על ידי הנחש ואף שאותו אדם גרם לכך — הרי הוא רק כגורם למיתה, ו<strong>לפיכך נחש בסקילה</strong> כשאר בהמה וחיה שהרגו אדם, <strong>והמכיש פטור</strong> מדיני אדם.
 <big>ד משנה</big> <strong>המכה את חבירו, בין באבן בין באגרוף ואמדוהו</strong> הרופאים <strong>למיתה,</strong> שלדעתם מכה זו מכת מוות היא, <strong>והיקל</strong> חוליו <strong>ממה שהיה,</strong> עד שהרופאים החליטו שבכל זאת יחיה, <strong>ולאחר מכאן</strong> (מכן) <strong>הכביד</strong> החולי <strong>ומת</strong> — המכה <strong>חייב</strong> מיתה, שהוא שגרם לו. <strong>ר' נחמיה אומר: פטור</strong> הוא במקרה זה, <strong>שרגלים לדבר</strong> שכיון שהקל החולי בינתיים, ודאי סיבה אחרת היתה שגרמה לבסוף את מותו.
 <big>ה גמרא</big> <strong>תנו רבנן</strong> <small>[שנו חכמים],</small> <strong>את זו דרש ר' נחמיה:</strong> נאמר <strong>"אם יקום והתהלך בחוץ</strong>
## דף עח:
 <strong>על משענתו ונקה המכה</strong> רק שבתו יתן ורפא ירפא<strong>"</strong> (שמות כא, יט), והמילים "ונקה המכה" מיותרות לכאורה, <strong>וכי תעלה על דעתך שזה</strong> המוכה <strong>מהלך בשוק, וזה</strong> המכה <strong>נהרג</strong> כרוצח? <strong>אלא</strong> הכוונה ל<strong>זה שאמדוהו למיתה, והקל ממה שהיה</strong> והתהלך בשוק, <strong>ולאחר כך הכביד ומת</strong> — <strong>שהוא פטור,</strong> וכשיטת ר' נחמיה במשנה.
 ושואלים: <strong>ורבנן</strong> <small>[וחכמים]</small> החולקים ואשר לדעתם אף באופן כזה חייב, <strong>האי</strong> <small>[זה</small> הכתוב<small>]</small> <strong>"ונקה המכה" מאי דרשי ביה</strong> <small>[מה דורשים</small> הם <small>בו]?</small> ומסבירים לדעתם, כי פסוק זה <strong>מלמד</strong> בדרך אגב <strong>שחובשין</strong> (כולאים) <strong>אותו</strong> לפי שעה עד שיתברר מה אירע למוכה, ופירוש "ונקה" — שמשחררים אותו מבית המעצר.
  ושואלים:  <strong>ור' נחמיה, חבישה מנא ליה</strong> <small>[מנין לו]</small> שעושים כן? ומשיבים: <strong>יליף</strong> <small>[לומד</small> הוא<small>]</small> <strong>מ</strong>דין <strong>מקושש</strong> העצים בימי משה שנאמר בו "ויניחו אותו במשמר" (במדבר טו, לד), ושואלים:
 <strong>ורבנן נמי לילפי</strong> <small>[וחכמים גם כן שילמדו]</small> <strong>מ</strong>דין ה<strong>מקושש!</strong> ומשיבים: <strong>מקושש בר קטלא</strong> <small>[בן מוות]</small> <strong>הוא</strong> מתחילה, <strong>ו</strong>אולם <strong>משה לא הוה ידע קטליה במאי</strong> <small>[היה יודע מיתתו במה],</small> אם בסקילה אם במיתה אחרת, ולכן נחבש. <strong>לאפוקי האי</strong> <small>[להוציא</small> את <small>זה]</small> שהכה אדם <strong>דלא ידעינן אי בר קטלא</strong> <small>[שאין אנו יודעים אם בן מוות]</small> <strong>הוא, אי לאו בר קטלא</strong> <small>[אם לא בן מוות]</small> <strong>הוא,</strong> ולכן אין ללמוד ממקושש על מכה אדם.
  ושואלים: אם כן הרי זה באמת הבדל, ובוודאי אף ר' נחמיה אינו יכול ללמוד מכאן!  <strong>ו</strong>אולם <strong>ר' נחמיה יליף</strong> <small>[לומד]</small> דבר זה ממעשה שהיה ב<strong>מגדף,</strong> ש<strong>לא הוה ידע אי בר קטלא</strong> <small>[היה יודע</small> משה <small>אם בן מוות]</small> <strong>הוא, וחבשוהו.</strong> 
 <strong>ורבנן</strong> — חכמים מה הם אומרים? — לדעתם כל דינו של <strong>מגדף</strong> זה <strong>הוראת שעה היתה.</strong>
 <strong>כדתניא</strong> <small>[כפי ששנינו</small> בברייתא<small>]:</small> <strong>יודע היה משה רבינו שהמקושש</strong> חייב <strong>מיתה</strong> <strong>ש</strong>הרי <strong>נאמר: "</strong>ושמרתם את השבת כי קודש היא לכם <strong>מחלליה מות יומת"</strong> (שמות לא, יד), <strong>אלא לא היה יודע באיזו מיתה</strong> מן המיתות הוא <strong>נהרג, שנאמר:</strong> "ויניחו אותו במשמר <strong>כי לא פרש</strong> מה יעשה לו" (במדבר טו, לד), <strong>אבל מגדף לא נאמר בו אלא "</strong>ויניחוהו במשמר <strong>לפרש להם על פי ה' "</strong>(ויקרא כד, יב) <strong>שלא היה משה יודע אם הוא בן מיתה כל עיקר אם לאו</strong> <small>[לא].</small>
 ועוד שואלים: <strong>בשלמא</strong> <small>[נניח]</small> <strong>ל</strong>שיטת <strong>ר' נחמיה היינו דכתיבי</strong> <small>[זהו שנאמרו]</small> במקרא <strong>תרי אומדני</strong> <small>[שני אומדנים],</small> שנאמר בכתובים אלה: "וכי יריבון אנשים והכה איש את רעהו באבן או באגרוף ולא ימות ונפל למשכב" (שמות כא, יח), והרי זה בא ללמד שלאחר ההכאה אומדים את המוכה אם ימות אם לאו, ובפסוק הבא נאמר "אם יקום והתהלך בחוץ על משענתו ונקה המכה" (שם יט), הרי אומדן שני שמחליטים בו שהבריא לגמרי. <strong>חד</strong> <small>[</small>כתוב <small>אחד]</small> לענין ש<strong>אמדוהו</strong> מתחילה <strong>למיתה וחיה</strong> (הבריא) לגמרי, <strong>וחד</strong> <small>[ו</small>כתוב <small>אחד]</small> אם <strong>אמדוהו למיתה, והקל ממה שהיה</strong> ולאחר מכן מת, <strong>אלא לרבנן</strong> <small>[ל</small>שיטת <small>חכמים]</small> <strong>תרי אומדני</strong> <small>[שני אומדנים]</small> <strong>למה לי?</strong>
 ומשיבים לשיטתם: <strong>חד</strong> <small>[</small>כתוב <small>אחד]</small> למקרה כזה ש<strong>אמדוהו למיתה וחיה,</strong> שוודאי אינו נהרג עליו אלא משלם פיצויים, <strong>וחד</strong> <small>[ו</small>כתוב <small>אחד]</small> — למקרה ש<strong>אמדוהו לחיים ומת,</strong> שגם אז חייב בתשלומים.
  ושואלים:  <strong>ור' נחמיה</strong> כיצד לומד הוא שתי הלכות אלה? ומשיבים: סבור הוא כי מקרה ש<strong>אמדוהו לחיים ומת</strong> <strong>לא צריך קרא</strong> <small>[כתוב]</small> מפורש כדי לפטור את המכה ממוות, <strong>שהרי יצא מבית דין זכאי</strong> בדיון הראשון, שהחליטו שלא הרג את המוכה, שהרי אמדוהו לחיים, ובוודאי אין חוזרים ומחייבים אותו לאחר זמן.
 <big>א</big> <strong>תנו רבנן</strong> <small>[שנו חכמים]:</small> <strong>המכה את חבירו, ואמדוהו למיתה, וחיה</strong> — <strong>פוטרין אותו,</strong> את המכה. <strong>אמדוהו למיתה והקל ממה שהיה</strong> — <strong>אומדין אותו אומד שני לממון,</strong> כלומר, כמה יצטרך לשלם לו דמי נזקיו. <strong>ואם לאחר</strong> מ<strong>כן הכביד</strong> חוליו <strong>ומת,</strong> הדין הוא: <strong>הלך</strong> (לך) <strong>אחר אומד האמצעי</strong> שהיה לחיים ואין הורגים אותו, אלו <strong>דברי ר' נחמיה. וחכמים אומרים: אין אומד אחר אומד,</strong> כלומר, על ידי מותו הוכח שהאומד השני היה מוטעה ולא היה אומד אמיתי.
 <strong>תניא אידך</strong> <small>[שנויה</small> ברייתא <small>אחרת]:</small> <strong>אמדוהו למיתה</strong> והקל חוליו — <strong>אומדין אותו לחיים.</strong> אמדוהו מתחילה <strong>לחיים</strong> ומת — <strong>אין אומדין אותו למיתה</strong> אחר כך אם הכביד חוליו, אלא הוא פטור כפי שיצא בדין הראשון. <strong>אמדוהו למיתה והקל ממה שהיה</strong> — <strong>אומדין אותו אומד שני לממון,</strong> שהרי בוודאי חייב לשלם פיצויים על חבלות שחבל בו, <strong>ואם לאחר</strong> מ<strong>כן הכביד ומת</strong> — <strong>משלם נזק וצער ליורשים.</strong>
 <strong>מאימתי משלם</strong> — <strong>משעה שהכהו,</strong> את שווי הנזק שנגרם אז. ומעירים: <strong>וסתמא</strong> <small>[וסתם]</small> אותה ברייתא <strong>כ</strong>שיטת <strong>ר' נחמיה</strong> היא, שהרי לדעת חכמים חייב מיתה גם אם היקל קודם מיתתו.
 <big>ב משנה</big> מי ש<strong>נתכוין להרוג את הבהמה, והרג את האדם</strong> שעמד סמוך לה, או התכוין <strong>לגוי</strong> שאינו חייב עליו בבית דין, <strong>והרג את ישראל,</strong> או התכוון להרוג <strong>נפלים</strong> שאינו חייב על הריגתם, <strong>והרג את בן קיימא</strong> — <strong>פטור.</strong> שכן לא נתכוון להרוג את מי שחייב עליו מיתה (רמ"ה).
 <strong>נתכוין להכותו על מתניו, ו</strong>מכה כזו <strong>לא היה בה כדי להמיתו,</strong> אילו אכן היתה <strong>על מתניו, והלכה לה</strong> המכה <strong>על לבו, והיה בה כדי להמיתו</strong> אילו הכהו <strong>על לבו, ומת</strong> בה — <strong>פטור,</strong> שהרי לא נתכוין להכותו מכת מוות. <strong>נתכוין להכותו על לבו,</strong>
## דף עט.
 <strong>והיה בה כדי להמית</strong> אילו הכהו <strong>על לבו, והלכה לה</strong> המכה <strong>על מתניו ולא היה בה כדי להמית</strong> אילו הכהו <strong>על מתניו, ו</strong>בכל זאת <strong>מת</strong> — <strong>פטור,</strong> שאמנם נתכוון להמיתו, אבל המעשה כשלעצמו לא היה בו כדי להמית, ומה שגרם מוות לבסוף — מקרה היה.
 <strong>נתכוון להכות את הגדול, ולא היה בה</strong> במכה זו <strong>כדי להמית</strong> את <strong>הגדול, והלכה לה</strong> המכה <strong>על הקטן, והיה בה כדי להמית את הקטן, ומת</strong> — <strong>פטור. נתכון להכות את הקטן, והיה בה כדי להמית את הקטן, והלכה לה</strong> המכה <strong>על הגדול, ולא היה בה כדי להמית את הגדול, ומת</strong> — <strong>פטור.</strong>
 <strong>אבל</strong> מי ש<strong>נתכוון להכות</strong> את חבירו <strong>על מתניו, והיה בה</strong> במכה זו <strong>כדי להמית על מתניו, והלכה לה על לבו, ומת</strong> — <strong>חייב,</strong> שהרי מכל מקום התכוון להמיתו, והיתה המכה ראויה להמיתו בכל מקום שיפגע בו. וכן אם <strong>נתכוון להכות את הגדול, והיה בה</strong> במכה זו <strong>כדי להמית את הגדול, והלכה לה</strong> המכה <strong>על הקטן, ומת</strong> — <strong>חייב. ר' שמעון אומר: אפילו</strong> אם <strong>נתכוון להרוג את זה והרג את זה,</strong> אף שעל כל אחד משניהם היה חייב — <strong>פטור</strong>. שאין ממיתים אותו אלא אם עשה בדיוק כפי שנתכוון.
 <big>א גמרא</big> שואלים: דברי <strong>ר' שמעון אהייא</strong> <small>[על מה],</small> על איזה קטע מן המשנה הוא חולק? <strong>אילימא אסיפא</strong> <small>[אם תאמר על סופה]</small> של המשנה לענין נתכוון להמית גדול והמית קטן, אם כן אין הסגנון מתאים כלל, כי בלשון <strong>"ר' שמעון פוטר" מיבעי ליה</strong> <small>[היה צריך לו</small> לומר<small>],</small> ואין מקום ללשון "אפילו" שבדבריו כלל.
 <strong>אלא ארישא</strong> <small>[על ראשה,</small> תחילתה<small>]</small> של המשנה הוא חולק, ששנינו בה: <strong>נתכוון להרוג את הבהמה והרג את האדם,</strong> או שנתכוון <strong>לגוי והרג את ישראל, לנפלים והרג את בן קיימא</strong> — <strong>פטור. הא</strong> <small>[הרי]</small> מובן מכאן שאם <strong>נתכוון להרוג את זה</strong> שחייב על הריגתו, <strong>והרג את זה</strong> — <strong>חייב. ר' שמעון</strong> חולק ו<strong>אומר: אפילו נתכוין להרוג את זה והרג את זה</strong> — <strong>פטור.</strong>
 ומוסיפים להבהיר את החילוק בין השיטות, <strong>פשיטא</strong> <small>[פשוט,</small> מובן מאליו<small>]</small> כי אם <strong>קאי</strong> <small>[עומדים]</small> <strong>ראובן ושמעון, ואמר</strong> הרוצח לפני שזרק אבן או ירה: <strong>אנא</strong> <small>[אני]</small> <strong>לראובן קא מיכוונא</strong> <small>[אני מתכוון]</small> להורגו, <strong>לשמעון לא קא מיכוונא</strong> <small>[אין אני מתכוון]</small> — <strong>היינו פלוגתייהו</strong> <small>[</small>הרי <small>זוהי מחלוקתם]</small> של חכמים ור' שמעון בצורתה היסודית. ואולם אם <strong>אמר: לחד מינייהו</strong> <small>[לאחד מהם],</small> שרצונו להרוג אחד מהם, ולא איכפת לו איזה מהם, <strong>מאי</strong> <small>[מה הדין]</small> בכגון זה? <strong>אי נמי</strong> <small>[או גם כן]</small> במקרה ש<strong>סבור</strong> הוא ש<strong>ראובן</strong> הוא זה, והרגו, <strong>ונמצא</strong> שהוא <strong>שמעון. מאי</strong> <small>[מה</small> הדין<small>]</small> בכגון זה? <strong>תא שמע</strong> <small>[בוא</small> ו<small>שמע]</small> פתרון לדבר <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון אומר:</strong> אינו חייב <strong>עד שיאמר "לפלוני אני מתכוון",</strong> והורגו לאחר הכרזה זו.
 <big>ב</big> לעיקר השיטות ובירור מקורותיהן שואלים: <strong>מאי טעמא</strong> <small>[מה הטעם]</small> של <strong>ר' שמעון?</strong> ומשיבים, <strong>אמר קרא</strong> <small>[הכתוב]:</small> "וכי יהיה איש שונא לרעהו <strong>וארב לו וקם עליו</strong> והכהו נפש ומת" (דברים יט, יא), ומהדגשת הלשון "לו" ו"עליו" למד ר' שמעון <strong>עד שיתכוון לו</strong> לנרצח בלבד. ושואלים: <strong>ורבנן</strong> <small>[וחכמים]</small> מה למדים הם מהדגשה זו? ומשיבים: <strong>אמרי דבי</strong> <small>[אמרי</small> חכמים <small>מבית</small> מדרשו<small>]</small> של <strong>ר' ינאי</strong> שמכאן למדים: <strong>פרט לזורק אבן לגו</strong> <small>[לתוך]</small> חבורת אנשים, ונהרג אחד מהם, שכיון שלא התכוון לאדם מסויים — אינו נהרג.
  ושואלים:  <strong>היכי דמי</strong> <small>[כיצד היה בדיוק</small> הדבר<small>]?</small> <strong>אילימא דאיכא</strong> <small>[אם תאמר שיש]</small> <strong>תשעה גוים ואחד ישראל ביניהן,</strong> אם כן אין צורך בפסוק מיוחד ללמדנו הלכה זה, שכן <strong>תיפוק ליה דרובא</strong> <small>[תצא לו</small> ההלכה שפטור מטעם <small>שרובם]</small> <strong>גוים נינהו</strong> <small>[הם],</small> והסיכוי היה מתחילה שיפגע בגוי ולא בישראל. <strong>אי נמי פלגא ופלגא</strong> <small>[או גם כן</small> שהיו שם <small>מחצה ומחצה]</small> של גוים ויהודים, הלא <strong>ספק נפשות להקל</strong> וייפטר מחמת הספק!
  אלא <strong>לא צריכא</strong> <small>[נצרכה]</small> להיאמר כתוב זה אלא למקרה <strong>דאיכא</strong> <small>[שיש</small> שם<small>]</small> <strong>תשעה ישראל וגוי אחד ביניהן, דהוה ליה</strong> <small>[שהרי נעשה]</small> במקרה זה ה<strong>גוי</strong> כ<strong>קבוע,</strong> והלכה היא: <strong>כל קבוע כמחצה על מחצה דמי</strong> <small>[נחשב].</small> ופסוק זה הוא מקור לקביעה שמיעוט קבוע שוב אינו נידון כמיעוט אלא כמחצה, ולכן פטור.
  ושואלים:  <strong>בשלמא לרבנן דאמרי</strong> <small>[נניח ל</small>שיטת <small>חכמים האומרים],</small> כי כש<strong>נתכוון להרוג את זה והרג את זה חייב</strong> — יש ראייה לדבריהם ממה <strong>דכתיב</strong> <small>[שנאמר]:</small> <strong>"וכי ינצו אנשים ונגפו אשה הרה</strong> ויצאו ילדיה ולא יהיה אסון ענוש יענש כאשר ישית עליו בעל האשה ונתן בפלילים<strong>"</strong> (שמות כא, כב), <strong>ואמר ר' אלעזר: במצות</strong> (מריבה) <strong>ש</strong>יש בה כוונת <strong>מיתה</strong> והריגה <strong>הכתוב מדבר,</strong> שאותם אנשים שרבו התכוונו להרוג זה את זה. <strong>דכתיב</strong> <small>[שנאמר]:</small> <strong>"</strong>ו<strong>אם אסון יהיה ונתתה נפש תחת נפש"</strong> (שם כג), והרי זו ראיה שאם התכוין אדם להרוג את חבירו והרג את האשה ההרה — חייב עליה מיתה!
 <strong>אלא ל</strong>שיטת <strong>ר' שמעון האי</strong> <small>[זה]</small> הכתוב <strong>"ונתתה נפש תחת נפש" מאי עביד ליה</strong> <small>[מה עושה</small> הוא <small>בו],</small> והלא לשיטתו הוא פטור במקרה זה ממיתה! ומשיבים: לשיטת ר' שמעון אין הכוונה שם להריגת נפש ממש, אלא לקנס של <strong>ממון.</strong> <strong>וכ</strong>דברי <strong>רבי, דתניא</strong> <small>[ש</small>כן <small>שנינו</small> בברייתא<small>],</small> במקרה זה <strong>רבי אומר:</strong> מה שנאמר <strong>"ונתתה נפש תחת נפש"</strong> אין פירושו נפש ממש, אלא כופר נפש, כלומר, <strong>ממון. אתה אומר</strong> כי כוונתו עונש <strong>ממון, או אינו אלא נפש ממש?</strong> — על כן נוכיח משימוש הלשון שהכוונה לממון. <strong>נאמרה נתינה למטה</strong> ("ונתתה נפש תחת נפש") <strong>ונאמרה</strong> 
## דף עט:
 <strong>נתינה למעלה</strong> ("ענוש יענש כאשר ישית עליו בעל האשה ונתן בפלילים") <strong>מה להלן</strong> בפלילים הריהו נתינת <strong>ממון, אף כאן</strong> נתינת נפש משמעה כופר נפש על ידי <strong>ממון.</strong>
 <big>א</big> <strong>אמר רבא: האי דתנא דבי</strong> <small>[</small>ברייתא <small>זו ששנויה בבית</small> מדרשו<small>]</small> של <strong>חזקיה</strong> <strong>מפקא</strong> <small>[מוציאה]</small> <strong>מ</strong>דברי <strong>רבי, ומפקא מדרבנן</strong> <small>[ומוציאה מ</small>דברי <small>חכמים],</small> ושיטתו שונה בענין זה. <strong>דתנא דבי</strong> <small>[ששנה</small> החכם <small>בבית</small> מדרשו<small>]</small> של <strong>חזקיה:</strong> נאמרו בסמיכות <strong>מכה אדם ומכה בהמה</strong> ככתוב "ומכה בהמה ישלמנה ומכה אדם יומת" (ויקרא כד, כא),
 <strong>מה מכה בהמה לא חלקת בה</strong> לגבי חובת תשלומים <strong>בין שוגג למזיד, בין מתכוין לשאינו מתכוין, בין</strong> היתה המכה <strong>דרך ירידה</strong> או <strong>דרך עלייה</strong> לגבי חובת תשלומים, שאין <strong>לפוטרו ממון</strong> באחד מאלה <strong>אלא לחייבו ממון</strong> בכולם. <strong>אף מכה אדם לא תחלוק בו בין שוגג למזיד, בין מתכוין לשאין מתכוין, בין דרך ירידה לדרך עלייה</strong> (אף שמחלקים בין דרך עלייה ודרך ירידה לענין חובת גלות) שלא <strong>לחייבו ממון</strong> על נזקים או קנסות <strong>אלא לפוטרו ממון.</strong> שבכל מקום שיש רק צד של דיני נפשות — פטור הנאשם מכל תשלומים, גם אם יצא זכאי בדינו לענין ההריגה.
  ונברר:  <strong>מאי</strong> <small>[מה</small> משמע<small>]</small> <strong>"שאין מתכוין"</strong> שנאמר כאן? <strong>אילימא</strong> <small>[אם תאמר]</small> <strong>שאין מתכוין כלל</strong> להריגה ואירע לו שהרג — אם כן <strong>היינו</strong> <small>[זהו]</small> דין ההורג ב<strong>שוגג</strong> שנשנה קודם לכן, ואין טעם לחזור שנית על כך. <strong>אלא פשיטא</strong> <small>[פשוט,</small> מובן מאליו<small>]</small> שמשמעו למקרה <strong>שאין מתכוין</strong> להרוג <strong>לזה אלא לזה, וקתני</strong> <small>[ושנה]</small> שאין <strong>לחייבו ממון אלא לפוטרו ממון.</strong> ונוסיף ונברר: <strong>ו</strong>לשיטת חזקיה, <strong>אי בר קטלא</strong> <small>[אם בן מוות]</small> <strong>הוא מאי איצטריך למיפטריה</strong> <small>[מה הוצרך לפוטרו]</small> מ<strong>ממון,</strong> שהרי בהלכה ברור שאין אדם נהרג וגם משלם ממון,
 <strong>אלא לאו שמע מינה</strong> <small>[האם לא תלמד מכאן]</small> כי <strong>לאו בר קטלא</strong> <small>[לא בן מוות]</small> <strong>הוא, ולאו בר ממונא</strong> <small>[ולא בן</small> תשלום <small>ממון]</small> <strong>הוא,</strong> שלענין חיובו בדיני נפשות סבור הוא כר' שמעון, אבל לדעתו הוא פטור אפילו מתשלום ממון.
 <big>ב משנה</big> <strong>רוצח שנתערב באחרים,</strong> ואין יודעים מי מהם הוא הרוצח — <strong>כולן פטורין,</strong> שהרי אי אפשר למצוא את האיש שחטא. <strong>ר' יהודה אומר: כונסין אותן לכיפה</strong> (לצינוק) ושם ימותו כולם מאליהם.
  ועוד בעיה דומה לזו: <strong>כל חייבי מיתות</strong> שונות <strong>שנתערבו זה בזה</strong> ואי אפשר לברר מי מהם נתחייב להידון במיתה מסויימת — <strong>נידונין</strong> כולם <strong>בקלה</strong> שבמיתות שנתחייב אחד מהם, <strong>הנסקלין</strong> שנתערבו <strong>בנשרפין, ר' שמעון אומר: נידונין</strong> כולם <strong>בסקילה,</strong> לפי <strong>שהשריפה</strong> לדעתו <strong>חמורה</strong> מן הסקילה, ולכן ידונו כדין בקלה. <strong>וחכמים אומרים: נידונין</strong> כולם <strong>בשריפה,</strong> לפי <strong>שהסקילה</strong> לדעתם <strong>חמורה</strong> משריפה.
 <strong>אמר להן ר' שמעון</strong> לחכמים: <strong>אילו לא היתה שריפה חמורה</strong> מסקילה, כדברי, <strong>לא נתנה לבת כהן שזנתה!</strong> שהרי בת ישראל מאורסת שזנתה דינה סקילה, ומחמיר הכתוב בבת כהן לדונה בשריפה! <strong>אמרו לו</strong> חכמים לר' שמעון: <strong>אילו לא היתה סקילה חמורה</strong> משריפה <strong>לא נתנה למגדף ולעובד עבודה זרה</strong> הפוגעים ביסוד האמונה.
  וכן חלקו אם נתערבו אלה שנגמר דינם להיות <strong>נהרגין</strong> בסייף בין ה<strong>נחנקין, ר' שמעון אומר:</strong> יהרגו כולם <strong>בסייף</strong> שהיא לדעתו המיתה הקלה ביניהן. <strong>וחכמים אומרים:</strong> יהרגו כולם <strong>בחנק,</strong> כשיטתם שמיתת חנק היא הקלה.
 <big>ג גמרא</big> שנינו במשנה את דינו של רוצח שנתערב באחרים. ושואלים: <strong>מאן</strong> <small>[מי</small> הם<small>]</small> <strong>אחרים</strong> אלה שנתערב בהם? <strong>אילימא אחרים כשרים,</strong> סתם בני אדם, חפים מפשע, הרי <strong>פשיטא</strong> <small>[פשוט,</small> מובן מאליו<small>],</small> וכי בשל אשמתו של אחד שנתערב בהם יענישו את אלה?! ודאי שפטורים הם! <strong>ותו</strong> <small>[ועוד]:</small> <strong>בהא לימא</strong> <small>[בזו שיאמר]</small> <strong>ר' יהודה: כונסין אותן לכיפה?</strong> כיצד יתכן לומר שיכניסו את כל הכשרים למאסר חמור כזה משום רוצח אחד שביניהם?!
 (<strong>סימן</strong> לשמות החכמים שדעתם מובאת להלן ר' א <strong>ב</strong>הו בשם <strong>ש</strong>מואל, ריש ל<strong>ק</strong> יש, <strong>ר</strong> בא).
 <strong>אמר ר' אבהו אמר שמואל: הכא</strong> <small>[כאן]</small> <strong>ברוצח</strong> שהעידו עדים כשרים על כי הרג את הנפש, ונשאו ונתנו הדיינים בדינו אף <strong>שלא נגמר דינו</strong> עדיין, והכניסוהו לבית הכלא להמתין עד שיגמר דינו, <strong>שנתערב ברוצחים אחרים שנגמר דינן עסקינן</strong> <small>[עוסקים אנו],</small> ולא ברור לנו מי הוא רוצח זה שלא נגמר דינו שנדוננו ונחייבנו. וטעם המחלוקת: <strong>רבנן סברי</strong> <small>[חכמים סבורים]</small> ש<strong>אין גומרין דינו של אדם אלא בפניו,</strong> וכיון שאין יודעים מי הוא הרוצח אי אפשר לגמור את דינו, וכיון שאחד מהם אינו יכול להידון למוות <strong>הלכך</strong> <small>[לכן]</small> <strong>כולן פטורין,</strong> משום יחיד זה שאין אפשרות לגמור דינו. <strong>ור' יהודה</strong> סבור: <strong>מיפטרינהו</strong> <small>[לפטור אותם]</small> <strong>לגמרי נמי</strong> <small>[גם כן]</small> <strong>לא</strong> יתכן, <strong>כיון</strong> ש<strong>רוצחין נינהו</strong> <small>[הם],</small> <strong>הלכך</strong> <small>[על כן]</small> <strong>כונסין אותן</strong> כולם <strong>לכיפה.</strong>
 <strong>ריש לקיש אמר:</strong> אם אירע כעין זה <strong>ב</strong>דין <strong>אדם</strong> שנטען כי רצח אדם אחר, ונתערב בין בני אדם אחרים — <strong>דכולי עלמא לא פליגי דפטירי</strong> <small>[לדעת הכל אין חולקים שפטורים]</small> כולם, שלא יעלה על הדעת להעניש אפילו אדם אחד משום חטא של חבירו, <strong>אבל הכא</strong> <small>[כאן]</small> המשנה עוסקת <strong>בשור</strong> שנגח והרג אדם <strong>שלא נגמר דינו</strong> עדיין, <strong>שנתערב בשורים אחרים שנגמר דינן</strong> למיתה <strong>קמיפלגי</strong> <small>[נחלקו].</small> <strong>רבנן סברי</strong> <small>[חכמים סבורים]</small> כי <strong>כמיתת</strong> ה<strong>בעלים כך מיתת השור, ואין גומרין דינו של שור אלא בפניו,</strong> כשם שאין גומרים דינו של אדם אלא בפניו. <strong>הלכך</strong> <small>[על כן]</small> <strong>כולן פטורין,</strong> שהרי אי אפשר לגמור את דינו. <strong>ור' יהודה סבר</strong> <small>[סבור]</small> ש<strong>כונסין אותן לכיפה,</strong> שהרי הוא שור המזיק, ושאר השוורים נדונים לסקילה בין כה וכה, ולכך כולאים אותם עד שימותו.
 <strong>אמר רבא</strong>
## דף פ.
 <strong>אי הכי</strong> <small>[אם כך]</small> אתה מפרש, כשמואל או כריש לקיש, וכי <strong>היינו דקתני עלה</strong> <small>[זהו ששנינו עליה]</small> בברייתא על משנה זו בדבר רוצחים שנתערבו, <strong>אמר ר' יוסי: אפילו</strong> היה <strong>אבא חלפתא</strong> (אבי ר' יוסי, שהיה חכם וצדיק) <strong>ביניהן!</strong> וקשה לשמואל, שוודאי לא ימנה ר' יוסי את אביו בין הרוצחים, ואינו שייך כלל לדברי ריש לקיש בענין תערובת שוורים!
 <strong>אלא אמר רבא: הכי קאמר</strong> <small>[כך אמר],</small> כך יש להבין את המשנה: <strong>שנים שהיו עומדין</strong> במקום אחד <strong>ויצא חץ מביניהם והרג</strong> אדם, ואין יודעים מי הוא שירה את החץ — <strong>שניהם פטורין. ואמר ר' יוסי: אפילו אבא חלפתא ביניהן.</strong> שאפילו היה אחד מהם איש צדיק כאבא חלפתא שאין מסתבר שהוא הרוצח, כיון שאין עדות גמורה בדבר הרי זה ספק, ושניהם פטורים מספק. וכדי לתרץ את הקושי השני במשנתנו, יש לומר כי היא ממשיכה לדון בנושא אחר, בשוורים.
 <strong>ושור שנגמר דינו שנתערב בשוורין אחרים מעלייא</strong> <small>[מעולים],</small> כלומר, כשרים שלא נגחו — <strong>סוקלין אותן</strong> כולם. <strong>ר' יהודה אומר: כונסין אותן לכיפה.</strong>
 ומעירים <strong>והתניא</strong> <small>[ו</small>אכן כן <small>שנינו</small> בברייתא<small>]:</small> <strong>פרה שהמיתה</strong> אדם <strong>ואחר כך ילדה, אם עד שלא נגמר דינה</strong> למות <strong>ילדה</strong> — <strong>וולדה מותר,</strong> ו<strong>אם משנגמר דינה ילדה</strong> — <strong>וולדה אסור</strong> שנאסר עמה יחד. <strong>נתערב</strong> פרה זו <strong>באחרים</strong> ולא ברור איזוהי הפרה הנוגחת, <strong>ואחרים</strong> אלה נתערבו בעוד <strong>אחרים</strong> — <strong>כונסין אותן</strong> כולם <strong>לכיפה. ר' אלעזר בר' שמעון אומר: מביאין אותן לבית דין וסוקלין אותן,</strong> הרי סתם ברייתא כדעת ר' יהודה במשנתנו.
 <big>א</big> <strong>אמר מר</strong> <small>[החכם]</small> בברייתא: <strong>אם עד שלא נגמר דינה ילדה</strong> — <strong>וולדה מותרת.</strong> ושואלים: <strong>ואף על גב דכי</strong> <small>[ואף על פי שכאשר]</small> <strong>נגחה הות מיעברה</strong> <small>[היתה מעוברת]</small> כבר?! <strong>והאמר</strong> <small>[והרי אמר]</small> <strong>רבא: ולד הנוגחת אסור</strong> להקריבו לקרבן, ככל בהמה הורגת אדם, כי אומרים אנו ש<strong>היא</strong> הפרה הנוגחת <strong>וולדה</strong> עמה <strong>נגחו,</strong> שהרי היה עמה בשעת נגיחה. וכן <strong>ולד</strong> הבהמה <strong>הנרבעת</strong> שנרבעה על ידי אדם כשהיתה מעוברת ואף היא אסורה לקרבן, גם הוולד <strong>אסור</strong> כאמו, כי אומרים אנו ש<strong>היא וולדה נרבעו.</strong> ואם כן קשה לרבא מן הברייתא!
  ומשיבים: לשיטתו  <strong>אימא</strong> <small>[אמור]</small> ותקן כך: אין מדובר בפרה מעוברת שנגחה, אלא שנתעברה לאחר המעשה, וכך יש לחלק: <strong>אם עד שלא נגמר דינה עיברה וילדה</strong> — <strong>וולדה מותר, אם משנגמר דינה</strong> <strong>עיברה וילדה</strong> — <strong>וולדה אסור.</strong>
 ומקשים: <strong>הניחא למאן דאמר</strong> <small>[</small>דבר <small>זה נוח ל</small>שיטת <small>מי שאומר]</small> שכאשר <strong>זה וזה גורם</strong> — <strong>אסור,</strong> שאם יש שני גורמים מרכיבים בדבר, ואחד מהם אסור והאחר מותר, הרי הדבר הנגרם על ידם — גם הוא אסור. אם כן מובן הדבר, שהרי הפרה עצמה אסורה בהנאה, וולדה נוצר בחלקו ממנה, וכיון שיש גורם של איסור בוולד — אסור אף הוא.
## דף פ:
 <strong>אלא למאן דאמר</strong> <small>[ל</small>שיטת <small>מי שאומר]</small> שכאשר <strong>זה וזה גורם</strong> — <strong>מותר, מאי איכא למימר</strong> <small>[מה יש לומר]?</small> הרי הוולד לא נוצר מן הפרה לבדה אלא גם מן הפר, והיה בו גם גורם של היתר!
 <strong>אלא אמר רבינא: אימא</strong> <small>[אמור]</small> ותקן כך: <strong>אם עד שלא נגמר דינה עיברה וילדה</strong> — <strong>ולדה מותר, ואם עד שלא נגמר דינה עיברה, ומשנגמר דינה ילדה</strong> — <strong>ולדה אסור,</strong> והטעם הוא כי <strong>עובר ירך אמו הוא</strong> ונחשב כחלק ממנה וכאשר נגמר דין אמו למיתה — ממילא אף הוולד נאסר יחד עמה.
 <big>א</big> שנינו במשנה ש<strong>כל חייבי מיתות</strong> שנתערבו זה בזה נידונים במיתה קלה. ומעירים: <strong>שמע מינה</strong> <small>[למד ממנה]</small> כי אדם ש<strong>מותרה לדבר</strong> <strong>חמור הוי</strong> <small>[הריהו]</small> <strong>מותרה</strong> גם <strong>לדבר קל,</strong> וכגון שמתרים באדם שעל עבירה מסויימת הוא מתחייב בסקילה, ובאמת אינו חייב עליה אלא מיתה קלה — תתפוס ההתראה הזו ויידון במיתה הקלה אף שלא הותרה במפורש שאם יעבור יידון בה, כי ההתראה על החמור נחשבת ככוללת בתוכה גם התראה לדבר הקל. ועל פי טעם זה מובן מדוע חייבי מיתות שנתערבו אלו באלו, נחשבים כולם כמותרים למיתה קלה.
  את נסיון ההוכחה הזה דוחים, <strong>אמר ר' ירמיה: הכא במאי עסקינן</strong> <small>[כאן במה אנו עוסקים]</small> — <strong>כגון שהתרו בו סתם</strong> שחייב מיתה, ולא פירשו באיזה מיתה, <strong>והאי תנא</strong> <small>[ו</small>כשיטת <small>תנא זה]</small> <strong>הוא,</strong> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ושאר חייבי מיתות שבתורה</strong> חוץ ממסית שאינו צריך התראה, <strong>אין ממיתין אותן אלא בעדה,</strong> כלומר, בבית דין של עשרים ושלושה דיינים, <strong>ועדים ו</strong>אחרי <strong>התראה, ועד שיודיעוהו שהוא חייב מיתת בית דין. ר' יהודה אומר: עד שיודיעוהו באיזה מיתה הוא נהרג,</strong> ומדברי ר' יהודה משמע שלדעת תנא קמא אף שצריך להודיעו שעונשו יהא במיתה, מכל מקום אין צורך בפירוט מיתתו המסויימת, בעת ההתראה.
  ומעירים על יסוד המחלוקת בין תנא קמא לר' יהודה, <strong>תנא קמא יליף</strong> <small>[הראשון למד]</small> <strong>מ</strong>דין ה<strong>מקושש</strong> עצים שהיה בימי משה, שאף שלא ידעו במה מיתתו (שהרי אף משה לא ידע עד שנאמר לו מפי הגבורה), ולא יכלו להתרות בו, מכל מקום לא עיכב הדבר שיוציאוהו להורג, וכן הדבר בכל התראה לדורות. <strong>ו</strong>אילו <strong>ר' יהודה אומר: מקושש הוראת שעה היתה</strong> על פי דבר ה', ואין למדים ממנה.
 <big>ב</big> שנינו במשנה שאם נתערבו <strong>הנסקלין</strong> (חייבי סקילה) <strong>בנשרפין</strong> (בחייבי שריפה), נחלקו חכמים ור' שמעון אם דין כולם בשריפה או בסקילה. <strong>מתני ליה</strong> <small>[</small>היה <small>שונה,</small> מלמד <small>לו]</small> <strong>ר' יחזקאל</strong> את <strong>רמי בריה</strong> <small>[בנו]</small> בנוסח אחר: נתערבו <strong>הנשרפין בנסקלין, ר' שמעון אומר: ידונו</strong> כולם <strong>בסקילה</strong> לפי <strong>שהשריפה חמורה.</strong>
 <strong>אמר ליה</strong> <small>[לו]</small> <strong>רב יהודה בריה</strong> <small>[בנו]</small> של רב יחזקאל: <strong>אבא, לא תיתנייה הכי</strong> <small>[אל תשנה,</small> תלמד, <small>אותו כך],</small> כי לפי גרסה זו <strong>מאי איריא</strong> <small>[מה שייך,</small> מדוע דווקא<small>]</small> שייפטרו אלה לדעת ר' שמעון מפני הטעם ש<strong>שריפה חמורה</strong> מסקילה? <strong>תיפוק ליה</strong> <small>[תצא לו]</small> ההלכה שהם פטורים מטעם אחר: <strong>דרובה</strong> <small>[שרובם]</small> <strong>נסקלין נינהו</strong> <small>[הם],</small> וכמו בכל תערובת הולכים אחר הרוב. שאל אותו אביו רב יחזקאל: אם כן, <strong>היכי אתנייה</strong> <small>[כיצד אלמד אותו]?</small>
 אמר לו ר' יהודה לאביו, שנה לו: <strong>"</strong>אם נתערבו <strong>הנסקלין בנשרפין",</strong> כלומר, שהיו רובם נשרפים, ועל זה <strong>ר' שמעון אומר: ידונו בסקילה,</strong> לפי <strong>שהשריפה חמורה</strong> יותר, ולכן מקילים בכולם. הקשה לו אביו רב יחזקאל: <strong>אי הכי, אימא סיפא</strong> <small>[אם כך, אמור</small> את <small>סופה</small> של המשנה<small>],</small> <strong>וחכמים אומרים: ידונו בשריפה</strong> — <strong>שהסקילה חמורה.</strong> ולשיטתך שאנו הולכים אחר הרוב, <strong>תיפוק ליה</strong> <small>[תצא לו]</small> אותה הלכה מטעם אחר: שהרי <strong>רובה נשרפין נינהו</strong> <small>[הם]!</small> ולא משום שסקילה חמורה.
  והשיב לו בנו ר' יהודה: <strong>התם רבנן הוא דקאמרו ליה</strong> <small>[שם חכמים הם שאמרו לו]</small> <strong>לר' שמעון: לדידך דאמרת</strong> <small>[לשיטתך שאומר אתה]</small> ש<strong>שריפה חמורה</strong> מסקילה ולכאורה אין לחייב בה את הנידונין שנתערבו מפני שיש מעטים שנידונו בסקילה הקלה לדעתך, <strong>לא</strong> כן הוא, אלא בעיקרם של דברים <strong>סקילה חמורה</strong> משריפה, אבל במקרה זה אינם צריכים לנימוק זה, כי יש ללכת לפי הרוב.
  כאשר נשמע מעשה זה, <strong>אמר ליה</strong> <small>[לו]</small> <strong>שמואל לרב יהודה: שיננא</strong> <small>[גדול השיניים]</small> (גאונים): 
## דף פא.
 <strong>לא תימא ליה לאבוך הכי</strong> <small>[אל תאמר לו לאביך כך]</small> במפורש שהוא טועה, אלא רמוז לו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיה אביו עובר על דברי תורה, לא יאמר לו: "אבא, עברת על דברי תורה". אלא אומר לו: "אבא, כך כתיב</strong> <small>[נאמר]</small> <strong>בתורה"?</strong> ומקשים: <strong>סוף סוף היינו הך</strong> <small>[זהו זה]</small> שמביישו בשאלה זו! <strong>אלא אומר לו</strong> סתם: <strong>"אבא, מקרא כתוב בתורה כך הוא",</strong> ואומר לו את הדין או המקרא כאילו אינו מתייחס למה שעשה אביו.
 <big>א משנה</big> <strong>מי שנתחייב בשתי מיתות בית דין,</strong> שעבר שתי עבירות שונות זו אחר זו, ועל כל אחת מהן הריהו צריך להידון במיתה אחרת — <strong>נידון בחמורה</strong> שבהן. <strong>עבר עבירה</strong> אחת <strong>שנתחייב</strong> בה <strong>שתי מיתות,</strong> שיש בעבירה שני פרטי איסור, וכגון שבא על חמותו כשהיא אשת איש — הריהו <strong>נידון בחמורה, ר' יוסי אומר: נידון בזיקה הראשונה שבאה עליו,</strong> שהאיסור הראשון שחלה עליו החובה לפרוש ממנו הוא הקובע, ולפיו נענש.
 <big>ב גמרא</big> על האמור במשנה שמי שנתחייב בשתי מיתות נידון בחמורה, שואלים: <strong>פשיטא</strong> <small>[פשוט,</small> מובן מאליו<small>]!</small> ו<strong>אלא</strong> תאמר כי <strong>איתגורי איתגור</strong> <small>[הרויח</small> בכך<small>]</small> שעבר תחילה עבירה שיוכל לעבור עוד עבירה בעונש קל?
 <strong>אמר רבא: הכא במאי עסקינן</strong> <small>[כאן במה אנו עוסקים]</small> — <strong>כגון שעבר</strong> על <strong>עבירה קלה</strong> שאין מיתתה חמורה כל כך, <strong>ונגמר דינו</strong> במיתה <strong>על עבירה קלה, ו</strong>בינתיים <strong>חזר ועבר</strong> על <strong>עבירה חמורה. סלקא דעתך אמינא</strong> <small>[יעלה על דעתך לומר]</small> כי <strong>כיון</strong> ש<strong>נגמר דינו</strong> למיתה על <strong>עבירה קלה, האי גברא קטילא</strong> <small>[זה</small> נחשב כאילו <small>אדם הרוג]</small> <strong>הוא</strong> בפועל, ומה שעושה אחר כך אינו נחשב, על כן <strong>קא משמע לן</strong> <small>[השמיע לנו]</small> שנענש גם על העבירה האחרת, ואם נתחייב בעטיה מיתה חמורה יותר, הריהו נידון בה.
 <strong>בעא מניה אבוה</strong> <small>[שאל אותו אביו]</small> של <strong>רב יוסף בר חמא מרבה בר נתן: מנא הא מילתא</strong> <small>[מנין דבר זה]</small> <strong>דאמור רבנן</strong> <small>[שאמרו חכמים]</small> כי <strong>מי שנתחייב שתי מיתות בית דין</strong> הריהו <strong>נידון בחמורה</strong> שביניהן? השיב לו: <strong>דכתיב</strong> <small>[שנאמר]:</small> <strong>"והוליד בן פריץ שפך דם</strong> ועשה אח מאחד מאלה. והוא את כל אלה לא עשה כי גם <strong>אל ההרים אכל ואת אשת רעהו טמא.</strong> עני ואביון הונה גזלות גזל חבול לא ישיב <strong>ואל הגלולים נשא עיניו</strong> תועבה עשה
 <strong>"</strong>(יחזקאל יח, י--יב). וכך יש לפרש: <strong>"והוליד בן פריץ שפך דם",</strong> כלומר, רוצח, ודינו <strong>בסייף; "</strong>ו<strong>את אשת רעהו טמא"</strong> — <strong>זו אשת איש,</strong> שעל עבירה זו נידון <strong>בחנק; "ואל הגלולים נשא עיניו"</strong> — <strong>זו עבודה זרה,</strong> שענשה <strong>בסקילה. וכתיב</strong> <small>[ונאמר]</small> לאחר מכן: <strong>"מות יומת דמיו בו יהיה"</strong> (שם יג), וכבר למדנו כי הביטוי "דמיו בו", משמעו <strong>בסקילה,</strong> ואם כן למדנו מכאן שמי שעבר כמה עבירות נידון בחמורה שבהן.
 <strong>מתקיף לה</strong> <small>[מקשה עליה],</small> על הוכחה זו, <strong>רב נחמן בר יצחק: אימא כולהו</strong> <small>[אמור שכולן],</small> כל העבירות המנויות כאן, הן כאלה שעונשן <strong>בסקילה.</strong> כיצד? <strong>"והוליד בן פריץ שפך דם"</strong> — <strong>זה בן סורר ומורה</strong> שעונשו <strong>בסקילה; "אשת רעהו טמא"</strong> — <strong>זו נערה המאורסה</strong> שהבא עליה נדון <strong>בסקילה; "ואל הגלולים נשא עיניו"</strong> — <strong>זו עבודה זרה</strong> שהעובד אותה נידון <strong>בסקילה?!</strong>
 על כך משיבים: <strong>אם כן,</strong> לפי ביאור זה <strong>מאי קא משמע לן</strong> <small>[מה השמיע לנו]</small> <strong>יחזקאל</strong> בכך? שלפי ההסבר הראשון למדנו מכאן חידוש הלכה, ואולם כדברי רב נחמן בר יצחק אין בכך כל חידוש! ודוחים: <strong>דלמא</strong> <small>[שמא]</small> על דברי <strong>תורה קא מהדר</strong> <small>[הוא חוזר],</small> שלא רצה ללמדנו חידושי הלכה, אלא לחזור ולהזהיר על קיום דברי התורה! ומשיבים: <strong>אם כן, איבעי ליה לאהדורה כי היכי דאהדרה</strong> <small>[צריך היה לחזור עליה כפי שחזר עליה]</small> <strong>משה רבינו</strong> כלשונו, ומאחר ושינה לשון וסדר, הרי זו הוכחה שרצה ללמד הלכה חדשה.
  כיון שנזכר כתוב זה מביאים את מה ש<strong>דרש רב אחא בר' חנינא: מאי דכתיב</strong> <small>[מהו שנאמר]</small> קודם לכן "אל ההרים לא אכל ועיניו לא נשא אל גלולי בית ישראל ואת אשת רעהו לא טמא ואל אשה נדה לא יקרב" (שם ו) — אין להבינו כפשוטו ממש, שעל איש הנזהר רק מעבירות אלה לא ייאמר שצדיק הוא, אלא יש לדורשו כך: <strong>"אל ההרים לא אכל"</strong> — לרמז <strong>שלא אכל בזכות אבותיו,</strong> שאינו נזקק לזכות האבות (הקרויים במדרש "הרים"), אלא זכות וצדקת עצמו יש לו. <strong>"ועיניו לא נשא אל גלולי בית ישראל"</strong> — שמתרחק מכל הדומה לה, עד כדי <strong>שלא הלך בקומה זקופה,</strong> כי ההולך כך נראה כמתגאה, והוא כעובד עבודה זרה.
 <strong>"ואת אשת רעהו לא טמא"</strong> — <strong>שלא ירד לאומנות חבירו,</strong> שאינו מתחיל לעסוק במלאכה שחבירו עוסק בה ומזיק לו. <strong>"ואל אשה נדה לא יקרב"</strong> — <strong>שלא נהנה מקופה של צדקה</strong> גם בשעת צורכו. <strong>וכתיב</strong> <small>[ונאמר]:</small> <strong>"צדיק הוא חיה יחיה"</strong> (שם ט), על איש כזה אפשר לומר דברים אלה. ומסופר ש<strong>כשהיה רבן גמליאל מגיע למקרא הזה</strong> "את כל חקותי שמר ויעשה אותם חיה יחיה" (שם יט) (רש"ש) <strong>היה בוכה, ואמר: מאן דעביד לכולהו</strong> <small>[מי שעושה את כולן]</small> <strong>הוא דחיי</strong> <small>[שיחיה],</small> ואילו המסתפק <strong>בחדא מינייהו</strong> <small>[באחת מהן]</small> — <strong>לא?!</strong> ומה יהיה על אלה שאין יכולים להזהר בכולן.
 <strong>אמר ליה</strong> <small>[לו]</small> <strong>ר' עקיבא</strong> לנחמו: <strong>אלא מעתה</strong> שאתה מבין "כל" בצורה זו, וכי תבין גם את האמור לאחר רשימת איסורי העריות: <strong>"אל תטמאו בכל אלה"</strong> (ויקרא יח, כד) <strong>הכי נמי</strong> <small>[כך גם כן]</small> תאמר כי דווקא העובר <strong>בכולהו</strong> <small>[בכולן]</small> יחד — <strong>אין</strong> <small>[כן]</small> ייענש, ואילו העובר רק <strong>בחדא מינייהו</strong> <small>[באחת מהן]</small> — <strong>לא</strong> ייענש? <strong>אלא</strong> ודאי הכוונה היא: <strong>באחת מכל אלה, הכי נמי</strong> <small>[כך גם כן]</small> במקרא שלנו הכוונה שאם נזהר <strong>באחת מכל אלה</strong> — זוכה לחיי עולם.
 <big>ג</big> שנינו במשנה שאם <strong>עבר עבירה</strong> אחת שיש בה שתי מיתות הריהו נידון בחמורה שביניהן, ולדעת ר' יוסי הריהו נידון בזיקה ראשונה שבאה עליו. <strong>תניא</strong> <small>[שנויה</small> ברייתא<small>],</small> <strong>כיצד,</strong> כלומר, באיזה מקרה <strong>אמר ר' יוסי</strong> שהריהו <strong>נידון בזיקה ראשונה הבאה עליו?</strong> — אם היתה אשה זו מקודם <strong>חמותו,</strong> והיתה אלמנה או גרושה כשנשא את בתה, <strong>ונעשית</strong> אחר כך <strong>אשת איש</strong> ובא עליה — <strong>נידון</strong> משום <strong>חמותו,</strong> שזו היתה לגביו זיקה ראשונה של איסור. ואם היתה אשה זו <strong>אשת איש ונעשית</strong> אחר כך <strong>חמותו</strong> כשנשא את בתה — אם בא עליה <strong>נידון באשת איש.</strong>
 <strong>אמר ליה</strong> <small>[לו]</small> <strong>רב אדא בר אהבה לרבא:</strong> אם היתה מתחילה <strong>חמותו ונעשית אשת איש</strong> מדוע אומר אתה ש<strong>נידון</strong> רק <strong>בחמותו?</strong>
 <strong>לידון נמי</strong> <small>[שידון גם כן]</small> על <strong>איסור אשת איש! דהא</strong> <small>[שהרי]</small> <strong>אמר ר' אבהו: מודה ר' יוסי ב"איסור מוסיף"!</strong> שאף שר' יוסי סבור שאין איסור חל על איסור, מכל מקום כאשר העבירה השניה היא בבחינת "איסור מוסיף", שאיסורה כללי יותר — מודה ר' יוסי שכיון שחל האיסור על אחרים, חל גם עליו איסור נוסף. ואף כאן, הלא איסור אשת איש כללי הוא, שחל על הכל ומקיף יותר מאיסור חמותו (החל רק על חתניה), ולפיכך צריך היה לשיטת ר' יוסי להעניש אותו אף משום איסור אשת איש!
## דף פא:
 <strong>אמר ליה</strong> <small>[לו]:</small> <strong>אדא ברי</strong> <small>[בני]</small> <strong>בתרי קטלי קטלת ליה</strong> <small>[בשתי</small> מיתות <small>אתה הורג אותו]?!</small> כלומר, באמת מודה ר' יוסי שאיסור אשת איש חל על איסור חמותו, ואם היה הדבר בשוגג חייב להביא שני קרבנות חטאת, אבל כשנידון למיתה הרי אי אפשר לחנקו אחר שריפתו.
 <big>א משנה</big> <strong>מי שלקה</strong> פעם אחת על עבירה שעבר, <strong>ושנה</strong> בעבירה, והלקוהו פעם שניה, שרואים בו שהוא עבריין מועד — <strong>בית דין מכניסין אותו לכיפה</strong> (צינוק) <strong>ומאכילין אותו</strong> פת <strong>שעורין</strong> (רמב"ם) <strong>עד שכריסו מתבקעת</strong> מפני רוע המזון, ומת.
 <big>ב גמרא</big> על עצם ההלכה תוהים: וכי <strong>משום</strong> ש<strong>לקה ושנה</strong> ועבר עבירות שאינן כה חמורות <strong>בית דין כונסין אותו לכיפה</strong> למאסר לעולם, ומקרבים את מותו?! <strong>אמר ר' ירמיה אמר ר' שמעון בן לקיש: הכא</strong> <small>[כאן]</small> <strong>במלקיות של כריתות עסקינן</strong> <small>[עוסקים אנו],</small> שעבר עבירות שחייבים עליהן כרת, ואם התרו בו — נדון למלקות. <strong>דגברא בר קטלא</strong> <small>[שאדם</small> זה בעצם <small>בן מוות]</small> <strong>הוא,</strong> שהרי עונש הכרת הוא מיתתו בידי שמים, <strong>ו</strong>אולם <strong>קרובי</strong> <small>[להתקרב]</small> <strong>הוא</strong> ש<strong>לא מיקרב קטליה</strong> <small>[נתקרבה מיתתו]</small> משום שאינה מסורה בידי אדם אלא בידי שמים, <strong>וכיון דקא</strong> <small>[שהוא]</small> <strong>מוותר,</strong> מפקיר <strong>לה נפשיה</strong> <small>[</small>את <small>עצמו]</small> בעבירותיו <strong>מקרבינן ליה לקטליה עילויה</strong> <small>[אנו מקרבים את מיתתו עליו]</small> על ידי הכיפה.
 <strong>אמר ליה</strong> <small>[לו]</small> <strong>ר' יעקב לר' ירמיה בר תחליפא, תא אסברא</strong> <small>[בוא</small> ו<small>אסביר]</small> <strong>לך</strong> פרטי הלכה זו: מדובר כאן באופן שלקה <strong>במלקיות של כרת אחת,</strong> שעבר ושנה אותה עבירה, <strong>אבל</strong> מי שלקה מלקות <strong>של שתים ושל שלש כריתות</strong> מעבירות שונות — אינו נענש כך, כי <strong>איסורי</strong> <small>[איסורים]</small> <strong>הוא דקא טעים</strong> <small>[שהוא,</small> שרצונו, <small>לטעום]</small> שרוצה ליהנות מדברים שונים. <strong>ולא מוותר,</strong> מפקיר את עצמו <strong>כולי האי</strong> <small>[כל כך]</small> למיתה, אלא מפני תאוותו עשה.
 <big>ג</big> שנינו במשנה שכונסים לכיפה <strong>מי שלקה ושנה</strong> ונדייק: <strong>שנה</strong> משמע <strong>אף על גב</strong> <small>[אף על פי]</small> ש<strong>לא שילש</strong> בעבירה, <strong>לימא מתניתין</strong> <small>[האם לומר</small> ש<small>משנתנו]</small> ש<strong>לא כ</strong>שיטת <strong>רבן שמעון בן גמליאל</strong> היא? <strong>דאי</strong> <small>[שאם]</small> תאמר שהיא כשיטת <strong>רבן שמעון בן גמליאל</strong> — <strong>הא</strong> <small>[הרי]</small> הוא <strong>אמר</strong> ש<strong>עד תלת זימני</strong> <small>[שלוש פעמים]</small> <strong>לא הויא</strong> <small>[אין זו]</small> <strong>חזקה,</strong> ואם כן, העובר פעמיים עדיין לא יוחזק כבעל עבירה קבוע, ולא יענשוהו עד כדי כך!
 <strong>אמר רבינא</strong> לדחות קושי זה: <strong>אפילו תימא</strong> <small>[תאמר]</small> שהוא כשיטת <strong>רבן שמעון בן גמליאל, קסבר</strong> <small>[סבור הוא]</small> כי <strong>עבירות מחזיקות</strong> בחזקת רשע,
 כלומר, אין חזקת עבריין לענין זה באה משום שלקה שלש פעמים, אלא משום העבירות שעובר, ואם כן משנתנו האומרת "לקה ושנה" עולה יפה גם לדעת רבן שמעון בן גמליאל, שכן אדם זה לקה ושנה בעבירה, ושוב לקה, וכיון ששילש בעבירה מכניסים אותו לכיפה בלא להלקות. <strong>מיתיבי</strong> <small>[מקשים]</small> על כך ממה ששנינו בברייתא: <strong>עבר עבירה שיש בה מלקות פעם ראשונה ושניה</strong> — <strong>מלקין אותו, ושלישית</strong> — <strong>כונסין אותו לכיפה! אבא שאול אומר: אף בשלישית מלקין אותו,</strong> ורק <strong>ברביעית כונסין אותו לכיפה. מאי לאו</strong> <small>[האם לא]</small> נבין את המחלוקת הזו כי <strong>דכולי עלמא</strong> <small>[לדעת הכל]</small> <strong>מלקיות מחזיקות,</strong> הן שעושות את החזקה שהוא עבריין מועד, ואם כן חכמים ואבא שאול <strong>בפלוגתא</strong> <small>[במחלוקת]</small> של <strong>רבי ורבן שמעון בן גמליאל קמיפלגי</strong> <small>[חלוקים הם],</small> האם חזקה היא בפעמיים או בשלש!
  ודוחים:  <strong>לא,</strong> אפשר לפרש <strong>דכולי עלמא אית להו</strong> <small>[הכל יש להם,</small> מקבלים<small>]</small> את שיטת <strong>רבן שמעון בן גמליאל</strong> שחזקה בשלוש פעמים, <strong>והכא בהא קא מיפלגי</strong> <small>[וכאן ב</small>דבר <small>זה הם חלוקים]</small> <strong>דמר סבר</strong> <small>[חכם זה,</small> חכמים, <small>סבור]</small> כי בשלישית כונסים אותו לכיפה כי ה<strong>עבירות</strong> עצמן הן ש<strong>מחזיקות,</strong> והרי אדם זה שילש בעבירה, <strong>ומר סבר</strong> <small>[והחכם,</small> אבא שאול, <small>סבור]</small> שה<strong>מלקיות</strong> הן ש<strong>מחזיקות,</strong> וזה אמנם עבר בשלישית אך טרם לקה ולא הוחזק עד שילקה, וכיון שלקה בפעם השלישית ושב עבר ברביעית — ידון לכיפה.
  על הסבר זה של המחלוקת מקשים <strong>והדתניא</strong> <small>[ומה ששנינו</small> בברייתא<small>]:</small> מי ש<strong>התרו בו</strong> בעבירה שחייבים עליה מלקות, <strong>ושתק</strong> ולא אמר שהוא מקבל על עצמו את ההתראה, וכן אם <strong>התרו בו והרכין ראשו</strong> ולא אמר במפורש, שמקבל עליו, הרי <strong>פעם ראשונה ושניה</strong> שאירע דבר כגון זה <strong>מתרין בו</strong> אבל אין בית הדין עונשו, כיון שלא אמר במפורש שהוא מקבל את ההתראה. ואולם אם עשה כן פעם <strong>שלישית</strong> — <strong>כונסין אותו לכיפה. אבא שאול אומר: אף בשלישית מתרין בו,</strong> ורק <strong>ברביעית כונסין אותו לכיפה,</strong>
 <strong>והתם</strong> <small>[ושם]</small> בברייתא זו הלא <strong>מלקות ליכא</strong> <small>[אין],</small> שהרי לא קבל עליו התראה ואינו לוקה ומדובר באדם שרק עבר כמה עבירות, ואם תפרש שאינם חולקים בשאלה בכמה פעמים היא חזקה, אם כן <strong>במאי קמיפלגי</strong> <small>[במה</small> באיזה עקרון <small>נחלקו]?</small> <strong>אמר רבינא: ב</strong>שאלה אם הכנסתו ל<strong>כיפה צריכה התראה קמיפלגי</strong> <small>[נחלקו],</small> שחכמים סבורים שכיון שעבר ושנה ושילש את אי ציותו להתראה, מכניסין אותו לכיפה, ואבא שאול אומר שלפני שעובר פעם שלישית יש להודיעו שאם לא יימנע מכך — יוכנס לכיפה, וכיון שלא הודיעוהו — לא יוכנס, אלא לאחר עבירה רביעית, שלפניה יתרוהו שאם ישוב ויעבור — יוכנס לכיפה.
 <big>ד</big> לגוף ההלכה שואלים: <strong>ומאי</strong> <small>[ומה]</small> טיבה של <strong>כיפה</strong> זו? <strong>אמר רב יהודה:</strong> חדר קטן שהוא רק <strong>מלא קומתו</strong> של הנידון ואינו יכול לנוע בו. ושואלים: <strong>והיכא רמיזא</strong> <small>[והיכן נרמז]</small> עונש זה? <strong>אמר ריש לקיש: "תמותת רשע רעה"</strong> (תהלים לד, כב), כלומר, סופו של הרשע שהוא מת ברעתו — ונעשה הדבר במיתה קשה זו.
  ואגב הזכרת רעה זו מביאים מה ש<strong>אמר ריש לקיש: מאי דכתיב</strong> <small>[מהו שנאמר]:</small> <strong>"כי גם לא ידע האדם את עתו כדגים שנאחזים במצודה רעה"</strong> (קהלת ט, יב), <strong>מאי</strong> <small>[מה]</small> טיבה של <strong>"מצודה רעה"</strong> זו? <strong>אמר ריש לקיש: חכה,</strong> שאף שהיא קטנה, הדג שהוא גדול ממנה בהרבה נתפס בה, ואינו יכול להיחלץ ממנה.
 <big>ה משנה</big> <strong>ההורג נפש</strong> אדם <strong>שלא בעדים</strong> ואי אפשר לדונו בדין סנהדרין — <strong>מכניסין אותו לכיפה, ומאכילין אותו לחם צר ומים לחץ,</strong> כלשון הכתוב ("ונתן לכם ה' לחם צר ומים לחץ". ישעיה ל, כ).
 <big>ו גמרא</big> ושואלים: אם לא היו עדים, <strong>מנא ידעינן</strong> <small>[מנין יודעים אנו]</small> שהרג, שיענישוהו על כך? <strong>אמר רב: בעדות מיוחדת,</strong> כלומר, שראו אותו העדים כשהם עומדים בשני מקומות, ועדות כזו אין בית הדין יכול לחייב עליה, אף כי ברור שהעדים מספרים אמת. <strong>ושמואל אמר:</strong> מדובר באופן שהעידו בו <strong>ש</strong>הרג אדם אבל <strong>לא</strong> היתה <strong>התראה</strong> לפני המעשה, שאי אפשר לחייבו.
 <strong>ורב חסדא אמר אבימי: כגון דאיתכחוש</strong> <small>[שהוכחשו]</small> העדים <strong>בבדיקות ולא איתכחוש</strong> <small>[הוכחשו]</small> <strong>בחקירות,</strong> שנמצאה סתירה חיצונית בעדותם. <strong>כדתנן</strong> <small>[</small>כפי <small>ששנוי]</small> <strong>מעשה ובדק בן זכאי בעוקצי תאנים</strong> שתחת עץ התאנה אירע לדברי העדים הרצח, ובחן רבן יוחנן בן זכאי את העדים בעובי עוקצי תאנה זו, לראות אם יכחישו העדים זה את זה בפרט קטן וטפל כזה, כדי להציל את הנאשם (ראה לעיל סנהדרין מא, א). אבל ברור לבית הדין שעצם המעשה שהעידו עליו העדים — אמת הוא, ומשום כך מכניסין אותו לכיפה.
 <big>ז</big> שנינו במשנה ש<strong>מאכילין אותו לחם צר ומים לחץ.</strong> ומעירים: <strong>מאי שנא הכא דקתני</strong> <small>[במה שונה כאן</small> במשנתנו <small>ששנינו]</small> ש<strong>נותנין לו לחם צר ומים לחץ, ומאי שנא התם דקתני</strong> <small>[ובמה שונה שם</small> במשנה הקודמת <small>ששנינו]</small> ש<strong>מאכילין אותו שעורין עד שכריסו מתבקעת,</strong> האם שני מיני עונש הם? <strong>אמר רב ששת:</strong> ענין אחד הוא, <strong>אידי ואידי</strong> <small>[זה וזה]</small> <strong>נותנין לו</strong> תחילה <strong>לחם צר ומים לחץ עד שיוקטן מעיינו,</strong> כלומר, עד שתתכווץ בטנו ויתרגל למזון מועט, <strong>והדר</strong> <small>[ואחר כך]</small> <strong>מאכילין אותו שעורין</strong> שנפחן מרובה <strong>עד שכריסו מתבקעת.</strong>
 <big>ח משנה</big> <strong>הגונב את הקסוה, והמקלל בקוסם, והבועל ארמית</strong> (גויה) — <strong>קנאין פוגעין בו</strong> (הורגים אותו). שאמנם לא נאמר בתורה שחייב על כל אלו מיתה בידי אדם, ואולם כל המקנא את קנאת ה' ופוגע בו — מותר לו. <strong>כהן ששמש</strong> במקדש <strong>בטומאה</strong> — <strong>אין אחיו הכהנים מביאין אותו לבית דין, אלא פרחי כהונה</strong> (צעירי הכהנים) <strong>מוציאין אותו חוץ לעזרה ומפציעין</strong> (שוברים) <strong>את מוחו בגזירין</strong> (חתיכות של עץ). <strong>זר</strong> (שאינו כהן), <strong>ששמש במקדש, ר' עקיבא אומר:</strong> דינו <strong>בחנק, וחכמים אומרים:</strong> אינו נענש בידי אדם, אלא <strong>בידי שמים.</strong>
 <big>ט גמרא</big> שואלים: <strong>מאי</strong> <small>[מהי]</small> <strong>"קסוה"</strong> זו שהוזכרה במשנה? <strong>אמר רב יהודה: כלי שרת,</strong> כלומר, הרי זה כינוי לכל אחד מכלי השרת שבמקדש. <strong>וכן הוא אומר "ואת קשות הנסך"</strong> (במדבר ד, ז), הרי ש"קסוה" הוא שם של כלי שרת. ושואלים: <strong>והיכא רמיזא</strong> <small>[והיכן נרמז]</small> דין זה שהגונב כלי מכלי הקודש דינו מיתה? ומשיבים, שנאמר: <strong>"ולא יבאו לראות כבלע את הקדש ומתו"</strong> (שם כ), ומפרשים: הבולע, הלוקח לעצמו, חפץ של קודש דינו מיתה.
 <big>י</big> שנינו במשנה ביטוי סתום: <strong>"והמקלל בקוסם". תני</strong> <small>[שנה]</small> <strong>רב יוסף:</strong> פירושו הוא, שאומר <strong>יכה קוסם את קוסמו,</strong> כלומר, מקלל כלפי שמים, בשמה של עבודה זרה, אלא שאינו מפרש את שם ה', וחושב שקוסם אחר יוכל לקלל את קוסמו, שאף כלפי השכינה הוא מתבטא בכינוי של קוסם. <strong>רבנן</strong> <small>[חכמים],</small> <strong>ואיתימא</strong> <small>[ויש אומרים]</small> שהיה זה <strong>רבה בר מרי, אמרי</strong> <small>[אמרו]:</small> <strong>יכהו קוסם לו</strong> — לאיש שעמו הוא רב, <strong>ולקונו ולמקנו</strong> (רבונו, אדונו, הנותן לו כל טוב) וכיון שכך הריהו מקלל כלפי מעלה ולכן מותר להורגו.
 <big>יא</big> בין אלו שקנאים פוגעים בהם שנינו במשנה גם את <strong>הבועל ארמית. בעא מיניה</strong> <small>[שאל אותו]</small> <strong>רב כהנא מרב:</strong>
## דף פב.
 אם <strong>לא פגעו בו קנאין, מהו</strong> עונשו? <strong>אינשייה</strong> <small>[שכח]</small> <strong>רב לגמריה</strong> <small>[את תלמודו]</small> בנושא זה. <strong>אקריוהו</strong> <small>[הקריאו לו]</small> <strong>לרב כהנא בחלמיה</strong> <small>[בחלומו]</small> פסוק זה: <strong>"בגדה יהודה ותועבה נעשתה בישראל ובירושל  ם כי חלל יהודה קדש ה' אשר אהב ובעל בת אל נכר"</strong> (מלאכי ב, יא). <strong>אתא</strong> <small>[בא]</small> רב כהנא <strong>אמר ליה</strong> <small>[לו]</small> לרב: <strong>הכי אקריון</strong> <small>[כך הקריאו לי</small> בחלומי<small>].</small>
 <strong>אדכריה</strong> <small>[נזכר]</small> <strong>רב לגמריה</strong> <small>[בתלמודו],</small> ואמר: באמת על פסוק זה למדתי דברים בנושא זה; <strong>"בגדה יהודה"</strong> — <strong>זו</strong> חטא <strong>עבודה זרה, וכן הוא אומר</strong> לשון "בגדה" בענין עבודה זרה: "אכן בגדה אשה מרעה <strong>כן בגדתם בי בית ישראל נאם ה' "</strong>(ירמיה ג, כ). <strong>"ותועבה נעשתה בישראל ובירושל  ם"</strong> — <strong>זה</strong> עבירה של <strong>משכב זכור, וכן הוא אומר</strong> לשון "תועבה" בענין משכב זכר: <strong>"ואת זכר לא תשכב משכבי אשה תועבה היא"</strong> (ויקרא יח, כב). <strong>"כי חלל יהודה קדש ה' "</strong>— <strong>זו זונה, וכן הוא אומר</strong> לשון "קדש" בענין זנות: "לא תהיה קדשה מבנות ישראל ו<strong>לא יהיה קדש</strong> מבני ישראל" (דברים כג, יח). <strong>"ובעל בת אל נכר"</strong> — <strong>זה הבא על הגויה,</strong>
 <strong>וכתיב בתריה</strong> <small>[ונאמר אחריו],</small> לגבי כל הנזכר לעיל: <strong>"יכרת ה' לאיש אשר יעשנה ער וענה מאהלי יעקב ומגיש מנחה לה' צבאות"</strong> (מלאכי ב, יב), וכוונתו: <strong>אם תלמיד חכם הוא</strong> — <strong>לא יהיה לו ער,</strong> כלומר, אדם שיוכל להיות אומר ודורש <strong>בחכמים</strong> שיתייחסו אליו, <strong>ועונה בתלמידים</strong> שיוכל ללמוד ולענות תשובה לשואלים. <strong>אם כהן הוא</strong> — <strong>לא יהיה לו בן מגיש מנחה לה' צבאות.</strong>
 <strong>אמר ר' חייא בר אבויה: כל הבא על הגויה</strong> הריהו <strong>כאילו מתחתן בעבודה זרה</strong> עצמה <strong>דכתיב</strong> <small>[שנאמר]:</small> <strong>"ובעל בת אל נכר"</strong> (שם יא), ויש לתמוה על לשון הכתוב: <strong>וכי בת יש לו לאל נכר?</strong> — <strong>אלא זה הבא על הגויה</strong> שהיא קשורה ודבוקה באל זר.
 <big>א</big> כיון שהוזכר שמו של ר' חייא בר אבויה מביאים עוד מאמר משמו. <strong>אמר ר' חייא בר אבויה: כתוב</strong> היה <strong>על גלגלתו של יהויקים</strong> מלך יהודה <strong>"זאת ועוד אחרת",</strong> כלומר, עונש זה שקיבל ועוד עונש נוסף שיביא עליו. ומסופר: <strong>זקינו</strong> (סבו) של <strong>ר' פרידא</strong> והוא ר' חייא בר אבויה <strong>אשכח ההוא גולגלתא דהות שדיא</strong> <small>[מצא גולגולת אחת שהיתה מושלכת]</small> <strong>בשערי ירושלים, והוה</strong> <small>[והיה]</small> <strong>כתוב עילויה</strong> <small>[עליה]</small> <strong>"זאת ועוד אחרת".</strong> <strong>קברה והדר נבוג</strong> <small>[וחזרה ובצבצה],</small> <strong>קברה</strong> שוב <strong>והדר נבוג</strong> <small>[וחזרה ובצבצה].</small> <strong>אמר: האי גולגלתא</strong> <small>[זאת הגולגולת]</small> <strong>של יהויקים</strong> היא <strong>דכתיב ביה</strong> <small>[שנאמר בו]</small> <strong>"קבורת חמור יקבר סחוב והשלך מהלאה לשערי ירושל  ם"</strong> (ירמיה כב, יט), שלא ישכון וינוח בקברו.
 <strong>אמר:</strong> בכל זאת <strong>מלכא</strong> <small>[מלך]</small> <strong>הוא, ולאו אורח ארעא לבזויי</strong> <small>[ואין דרך ארץ לבזותו].</small> <strong>שקלה</strong> <small>[לקחה]</small> לגולגולת זו, <strong>כרכה בשיראי</strong> <small>[במשי]</small> <strong>ואותביה בסיפטא</strong> <small>[והניחה ב</small>תוך <small>תיבה].</small> <strong>אתאי דביתהו, חזיתה</strong> <small>[באה אשתו, ראתה אותה</small> את הגולגולת<small>].</small> <strong>נפקת</strong> <small>[יצאה]</small> ו<strong>אמרה</strong> <strong>להו לשיבבתהא</strong> <small>[להן לשכנותיה]</small> את הדבר, ושאלה אותן מה הוא. <strong>אמרי</strong> <small>[אמרו]</small> <strong>לה</strong> שכינותיה: <strong>האי דאיתתא קמייתא</strong> <small>[</small>גולגולת <small>זו של האשה הראשונה]</small> <strong>היא,</strong> <strong>דלא קא מנשי לה</strong> <small>[שאינו שוכח אותה],</small> ושומר את גולגלתה לזכרון. כעסה האשה, <strong>שגרתא לתנורא וקלתה</strong> <small>[הסיקה את התנור ושרפה אותה],</small> את הגולגולת. <strong>כי אתא</strong> <small>[כאשר בא]</small> ר' חייא בר אבויה, ונודע לו הדבר, <strong>אמר: היינו דכתיב עילויה</strong> <small>[זהו שנאמר עליה]</small> <strong>"זאת ועוד אחרת",</strong> שלא נגמר עונשו בבזיון ההשלכה מחוץ לקבר, אלא אף בשריפה.
 <big>ב</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: בית דינו של חשמונאי גזרו</strong> כל <strong>הבא על הגויה חייב עליה משום נשג"א:</strong> <strong>נ</strong> דה — שלא טהרה מנדתה, (ואף שאין בה טומאה מן התורה, הריהי מכל מקום מאוסה כנדה). <strong>ש</strong>פחה, שלעומת בת ישראל הריהי כשפחה, <strong>ג</strong> ויה, ו<strong>א</strong> שת איש.
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר:</strong> חייב <strong>משום נשג"ז</strong> — <strong>נדה, שפחה, גויה, זונה. אבל משום אישות</strong> אינו עובר, כי <strong>לית להו</strong> <small>[אין להם]</small> לגויים אישות ממש, שכל קשרים שביניהם הם ארעיים מעיקרם וכקשר זנות נחשבים. <strong>ואידך</strong> <small>[והאחר]</small> סבור כי <strong>נשייהו</strong> <small>[נשותיהם]</small> <strong>ודאי לא מיפקרי</strong> <small>[מפקירים],</small> ואשתו של גוי נחשבת משום כך כאשת איש.
 <strong>אמר רב חסדא: הבא לימלך</strong> בבית דין מה לעשות אם רואה הוא ישראל הבא על הגויה — <strong>אין מורין לו</strong> שמותר לו להרגו. <strong>איתמר נמי</strong> <small>[נאמר גם כן</small><small>]</small> בשם אמורא אחר, <strong>אמר רבה בר בר חנה אמר ר' יוחנן: הבא לימלך</strong> בענין זה — <strong>אין מורין לו</strong> היתר להורגו.
 <strong>ולא עוד אלא שאם פירש זמרי</strong> בן סלוא מן האשה <strong>ו</strong>בכל זאת <strong>הרגו פנחס</strong> — היה <strong>נהרג עליו,</strong> שאין קנאים רשאים לפגוע בו אלא בשעת מעשה. ועוד, אילו <strong>נהפך זמרי והרגו לפנחס</strong> מתוך התגוננות — <strong>אין</strong> הוא <strong>נהרג עליו.</strong> וטעמו — <strong>שהרי</strong> פנחס <strong>רודף הוא</strong> להורגו ורשאי אדם להתגונן, כשאינו חייב מיתה על פי דין.
 נאמר: <strong>"ויאמר משה אל שפטי ישראל</strong> הרגו איש אנשיו הנצמדים לבעל פעור<strong>"</strong> (במדבר כה, ה). <strong>הלך שבטו של שמעון אצל זמרי בן סלוא</strong> נשיאם, <strong>אמרו לו: הן דנין דיני נפשות</strong> והורגין מאתנו, <strong>ואתה יושב ושותק? מה עשה, עמד וקיבץ עשרים וארבעה אלף מישראל, והלך אצל כזבי</strong> בת צור נסיכת מדין, <strong>אמר לה: השמיעי לי</strong> (שכבי עמי). <strong>אמרה לו: בת מלך אני, וכן צוה לי אבי: לא תשמעי אלא לגדול שבהם. אמר לה: אף הוא,</strong> זמרי עצמו, <strong>נשיא שבט הוא. ולא עוד, אלא שהוא,</strong> זמרי, <strong>גדול ממנו</strong> ממשה, <strong>שהוא</strong> זמרי <strong>שני לבטן,</strong> שהוא שייך לשבט שמעון שהוא בן שני ליעקב לפי סדר הולדת הבנים, <strong>והוא</strong> משה <strong>שלישי לבטן</strong>, שהוא משבט לוי שנולד שלישי ליעקב.
 <strong>תפשה בבלוריתה</strong> (ציצת שערותיה) <strong>והביאה אצל משה. אמר לו: בן עמרם, זו אסורה או מותרת? ואם תאמר</strong> שהיא <strong>אסורה,</strong> אם כן <strong>בת יתרו</strong> שאתה נשוי לה <strong>מי התירה לך?</strong> אף שכמובן כשנשא משה את בת יתרו היו שניהם בני נח — ומותרים זה לזה. <strong>נתעלמה ממנו</strong> ממשה <strong>הלכה</strong> מה לעשות בבא על הגויה. <strong>געו כולם,</strong> כל אנשי הסנהדרין, <strong>בבכיה, והיינו דכתיב</strong> <small>[וזהו שנאמר</small><small>]:</small> <strong>"והמה בכים פתח אהל מועד"</strong> (שם ו). <strong>וכתיב</strong> <small>[ונאמר</small><small>]</small> אחר כך: <strong>"וירא פנחס בן אלעזר</strong> בן אהרן הכהן ויקם מתוך העדה ויקח רומח בידו
 <strong>"</strong>(שם ז). ושואלים: <strong>מה ראה</strong> פינחס שקם ועשה מעשה? <strong>אמר רב: ראה מעשה ונזכר הלכה, אמר לו</strong> למשה: <strong>אחי אבי אבא</strong> (שהרי משה אחי אהרן סבו), וכי <strong>לא כך לימדתני ברדתך מהר סיני: הבועל את הגויה קנאין פוגעין בו?! אמר לו</strong> משה: <strong>קריינא דאיגרתא איהו ליהוי פרוונקא</strong> <small>[</small>זה ש<small>קורא את האגרת, הוא שיהיה השליח</small> לביצוע<small>],</small> לך ועשה כן.
 <strong>ושמואל אמר: ראה</strong> פנחס וחשב על הרעיון האמור בכתוב <strong>"אין חכמה ואין תבונה ואין עצה לנגד ה'"</strong> (משלי כא, ל), שדרשוהו חכמים: <strong>כל מקום שיש חילול השם אין חולקין כבוד לרב,</strong> ואין חייבים להמלך בדעתו, אלא הולכים ומתקנים המעוות מיד, ואשר על כן "ויקח רומח", שעשה מיד מעשה. <strong>ר' יצחק אמר</strong> בשם <strong>ר' אליעזר: ראה שבא מלאך והשחית בעם</strong> כעונש על חטא זמרי, והבין שיש לתקן הדבר שלא יגבר הנגף.
 נאמר בפנחס: <strong>"ויקם מתוך העדה ויקח רמח בידו"</strong> (במדבר כה, ז) — <strong>מיכן,</strong> ממה שנאמר שאת הרומח לקח אחר שיצא מתוך העדה, למדנו <strong>שאין נכנסין בכלי זיין לבית המדרש</strong> (העדה — מושב הסנהדרין). <strong>שלף</strong> פנחס <strong>שננה</strong> (הוציא את חוד הרומח), <strong>והניחה באונקלו</strong> (בבגדו) ונראה הרומח כמקל בלבד, <strong>והיה</strong>
## דף פב:
 <strong>נשען והולך על מקלו</strong> על עץ הרומח. <strong>וכיון שהגיע אצל שבטו של שמעון, אמר: היכן מצינו</strong> (מצאנו) <strong>ששבטו של לוי גדול</strong> (חשוב) <strong>משל שמעון?</strong> אם כל בני שבטכם עושים כן שמפקירים עצמם אחר בנות מואב, גם לי מותר. מששמעו דבריו <strong>אמרו: הניחו לו</strong> להכנס, <strong>אף הוא</strong> כמותנו ו<strong>לעשות צרכיו</strong> (לתשמיש) <strong>נכנס.</strong> ושמחו ואמרו: <strong>התירו פרושין</strong> (חסידים ויראים, שפנחס מנוי עמהם) <strong>את הדבר.</strong>
 <strong>אמר ר' יוחנן: ששה נסים נעשו לו לפנחס</strong> בהריגתו של זמרי: <strong>אחד</strong> — <strong>שהיה לו לזמרי לפרוש</strong> מכזבי, ושוב אסור להרגו, <strong>ולא פירש. ואחד</strong> — <strong>שהיה לו לדבר</strong> ולצעוק ולבקש עזרה מבני שבטו, <strong>ולא דבר. ואחד</strong> — <strong>שכוון</strong> פנחס את הרומח בדיוק <strong>בזכרותו של איש ובנקבותה של אשה,</strong> שיהא ניכר לכל על מה נהרגו. <strong>ואחד</strong> — <strong>שלא נשמטו</strong> שניהם <strong>מן הרומח. ואחד</strong> — <strong>שבא מלאך והגביה את המשקוף</strong> של אותה קובה שלא ישמטו, <strong>ואחד</strong> — <strong>שבא מלאך והשחית בעם</strong> והיו הכל מבוהלים ולא עצרו את פנחס.
 <strong>בא</strong> פנחס <strong>וחבטן לפני המקום, אמר לפניו: רבונו של עולם!</strong> וכי <strong>על אלו יפלו עשרים וארבעה אלף מישראל? ש</strong>הלא <strong>נאמר "ויהיו המתים במגפה ארבעה ועשרים אלף"</strong> (במדבר כה, ט). <strong>והיינו דכתיב</strong> <small>[וזהו שנאמר</small><small>]:</small> <strong>"ויעמד פינחס ויפלל</strong> ותעצר המגפה
 <strong>"</strong>(תהלים קו, ל). <strong>אמר ר' אלעזר:</strong> לשון <strong>"ויתפלל" לא נאמר, אלא "ויפלל"</strong> — <strong>מלמד כביכול שעשה</strong> פנחס <strong>פלילות</strong> (משפט) <strong>עם קונו. בקשו מלאכי השרת לדחפו</strong> על שהוא אומר דברים קשים כלפי מעלה. <strong>אמר להן</strong> הקדוש ברוך הוא: <strong>הניחו לו, קנאי בן קנאי הוא,</strong> משבט לוי שקנא לכבוד דינה, <strong>משיב חימה בן משיב חימה הוא</strong> מזרע אהרן שהשיב חמה במעשה קרח, יפה עשה.
 <strong>התחילו שבטים מבזין אותו</strong> את פנחס: <strong>ראיתם בן פוטי זה</strong> (שאמו היתה מ"בנות פוטיאל"), ודרשו: <strong>שפיטם אבי אמו</strong> (שלפי מסורת אחת הוא יתרו) <strong>עגלים לעבודה זרה,</strong> ואיש זה העיז פנים <strong>והרג</strong> שלא במשפט <strong>נשיא שבט מישראל!</strong> ובתשובה לטענה זו <strong>בא הכתוב ויחסו "פינחס בן אלעזר בן אהרן הכהן"</strong> (במדבר כה, יא), שדווקא בשל ייחוסו זה עשה מה שעשה.
 <strong>אמר לו הקדוש ברוך הוא למשה: הקדם לו שלום</strong> לפנחס, כדי לכבדו בפני הכל, <strong>שנאמר: "לכן אמר הנני נתן לו את בריתי שלום"</strong> (שם יב), ונאמר: "והיתה לו ולזרעו אחריו ברית כהונת עולם תחת אשר קינא לאלהיו ויכפר על בני ישראל", <strong>וראויה כפרה זו</strong> שכיפר במעשהו <strong>שתהא מכפרת והולכת לעולם.</strong>
 <big>א</big> באותו ענין עצמו דרשו עוד, <strong>אמר רב נחמן אמר רב:</strong> <strong>מאי דכתיב</strong> <small>[מהו שנאמר]</small> <strong>"זרזיר מתנים או תיש ומלך אלקום עמו"</strong> (משלי ל, לא) — <strong>ארבע מאות ועשרים וארבע בעילות</strong> (כמנין "זרזיר") <strong>בעל אותו רשע</strong> זמרי <strong>אותו היום, והמתין לו פנחס עד שתשש כחו</strong> מרוב ביאות. <strong>והוא אינו יודע</strong> שאינו צריך להמתין כל כך משום <strong>שמלך אלקום</strong> (כינוי לקדוש ברוך הוא: מלך שאין לעמוד בפניו) <strong>עמו.</strong>
 <strong>במתניתא תנא</strong> <small>[בברייתא שנינו</small><small>]:</small> <strong>ששים</strong> בעילות בעל, <strong>עד שנעשה</strong> זמרי <strong>כביצה המוזרת,</strong> שכל תוכנה נראה כמשקה דלוח ואחיד, <strong>והיא</strong> (כזבי) <strong>היתה</strong> מרוב הבעילות <strong>כערוגה מליאה מים. אמר רב כהנא</strong> להדגיש בדרך הפרזה את גנותה וזנותה: <strong>ומושבה</strong> (מקום מושבה) <strong>בית סאה,</strong> כל כך רחבה היתה. <strong>תני רב יוסף: קבר</strong> (פתח הרחם) <strong>שלה</strong> — <strong>אמה</strong> היה.
 <strong>אמר רב ששת: לא "כזבי" שמה, אלא "שוילנאי בת צור" שמה, ולמה נקרא שמה "כזבי"</strong> — <strong>שכזבה באביה,</strong> שהרי אמר לה שלא תיבעל אלא לגדול שבהם והיא נבעלה לנשיא שבט. <strong>דבר אחר: "כזבי"</strong> — <strong>שאמרה לאביה</strong> <strong>כוס</strong> <small>[שחט</small><small>]</small> <strong>בי עם זה</strong> על ידי שתסיתם לזנות.
 <strong>ו</strong>כיון שהיה שמה "שוילנאי" הרי זה מסביר <strong>היינו דאמרי אינשי</strong> <small>[זהו שאומרים אנשים</small><small>]</small> כשמדברים על זונה מפורסמת: <strong>בין קני לאורבני</strong> <small>[הקנים לערבות]</small> <strong>שוילנאי מאי בעיא</strong> <small>[מה רוצה</small><small>],</small> ודאי לזנות באה. או פתגם אחר: <strong>בהדי קלפי דקני</strong> <small>[עם קליפות הקנים]</small> <strong>שוילנאי מאי בעיא</strong> <small>[מה רוצה]?</small> ודאי לזנות הלכה, <strong>גפתה</strong> <small>[זינתה]</small> את <strong>אמה</strong> שהכל קוראים לה "זונה בת זונה". ולפי דרכנו למדנו שנעשה שם זה לתואר כולל לזונה.
 <strong>אמר ר' יוחנן: חמשה שמות יש לו,</strong> והם: <strong>"זמרי", ו"בן סלוא", ו"שאול", ו"בן הכנענית", ו"שלומיאל בן צורי שדי". "זמרי"</strong> נקרא — <strong>על שנעשה כביצה המוזרת</strong> מרוב בעילה. <strong>"בן סלוא"</strong> — <strong>על שהסליא</strong> (הזכיר) <strong>עונות של משפחתו. "שאול"</strong> — <strong>על שהשאיל עצמו לדבר עבירה. "בן הכנענית"</strong> — <strong>על שעשה מעשה כנען</strong> המפורסמים בגנותם בנושא זה. <strong>ומה שמו</strong> האמיתי — <strong>שלומיאל בן צורי שדי שמו,</strong> שהוא היה נשיא שבט שמעון כמבואר בתורה (במדבר א, ב).
 <big>ב</big> שנינו במשנה ש<strong>כהן ששימש בטומאה</strong> — פרחי כהונה הורגים אותו. <strong>בעא מיניה</strong> <small>[שאל אותו]</small> <strong>רב אחא בר הונא מרב ששת: כהן ששימש בטומאה,</strong> האם הוא <strong>חייב מיתה בידי שמים, או אין חייב מיתה בידי שמים?</strong>
 <strong>אמר ליה</strong> <small>[לו]:</small> כבר <strong>תניתוה</strong> <small>[שניתם אותה],</small> כלומר, מהדברים השגורים בפי הכל יש פתרון לשאלה זו, שכן שנינו: <strong>כהן ששימש בטומאה אין אחיו הכהנים מביאין אותו לבית דין, אלא פירחי כהונה מוציאין אותו חוץ לעזרה ופוצעין את מוחו בגיזרין. ואי סלקא דעתך</strong> <small>[אם עולה על דעתך</small><small>]</small> לומר כי <strong>מחייב</strong> <small>[חייב</small><small>]</small> מיתה <strong>בידי שמים, לישבקיה דליקטול</strong> <small>[שיניחוהו שייהרג]</small> <strong>בידי שמים!</strong> ואם כן, הרי מכאן ראיה שאינו חייב מיתה. דחה זאת רב אחא בר הונא: <strong>אלא מאי</strong> <small>[מה]</small> אומר אתה — ש<strong>אינו חייב</strong> מיתה בידי שמים,
 <strong>מי איכא מידי דרחמנא פטריה ואנן ניקום וניקטול ליה</strong> <small>[האם יש דבר שהתורה פטרה אותו</small> מעונש מוות כלשהו, <small>ואנחנו נעמוד ונהרוג אותו</small><small>]?</small> אמר לו רב ששת: <strong>ולא,</strong> וכי לא מצינו דבר כגון זה? <strong>והתנן</strong> <small>[והרי שנינו</small> במשנה <small>]:</small> <strong>מי ש</strong>עבר עבירה ו<strong>לקה</strong> על ידי בית דין <strong>ושנה</strong> בעבירה — <strong>בית דין מכניסין אותו לכיפה,</strong> והרי אף שם יכול אתה לומר: <strong>רחמנא פטריה ואנן קטלינן ליה</strong> <small>[התורה פטרה אותו ואנחנו הורגים אותו</small><small>]!</small> ודוחים: <strong>האמר</strong> <small>[הרי אמר</small><small>]</small> <strong>ר' ירמיה אמר ריש לקיש: במלקות של</strong> עבירות שהעובר אותן חייב <strong>כריתות עסקינן</strong> <small>[עוסקים אנו</small><small>],</small> <strong>דגברא בר קטלא</strong> <small>[שהאיש</small> העובר <small>בן מוות]</small> <strong>הוא</strong> לשמים.
  אמר לו: <strong>והא</strong> <small>[והרי</small><small>]</small> <strong>גונב הקסוה</strong> שנידון בידי אדם בלא עונש שמים, ואמרנו שקנאים פוגעים בו! ענה לו: <strong>האמר</strong> <small>[הרי אמר</small><small>]</small> כבר <strong>רב יהודה: ב</strong>גונב <strong>כלי שרת עסקינן</strong> <small>[עוסקים אנו</small><small>],</small> <strong>ורמיזא</strong> <small>[ונרמז</small> הדבר<small>]</small> <strong>"</strong>ו<strong>לא יבאו לראות כבלע את הקדש ומתו"</strong> (במדבר ד, כ).
  הקשה לו: <strong>והא</strong> <small>[והרי</small><small>]</small> <strong>המקלל את הקוסם</strong> שאינו חייב מן התורה, וקנאים פוגעים בו! ענה לו: <strong>הא תני</strong> <small>[הרי</small> כבר <small>שנה]</small> <strong>רב יוסף</strong> שפירושו הוא שאומר: <strong>יכה קוסם את קוסמו, דמיחזי</strong> <small>[שנראה</small><small>]</small> <strong>כמברך</strong> (מקלל, בלשון נקיה) <strong>את השם,</strong> וחייב מיתה על חילול השם.
  הקשה לו: <strong>והא</strong> <small>[והרי]</small> <strong>בועל ארמאית,</strong> שלא נאמר בו עונש מיתה בתורה, וקנאים פוגעים בו! ענה לו: <strong>הא אקריוה</strong> <small>[הקריאו]</small> <strong>לרב כהנא בחלמיה</strong> <small>[בחלומו],</small> <strong>ואדכריה</strong> <small>[נזכר]</small> בשל כך <strong>רב לגמריה</strong> <small>[את תלמודו]</small> שהבא על הגויה נאמר בו עונש כרת.
 <strong>איתיביה</strong> <small>[הקשה לו</small><small>]</small> ממה ששנינו: כהן <strong>היוצק</strong> שמן במנחה, <strong>והבולל</strong> אותה, <strong>והפותת</strong> את המנחה האפויה לפתים, כדרך שעושים במקדש, <strong>המולח, המניף</strong> אותה כלפי המזבח, <strong>המגיש</strong> אותה למזבח, <strong>והמסדר את השולחן</strong> של לחם הפנים, ו<strong>המטיב</strong> (מנקה ומסדר) <strong>את הנרות</strong> של המנורה, <strong>והקומץ</strong> את המנחה, <strong>והמקבל דמים</strong> של אחד הקרבנות, אם עשה אחת מהעבודות הללו חוץ למקדש, אף על פי שיש איסורים חמורים מאוד בעושה עבודת הקודש מ<strong>חוץ</strong> למקדש — <strong>פטור</strong> מכרת.
 <strong>ואין חייבין עליהן</strong>
## דף פג.
 <strong>לא משום זרות</strong> שזר (שאינו כהן) שעשה אחת העבודות האלה במקדש — אינו חייב מיתה, <strong>ולא משום טומאה,</strong> אם עשה אותן כהן טמא, <strong>ולא משום מחוסר בגדים,</strong> אם הכהן לא לבש בגדי כהונה, <strong>ולא משום</strong> שאינו <strong>רחוץ ידים ורגלים,</strong> אם עבד הכהן בלא רחיצת ידים ורגלים. והטעם משום שעבודות אלה כולן אינן "עבודה תמה"־שלימה, שהיא עבודה גמורה הנעשית במקדש שכל אחת מן העבודות שנמנו עדיין זקוקה לעבודה אחרת להשלמתה, וכיון שכך אין עליהן שם עבודה גמורה להתחייב בהן.
  ומלשון הברייתא נדייק: שנינו באלה שפטור עליהן, <strong>הא</strong> <small>[הרי</small><small>]</small> אם היה <strong>מקטר</strong> על המזבח, היה <strong>חייב!</strong> ונברר <strong>מאי</strong> <small>[מה</small> דינו<small>]</small> של חייב זה? <strong>לאו</strong> <small>[האם לאו</small><small>]</small> הכוונה שהוא חייב <strong>מיתה,</strong> ואם כן הרי זו הוכחה שטמא ששימש — במיתה! ודוחים: <strong>לא,</strong> הכוונה היא שחייב <strong>באזהרה,</strong> שעבר על "לא תעשה".
  ומקשים:  <strong>אלא</strong> לפי הסבר זה <strong>זר</strong> אם היה מקטיר או עובד עבודה גמורה, שלא כאחת מאלה, האם גם כן תאמר כי הוא <strong>לאזהרה</strong> בלבד ולא עוד? <strong>והא כתיב</strong> <small>[והרי נאמר]:</small> <strong>"והזר הקרב יומת"</strong> (במדבר יח, ז)! ומשיבים: זו אינה קושיה, <strong>הא כדאיתא והא כדאיתא</strong> <small>[זו כמות שהיא וזו כמות שהיא</small><small>],</small> שלגבי איסור זרות יש להבין את הפטור כפטור ממיתה, ולענין טומאה כפטור מאזהרה, וכל דבר לעצמו הוא נדון.
  ועדיין מקשים: <strong>מכלל</strong> הדברים ולפי הסבר זה שפטור, ומשמעו — פטור מכל, הרי ש<strong>יוצק ובולל</strong> איסור <strong>"לאו"</strong> <small>["לא תעשה"]</small> <strong>נמי לא</strong> <small>[גם כן אין</small> בו<small>]?</small> <strong>והתניא</strong> <small>[והרי שנינו</small> בברייתא<small>]:</small> <strong>אזהרה ליוצק ובולל</strong> בטומאה <strong>מניין</strong> — <strong>תלמוד לומר: "קדשים יהיו</strong> לאלהיהם <strong>ולא יחללו</strong> שם אלהיהם כי את אשי ה' לחם אלהיהם הם מקריבים<strong>"</strong> (ויקרא כא, ו)! ודוחים: משם אין ראיה, כי באמת אין "לא תעשה" על עבירה זו והאיסור הוא רק <strong>מדרבנן</strong> <small>[מדברי סופרים</small><small>],</small> <strong>וקרא</strong> <small>[והכתוב]</small> — <strong>אסמכתא בעלמא</strong> <small>[סמך בלבד</small><small>]</small> וזכרון הוא, אבל אינו מקור להלכה מן התורה.
 <strong>מיתיבי</strong> <small>[מקשים</small><small>]</small> עוד ממה ששנינו בתוספתא: <strong>ואלו הן ש</strong>עונשם <strong>במיתה</strong> בידי שמים, וביניהם <strong>טמא ששימש,</strong> והרי זו <strong>תיובתא</strong> <small>[קושיה חמורה</small><small>]</small> לדברי רב ששת, והוכחה שטמא ששימש חייב מיתה בידי שמים, ואין קנאים פוגעים אלא במי שנתחייב כבר בידי שמים.
 <big>א</big> כיון שהוזכרה ברייתא זו, מביאים אותה בשלימות, לדון ב<strong>גופא</strong> <small>[לגופו]</small> של אותו ענין: <strong>ואלו ש</strong>דנים אותם <strong>במיתה</strong> בידי שמים: <strong>האוכל את הטבל</strong> (תבואה שעדיין לא הופרשו ממנה תרומות ומעשרות); <strong>וכהן טמא שאכל תרומה טהורה; וזר שאכל את התרומה; וזר ששימש</strong> במקדש; <strong>ו</strong>כהן <strong>טמא ששימש</strong> במקדש; <strong>וטבול יום</strong> שהוא כהן שנטמא; וטבל ועדיין לא שקעה השמש, שלא נגמרה טהרתו, <strong>ששימש</strong> במקדש; <strong>ו</strong>כהן ששימש כשהוא <strong>מחוסר בגדים</strong> (בגדי כהונה); <strong>ומחוסר כפרה,</strong> כלומר, אחד מן הטמאים, כגון מצורע או זב הצריכים להביא את קרבנם לכפרתם לפני שהם נטהרים לגמרי, <strong>ו</strong>כהן <strong>שלא רחץ ידים ורגלים</strong> לפני שהחל לשרת במקדש; <strong>ושתויי יין; ופרועי ראש</strong> (ששערותיהם מגודלות יתר על השיעור הראוי).
 <strong>אבל</strong> כהן <strong>ערל,</strong> או <strong>אונן</strong> (אבל ביום הראשון של אבלו), <strong>ויושב,</strong> כלומר, כהן שעשה עבודתו בישיבה ולא בעמידה, כראוי — <strong>אינן</strong> חייבים <strong>במיתה,</strong> ואינם <strong>אלא באזהרה</strong> ("לא תעשה") בלבד. כהן <strong>בעל מום</strong> שעבד עבודה, <strong>רבי אומר:</strong> עונשו <strong>במיתה</strong> בידי שמים, <strong>וחכמים אומרים:</strong> אינו אלא <strong>באזהרה</strong> בלבד.
 <strong>הזיד</strong> <strong>במעילה,</strong> כלומר, שמעל ונהנה מן הקודש בזדון, שלא פורש דינו בתורה, שבה יש רק דין מועל בשגגה, <strong>רבי אומר:</strong> עונשו <strong>במיתה, וחכמים אומרים:</strong> אינו אלא <strong>באזהרה</strong> בלבד. לאחר מנין כולל זה באים לפרט ולהוכיח את הפרטים.
  שנינו שם ש<strong>האוכל את הטבל</strong> חייב מיתה. ושואלים: <strong>מנלן</strong> <small>[מנין לנו</small><small>]</small> הלכה זו? ומשיבים: ש<strong>אמר שמואל משום</strong> (בשם) <strong>ר' אליעזר: מניין לאוכל את הטבל שהוא במיתה</strong> — <strong>דכתיב</strong> <small>[ש</small>כן <small>נאמר]:</small> <strong>"ולא יחללו את קדשי בני ישראל את אשר ירימו לה' "</strong>(שם כב, טו), ולשון הכתוב בזמן עתיד "אשר ירימו" באה ללמד: <strong>בעתידים לתרום הכתוב מדבר,</strong> אותם קדשים כתרומות ומעשרות שעדיין לא הופרשו ורק עתידים להתרם ולכן לפי שעה טבל הם,
 <strong>ויליף</strong> <small>[ולמד</small><small>]</small> את דינם בגזירה שווה מהמילים <strong>"חילול" "חילול" מ</strong>מה שנאמר ב<strong>תרומה, מה להלן</strong> בתרומה, נאמרה לשון "חילול" והאוכל תרומה חייב <strong>מיתה</strong> — <strong>אף כאן</strong> בטבל נאמרה לשון "חילול" והאוכל ממנו נידון <strong>במיתה.</strong>
 ומקשים: <strong>ונילוף</strong> <small>[ושילמד</small><small>]</small> בגזירה שווה אחרת לשון <strong>"חילול" "חילול" מ</strong>מה שנאמר ב<strong>נותר</strong> (המותיר מן הקדשים) שגם שם יש לשון זו, ונאמר: <strong>מה להלן</strong> בנותר עונשו <strong>בכרת, אף כאן</strong> בטבל עונשו <strong>בכרת?!</strong>
 ומשיבים: <strong>מסתברא</strong> <small>[מסתבר]</small> לומר כי <strong>מ</strong>דין <strong>תרומה הוה ליה למילף</strong> <small>[היה לו ללמוד</small><small>],</small> כי יש צדדים רבים של דמיון ביניהם, <strong>שכן</strong> טבל ומעשר קשורים ב<strong>תרומה,</strong> מה שאין כן נותר, שכן שני הדברים אינם חלים ב<strong>חוצה לארץ,</strong> שהרי הפרשת תרומת ומעשרות חובתה רק בארץ ישראל. וכן שניהם <strong>הותרה,</strong> שיש דרך להתיר אכילת תרומה לטמא, באופן שיטבול הכהן, וכן להתיר טבל על ידי הפרשת מעשר, מה שאין כן בנותר. ונאמר ענין החילול בלשון <strong>רבים</strong> ("יחללוהו") ולא ביחיד כבנותר. ושניהם חלים על <strong>פירות</strong> (ולא על בשר כזבחים). ולעומת זאת אין בהם לא דין <strong>פיגול</strong> ולא דין <strong>נותר.</strong> הרי צדדים שווים מרובים.
  ודוחים:  <strong>אדרבה, מ</strong>דין <strong>נותר הוה ליה למילף</strong> <small>[היה לו ללמוד</small><small>],</small> <strong>שכן</strong> יש בו צדדים משותפים אחרים: שניהם <strong>פסול</strong> אוכלים, ששניהם דברי מאכל הפסולים מצד עצמם, מה שאין כן בתרומה שפסולה אינו בה אלא באדם האוכלה. ושניהם דבר ש<strong>אין לו היתר במקוה,</strong> שלטומאת הכהן יש טהרה במקוה, אבל לפסול נותר וטבל, אין היתר במקוה! ומשיבים: <strong>הנך נפישן</strong> <small>[ההם</small> צדדי הדמיון לתרומה <small>מרובים</small><small>],</small> ועליהם יש לסמוך. <strong>רבינא אמר:</strong> אין צורך בנימוק זה, אבל לשון <strong>"חילול"</strong> האמורה בלשון <strong>רבים מ</strong>לשון <strong>"חילול"</strong> האמורה בלשון <strong>רבים עדיף</strong> ללמוד.
 ועוד מבררים: <strong>וכהן טמא שאכל תרומה טהורה מנלן</strong> <small>[מנין לנו</small><small>]</small> שדינו במיתה? — ש<strong>אמר שמואל: מניין לכהן טמא שאכל תרומה טהורה</strong> שעונשו <strong>במיתה בידי שמים</strong> — <strong>דכתיב</strong> <small>[שנאמר]</small> בענין כהן האוכל בקדשים: <strong>"ושמרו את משמרתי ולא ישאו עליו חטא</strong> ומתו בו כי יחללוהו אני ה' מקדשם
 <strong>"</strong>(שם כג), ומכאן גם נדקדק: תרומה <strong>טהורה</strong> — <strong>אין</strong> <small>[כן]</small> חייבים עליה, אבל תרומה <strong>טמאה</strong> — <strong>לא.</strong> וכעין זה <strong>אמר שמואל אמר ר' אליעזר: מניין לכהן טמא שאכל תרומה טמאה שאינו</strong> נידון בשל כך <strong>במיתה?</strong> — <strong>שנאמר: "ומתו בו כי יחללהו",</strong>
## דף פג:
 <strong>פרט לזו שמחוללת ועומדת</strong> על ידי טומאתה.
 <big>א</big> <strong>ו</strong>ממשיכים בבירור דברי הברייתא. שנינו בה ש<strong>זר שאכל את התרומה</strong> עונשו במיתה בידי שמים. <strong>אמר רב: זר שאכל את התרומה</strong> — <strong>לוקה, אמרי ליה</strong> <small>[אמרו לו</small><small>]</small> <strong>רב כהנא ורב אסי לרב: לימא מר</strong> <small>[ושיאמר אדוני</small><small>]</small> שעונשו <strong>במיתה,</strong> <strong>דכתיב</strong> <small>[ש</small>כן <small>נאמר]:</small> "ושמרו את משמרתי ולא ישאו עליו חטא ומתו בו כי יחללוהו אני ה' מקדשם. <strong>וכל זר לא יאכל קדש</strong> תושב כהן ושכיר לא יאכל קודש" (ויקרא כב, ט–י), ונלמד מסמיכות הפסוקים כי גם דינו של זר שאכל קודש במיתה כדין הכהן הטמא שאכל קודש.
  ענה להם רב: במה שנאמר באמצע הדברים <strong>"אני ה' מקדשם" הפסיק הענין</strong> בין נושא לנושא ואין ללמוד מן הסמיכות. <strong>מיתיבי</strong> <small>[מקשים</small><small>]</small> על רב ממה ששנינו בברייתא, <strong>ואלו הן שבמיתה</strong> ובכללם גם <strong>זר האוכל את התרומה,</strong> והרי מפורש שדינו של זר שאכל קודש במיתה! ודוחים: <strong>מתניתא</strong> <small>[מהברייתא]</small> ל<strong>רב קא רמית</strong> <small>[אתה משליך,</small> מקשה<small>]?!</small> <strong>רב</strong> עצמו <strong>תנא</strong> מן התנאים <strong>הוא ופליג</strong> <small>[ו</small>הוא <small>חולק</small><small>]</small> על הברייתא.
 <strong>ו</strong>עוד שנינו בברייתא כי <strong>זר ששימש</strong> במקדש עונשו במיתה בידי שמים. והמקור להלכה זו הוא ממה <strong>דכתיב</strong> <small>[שנאמר]:</small> <strong>"</strong>ואתה ובניך אתך תשמרו את כהונתכם לכל דבר המזבח... <strong>והזר הקרב יומת"</strong> (במדבר יח, ז).
 עוד שנינו בברייתא כי <strong>טמא ששימש</strong> עונשו במיתה בידי שמים. ולשאלה, מנין לנו דבר זה מסבירים: <strong>כדבעא מיניה</strong> <small>[כמו ששאל ממנו</small><small>]</small> <strong>רב חייא בר אבין מרב יוסף: מניין לטמא ששימש שהוא במיתה?</strong> ענה לו <strong>דכתיב</strong> <small>[שנאמר</small><small>]</small> בכתובים המזהירים את הכהנים מן הטומאה: <strong>"דבר אל אהרן ואל בניו וינזרו מקדשי בני ישראל ולא יחללו את שם קדשי</strong> אשר הם מקדשים לי אני ה'
 <strong>"</strong>(ויקרא כב, ב), <strong>ויליף</strong> <small>[ולמד</small><small>]</small> בגזירה שווה מהמילים <strong>"חילול" "חילול" מתרומה, מה להלן</strong> בתרומה אם אוכלה בטומאה דינו <strong>במיתה, אף כאן</strong> — דינו <strong>במיתה.</strong>
 ומקשים: <strong>ונילף</strong> <small>[ושנלמד</small><small>]</small> <strong>"חילול" "חילול" מ</strong>דין <strong>נותר</strong> שאף בו נאמרה לשון "חילול", ונאמר: <strong>מה להלן</strong> בנותר חייב <strong>כרת, אף כאן</strong> — <strong>כרת!</strong>
 ומשיבים: <strong>מסתברא</strong> <small>[מסתבר]</small> לומר <strong>כי</strong> <strong>מ</strong>דין <strong>תרומה הוה ליה למילף</strong> <small>[היה לו ללמוד</small><small>],</small> <strong>שכן</strong> שניהם מדברים בדבר שהוא פגם ב<strong>גוף</strong> האדם ולא במאכל, ושניהם <strong>טמא,</strong> כלומר, בפסולי טומאה, ולשניהם יש תקנה ב<strong>מקוה</strong> שיטבול הטמא, ובשניהם נאמרה לשון החילול <strong>ב</strong>לשון <strong>רבים</strong> שלא כבענין נותר.
  ומקשים:  <strong>אדרבה</strong> (להיפך) <strong>מ</strong>דין <strong>נותר הוה ליה למילף</strong> <small>[היה לו ללמוד]</small> <strong>שכן</strong> שניהם בענייני קרבנות שהם <strong>קדש,</strong> מה שאין כן בתרומה, ושניהם שייכים ל<strong>פנים</strong> המקדש, ובשניהם יש דין <strong>פיגול</strong> (פסילה הבאה על ידי מחשבה אסורה שרוצה לעשות אחת מעבודות הקודש בזמן בלתי ראוי), <strong>ו</strong>בשניהם יש דין <strong>נותר!</strong> ומשיבים: אף שמספר צדדי השוויון שווה, אך מכל מקום לשון <strong>"חילול"</strong> האמורה בלשון <strong>רבים מ</strong>לשון <strong>"חילול"</strong> האמורה בלשון <strong>רבים עדיף</strong> ללמוד. שראוי ללמוד ממקום שבו לשון הכתובים שווה יותר.
 עוד שנינו בברייתא כי <strong>טבול יום ששימש</strong> במקדש, ולא העריב שמשו עונשו במיתה בידי שמים. ושואלים: <strong>מנלן</strong> <small>[מנין לנו</small><small>]</small> דין זה? ומשיבים: <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' סימאי אומר:</strong> <strong>רמז</strong> בתורה <strong>לטבול יום שאם עבד</strong> במקדש <strong>חילל</strong> עבודתו, <strong>מניין?</strong> — <strong>תלמוד לומר: "קדשים יהיו לאלהיהם ולא יחללו</strong> שם אלהיהם
 <strong>"</strong>(ויקרא כא, ו), <strong>אם אינו ענין לטמא ששימש</strong> שדבר זה אינו צריך שילמדוהו מכאן, <strong>דנפקא לן</strong> <small>[ש</small>הרי <small>יצא לנו</small><small>]</small> דין זה מן הכתוב שהבאנו כבר <strong>מ"וינזרו", תניהו ענין לטבול יום ששימש,</strong> שאף שאין בו טומאה גמורה, מכל מקום עדיין טמא הוא.
 <strong>ויליף</strong> <small>[ולמד</small><small>]</small> בגזירה שווה מהמילים <strong>"חילול" "חילול" מתרומה, מה להלן</strong> בתרומה האוכל בטומאה דינו <strong>במיתה, אף כאן</strong> — דינו <strong>במיתה.</strong>
 עוד שנינו בברייתא בין אלה החייבים מיתה בידי שמים גם את ה<strong>מחוסר בגדים</strong> ששימש במקדש. ושואלים: <strong>מנלן</strong> <small>[מנין לנו</small><small>]</small> שזהו ענשו? <strong>אמר ר' אבהו אמר ר' יוחנן, ומטו</strong> <small>[והגיעו]</small> <strong>בה,</strong> כלומר, היו שהמשיכו את שלשלת מסירת הלכה זו עד <strong>משמיה</strong> <small>[משמו]</small> של <strong>ר' אלעזר בר' שמעון:</strong> נאמר <strong>"וחגרת אתם אבנט</strong> אהרן ובניו וחבשת להם מגבעות והיתה להם כהונה לחוקת עולם
 <strong>"</strong>(שמות כט, ט), ונלמד מכאן: <strong>בזמן שבגדיהם עליהם</strong> — <strong>כהונתם עליהם,</strong> אך אם <strong>אין בגדיהם עליהם</strong> — <strong>אין כהונתם עליהם. ו</strong>כיון שכך <strong>הוו להו</strong> <small>[נעשו</small><small>]</small> בלא בגדיהם כ<strong>זרים, ו</strong>כבר <strong>אמר מר</strong> <small>[החכם</small><small>]:</small> <strong>זר ששימש</strong> — עונשו <strong>מיתה.</strong>
 עוד שנינו בברייתא בין אלה החייבים מיתה בידי שמים גם את <strong>מחוסר כפרה</strong> ששימש במקדש. ושואלים: <strong>מנלן</strong> <small>[מנין לנו</small><small>]</small> שזהו עונשו? <strong>אמר רב הונא:</strong> ש<strong>אמר קרא</strong> <small>[הכתוב]</small> בדין היולדת, שחייבת להביא קרבן כפרה <strong>"וכפר עליה הכהן וטהרה"</strong> (ויקרא יב, ח), ומן הלשון <strong>"טהרה"</strong> נלמד: <strong>מכלל</strong> <small>[מכאן]</small> <strong>שהיא</strong> <strong>טמאה</strong> במדה מסויימת עד שהיא מביאה קרבן. <strong>ו</strong>כבר <strong>אמר מר</strong> <small>[החכם]:</small> <strong>טמא ששימש</strong> — דינו <strong>במיתה.</strong>
 <strong>ו</strong>ממשיכים ומבררים את מה ששנינו בברייתא שזה <strong>שלא רחוץ ידים ורגלים</strong> ועבד במקדש עונשו במיתה בידי שמים. ושואלים: <strong>מנלן</strong> <small>[מנין לנו</small><small>]</small> דבר זה? ומשיבים: <strong>דכתיב</strong> <small>[ש</small>כן <small>נאמר</small><small>]</small> במפורש: <strong>"בבאם אל אהל מועד ירחצו מים ולא ימותו"</strong> (שמות ל, כ).
 <strong>ו</strong>עוד שנינו בברייתא ש<strong>שתויי יין</strong> שעבדו במקדש  עונשם מיתה בידי שמים. ולשאלה מנין לנו דבר זה, מסבירים: <strong>דכתיב</strong> <small>[ש</small>כן <small>נאמר</small><small>]</small> במפורש: <strong>"יין ושכר אל תשת</strong> אתה ובנך אתך בבואכם אל אהל מועד ולא תמותו
 <strong>"</strong>(ויקרא י, ט). <strong>ופרועי ראש</strong> ששנינו בברייתא שאף הם אם עבדו במקדש עונשם מיתה בידי שמים, מנין שזהו דינם? — <strong>דכתיב</strong> <small>[ש</small>כן <small>נאמר</small><small>]</small> בכהנים: <strong>"וראשם לא יגלחו ופרע לא ישלחו"</strong> (יחזקאל מד, כ), <strong>וכתיב בתריה</strong> <small>[ונאמר אחריו</small><small>]:</small> <strong>"ויין לא ישתו</strong> כל כהן בבואם אל החצר הפנימית<strong>"</strong> (שם כא) — <strong>איתקש</strong> <small>[הושווה</small><small>]</small> בכתוב מעמדו של <strong>פרוע ראש לשתויי יין, מה שתויי יין</strong> יודעים מן התורה שהם <strong>במיתה, אף פרועי ראש</strong> דינם <strong>במיתה.</strong>
 עוד שנינו בברייתא: <strong>אבל</strong> כהן <strong>ערל,</strong> או <strong>אונן,</strong> או <strong>יושב</strong> בשעת עבודה — כל אלה אינם במיתה אלא <strong>באזהרה,</strong> ב"לא תעשה", ועונשם מלקות. ושואלים: <strong>ערל מנלן</strong> <small>[מנין לנו]</small> שאסור לו לעבוד במקדש? <strong>אמר רב חסדא: דבר זה מתורת משה רבינו לא למדנו, עד שבא יחזקאל בן בוזי</strong> הנביא <strong>ולמדנו,</strong> שנאמר: <strong>"כל בן נכר ערל לב</strong>
## דף פד.
 <strong>וערל בשר לא יבוא אל מקדשי"</strong> (יחזקאל מד, ט), הרי איסור "לא תעשה" מפורש בו.
  ומוסיפים לשאול: <strong>אונן מנלן</strong> <small>[מנין לנו]</small> שאסור לו לעבוד במקדש? — <strong>דכתיב</strong> <small>[שנאמר</small><small>]</small> בכהן הגדול שמתו אביו ואמו: <strong>"ומן המקדש לא יצא ולא יחלל את מקדש אלהיו"</strong> (ויקרא כא, יב), <strong>הא</strong> <small>[הרי]</small> משמע מכאן כי <strong>אחר,</strong> לא כהן גדול אלא כהן הדיוט, <strong>שלא יצא</strong> והמשיך לעבוד עבודה במקדש — <strong>חילל</strong> את העבודה.
 <strong>אמר ליה</strong> <small>[לו]</small> <strong>רב אדא לרבא: ונילף</strong> <small>[נלמד</small><small>]</small> בגזירה שווה מהמילים <strong>"חילול" "חילול" מ</strong>דין <strong>תרומה, מה להלן</strong> בתרומה נאמרה לשון "חילול" והמחלל דינו <strong>במיתה, אף כאן</strong> דינו <strong>במיתה!</strong>
 ומשיבים: <strong>מי כתיב ביה בגופיה</strong> <small>[האם</small> לשון "חילול" <small>כתובה בו</small> באונן באותו ענין <small>בגופו]?!</small> והלא רק <strong>מכללא קאתי</strong> <small>[מכלל</small> הדברים <small>הוא בא</small><small>],</small> שלמדנו מכלל האמור בכהן גדול דין אחר בהדיוט, <strong>הוי</strong> <small>[הריהו</small><small>]</small> <strong>דבר הבא מן הכלל,</strong> שהרי לא נאמר במפורש, <strong>ו</strong>אנחנו יודעים כי <strong>כל דבר הבא מן הכלל אין דנין אותו בגזרה שוה,</strong> שאין למדים גזירה שווה אלא כשהדבר נאמר במפורש.
  ועוד שואלים: <strong>יושב</strong> בשעת עבודה <strong>מנלן</strong> <small>[מנין לנו</small><small>]</small> שאסור? <strong>אמר רבא אמר רב נחמן, אמר קרא</strong> <small>[הכתוב]:</small> <strong>"כי בו בחר ה' אלהיך מכל שבטיך לעמד לשרת</strong> בשם ה'<strong>"</strong> (דברים יח, ה), משמע כי לשירות של <strong>עמידה בחרתיו ולא ל</strong>שירות ב<strong>ישיבה.</strong>
 <big>א</big> עוד שנינו בברייתא שכהן <strong>בעל מום</strong> ששימש במקדש, <strong>רבי אומר</strong> שעונשו <strong>במיתה, וחכמים אומרים</strong> שאינו אלא <strong>באזהרה</strong> בלבד. ומסבירים: <strong>מאי טעמא</strong> <small>[מה הטעם]</small> של <strong>רבי?</strong> — <strong>דכתיב</strong> <small>[ש</small>כן <small>נאמר]:</small> <strong>"אך אל הפרכת לא יבא</strong> ואל המזבח לא יגש כי מום בו ולא יחלל את מקדשי<strong>"</strong> (ויקרא כא, כג), <strong>ויליף</strong> <small>[ולמד]</small> בגזירה שווה מהמילים <strong>"חילול" "חילול" מ</strong>דין <strong>תרומה, מה להלן</strong> בתרומה נאמרה לשון "חילול" ועונשו <strong>במיתה, אף</strong> "חילול" האמור <strong>כאן</strong> עונשו <strong>במיתה.</strong>
 ושואלים: <strong>ונילף</strong> <small>[ונלמד</small><small>]</small> גזירה שווה מהמילים <strong>"חילול" "חילול" מ</strong>דין <strong>נותר,</strong> שאף בו נאמרה לשון "חילול", ונאמר: <strong>מה להלן</strong> בנותר עונשו <strong>בכרת, אף כאן</strong> עונשו <strong>בכרת!</strong>
 ודוחים: בכל זאת <strong>מסתברא</strong> <small>[מסתבר]</small> לומר כי <strong>מ</strong>דין <strong>תרומה הוה ליה למילף</strong> <small>[היה לו ללמוד</small><small>],</small> <strong>שכן</strong> בשניהם יש צד דומה; <strong>פסול הגוף</strong> של בעל המום, <strong>מפסול הגוף</strong> של הטמא בתרומה. ומקשים: <strong>אדרבה</strong> (להיפך), <strong>מ</strong>דין <strong>נותר הוה ליה למילף</strong> <small>[היה לו ללמוד],</small> <strong>שכן</strong> יש בהם צדדי דמיון מרובים: שניהם <strong>קודש</strong> ולא כתרומה שיש לה דין אחר, ושניהם חייבים ל<strong>פנים</strong> המקדש, ובשניהם יש דין <strong>פיגול, ונותר!</strong>
 <strong>אלא</strong> חוזרים אנו מן השוואה לתרומה ואומרים כי לא מכאן, אלא <strong>מ</strong>דין <strong>טמא ששימש</strong> בקודש <strong>גמר</strong> <small>[למד</small><small>]</small> בגזירה שווה של המילים "חילול" "חילול", ויש להם צדדים שווים, שכן למדים <strong>פסול הגוף</strong> שבבעל מום <strong>מפסול הגוף</strong> של טמא, וכן <strong>קודש, פנים, פיגול, ונותר</strong> שיש בבעל מום ששימש <strong>מקודש, פנים, פיגול, ונותר</strong> שבטמא ששימש.
  ושואלים:  <strong>ורבנן</strong> <small>[וחכמים</small><small>]</small> מה טעמם? <strong>אמר קרא</strong> <small>[הכתוב]:</small> "ומתו בו כי יחללוהו" (שם כב, ט) ובהדגשה <strong>"בו"</strong> — <strong>ולא בבעל מום.</strong>
 עוד נחלקו תנאים בברייתא בענין זה ש<strong>הזיד במעילה,</strong> שלקח לצרכו מההקדש, ש<strong>רבי אומר</strong> שדינו <strong>במיתה, וחכמים אומרים</strong> שאינו אלא <strong>באזהרה.</strong> ושואלים: <strong>מאי טעמא</strong> <small>[מה הטעם</small><small>]</small> של <strong>רבי? אמר ר' אבהו גמר</strong> <small>[למד</small><small>]</small> בגזירה שווה מהמילים <strong>"חטא" "חטא" מ</strong>דין <strong>תרומה, מה להלן</strong> בתרומה נאמרה בו לשון "חטא" ועונשו <strong>במיתה</strong> — <strong>אף כאן</strong> עונשו <strong>במיתה.</strong>
 <strong>ורבנן אמרי</strong> <small>[וחכמים אומרים</small><small>]:</small> <strong>אמר קרא</strong> בדין תרומה <strong>"בו",</strong> להדגיש: <strong>"בו"</strong> יש עונש מוות <strong>ולא במעילה.</strong>
 <big>ב</big> מעתה חוזרים לדון במחלוקת חכמים בדין <strong>זר ששימש במקדש. תניא</strong> <small>[שנויה</small> ברייתא<small>],</small> <strong>ר' ישמעאל אומר, נאמר כאן: "</strong>ואתה ובניך אתך תשמרו את כהונתכם לכל דבר המזבח... <strong>והזר הקרב יומת"</strong> (במדבר יח, ז), <strong>ונאמר להלן: "כל הקרב הקרב אל משכן ה' ימות"</strong> (שם יז, כח), <strong>מה להלן</strong> שנאמר "הזר הקרב יומת" הכוונה <strong>בידי שמים, אף כאן</strong> בזר ששימש הכוונה שיומת <strong>בידי שמים.</strong>
 <strong>ר' עקיבא אומר, נאמר כאן: "והזר הקרב יומת", ונאמר להלן: "והנביא ההוא או חלם החלום ההוא יומת"</strong> (דברים יג, ו), <strong>מה להלן</strong> בנביא שהדיח לעבודה זרה מיתתו <strong>בסקילה, אף כאן</strong> מיתתו <strong>בסקילה. ר' יוחנן בן נורי אומר: מה להלן</strong> בנביא שהדיח לעבודה זרה מיתתו <strong>בחנק</strong> — <strong>אף כאן</strong> מיתתו <strong>בחנק.</strong>
 ושואלים: <strong>במאי קמיפלגי</strong> <small>[במה,</small> באיזה עקרון <small>נחלקו</small><small>]</small> <strong>ר' ישמעאל ור' עקיבא?</strong> ומשיבים: <strong>ר' עקיבא סבר</strong> <small>[סבור]</small> כי <strong>דנין "יומת" מ"יומת", ואין דנין "יומת" מ"ימות". ו</strong>אילו <strong>ר' ישמעאל סבר</strong> <small>[סבור]</small> כי אף שיש הבדל מסויים בין המילים, מכל מקום <strong>דנין הדיוט מהדיוט,</strong> שבשניהם מדובר בזר (הדיוט) המתקרב לקודש <strong>ואין דנין הדיוט מנביא. ור' עקיבא</strong> משיב על כך: <strong>כיון ש</strong>נביא זה <strong>הדיח</strong> לעבודה זרה — <strong>אין לך הדיוט גדול מזה.</strong>
 ושואלים: <strong>במאי קמיפלגי</strong> <small>[במה,</small> באיזה עקרון <small>נחלקו</small><small>]</small> <strong>ר' עקיבא ור' יוחנן בן נורי?</strong> ומשיבים: <strong>בפלוגתא</strong> <small>[במחלוקתם</small><small>]</small> של <strong>ר' שמעון ורבנן</strong> <small>[וחכמים</small><small>]</small> בענין נביא שהדיח, נחלקו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>נביא שהדיח</strong> לעבודה זרה — דינו <strong>בסקילה. ר' שמעון אומר: בחנק.</strong> ומקשים: <strong>הא אנן תנן</strong> <small>[הרי אנו שנינו</small> במשנה<small>]</small> במפורש בענין נביא שהדיח ש<strong>ר' עקיבא אומר</strong> שדינו <strong>בחנק,</strong> ואם כן כל מה שאמרנו בדימוי דין זר ששימש לנביא — אין בו ממש!
  ודוחים:  <strong>תרי תנאי ואליבא</strong> <small>[</small>מחלוקת <small>שני תנאים ועל פי</small> שיטת<small>]</small> <strong>ר' עקיבא; מתניתין</strong> <small>[משנתנו</small><small>]</small> האומרת שנביא שהדיח בחנק היא כשיטת <strong>ר' שמעון ואליבא</strong> <small>[ועל פי</small> שיטתו<small>]</small> של <strong>ר' עקיבא</strong> שר' שמעון היה תלמיד מובהק לו. ואילו <strong>ברייתא</strong> זו ששנינו בה שלדעת ר' עקיבא זר ששימש דינו כנביא שהדיח ודינו בסקילה היא כדעת <strong>רבנן</strong> <small>[חכמים</small><small>]</small> שחלקו על ר' שמעון, <strong>ו</strong>אף היא <strong>אליבא</strong> <small>[על פי</small> שיטת<small>]</small> <strong>ר' עקיבא.</strong>
## דף פד:
 <big>א משנה</big> <strong>אלו הן הנחנקין</strong> כעונש על חטאיהם: <strong>המכה אביו</strong> או את <strong>אמו, וגונב נפש מישראל, וזקן ממרא על פי</strong> (את פי) <strong>בית דין, ונביא השקר, והמתנבא בשם עבודה זרה, והבא על אשת איש, וזוממי בת כהן,</strong> כלומר, העדים המעידים בשקר על בת כהן שזנתה שאינם נדונים בשריפה כמותה, אלא בחנק <strong>ו</strong>כן <strong>בועלה</strong> ידון בחנק כבא על אשת איש סתם.
 <big>ב גמרא</big> ושואלים: <strong>מכה אביו ואמו מנלן</strong> <small>[מנין לנו]</small> שעונשו בחנק? ומשיבים, <strong>דכתיב</strong> <small>[שנאמר]:</small> <strong>"ומכה אביו ואמו מות יומת"</strong> (שמות כא, טו) ולא נתפרש מה מיתתו, <strong>וכל מיתה האמורה בתורה סתם אינה אלא חנק.</strong>
 ומקשים: <strong>אימא</strong> <small>[אמור]</small> שפירושו שהבן נענש רק אם מכה את אביו <strong>עד דקטיל ליה מיקטל</strong> <small>[שהורג אותו]!</small> ודוחים: וכי <strong>סלקא דעתך</strong> <small>[יעלה על דעתך]</small> לומר כדבר הזה? הלא לדבריך אם <strong>קטל חד</strong> <small>[הרג אחד],</small> סתם אדם, דינו <strong>בסייף ו</strong>אם הרג את <strong>אביו</strong> יהיה דינו <strong>בחנק</strong> בלבד, והדבר אינו מסתבר!
  ומקשים:  <strong>הניחא</strong> <strong>למאן דאמר</strong> <small>[</small>דבר <small>זה נוח</small> <small>ל</small>דעת <small>מי שאומר]</small> ש<strong>חנק קל</strong> מסייף ולכן קל וחומר הוא, <strong>אלא למאן דאמר</strong> <small>[ל</small>דעת <small>מי שאומר]</small> ש<strong>חנק חמור</strong> מסייף, <strong>מאי איכא למימר</strong> <small>[מה יש לומר]?</small>
 <strong>אלא,</strong> יש להביא ראיה אחרת, <strong>מדכתיב</strong> <small>[מ</small>מה <small>שנאמר]:</small> <strong>"מכה איש ומת מות יומת"</strong> (שם יב), <strong>וכתיב</strong> <small>[ונאמר]:</small> <strong>"או באיבה הכהו בידו וימת</strong> מות יומת המכה רוצח הוא<strong>"</strong> (במדבר לה, כא), <strong>שמע מינה</strong> <small>[למד מכאן]</small> כי <strong>כל היכא דאיכא</strong> <small>[מקום שיש,</small> שנאמרה<small>]</small> לשון <strong>"הכאה" סתם</strong> בלא התוצאה של אותה הכאה ("ומת", "וימות") — <strong>לאו</strong> <small>[לא]</small> <strong>מיתה הוא</strong> אלא מכה כפשוטה.
  ומסבירים:  <strong>ואיצטריך למיכתב</strong> <small>[והיה צריך לכתוב]</small> את הכתוב <strong>"מכה איש" ואיצטריך למכתב</strong> <small>[והיה צריך לכתוב]</small> <strong>"כל מכה נפש",</strong> שאין אחד מהם מיותר. <strong>דאי כתב רחמנא</strong> <small>[שאילו כתבה התורה]</small> רק <strong>"מכה איש ומת", הוה אמינא</strong> <small>[הייתי אומר]</small> כי דווקא מכה <strong>איש דבר מצוה</strong> <small>[ש</small>הוא <small>בן</small> קיום <small>מצוות],</small> שמקיים מצוות וחייב בהן — <strong>אין</strong> <small>[כן],</small> חייב מיתה עליו, אבל ההורג <strong>קטן</strong> — <strong>לא.</strong> על כן <strong>כתב רחמנא</strong> <small>[כתבה התורה]</small> <strong>"כל מכה נפש".</strong> <strong>ואי כתב רחמנא</strong> <small>[ואילו כתבה התורה]</small> <strong>"כל מכה נפש", הוה אמינא</strong> <small>[הייתי אומר]</small> ש<strong>אפילו נפלים</strong> בכלל זה, שהרי נפש כלשהי להם, ו<strong>אפילו בן שמונה</strong> ילד שנולד לאחר הריון של שמונה חדשים בלבד שנחשב כמת, לפי שלא יוכל לחיות הרבה, שאפילו הם בכלל נפש, על כן <strong>צריכי</strong> <small>[הוצרך]</small> לומר "מכה איש" שמשמעו איש גדול, ואם כן צריכין <strong>אנו לשני הכתובים. ומקשים: אם זה הוא המקור שיהא חייב על הכאת אביו, אם כן</strong>
 <strong>אימא</strong> <small>[אמור]</small> ש<strong>אף על גב</strong> <small>[אף על פי]</small> ש<strong>לא עביד ביה</strong> <small>[עשה בו ]</small> <strong>חבורה</strong>, <strong>אלמה תנן</strong> <small>[</small>ו<small>מדוע שנינו</small> במשנה<small>]</small> ש<strong>המכה אביו</strong> או את <strong>אמו</strong> <strong>אינו חייב עד שיעשה בהן חבורה!</strong>
 ומשיבים, <strong>אמר קרא</strong> <small>[הכתוב]:</small> <strong>"מכה אדם" ו"מכה בהמה"</strong> ("ומכה בהמה ישלמנה ומכה אדם יומת" (ויקרא כד, כא) באותו כתוב, ללמדנו בהשוואה זו <strong>מה מכה בהמה</strong> אינו חייב <strong>עד דעביד</strong> <small>[שיעשה]</small> <strong>בה</strong> <strong>חבורה, דכתיב</strong> <small>[שנאמר]</small> <strong>בה</strong> <strong>"נפש"</strong> כאמור "ומכה נפש בהמה ישלמנה" (שם יח), כלומר, שאינו חייב אלא על מכה שיש בה מקצת הוצאת נפש (והדם הוא הנפש. <small>ראה דברים יב, כג</small>), וחבורה יש בה הוצאת נפש כזו, אף <strong>מכה אדם</strong> אינו חייב <strong>עד דעביד</strong> <small>[שיעשה]</small> <strong>חבורה</strong>
 <strong>מתקיף לה</strong> <small>[מקשה עליה]</small> <strong>רב ירמיה</strong> על הוכחה זו: <strong>אלא מעתה</strong> אם <strong>הכחישה באבנים</strong> (שם עליה משא כבד של אבנים) עד שניזוקה הבהמה או מתה, <strong>הכי נמי</strong> <small>[כך גם כן]</small> תאמר ש<strong>לא מיחייב</strong> <small>[יתחייב]</small> עליה כיון שלא עשה בה חבורה?! והלא ברור לנו שחייב אדם לשלם על נזקים שגרם לרכוש חבירו בכל אופן! <strong>אלא</strong> כך יש לומר: <strong>אם</strong> "מכה נפש" <strong>אינו ענין לנפש בהמה, דהא אי נמי</strong> <small>[שהרי אם גם כן]</small> <strong>הכחישה באבנים חייב, תניהו ענין לנפש אדם, שמכה אדם</strong>, והכוונה למכה אביו, שהרי רק על הכאה זו חייבים מיתה — אינו חייב אלא בעשיית חבורה, שהיא הוצאת נפש. 
 ומקשים: אם כן שהדבר נלמד במדת "אם אינו ענין" מ"נפש בהמה", <strong>אלא הקישא</strong> <small>[ההיקש]</small> שבפסוק בין מכה אדם ומכה בהמה <strong>למה לי,</strong> לשם מה היא? ומשיבים: <strong>לכדתניא דבי</strong> <small>[לפי ששנינו בבית</small> מדרשו<small>]</small> של <strong>חזקיה</strong> שפורטו כמה טעמים שלמדים מכאן שכל מי שמואשם (אף כי לא חוייב) בהריגת נפש אדם — פטור מכל עונשי ממון על נזקים שהזיק <strong>אגב כך.</strong>
 ושואלים: <strong>הניחא למאן דאית ליה</strong> <small>[זה נוח למי שיש לו,</small> שמקבל<small>]</small> את שיטת ה<strong>תנא דבי</strong> <small>[מבית</small> מדרשו<small>]</small> של <strong>חזקיה, אלא למאן דלית ליה</strong> <small>[למי שאין לו,</small> שאינו מקבל<small>]</small> את שיטת ה<strong>תנא דבי</strong> <small>[מבית</small> מדרשו<small>]</small> של <strong>חזקיה, היקישא</strong> <small>[היקש]</small> <strong>למה לי?</strong>
 ומסבירים: לשיטה זו למדים מן ההיקש, <strong>מה מכה בהמה לרפואה פטור</strong> שהרי התכוון לרפאה — <strong>אף מכה אדם לרפואה פטור,</strong> ואין מחייבים אותו כלל אם גרם למוות, משום שכוונתו היתה לצורך רפואה.
 <big>ג</big> <strong>דאיבעיא להו</strong> <small>[שנשאלה להם</small> לחכמים<small>]</small> שאלה זו: <strong>בן מהו</strong> הדין לענין <strong>שיקיז דם לאביו?</strong> האם יש בכך משום עושה חבורה באביו, או לא? <strong>רב מתנא אמר:</strong> נאמר <strong>"ואהבת לרעך כמוך"</strong> (שם יט, יח), ללמד כשם שאתה רוצה שירפאוך בשעת הצורך, אף לחברך צריך אתה לדאוג לרפאותו, ולא הוזהרו ישראל מלעשות לחבריהם אלא דבר שאינם רוצים לעשות לעצמם, וממילא המרפא את אביו מותר לכתחילה. <strong>רב דימי בר חיננא אמר:</strong> לומדים זאת מן ההשוואה של <strong>"מכה אדם" ו"מכה בהמה"</strong> הכתובים באותו פסוק; <strong>מה מכה בהמה לרפואה פטור</strong> — <strong>אף מכה אדם לרפואה פטור.</strong>
 מסופר כי <strong>רב לא שביק לבריה למישקל ליה סילוא</strong> <small>[התיר לבנו להוציא ממנו קוץ]</small> שמא יעשה בו חבורה בלא כוונה. <strong>מר בריה</strong> <small>[בנו]</small> של <strong>רבינא לא שביק לבריה למיפתח ליה כוותא</strong> <small>[הניח לבנו שיפתח לו פתח</small> בתוך בועה של מוגלה<small>],</small> <strong>דילמא חביל</strong> <small>[שמא</small> אגב כך <small>יחבול</small> בו<small>],</small> ויעשה חבורה כל שהיא, <strong>והוה ליה</strong> <small>[ותהיה זו]</small> <strong>שגגת איסור.</strong>
 ומקשים: <strong>אי הכי</strong> <small>[אם כך],</small> אם חושש הוא לכך, <strong>אחר נמי</strong> <small>[גם כן]</small> שאינו בנו אל יטפל בו, שהרי אסור לכל אדם מישראל להכות ולחבול בחבירו! ומשיבים: עדיין יש הבדל, שכן <strong>אחר</strong> אם יגרום חבלה בשגגה תהא זו <strong>שיגגת לאו,</strong> שהאיסור להכות חבירו הוא "לא תעשה" בלבד, ואילו <strong>בנו</strong> שעושה זאת הרי זו <strong>שגגת חנק.</strong>
 ומקשים: <strong>והדתנן</strong> <small>[וזו ששנינו</small> במשנה<small>]:</small> <strong>מחט של יד</strong> (מחט לתפירה) מותרת בטלטול בשבת משום שמותר <strong>ליטול בה את הקוץ</strong> בשבת. ויש לשאול: מדוע התירו להוציא קוץ בשבת, <strong>ליחוש דילמא חביל</strong> <small>[</small>ו<small>שיחשוש שמא</small> תוך כדי הוצאת הקוץ בשבת יגרום <small>חבלה],</small> <strong>והויא לה</strong> <small>[ותהיה זו]</small> <strong>שגגת סקילה,</strong> שגגה של עבירה שעונשה סקילה, שהרי עשיית חבורה איסור מן התורה הוא בשבת!
  ודוחים:  <strong>התם</strong> <small>[שם]</small> בשבת גם אם יחבול בו בשגגה הלא <strong>מקלקל הוא</strong> ואילו בשבת חייבים רק על מלאכה שיש בה תיקון.
  ומקשים:  <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> שה<strong>מקלקל</strong> בשבת <strong>פטור</strong> בכל מקרה, <strong>אלא למאן דאמר</strong> <small>[ל</small>שיטת <small>מי שאומר]</small> שאף המקלקל <strong>חייב</strong> במקרים מסויימים אם יש לו הנאה בדבר, <strong>מאי איכא למימר</strong> <small>[מה יש לומר]?</small> והלא יצטרכו לאסור הוצאת קוץ!
  ומשיבים:  <strong>מאן שמעת ליה דאמר</strong> <small>[מי</small> הוא החכם ש<small>שמעת אותו אומר]</small> כי ה<strong>מקלקל בחבורה חייב</strong> אם יש בכך צד מסויים של תיקון? — הלא <strong>ר' שמעון היא,</strong>
## דף פה.
 <strong>ור' שמעון האמר</strong> <small>[הרי</small> הוא עצמו <small>אמר]</small> כי <strong>כל מלאכה שאינה צריכה לגופה</strong> — <strong>פטור עליה,</strong> כלומר, העושה מלאכה שאיננו צריך לגופה של מלאכה זו אלא נזקק רק לתוצאת לוואי הנובעת ממנה — פטור אם עשאה בשבת. ואף כאן, כיון שאינו צריך לגופה של חבלה זו — ממילא פטור עליה.
 <big>א</big> <strong>בעו מיניה</strong> <small>[שאלו אותו]</small> את <strong>רב ששת: בן מהו שיעשה שליח</strong> בית דין <strong>לאביו להכותו</strong> אם התחייב אביו מלקות, <strong>ולקללו</strong> אם התחייב קללה או נידוי?
 <strong>אמר להו</strong> <small>[להם]</small> בשאלה: <strong>ואחר מי</strong> <small>[האם]</small> <strong>התירו?</strong> כלומר, הלא בדרך כלל אסור להכות ולקלל אדם מישראל, וכיצד עושה זאת שליח בית דין? <strong>אלא</strong> בהכרח עושים זאת משום ש<strong>כבוד שמים עדיף,</strong> ולשם כבוד המקום רשאי הוא לפגוע בכבודו של אדם, <strong>הכא נמי</strong> <small>[כאן גם כן]</small> בבן <strong>כבוד שמים עדיף</strong> מכבוד אביו.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>ומה מי שמצוה להכותו,</strong> כלומר, אדם שנתחייב מלקות ומצווה שליח בית הדין להכותו, בכל זאת <strong>מצוה</strong> כללית היא <strong>שלא להכותו</strong> במקרה אחר אפילו מכה אחת, <strong>מי שאינו מצוה להכותו, אינו דין שמצוה שלא להכותו</strong> כלל?
  דברים אלה הסתומים במקצת יש להם לכאורה ביאור אחד, <strong>מאי לאו</strong> <small>[האם לא]</small> <strong>אידי ואידי</strong> <small>[זו וזו]</small> במקום שאמר שמצווה ושאינו מצוה, בשניהם מדובר <strong>במקום מצוה,</strong> שלפי הדין חייב הוא מלקות, אלא <strong>הא</strong> <small>[זה]</small> שמצווה שלא להכותו הכוונה היא <strong>בבנו</strong> שאסור לו להכות את אביו אפילו במקום שיש מצוה להלקות, ואילו <strong>הא</strong> <small>[זה]</small> שמצווה להכותו הכוונה היא <strong>באחר</strong> במקום מצוה של מלקות ארבעים!
  את הקושיה דוחים: <strong>לא, אידי ואידי</strong> <small>[זה וזה]</small> <strong>לא שנא</strong> <small>[אינו שונה]</small> <strong>בנו ולא שנא</strong> <small>[ואינו שונה]</small> <strong>אחר,</strong> ולא חילקה הברייתא באלה. <strong>ולא קשיא</strong> <small>[ואינו קשה],</small> שיש הבדל בין הדינים: <strong>כאן</strong> שאמרו שמצוה להכותו, מדובר <strong>במקום מצוה,</strong> שהוא שליח בית דין המצווה על כך, <strong>כאן</strong> שאמרו שאסור להכותו, הריהו <strong>שלא במקום מצוה.</strong>
 <strong>והכי קתני</strong> <small>[וכך שנה],</small> כך יש להבין את הברייתא: <strong>ומה במקום מצוה, שמצוה</strong> השליח <strong>להכותו</strong> — בכל זאת <strong>מצוה שלא להכותו</strong> אפילו מכה אחת יותר מן הצווי, כאמור: "פן יוסיף להכותו" (דברים כה, ג), <strong>שלא במקום מצוה,</strong> כלומר, באדם שאינו חייב מלקות, <strong>שאינו מצוה</strong> כלל השליח <strong>להכותו</strong> — <strong>אינו דין שמצוה שלא להכותו?</strong> ולמדנו איפוא מכתוב זה איסור כללי שלא להכות אדם מישראל בכל מקרה ולא רק לענין מלקות ארבעים.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו: <strong>היוצא ליהרג,</strong> שנתחייב באחת ממיתות בית דין, <strong>ובא בנו והכהו</strong> או <strong>קיללו</strong> — <strong>חייב</strong> מיתה משום מכה אביו או משום מקלל אביו. <strong>בא אחר והכהו וקיללו</strong> — <strong>פטור. והוינן</strong> <small>[והיינו עוסקים]</small> <strong>בה</strong> בהלכה זו, ומתקשים: <strong>מאי שנא</strong> <small>[במה שונה]</small> <strong>בנו, ומאי שנא</strong> <small>[ובמה שונה]</small> <strong>אחר,</strong> שהאחר פטור ובנו חייב? <strong>ואמר רב חסדא:</strong> מדובר כאן במקרה מסויים, <strong>במסרבין</strong> (דוחקים ומפצירים) <strong>בו לצאת</strong> להיהרג <strong>ואינו יוצא,</strong> וצריך להוציאו ולדחפו בעל כרחו למקום הריגתו. ולפי דרכנו למדנו שאפילו במקרה כזה שבנו נעשה כשליח בית דין, בכל זאת אסור להכותו!
  ודוחים:  <strong>רב ששת מוקי לה</strong> <small>[מעמיד אותה,</small> את ההלכה הזו<small>]</small> <strong>ב</strong>מקרה <strong>שאין מסרבין בו לצאת</strong> אלא היה הולך מעצמו, והיו מכים אותו מפני הכעס, ואותו אדם מכה אותו מרצונו ולא בשליחות בית דין.
  ומקשים:  <strong>אי הכי</strong> <small>[אם כך]</small> <strong>אחר נמי</strong> <small>[גם כן]</small> יהיה חייב, שהרי אסור להכות ולקלל אדם מישראל! ומשיבים: אם <strong>אחר</strong> עושה זאת הריהו פטור משום שהנידון <strong>גברא קטילא</strong> <small>[</small>כ<small>אדם הרוג]</small> <strong>הוא</strong> נחשב, שכיון שנגמר דינו למיתה הרי זה כאילו מת כבר, ואין נענשים על מכתו וביושו.
  ומקשים:  <strong>והאמר</strong> <small>[והרי אמר]</small> <strong>רב ששת</strong> עצמו: אם <strong>ביישו</strong> את חבירו כשהיה החבר <strong>ישן,</strong> ולא ידע שביישוהו, <strong>ומת</strong> החבר בתוך כך — בכל זאת <strong>חייב</strong> לשלם עבור הבושת ליורשים, ומשמע שאף אדם העומד למות אסור לביישו, והמביישו חייב! ודוחים: <strong>הכא במאי עסקינן</strong> <small>[כאן במה אנו עוסקים]?</small> — <strong>בשהכהו הכאה</strong> קלה <strong>שאין בה שוה פרוטה,</strong> ואם כן אין מה לשלם ליורשים.
  ומקשים:  <strong>והאמר</strong> <small>[והרי אמר]</small> <strong>ר' אמי אמר ר' יוחנן:</strong> אם <strong>הכהו</strong> את חבירו <strong>הכאה שאין בה שוה פרוטה,</strong> כיון שאינו משלם קנס במקרה כזה — <strong>לוקה,</strong> על שעבר על איסור התורה "לא יוסיף... להכותו"! ומדוע יהא זה פטור מכל וכל? ומסבירים: <strong>מאי</strong> <small>[מה]</small> משמעות <strong>"פטור" דקאמר</strong> <small>[שאמר]</small> באותה ברייתא? אין כוונתו שהוא פטור לגמרי, אלא שהוא <strong>פטור מממון,</strong> אבל אכן חייב מלקות.
  ומקשים: אם כך, שאתה מפרש שהוא פטור לענין ממון,  <strong>מכלל</strong> הדברים אתה למד כי <strong>בנו</strong> שנאמר בו <strong>חייב</strong> יהא חייב לשלם <strong>ממון?</strong> והלא אמרנו שאינו כן! <strong>אלא</strong> בהכרח יש לפרש לענין הבן חייב ופטור <strong>בדינו, הכא נמי</strong> <small>[כאן גם כן]</small> <strong>בדינו,</strong> באחר העושה כן לא לענין ממון מדובר אלא על עצם העבירה!
 <strong>אלא</strong> יש לדחות הסבר זה ולתרץ כך: <strong>אחר היינו טעמא</strong> <small>[זהו הטעם]</small> שהוא <strong>פטור</strong> מעונש, לפי ש<strong>אמר קרא</strong> <small>[הכתוב]:</small> <strong>"ונשיא בעמך לא תאר"</strong> (שמות כב, כז), ו"בעמך" משמעו: <strong>בעושה מעשה עמך,</strong> שנוהג מנהג ישראל כשרים, אבל עבריין אין איסור לקללו.
  ומקשים:  <strong>התינח</strong> <small>[זה נוח]</small> לענין <strong>קללה</strong> שמצאת שיש הבדל בין רשע לצדיק, <strong>הכאה מנלן</strong> <small>[מנין לנו]</small> שהמכה אדם רשע פטור? ומשיבים: <strong>דמקשינן</strong> <small>[שאנו משווים]</small> בכתובים <strong>הכאה לקללה,</strong> שהרי דין מכה אביו ומקלל אביו כתובים קרוב זה לזה (שם כא טו, שם יז).
  ושואלים:  <strong>אי הכי</strong> <small>[אם כן]</small> שהאיסור אינו חל על רשעים, אם כן <strong>בנו נמי</strong> <small>[גם כן]</small> יהא פטור על הכאת וקללת אב רשע, שהרי אינו בכלל האיסור! ומשיבים: <strong>כ</strong>פי ש<strong>אמר</strong> <strong>רב פינחס</strong> לענין אחר שמדובר שם <strong>בשעשה תשובה,</strong> וכיון שעשה תשובה הריהו מעתה "עושה מעשה עמך" אף שעדיין חייב מיתת בית דין על העבירה שעבר, <strong>הכא נמי</strong> <small>[כאן גם כן]</small> <strong>בשעשה תשובה.</strong>
 ומקשים: אם מדובר כאן בשעשה תשובה, <strong>אי הכי</strong> <small>[אם כך]</small> <strong>אחר נמי</strong> <small>[גם כן]</small> יהיה חייב על הכאתו ובזיונו, שהרי הוא "עושה מעשה עמך"! <strong>אמר רב מרי:</strong> צריך לדייק מן הכתוב גם כך: נשיא <strong>"בעמך"</strong> — <strong>במקוים שבעמך</strong> כשאר העם החיים ופועלים, אבל אדם העומד למות אינו נקרא "בעמך" ופטור על קללתו.
  ומקשים:  <strong>אי הכי</strong> <small>[אם כך]</small> <strong>בנו נמי</strong> <small>[גם כן]</small> יהא פטור, אם אין חייבים על קללתו של אדם שאינו מקויים וחי,
## דף פה:
 <strong>מידי דהוה</strong> <small>[כמו שהוא]</small> <strong>לאחר מיתה</strong> שהבן חייב בקללת אביו גם לאחר מות אביו, לכן לגבי הבן אין הבדל אם האב חי או מת.
  למרות הקושיות הרבות לא נמצאה ראיה גמורה לסתור את דברי רב ששת, ולכן שואלים: <strong>מאי הוה עלה</strong> <small>[מה היה עליה,</small> על הלכה זו<small>],</small> מה המסקנה? <strong>אמר רבה בר רב הונא, וכן תנא דבי</strong> <small>[שנה החכם מבית</small> מדרשו<small>]</small> של <strong>ר' ישמעאל: לכל אין הבן נעשה שליח לאביו להכותו ולקללו, חוץ מ</strong>כאשר אביו <strong>מסית, שהרי אמרה תורה: "ולא תחמל ולא תכסה עליו"</strong> (דברים יג, ט), אבל בעבירות אחרות אסור לבן לעשות זאת וייעשה אחר שליח לדבר.
 <big>א משנה</big> <strong>המכה אביו ואמו אינו חייב</strong> מיתה <strong>עד שיעשה בהן חבורה. זה חומר</strong> (חומרה) שיש <strong>במקלל</strong> אביו <strong>מבמכה, שהמקלל</strong> אביו ואמו <strong>לאחר מיתה</strong> — <strong>חייב, והמכה</strong> אותם <strong>לאחר מיתה</strong> — <strong>פטור,</strong> שהרי אינו עושה חבורה.
 <big>ב גמרא</big> <strong>תנו רבנן</strong> <small>[שנו חכמים]:</small> נאמר <strong>"אביו ואמו קלל</strong> דמיו בו<strong>"</strong> (ויקרא כ, ט), וכוונת הדברים היא: אפילו <strong>לאחר מיתה. שיכול</strong> הייתי לומר: <strong>הואיל וחייב במכה וחייב במקלל, מה מכה אינו חייב אלא מחיים</strong> של אביו ואמו — <strong>אף המקלל אינו חייב אלא מחיים.</strong>
 <strong>ועוד,</strong> לכאורה <strong>קל וחומר</strong> הוא: <strong>ומה מכה שעשה בו</strong> את זה שהוא בבחינת <strong>"שלא בעמך" כ</strong>זה שהוא <strong>ב</strong>בחינת <strong>"עמך",</strong> שאסור להכות גם אדם רשע, בכל זאת <strong>לא חייב בו לאחר מיתה, מקלל שלא עשה בו</strong> את זה שהוא <strong>"שלא בעמך" כ"בעמך",</strong> שהרי האיסור לקלל הוא רק על מי שהוא "בעמך" ואינו רשע, <strong>אינו דין שלא חייב בו לאחר מיתה?</strong>
 <strong>תלמוד לומר: "אביו ואמו קלל"</strong> — מכל מקום, אפילו <strong>לאחר מיתה.</strong>
 ושואלים: <strong>הניחא</strong> <small>[זה נוח]</small> <strong>ל</strong>שיטת <strong>ר' יונתן,</strong> שעל פי שיטתו <strong>מייתר ליה קרא</strong> <small>[מיותר לו פסוק</small> זה<small>]</small> <strong>"אביו ואמו",</strong> ולכן לומד הוא מן החזרה. <strong>אלא ל</strong>שיטת <strong>ר' יאשיה</strong> החולק, <strong>מאי איכא למימר</strong> <small>[מה יש לומר]?</small>
 <strong>דתניא</strong> <small>[ש</small>כן <small>שנינו</small> בברייתא<small>]</small> על הנאמר "כי <strong>איש איש</strong> אשר יקלל את אביו ואמו" (ויקרא כ, ט): <strong>מה תלמוד לומר "איש איש",</strong> מה טעמה של הכפלה זו? — <strong>לרבות</strong> לא רק איש שמשמעו גבר אלא גם <strong>בת, טומטום ואנדרוגינוס. "אשר יקלל את אביו ואת אמו"</strong> (יקרא כ, ט), <strong>אין לי אלא</strong> שקלל את <strong>אביו ואמו</strong> יחד, ואולם כאשר קילל את <strong>אביו שלא</strong> קילל את <strong>אמו,</strong> או שקילל <strong>את</strong> <strong>אמו שלא</strong> קילל את <strong>אביו, מניין</strong> שחייב? — <strong>תלמוד לומר</strong> פעם שניה: <strong>"אביו ואמו קלל"</strong> — ללמד שעל כל אחד מהם יידון לעצמו, כאילו נאמר <strong>אביו קלל,</strong> או <strong>אמו קלל,</strong> אלו <strong>דברי ר' יאשיה.</strong>
 <strong>ר' יונתן אומר:</strong> בכתוב זה וכל כיוצא בזה שמוזכרים שנים יחד <strong>משמע שניהן כאחד, ומשמע</strong> כל <strong>אחד ואחד בפני עצמו, עד שיפרט לך הכתוב</strong> במפורש <strong>"יחדיו",</strong> שאז הכוונה היא לשניהם יחד ולא לכל אחד לעצמו.
  ואם כן לשיטת ר' יאשיה "אביו ואמו קילל" אינו מיותר שהרי למד ממנו לקללת כל אחד מהם לחוד, ולשיטתו <strong>מנא ליה</strong> <small>[מנין לו]</small> שחייב לאחר מיתה? ומשיבים: <strong>נפקא ליה</strong> <small>[יוצא לו,</small> הוא לומד זאת<small>]</small> <strong>מ</strong>פסוק נוסף באותו ענין: <strong>"ומקלל אביו ואמו מות יומת"</strong> (שמות כא, יז).
  ומקשים:  <strong>ואידך</strong> <small>[והאחר,</small> ר' יונתן<small>]</small> מה עושה הוא בכתוב יתר זה? ומשיבים: <strong>ההוא מיבעי ליה</strong> <small>[צריך לו]</small> כדי <strong>לרבות בת, טומטום ואנדרוגינוס</strong> לאיסור קללה.
  ומקשים:  <strong>ותיפוק ליה</strong> <small>[ושתצא לו,</small> שילמד הלכה זו<small>]</small> מן ההכפלה <strong>"איש איש"!</strong> ומשיבים: לדעתו <strong>דברה תורה כלשון בני אדם</strong> ואין ללמוד מכאן הלכה כלשהי, אלא כפל מילים זה מסגנון לשון המקרא הוא.
 <big>ג</big> לגופה של המשנה שואלים: <strong>וליתני</strong> <small>[ושישנה]</small> גם כך: <strong>חומר במכה מבמקלל, שהמכה עשה בו</strong> את זה שהוא בבחינת <strong>"שלא בעמך" כ</strong>זה שהוא <strong>ב</strong>בחינת <strong>"עמך", מה שאין כן במקלל.</strong> ומשיבים: התנא במשנתנו אינו פוסק כך כי <strong>קסבר</strong> <small>[סבור הוא]:</small> <strong>מקשינן</strong> <small>[משוים אנו]</small> <strong>הכאה לקללה,</strong> ואף על הכאה אינו חייב לגבי כל אדם.
  ומציעים:  <strong>לימא הני תנאי כהני תנאי</strong> <small>[האם לומר</small> ש<small>תנאים אלה</small> סוברים <small>כתנאים אלה]?</small> <strong>דתני חדא</strong> <small>[ששנויה</small> ברייתא <small>אחת]:</small> <strong>כותי</strong> (שומרוני) <strong>אתה מצווה על הכאתו,</strong> כלומר, אסור לך להכותו, <strong>ואי</strong> (אין) <strong>אתה מצווה על קללתו</strong> שהרי ודאי אינו נוהג בדיני ישראל, ורשע הוא. <strong>ותניא אידך</strong> <small>[ושנויה</small> ברייתא <small>אחרת]:</small> <strong>אי אתה מצווה לא על קללתו ולא על הכאתו.</strong>
 <strong>סברוה</strong> <small>[סברו],</small> הניחו מתחילה חכמים שדנו בנושא כי <strong>דכולי עלמא</strong> <small>[לדעת הכל]</small> בשתי הברייתות מוסכם כי <strong>כותים גירי אמת הן</strong> מתחילתם, והריהם מאז כיהודים לכל דבר, אלא שהם יהודים פורקי עול. <strong>מאי לאו בהא קמיפלגי</strong> <small>[האם לא ב</small>נושא <small>זה הם חולקים]:</small> <strong>דמר סבר</strong> <small>[שחכם זה</small> בבריייתא השניה <small>סבור]</small> כי <strong>מקשינן</strong> <small>[משווים אנו]</small> <strong>הכאה לקללה,</strong> ולכן כיון שרשעים הם מותר גם להכותם וגם לקללם, <strong>ומר סבר</strong> <small>[וחכם זה</small> בבריייתא הראשונה <small>סבור]</small> כי <strong>לא מקשינן</strong> <small>[אין אנו משווים]</small> <strong>הכאה לקללה,</strong> ורק על קללת אדם רשע פטורים, ולכן פטורים על קללת כותי!
  את ההסבר הזה דוחים: <strong>לא, דכולי עלמא לא מקשינן</strong> <small>[לדעת הכל אין אנו משווים]</small> <strong>הכאה לקללה, והכא בהא קמיפלגי</strong> <small>[וכאן ב</small>ענין <small>זה נחלקו],</small> <strong>מר סבר</strong> <small>[חכם זה</small> בבריייתא הראשונה <small>סבור]</small> כי <strong>כותים גירי אמת הן</strong> ונוהגים בהם כאילו היו ישראלים רשעים, ולכן אף שמותר לקללם בשל היותם רשעים, מכל מקום אסור להכותם. <strong>ומר סבר</strong> <small>[וחכם זה</small> בברייתא השניה <small>סבור]</small> כי <strong>כותים גירי אריות הן</strong> ומתחילה לא נתגיירו אלא מאונס ומפחד האריות (מלכים ב' פרק יז), ולא היתה גרותם אמיתית, משום כך אין דינם כלל כיהודים אלא כגויים הם, ולכך מותר הן לקללם והן להכותם.
  על סברה זו מקשים: <strong>אי הכי, היינו דקתני עלה</strong> <small>[אם כך, זהו ששנינו עליה]</small> על הלכה זו ברייתא האומרת שאין מצווים לא על הכאתו ולא על קללתו <strong>ושורו כישראל,</strong> שלענין שורו שנגח שור של איש ישראל דנים אותו בדיני ישראל לענין תם ומועד, הרי שוודאי אפילו לתנא זה הכותי כיהודי הוא! <strong>אלא שמע מינה</strong> <small>[למד מכאן]</small> כי <strong>בהיקישא פליגי</strong> <small>[ב</small>ענין ה<small>היקש,</small> ההשוואה, הם <small>חלוקים]</small> אם הכאה דינה כקללה. ומסכמים: אכן, <strong>שמע מינה</strong> <small>[למד מכאן].</small>
 <big>ד משנה</big> <strong>הגונב נפש מישראל</strong> שנמנה בראשית הפרק עם חייבי מיתת חנק — <strong>אינו חייב עד שיכניסנו,</strong> את הנגנב, <strong>לרשותו. ר' יהודה אומר: עד שיכניסנו לרשותו וישתמש בו, שנאמר:</strong> "כי ימצא איש גונב נפש מאחיו מבני ישראל <strong>והתעמר בו ומכרו</strong> ומת הגנב ההוא" (דברים כד, ז), והוא מפרש "והתעמר" שיעשה בו עבודה. <strong>הגונב את בנו</strong> של עצמו ומוכרו, <strong>ר' ישמעאל בנו של ר' יוחנן בן ברוקה מחייב, וחכמים פוטרין. גנב</strong> את <strong>מי ש</strong>הוא <strong>חציו עבד וחציו בן חורין</strong> (כגון שהיה שייך לשני שותפים ואחד מהם שחררו), <strong>ר' יהודה מחייב, וחכמים פוטרין.</strong>
 <big>ה גמרא</big> על דברי המשנה תוהים: <strong>ו</strong>כי ה<strong>תנא קמא לא בעי</strong> <small>[הראשון,</small> חכמים, <small>אינו צריך]</small> <strong>עימור</strong> שישתמש בו, כדי לחייבו?! והרי נאמר הדבר בתורה במפורש! <strong>אמר ר' אחא בריה</strong> <small>[בנו]</small> של <strong>רבא:</strong> לגבי המקרה של <strong>עימור פחות משוה פרוטה איכא בינייהו</strong> <small>[יש ביניהם</small> הבדל<small>]</small> האם עבדות כזו קרויה "עימור", או לא. שחכמים סבורים שאין לדבר קצבה, ור' יהודה אומר שצריך להשתמש בו בעבודה השווה פרוטה לפחות, שיש לה משמעות חוקית.
 <strong>בעי</strong> <small>[שאל]</small> <strong>ר' ירמיה: גנבו ומכרו</strong> כשהיה <strong>ישן, מהו?</strong> אם <strong>מכר אשה לעוברה,</strong> שגנב אשה הרה ונתכוון למכור רק את העובר <strong>מהו?</strong> האם <strong>יש דרך עימור בכך, או אין דרך עימור בכך?</strong> כי שמא באופן זה אין איסור עימור.
  על ספיקות ר' ירמיה תוהים: <strong>ותיפוק ליה</strong> <small>[ושיצא לו]</small> פתרון השאלה <strong>דליכא</strong> <small>[ש</small>הרי <small>אין כאן]</small> <strong>עימור כלל,</strong> שכן הוא עצמו לא עשה באלה כל מלאכה, שכן איזו מלאכה אפשר לעשות בישן או בעובר! ומשיבים: <strong>לא צריכא</strong> <small>[נצרכה]</small> אלא במקרה כזה: באיש <strong>ישן</strong> — <strong>דזגא עליה</strong> <small>[שנשען עליו],</small> ו<strong>אשה</strong> מעוברת — <strong>דאוקמא באפי זיקא</strong> <small>[שהעמידה בפני הרוח]</small> כדי שלא תנשוב בו, ואם כן עשה הוא עצמו שימוש באלה. והשאלה היא: אם <strong>דרך עימור בכך,</strong> שאפשר לומר שדברים אלה קרויים עימור, <strong>או אין דרך עימור בכך?</strong> ושואלים: אכן, <strong>מאי</strong> <small>[מה</small> הדין<small>]</small> בשאלה זו? לשאלה זו לא נמצאה תשובה ועל כן <strong>תיקו</strong> <small>[תעמוד]</small> במקומה, ללא פתרון.
 <big>ו</big> <strong>תנו רבנן</strong> <small>[שנו חכמים</small> בברייתא<small>],</small> ממה שנאמר: <strong>"כי ימצא איש גנב נפש מאחיו"</strong> (שם כד, ז), <strong>אין לי</strong> ללמוד <strong>אלא איש שגנב,</strong> ואולם <strong>אשה מניין</strong> שחייבת על גניבת אדם? — <strong>תלמוד לומר: "וגנב איש</strong> ומכרו ונמצא בידו מות יומת
 <strong>"</strong>(שמות כא, טז), שכיון שלא פירש מי הגונב — אף אשה בכלל זה. <strong>אין לי</strong> דין זה <strong>אלא</strong> ב<strong>איש שגנב בין אשה ובין איש</strong> (שהרי נאמר בו "גונב נפש") <strong>ו</strong>כן <strong>אשה שגנבה איש,</strong> ואולם <strong>אשה שגנבה אשה מניין</strong> שחייבת? — <strong>תלמוד לומר: "ומת הגנב ההוא"</strong> (דברים כד, ז) — <strong>מכל מקום,</strong> יהא אשר יהא הגנב והנגנב.
 <strong>תניא אידך</strong> <small>[שנויה</small> ברייתא <small>אחרת]</small> באותו נושא: <strong>"כי ימצא איש גנב נפש מאחיו"</strong> — <strong>אחד הגונב את האיש, ואחד הגונב את האשה, ואחד גר, ואחד עבד משוחרר וקטן</strong> — <strong>חייב,</strong> שכל אלה בכלל "נפש" הם. <strong>גנבו ולא מכרו,</strong> או <strong>מכרו ועדיין ישנו ברשותו</strong> — <strong>פטור. מכרו לאביו</strong> של הנגנב <strong>או לאחיו, או לאחד מן הקרובים</strong> — <strong>חייב. הגונב את העבדים</strong> — <strong>פטור.</strong>
## דף פו.
 <strong>תני תנא קמיה</strong> <small>[שנה חוזר המשניות לפני]</small> <strong>רב ששת</strong> את הברייתא שהגונב אדם ומוכרו לאבי הנגנב חייב. <strong>אמר ליה</strong> <small>[לו]:</small> <strong>אני שונה</strong> כי <strong>ר' שמעון אומר:</strong> גונב נפש <strong>"מאחיו",</strong> כוונתו: <strong>עד שיוציאנו מרשות אחיו,</strong> וכל עוד הוא ברשותם — פטור. <strong>ואת אמרת</strong> <small>[ואתה אמרת]</small> שהמוכרו לאביו <strong>חייב?! תני</strong> <small>[שנה]</small> במקום זה: <strong>פטור.</strong>
 ותוהים: <strong>מאי קושיא</strong> <small>[מה הקושיה]</small> שמצא רב ששת בכך? <strong>דילמא הא</strong> <small>[שמא זו]</small> שאמרנו עד שיוציאנו מרשות אחיו כשיטת <strong>ר' שמעון</strong> היא. <strong>הא</strong> <small>[זו]</small> הברייתא האומרת שאף אם מוכרו למשפחתו כשיטת <strong>רבנן</strong> <small>[חכמים]</small> היא?!
 ומשיבים: <strong>לא סלקא דעתך</strong> <small>[יעלה על דעתך]</small> לומר כן, משום שאותה ברייתא היא קטע ממדרש ההלכה לספר דברים, הנקרא "ספרי", ש<strong>אמר ר' יוחנן: סתם מתניתין</strong> <small>[משנתנו]</small> אם לא נאמר בה שם החכם האומרה יש לשער שהיא כשיטת <strong>ר' מאיר, סתם תוספתא ר' נחמיה, סתם ספרא</strong> (מדרש ההלכה לספר ויקרא) כשיטת <strong>ר' יהודה, סתם ספרי</strong> (מדרש הלכה לספרי במדבר ודברים) כשיטת <strong>ר' שמעון, וכולהו אליבא</strong> <small>[וכולם על פי שיטתו]</small> של <strong>ר' עקיבא</strong> שכל אלה היו תלמידיו. ואם כן אין לשער שמדרש הלכה סתם בספרי יהא מנוגד לדעת ר' שמעון.
 <big>א</big> שנינו במשנה מחלוקת ביחס ל<strong>הגונב בנו,</strong> שנחלקו בכך חכמים ור' יהודה. ושואלים: <strong>מאי טעמא דרבנן</strong> <small>[מה הטעם של חכמים]</small> הפוטרים בגונב את בנו?
 <strong>אמר אביי,</strong> ש<strong>אמר קרא</strong> <small>[הכתוב]:</small> <strong>"כי ימצא</strong> איש גונב נפש מאחיו<strong>"</strong> (דברים כד, ז), כוונתו: <strong>פרט למצוי</strong> כבר בידו, וכיון והבן מצוי כבר ביד האב פטור הוא מגניבתו.
 <strong>אמר ליה</strong> <small>[לו]</small> <strong>רב פפא לאביי: אלא מעתה</strong> לפי אותה דרך פירוש נאמר שהכתוב <strong>"כי ימצא איש שכב עם אשה בעלת בעל</strong> ומתו גם שניהם<strong>"</strong> (שם כב, כב), <strong>הכי נמי</strong> <small>[כך גם כן]</small> תאמר: <strong>"כי ימצא"</strong> — <strong>פרט למצוי!</strong> ואם כן <strong>כגון של בית פלוני</strong> של משפחה ידועה <strong>דשכיחן גבייהו</strong> <small>[שמצויות אצלם]</small> נשים נשואות, שלא היו נזהרים בצניעות והיו נשים נשואות לאחרים מצויות בבתים אלה, <strong>הכי נמי דפטירי</strong> <small>[כך גם כן</small> תאמר <small>ש</small>הם <small>פטורים]</small> אם ינאפו?!
 <strong>אמר ליה</strong> <small>[לו]</small> אביי: <strong>אנא</strong> <small>[אני]</small> שהבאתי ראיה לחכמים — מן הכתוב <strong>"</strong>וגונב איש ומכרו <strong>ונמצא בידו"</strong> (שמות כא, טז) <strong>קאמינא</strong> <small>[אמרתי],</small> ומשם למדתי שדנים למוות רק מי שנמצא הגנוב רק בפעם זו בידו, יצא זה שהגנוב נמצא תמיד בידו.
 <strong>אמר רבא: הלכך</strong> <small>[על כן]</small> <strong>הני מיקרי דרדקי ומתנו רבנן</strong> <small>[אותם מלמדי המקרא לתינוקות, והשונים משנה לתלמידי חכמים]</small> אותם תלמידים <strong>כמצויין בידן</strong> של רבותיהם <strong>דמו</strong> <small>[נחשבים],</small> <strong>ופטירי</strong> <small>[ופטורים]</small> ממיתה אם גנבום.
 <big>ב</big> שנינו במשנה שמי ש<strong>גנב מי שחציו</strong> עבד וחציו בן חורין, ר' יהודה מחייב וחכמים פוטרים. <strong>תנן התם</strong> <small>[שנינו שם,</small> במשנה אחרת<small>],</small> <strong>ר' יהודה אומר: אין לעבדים בושת,</strong> ומי שבייש עבד אינו חייב בתשלומי בושת, שאינו בכלל ישראל להתחייב עליו על מה שביישו.
  ושאלו שם: <strong>מאי טעמא</strong> <small>[מה הטעם]</small> של <strong>ר' יהודה?</strong> והסבירו, <strong>אמר קרא</strong> <small>[הכתוב]:</small> <strong>"כי ינצו אנשים יחדו איש ואחיו</strong> וקרבה אשת האחד להציל את אישה מיד מכהו ושלחה ידה והחזיקה במבושיו<strong>"</strong> (דברים כה, יא), שמשם למדנו תשלום קנס למבייש חבירו. והרי שם נאמר "אחיו", לומר: דין זה הוא רק לגבי <strong>מי שיש לו אחוה,</strong> שיש לו קשרי משפחה מוכרים בהלכה, <strong>יצא עבד שאין לו אחוה</strong> שאין קשר חוקי בינו ובין משפחתו.
 <strong>ורבנן</strong> <small>[וחכמים]</small> אומרים שאף עבד יש לו בושת, והם סבורים שאף הוא קרוי "אחיו" כי מכל מקום <strong>אחיו הוא במצות,</strong> שהרי אף עבד כנעני חייב לקיים מקצת מצוות.
 <strong>ו</strong>אילו <strong>הכא</strong> <small>[כאן],</small> <strong>היכי דריש</strong> <small>[כיצד דורש]</small> <strong>ר' יהודה,</strong> שהרי לכאורה הפוכה סברתו כאן, שהרי בגונב חציו עבד וחציו בן חורין מחייב ר' יהודה, והרי שלדעתו נחשב הוא כ"אחיו"?
  ומשיבים:  <strong>סבר</strong> <small>[סבור</small> הוא<small>],</small> נאמר כאן <strong>"מאחיו"</strong> (דברים כד, ז) — הרי זה <strong>לאפוקי</strong> <small>[להוציא]</small> <strong>עבדים,</strong> שלדעת ר' יהודה אינם בכלל "אחיו", אם כן מה שנאמר <strong>"בני ישראל"</strong> (דברים כד, ז) — הרי זה <strong>למעוטי</strong> <small>[למעט]</small> <strong>מי שחציו עבד וחציו בן חורין</strong> שאינו ישראל. ונאמר <strong>"מבני ישראל"</strong> — במ' המתפרשת כ־מ' של מיעוט, כלומר, מחלק של בני ישראל, וגם זה <strong>למעוטי</strong> <small>[למעט]</small> <strong>מי שחציו עבד וחציו בן חורין,</strong> <strong>הוי</strong> <small>[הרי זה]</small> <strong>מיעוט אחר מיעוט, ו</strong>כלל הוא: <strong>אין מיעוט</strong> הבא <strong>אחר מיעוט אלא לרבות,</strong> הרי שיש ריבוי לדעת ר' יהודה, ומי שחציו עבד וחציו בן חורין נתרבה בכלל זה.
 <strong>ורבנן</strong> <small>[וחכמים]</small> הדרשה <strong>"מאחיו" לאפוקי</strong> <small>[להוציא]</small> <strong>עבדים לא משמע להו</strong> <small>[אינה נשמעת,</small> מסתברת, <small>להם],</small> <strong>דהא</strong> <small>[שהרי]</small> <strong>אחיו הוא במצות</strong> ועדיין לא למדנו למעט עבד מדין גניבת אדם. ולכן המיעוט הכפול <strong>"בני ישראל" "מבני ישראל"</strong> אינו מיעוט אחר מיעוט באותו ענין, אלא שני מיעוטים שונים הם: <strong>חד</strong> <small>[אחד]</small> בא <strong>למעוטי</strong> <small>[למעט]</small> <strong>עבד</strong> מדין גניבת אדם, שהרי ודאי שאינו בן ישראל, <strong>וחד למעוטי</strong> <small>[ואחד למעט]</small> אף <strong>מי שחציו עבד וחציו בן חורין.</strong>
 <big>ג</big> ושואלים: <strong>אזהרה,</strong> מקום שנזכר בו האיסור, <strong>לגונב נפש מנין? ר' יאשיה אמר: מ"לא תגנב"</strong> שבעשרת הדברות (שמות כ, טו). <strong>ר' יוחנן אמר: מ"לא ימכרו ממכרת עבד"</strong> (ויקרא כה, מב). ומעירים: <strong>ולא פליגי</strong> <small>[נחלקו]</small> אלא הדעות מצטרפות יחד; <strong>מר</strong> <small>[חכם זה,</small> ר' יאשיה<small>]</small> <strong>קא חשיב</strong> <small>[מונה]</small> את ה<strong>לאו</strong> (מצות "לא תעשה") שיש ב<strong>גניבה, ומר</strong> <small>[וחכם זה,</small> ר' יוחנן<small>]</small> <strong>קא חשיב</strong> <small>[מונה]</small> את ה<strong>לאו</strong> שיש ב<strong>מכירה</strong> של אדם גנוב מישראל לעבדות.
  דרך אחרת מוצאים בבריתא, <strong>תנו רבנן</strong> <small>[שנו חכמים]:</small> מה שנאמר <strong>"לא תגנב"</strong> (שמות ב, טו) — <strong>בגונב נפשות הכתוב מדבר. אתה אומר בגונב נפשות, או אינו אלא בגונב ממון? אמרת: צא ולמד משלש עשרה מדות שהתורה נדרשת בהן,</strong> שאחת מהן היא <strong>דבר הלמד מעניינו,</strong> כלומר, למדים מן ההקשר, <strong>במה הכתוב מדבר</strong> בפסוקים הסמוכים "לא תרצח" וכיוצא בהן — <strong>ב</strong>עבירות שיש בהן דיני <strong>נפשות, אף כאן בנפשות.</strong>
 <strong>תניא אידך</strong> <small>[שנויה</small> ברייתא <small>אחרת]:</small> מה שנאמר <strong>"לא תגנבו</strong> ולא תכחשו ולא תשקרו איש בעמיתו<strong>"</strong> (ויקרא יט, יא) — <strong>בגונב ממון הכתוב מדבר. אתה אומר בגונב ממון, או אינו אלא בגונב נפשות? אמרת: צא ולמד משלש עשרה מדות שהתורה נדרשת בהן,</strong> שאחת מהן היא <strong>דבר הלמד מענינו. במה הכתוב מדבר</strong> בפסוק זה? — בעבירות ש<strong>בממון, אף כאן בממון.</strong>
 <big>ד</big> <strong>איתמר</strong> <small>[נאמר]</small> שנחלקו אמוראים בבעיה זו: היו <strong>עידי גניבה</strong> לחוד שהעידו שגנב אדם, <strong>ועידי מכירה</strong> לחוד, שהעידו על מכירתו, <strong>בנפש</strong> (כלומר, לענין גניבת נפש, כאמור) <strong>שהוזמו</strong> ונמצאו שקרנים. <strong>חזקיה אמר: אין נהרגין</strong> בדין עדים זוממים. <strong>ר' יוחנן אמר: נהרגין.</strong>
 ומסבירים: <strong>חזקיה</strong> ש<strong>אמר כ</strong>שיטת <strong>ר' עקיבא,</strong> ש<strong>אמר</strong> ככלל שהעדים יכולים להעיד על <strong>"דבר"</strong> (כאמור: "על פי שני עדים או שלושה עדים יקום דבר". דברים יט, טו) <strong>ולא חצי דבר</strong> וכיון שהעידה כל קבוצת עדים רק על חצי מעשה, על גניבה בלבד, או על מכירה בלבד, הרי זה נחשב כעדות על חצי דבר. <strong>ור' יוחנן אמר: כרבנן</strong> <strong>דאמרי</strong> <small>[כ</small>שיטת <small>חכמים שאומרים]</small> שהעדים מעידים על <strong>"דבר",</strong> <strong>ואפילו</strong> על <strong>חצי דבר,</strong> שאם העדויות שכאן מצטרפות הרי זו עדות שלימה, ולכן אם הוזמו — ייהרגו.
  ומעירים:  <strong>ומודה חזקיה בעדים האחרונים של בן סורר ומורה</strong> שראוהו זולל וסובא לאחר שכבר העידו בו עדים קודמים שגנב וזלל וסבא ולקה בעדות ראשונה, <strong>ש</strong>אם <strong>הוזמו שנהרגין.</strong> שעדות אחרונה זו היא עדות נבדלת שנועדה רק להמתת הנאשם, <strong>מתוך שיכולים לומר</strong> העדים <strong>הראשונים:</strong>
## דף פו:
 <strong>"</strong>רק <strong>להלקותו באנו",</strong> כלומר, להעיד עליו עדות מיוחדת כדי להענישו על מה שגנב, ואין עדותם מכוונת לענין חיוב כבן סורר כלל. <strong>ו</strong>לכן <strong>הני אחריני</strong> <small>[אלה</small> העדים <small>האחרים,</small> האחרונים<small>]</small> — <strong>כולי</strong> <small>[</small>את <small>כל]</small> ה<strong>דבר קא עבדי ליה</strong> <small>[עשו לו],</small> ואם הוזמו חייבים מיתה.
 <strong>מתקיף לה</strong> <small>[מקשה על כך]</small> <strong>רב פפא: אי הכי</strong> <small>[אם כך]</small> אתה מבין בשיטת חזקיה, אם כן <strong>עידי מכירה</strong> של אדם <strong>נמי ליקטליה</strong> <small>[גם כן שיהרגום],</small> <strong>מתוך שיכולין עידי גניבה לומר: "</strong>רק <strong>להלקותו באנו",</strong> שבאו להעיד רק שגנב נפש על מנת שילקה על כך, ולא כתחילת עדות להרגו על גניבה ומכירה. <strong>וכי תימא דקסבר</strong> <small>[ואם תאמר שסבור]</small> <strong>חזקיה</strong> שהגונב נפש בלבד <strong>דלא לקי</strong> <small>[שאינו לוקה],</small>
 <strong>והא איתמר</strong> <small>[והרי נאמר]</small> במחלוקת אחרת: <strong>עידי גניבה בנפש שהוזמו</strong> לפני שהעידו עדי מכירה, <strong>חזקיה ור' יוחנן</strong> נחלקו בכך: <strong>חד</strong> <small>[אחד</small> מהם<small>]</small> <strong>אמר: לוקין</strong> על כך, <strong>וחד</strong> <small>[ואחד</small> מהם<small>]</small> <strong>אמר: אין לוקין. ואמרינן</strong> <small>[ואמרנו]</small> בדיון באותו נושא: <strong>תסתיים</strong> <small>[תוגדר]</small> כי <strong>חזקיה</strong> הוא ש<strong>אמר לוקין, מ</strong>כיון ש<strong>אמר חזקיה:</strong> עדים זוממים שהעידו על כך <strong>אין נהרגין.</strong>
 <strong>דאי</strong> <small>[שאם]</small> <strong>ר' יוחנן</strong> הוא בעל דעה זו, הלא <strong>כיון</strong> ש<strong>אמר</strong> שעדים זוממים בנושא זה <strong>נהרגין, הוה ליה</strong> <small>[נעשה לו]</small> אותו איסור כ<strong>לאו שניתן לאזהרת מיתת בית דין,</strong> שאם איסור "לא תעשה" משמש אזהרה (מקור לאיסור) לעבירה שעונשה מוות, <strong>ו</strong>הרי כלל בידינו ש<strong>כל לאו שניתן לאזהרת מיתת בית דין אין לוקין עליו,</strong> גם אם לא חל במקרה זה עונש המוות. ואם <strong>איהו לא לקי</strong> <small>[הוא,</small> הנאשם, <small>אינו לוקה]</small> על הגניבה, <strong>אינהו היכי לקו</strong> <small>[הם,</small> העדים, <small>כיצד לוקים]</small> כעדים זוממים? והלא ענשם זהה לעונש המואשם על ידם! אלא ודאי סבור ר' יוחנן שעידי גניבה לדעת חזקיה לוקים, ואם כן צריכים לדון למוות את עדי המכירה לכל הדעות!
 <strong>אלא אמר רב פפא:</strong> עלינו לחזור בנו מן ההסבר הקודם, ולומר כי <strong>ב</strong>כת <strong>עידי מכירה דכולי עלמא לא פליגי</strong> <small>[שהכל,</small> גם חזקיה, <small>אינם חלוקים]</small> שהם <strong>נהרגין,</strong> שהרי עדותם היא עדות גמורה למוות, <strong>כי פליגי</strong> <small>[כאשר נחלקו]</small> הרי זה <strong>בעידי גניבה. חזקיה אמר: אין נהרגין,</strong> כי לדעתו <strong>גניבה לחודה קיימא</strong> <small>[לעצמה עומדת],</small> כעבירה לחוד שעונשה מלקות, <strong>ומכירה לחודה קיימא</strong> <small>[לעצמה עומדת]</small> ויש כאן איפוא שתי עדויות נפרדות. <strong>ר' יוחנן אמר: נהרגין,</strong> כי <strong>גניבה אתחלתא</strong> <small>[התחלתה]</small> של <strong>מכירה היא,</strong> שהמעידים על גונב אדם מעידים על עבירה שסופה מכירה והיא כעדות אחת.
  ומעירים:  <strong>ומודה ר' יוחנן בעדים הראשונים של בן סורר ומורה</strong> שגנב ואכל, <strong>שהוזמו, שאין נהרגין, מתוך שיכולין לומר "</strong>רק <strong>להלקותו באנו"</strong> על מה שעבר, שאין אנו מתכוונים כלל לדין בן סורר ומורה, ואין קשר בין מה שיענש אחר כך ובין העבירה הראשונה שעבר.
 <big>א</big> <strong>אמר אביי</strong> לסכם את הדברים שאמרנו, ושיטות חדשות בלשון זו: <strong>הכל מודים בבן סורר ומורה, והכל מודים בבן סורר ומורה, ומחלוקת בבן סורר ומורה.</strong>
 והסבר הדברים: <strong>הכל מודים בבן סורר ומורה,</strong> כלומר, <strong>בעדים הראשונים, ש</strong>לדעת הכל גם לר' יוחנן <strong>אין נהרגין, מתוך שיכולין לומר "</strong>רק <strong>להלקותו באנו".</strong>
 <strong>והכל מודים בבן סורר ומורה</strong> — <strong>בעדים אחרונים, ש</strong>לדעת הכל, גם לחזקיה, הם <strong>נהרגים, מתוך שעדים הראשונים יכולין לומר "</strong>רק <strong>להלקותו באנו", והני כוליה</strong> <small>[ואלה,</small> העדים האחרונים, את <small>כל]</small> ה<strong>דבר קא עבדי ליה</strong> <small>[הם עושים לו]</small> והיא עדות שלימה, ואם הוזמו — חייבים מיתה.
 <strong>ומחלוקת בבן סורר ומורה,</strong> כגון שהיו <strong>שנים</strong> מן העדים האחרונים, לאחר שכבר לקה על שגנב ואכל פעם אחת, ש<strong>אומרים "בפנינו גנב", ושנים אומרים "בפנינו אכל",</strong> ובכך נחלקו: האם שתי קבוצות אלה מעידות על "דבר" או על "חצי דבר".
 <strong>אמר רב אסי: עדי מכירה בנפש</strong> בלבד <strong>שהוזמו</strong> — <strong>אין נהרגין, מתוך שיכול</strong> הנאשם <strong>לומר:</strong> אמנם מעידים אתם שמכרתי אדם, אבל <strong>"עבדי מכרתי".</strong> נמצא שכאשר הם מעידים, אינם מעידים על עבירה שחייב עליה מיתה, שהרי אינם יכולים להוכיח שגנב את האיש הזה, ושמא עבדו הוא.
 <strong>אמר רב יוסף: כמאן אזלא הא שמעתא</strong> <small>[כ</small>שיטת <small>מי הולכת הלכה זו]</small> של <strong>רב אסי?</strong> — <strong>כ</strong>שיטת <strong>ר' עקיבא,</strong> ש<strong>אמר</strong> שהעדים צריכים להעיד <strong>דבר</strong> שלם <strong>ולא חצי דבר. אמר ליה</strong> <small>[לו]</small> <strong>אביי</strong> בתמיהה: לפי דבריך משמע שהלכה זו אינה יכולה להיות לפי שיטת חכמים, <strong>דאי כרבנן</strong> <small>[שאם</small> תאמר ש<small>כ</small>שיטת <small>חכמים</small> היא<small>],</small> שאינם סוברים כר' עקיבא, האם <strong>נהרגין</strong> הם?! <strong>הא</strong> <small>[הרי]</small> נימוק של <strong>"מתוך" קאמר</strong> <small>[אמר],</small> "מתוך שיכול לומר עבדי מכרתי", ועל פי נימוק זה יפטר גם לשיטת חכמים!
 <strong>אלא, אפילו תימא רבנן</strong> <small>[תאמר</small> שהוא כשיטת <small>חכמים],</small> <strong>ו</strong>אולם יש לומר  שמדובר באופן ש<strong>לא אתו</strong> <small>[באו]</small> <strong>עידי גניבה,</strong> ויש עידי מכירה בלבד, שיכול הנאשם להיפטר, ולכן עדי השקר לא יומתו כשהוזמו. ותוהים: <strong>אי הכי מאי למימרא</strong> <small>[אם כך מה יש לומר]?</small> הרי באמת אין הוכחה שהאיש שנמכר היה מישראל, ואינו עבד! ומשיבים: <strong>לא צריכא</strong> <small>[נצרכה]</small> לומר דבר זה למקרה שהיו רק עידי מכירה, אלא <strong>דאף על גב דאתו</strong> <small>[שאף על פי שבאו]</small> <strong>לבסוף,</strong> אחרי שהעידו העדים הראשונים, עדים שהעידו שנגנב אותו אדם.
  ושואלים:  <strong>ואכתי מאי למימרא</strong> <small>[ועדיין מה יש לומר]</small> בכך? הלא בזמן שהעידו עדי המכירה לא היתה זו עדות שיש בה כדי לחייב! ומשיבים: <strong>לא צריכא</strong> <small>[נצרכה]</small> אלא למקרה שרואים <strong>דקא מרמזי רמוזי</strong> <small>[שרומזים רמזים</small> זה לזה<small>]</small> עדים ראשונים ואחרונים, ולכאורה מובן שהם מכירים זה את זה ויודעים עדי המכירה שאחריהם יבואו עדי גניבה, והם חלק מעדות שקר שכוונתה להביא למותו של אדם, <strong>מהו דתימא</strong> <small>[שתאמר]:</small> <strong>רמיזא מילתא היא</strong> <small>[רמיזה דבר הוא],</small> ולכן שתי העדויות ייחשבו כיחידה אחת. על כן <strong>קא משמע לן</strong> <small>[השמיע לנו]</small> ש<strong>רמיזא לאו</strong> <small>[רמיזה</small> <strong>לא]</strong> <strong>כלום הוא,</strong> וכל עוד לא באו והעידו יחד, אין זו נחשבת כעדות אחת, ועדות מכירה בלבד אינה נחשבת.
 <big>ב משנה</big> <strong>זקן ממרא על פי בית דין</strong> שאינו מציית להוראות בית הדין של ישראל נידון למוות בחנק. <strong>שנאמר: "כי יפלא ממך דבר למשפט...</strong> וקמת ועלית אל המקום אשר יבחר ה' אלהיך בו... ועשית על פי הדבר אשר יגידו לך... והאיש אשר יעשה בזדון לבלתי שמוע... ומת האיש ההוא<strong>"</strong> (דברים יז, ח–יב). וכך נוהגים בענין זה: <strong>שלשה בתי דינין היו שם</strong> בירושלים, <strong>אחד יושב על פתח הר הבית, ואחד יושב</strong> לפנים ממנו <strong>על פתח העזרה, ואחד יושב בלשכת הגזית.</strong>
 <strong>באין לזה שעל פתח הר הבית, ואומר</strong> הזקן החכם שהורה הלכה שאינה מקובלת על חבריו: <strong>כך דרשתי</strong> מן התורה <strong>וכך דרשו חבירי, כך לימדתי וכך לימדו חבירי</strong> בהלכה ולא הגענו להסכמה בדבר. <strong>אם שמעו</strong> חכמי בית דין זה הלכה פסוקה בנושא זה — <strong>אמר להם,</strong>
 <strong>ואם לאו</strong> <small>[לא],</small> שלא שמעו — <strong>באין להן</strong> החכמים והזקן <strong>לאותן שעל פתח עזרה</strong> שהוא בית דין חשוב יותר, <strong>ואומר</strong> הזקן: <strong>כך דרשתי וכך דרשו חבירי, כך לימדתי וכך לימדו חבירי, אם שמעו</strong> — <strong>אמר להם,</strong>
 <strong>ואם לאו</strong> <small>[לא]</small> — <strong>אלו ואלו באין לבית דין הגדול</strong> סנהדרי של שבעים ואחד <strong>שבלשכת הגזית, שממנו יוצא תורה לכל ישראל, שנאמר:</strong> "ועשית על פי הדבר אשר יגידו לך <strong>מן המקום ההוא אשר יבחר ה'</strong> ושמרת לעשות ככל אשר יורוך" (שם י), והם אשר מסכמים וקובעים פסק הלכה מחייב. אם פסקו כנגד דבריו של אותו זקן, ו<strong>חזר</strong> הזקן <strong>לעירו,</strong> ובכל זאת <strong>שנה ולמד ב</strong>אותה <strong>דרך שהיה למד</strong> בה מקודם לכן — <strong>פטור,</strong> אולם <strong>אם הורה</strong> לאחרים <strong>לעשות</strong> כשיטתו שלא כדין סנהדרין — הרי זה <strong>חייב</strong> מיתה, <strong>שנאמר: "והאיש אשר יעשה בזדון..."</strong>(שם יב), וכוונתו: <strong>אינו חייב עד שיורה לעשות.</strong>
 ועוד אמרו: <strong>תלמיד</strong> שעדיין לא הגיע לדרגת חכם, שלא נסמך, <strong>שהורה לעשות</strong> כנגד הוראת בית דין הגדול — <strong>פטור,</strong> לפי שהוראתו אינה קרויה הוראה. ואם כן <strong>נמצא חומרו קולו</strong> שהחומרה שהחמירו עליו שלא יורה, גורמת לו הקלה שלא ידון למוות. 
 <big>ג גמרא</big>  <strong>תנו רבנן</strong> <small>[שנו חכמים]:</small> מה שנאמר <strong>"כי יפלא ממך דבר"</strong> (שם ח), 
## דף פז.
 <strong>ב</strong>ענין <strong>מופלא שבבית דין,</strong> כלומר, באדם המומחה וסמוך להיות דיין, <strong>הכתוב מדבר. "ממך"</strong> — <strong>זה יועץ</strong> הראוי לתת עצה בדינים חמורים כגון בעיבור השנה, <strong>ו</strong>כהוכחה ש"ממך" קשור ביועץ, ש<strong>כן הוא אומר: "ממך יצא חשב על ה' רעה יעץ בליעל"</strong> (נחום א, יא). <strong>"דבר"</strong> — <strong>זו הלכה</strong> למשה מסיני. <strong>"למשפט"</strong> — <strong>זה הדין,</strong> שהוא אחת מדרכי הלימוד במדות שהתורה נדרשת בהם.
 <strong>"בין דם לדם"</strong> — להבחין בין סוגים שונים של דם: <strong>בין דם נדה</strong> ל<strong>דם לידה</strong> ו<strong>דם זיבה,</strong> שבכל אחד הלכות מיוחדות בתורה. <strong>"בין דין לדין"</strong> — להבחין <strong>בין דיני נפשות,</strong> ל<strong>דיני ממונות,</strong> שיש ביניהם הבדלים בחוקי הראיות ועוד, ובין <strong>דיני מכות. "בין נגע לנגע"</strong> — <strong>בין נגעי</strong> צרעת <strong>אדם</strong> ל<strong>נגעי</strong> צרעת <strong>בתים,</strong> ו<strong>נגעי</strong> צרעת <strong>בגדים,</strong> שדיניהם שונים במקצת (ויקרא פרק יד).
 <strong>"דברי"</strong> — <strong>אלו החרמים,</strong> שאומר שדבר יהא "חרם לה' " או "לכהן", <strong>והערכין</strong> שמעריכים ערכו או ערך חבירו למקדש, <strong>וההקדשות</strong> שכולם תלויים בדיבור כשמקדיש את הדברים. <strong>"ריבת"</strong> — <strong>זו השקאת סוטה</strong> במים המאררים (במדבר פרק ה), שהיא תלויה בריב בין איש ואשתו, <strong>ועריפת עגלה</strong> שתלויה בריב שנגמר ברצח (דברים כא, א–ט), <strong>וטהרת מצורע</strong> שמקובל שנענש בצרעת משום שדיבר לשון הרע. <strong>"בשעריך"</strong> (דברים יז, ח) — <strong>זו</strong> מתנות <strong>לקט שכחה ופאה</strong> הניתנות לעניים שנאמר בהם שהם אוכלים בשערי העיר.
 <strong>"וקמת"</strong> (דברים יז, ח) משמעו — <strong>מבית דין</strong> שיושב ודן בנושא זה. <strong>"ועלית"</strong> (דברים יז, ח) — <strong>מלמד שבית המקדש</strong> שאליו הולכים <strong>גבוה מארץ ישראל, וארץ ישראל גבוה מכל הארצות,</strong> שלכן נופלת לשון "עליה" על הליכה למקדש ולארץ מכל מקום אחר בעולם. <strong>"אל המקום</strong> אשר יבחר ה' אלהיך בו<strong>"</strong> (דברים יז, ח) — <strong>מלמד שהמקום גורם</strong> ונותן תוקף לפסקי ההלכה, שדווקא במקום בו בחר ה' למושב סנהדרין, הרי החולק עליהם שם — הוא זקן ממרא.
  אגב הזכרת הדברים שואלים: <strong>בשלמא</strong> <small>[נניח]</small> לענין <strong>בית המקדש</strong> ש<strong>גבוה מארץ ישראל</strong> — <strong>דכתיב</strong> <small>[שנאמר]:</small> <strong>"ועלית", אלא</strong> ש<strong>ארץ ישראל גבוה מכל הארצות מנא ליה</strong> <small>[מנין לו]?</small> ומשיבים, <strong>דכתיב</strong> <small>[שנאמר]:</small> <strong>"לכן הנה ימים באים נאם ה' לא יאמר</strong> עוד <strong>חי ה' אשר העלה את בני ישראל מארץ מצרים. כי אם חי ה' אשר העלה ואשר הביא את זרע בית ישראל מארץ צפנה ומכל הארצות אשר הדחתים שם וישבו על אדמתם"</strong> (ירמיה כג, ז), הרי שלשון "עליה" משמשת לשיבה לארץ ישראל מכל ארצות שבעולם.
 <big>א</big> <strong>תנו רבנן</strong> <small>[שנו חכמים]:</small> <strong>זקן ממרא אינו חייב אלא</strong> כשהורה <strong>על דבר שזדונו</strong> (עשייתו בזדון) מחייבת <strong>כרת, ושגגתו</strong> (עשייתו בשגגה) מחייבת <strong>חטאת,</strong> אלו <strong>דברי ר' מאיר. ר' יהודה אומר:</strong> אינו חייב אלא <strong>על דבר שעיקרו מדברי תורה ופירושו מדברי סופרים,</strong> אבל אם לא נכתב עיקרו בתורה, או שכולו מפורש בתורה עצמה — אינו בכלל זקן ממרא. <strong>ר' שמעון אומר: אפילו</strong> חלק אותו זקן על <strong>דקדוק אחד מדקדוקי סופרים</strong> בפירוש התורה, הרי זה ממרא, בלי קשר לחומרת העבירה.
  ומבארים את השיטות, <strong>מאי טעמא</strong> <small>[מה הטעם]</small> של <strong>ר' מאיר?</strong> — <strong>גמר</strong> <small>[למד]</small> בגזירה שווה של המילים <strong>"דבר" "דבר"; כתיב הכא</strong> <small>[נאמר כאן]:</small> <strong>"כי יפלא ממך דבר למשפט"</strong> (דברים יז, ח), <strong>וכתיב התם</strong> <small>[ונאמר שם]:</small> <strong>"ונעלם דבר מעיני הקהל"</strong> (ויקרא ד, יג). <strong>מה להלן</strong> בענין חטאת הקהל אין מביאים חטאת זו אלא על <strong>דבר שחייב על זדונו כרת ועל שגגתו חטאת, אף כאן</strong> ב"יפלא דבר" הכוונה ל<strong>דבר שחייב</strong> <strong>על זדונו כרת ועל שגגתו חטאת.</strong>
 <strong>ור' יהודה</strong> מה טעמו? — שנאמר בזקן ממרא <strong>"על פי התורה אשר יורוך"</strong> (דברים יז, יא), ללמד: <strong>עד דאיכא</strong> <small>[שיש]</small> באותו ענין עצמו גם <strong>"תורה"</strong> כתובה <strong>ו</strong>גם <strong>"יורוך",</strong> דברי חכמים והוראתם המפרשים את הנאמר בתורה.
 <strong>ור' שמעון:</strong> הוא סומך על הכתוב <strong>"אשר יגידו לך מן המקום ההוא"</strong> (שם י), ללמד: <strong>אפילו כל דהו</strong> <small>[שהוא],</small> שכל הלכה של חכמי לשכת הגזית מחייבת, והחולק עליה הריהו זקן ממרא.
 <big>ב</big> <strong>אמר ליה</strong> <small>[לו]</small> <strong>רב הונא בר חיננא לרבא: תרגמא</strong> <small>[הסבר]</small> <strong>לי להא מתניתא</strong> <small>[ברייתא זו]</small> שפרשנו את הפסוק כולו לדינים שונים <strong>אליבא</strong> <small>[על פי שיטתו]</small> של <strong>ר' מאיר,</strong> כלומר, הסבר כיצד כל ההבדלים ההלכתיים הללו קשורים להוראתו של זקן ממרא בענין שזדונו כרת ושגגתו חטאת. <strong>אמר ליה</strong> <small>[לו]</small> <strong>רבא לרב פפא</strong> תלמידו: <strong>פוק תרגמא ליה</strong> <small>[לך והסבר לו אותה].</small>
 אמר לו: <strong>"כי יפלא"</strong> — <strong>במופלא שבבית דין הכתוב מדבר. "ממך"</strong> — <strong>זה יועץ, שיודע לעבר שנים ולקבוע חדשים</strong> הקרויים "סוד" ו"עצה", וכיצד יש בכך דבר שזדונו כרת. ומביאים דוגמא למחלוקת קיימת בתחום זה, <strong>כדתנן</strong> <small>[כמו ששנינו</small> במשנה <small>]:</small> <strong>הן</strong> (ר' יהושע ור' פפייס שנזכרו באותו מקור קודם לכן) <strong>העידו שמעברים את השנה כל אדר,</strong> בעוד <strong>ש</strong>חכמים <strong>היו</strong> רגילים להיות <strong>אומרים: עד הפורים</strong> בלבד מעברים.
  ומעתה אם החזיק זקן ממרא בשיטה אחרת בניגוד לדעת כל החכמים שבלשכת הגזית, <strong>דאי להאי גיסא</strong> <small>[שאם לצד זה]</small> הוא טוען בניגוד לדעת חכמים, הרי הם קובעים זמן הפסח בחודש אחר ונמצא <strong>קא שרי</strong> <small>[</small>ש<small>הוא מתיר]</small> <strong>חמץ בפסח, ואי להאי גיסא</strong> <small>[ואם</small> חולק <small>לצד זה],</small> וכגון שקבעו שלא לעבר השנה, <strong>קא שרי</strong> <small>[הוא מתיר]</small> <strong>חמץ בפסח</strong> בחודש אחר, ובכך הורה על דבר שזדונו כרת ושגגתו חטאת.
 <strong>"דבר"</strong> — <strong>זה הלכה</strong> למשה מסיני, <strong>זו הלכות אחד עשר</strong> יום שבנדה. שהלכה היא, שהזמן הקצר ביותר של ימים שהם לא זמן נדה בין תקופה אחת של תחלת הווסת לתקופה שניה, הוא אחד עשר יום. ואם ראתה אשה דם שלושה ימים רצופים בתוך אחד עשר יום אלה, דינה כזבה וחייבת לשבת שבעה ימים נקיים, וכל דיני זיבה עליה. <strong>דאיתמר</strong> <small>[שנאמר]</small> שנחלקו ברואה ביום <strong>עשירי</strong> מסוף שבעת ימי נדתה. <strong>ר' יוחנן אמר:</strong> היום <strong>ה</strong><strong>עשירי</strong> דינו <strong>כתשיעי</strong> וככל ראיית דם בתוך אחד עשר יום שצריכה לשמור עצמה ולבדוק טהרתה למחר, <strong>ור' שמעון בן לקיש אמר:</strong> היום ה<strong>עשירי</strong> דינו כבר <strong>כ</strong>יום ה<strong>אחד עשר,</strong> כיון שאין כאן מקום לשלושה ימים של זיבת דם שיהיו בתוך אחד עשר יום שהם "בלא עת נדתה", ומבארים את השיטות:
 <strong>ר' יוחנן אמר</strong> ש<strong>עשירי</strong> דינו <strong>כתשיעי, מה תשיעי בעי</strong> <small>[צריך]</small> <strong>שימור,</strong> כלומר, לבדוק אם יהא אחריו יום אחד נקי מדם, כדי להפסיק את רצף ימי הטומאה שלא יחשבו לזיבה, <strong>אף עשירי בעי</strong> <small>[צריך]</small> <strong>שימור</strong> יום אחד עשר.
  ואילו <strong>ריש לקיש אמר: עשירי</strong> דינו <strong>כאחד עשר, מה</strong> יום <strong>אחד עשר לא בעי</strong> <small>[אינו צריך]</small> <strong>שימור, אף עשירי לא בעי</strong> <small>[אינו צריך]</small> <strong>שימור,</strong> שכן אם תראה למחרת ביום אחד עשר וגם ביום שאחרי זה (יום שנים עשר), הרי היום האחרון של שלושה ימים רצופים הוא כבר תחילת ימי הנדה ואין כאן זיבה, ולכן ממילא אינה צריכה שימור. ואם היו סנהדרין סבורים כר' יוחנן, והיה בא על האשה ביום זה בזדון — חייב כרת כבא על הנדה.
 <strong>"משפט"</strong> — <strong>זה הדין</strong> כלומר, לימוד לפי המדות שהתורה נדרשת בהן
## דף פז:
 כגון <strong>דין</strong> הבא על <strong>בתו מאנוסתו</strong> שלא נתפרש בתורה ולמדנוהו.
  וכפי ש<strong>אמר רבא, אמר לי רב יצחק בר אבודימי: אתיא</strong> <small>[באה,</small> נלמדה<small>]</small> הלכה זו מגזירה שווה מן המילים <strong>"הנה" "הנה"</strong> האמורות גם באשה ובתה וגם באיסור בת בתו ובת בנו,
 <strong>אתיא</strong> <small>[באה]</small> מגזירה שווה של <strong>"זמה" "זמה"</strong> האמורות שם, לענין עונש שריפה.
 <strong>"בין דם לדם"</strong> — נדרש: <strong>בין דם נדה, דם לידה, דם זיבה.</strong> ובכל פרט יש מחלוקת חכמים בדבר שיש בזדונו כרת. <strong>דם נדה</strong> כיצד? כגון <strong>בפלוגתא</strong> <small>[במחלוקת]</small> שבין <strong>עקביא בן מהללאל ורבנן</strong> <small>[וחכמים],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>דם</strong> שיצא מן האשה והיה צבעו <strong>ירוק</strong> נחלקו בו האם קרוי הוא דם לענין נדה? ש<strong>עקביא בן מהללאל מטמא וחכמים מטהרין,</strong> והבא על הנדה חייב כרת.
 <strong>דם לידה</strong> — <strong>בפלוגתא</strong> <small>[במחלוקת]</small> של <strong>רב ולוי. דאתמר</strong> <small>[שנאמר]</small> שנחלקו אמוראים בדבר, <strong>רב אמר:</strong> הדם היוצא מן האשה לאחר לידה וכן דם זיבה <strong>מעין אחד הוא</strong> וממקור אחד יוצאים, אלא <strong>התורה טמאתו</strong> מיד לאחר הלידה, <strong>והתורה טיהרתו</strong> שבועיים לאחר הלידה. ולכן גם אם האשה ממשיכה לזוב דם אחר שבועיים ללידתה אומרים אנו שדם זה דם טוהר הוא ואינה מטמאה.
 <strong>ולוי אמר: שני מעיינות הן, נסתם הטמא</strong> לאחר שבועיים, ואז <strong>נפתח הטהור, נסתם הטהור נפתח הטמא.</strong> ולכן אם לא הפסיקה שתיתת הדם לאחר שבועיים אפילו זמן קצר, מן הסתם ממשיך לנבוע הדם הטמא, והבא על אשה זו לדעת לוי חייב כרת.
 <strong>דם זיבה</strong> — כגון <strong>בפלוגתא</strong> <small>[במחלוקת]</small> של <strong>ר' אליעזר ור' יהושע. דתנן</strong> <small>[ש</small>כן <small>שנינו</small> במשנה<small>]:</small> <strong>קישתה</strong> (היתה מקשה ללדת) וזב ממנה דם, כדרך היולדות, <strong>שלשה ימים בתוך אחד עשר יום</strong> שהם הזמן שנקצב בהלכה כזמן שבין נדה לנדה (ולכן הרואה בהם דם — דם זיבה הוא, שהרי הוא "בלא עת נדתה"), <strong>אם שפתה מעת לעת,</strong> שנחה מקישויה ופסק הדם ליממה אחת, <strong>וילדה</strong> לאחר מכן — <strong>הרי זו</strong> נידונה כ<strong>יולדת בזוב,</strong> וחייבת להביא נוסף לקרבן יולדת גם קרבן כזבה, אלו <strong>דברי ר' אליעזר.</strong>
 <strong>ור' יהושע אומר:</strong> דין יולדת ששפתה הוא אם שפתה דווקא <strong>לילה ויום, כלילי שבת ויומו</strong> בסדר זה דווקא, ולא כל מעת לעת. ועוד: <strong>"ששפתה",</strong> כוונתו — שנחה <strong>מן הצער</strong> שפסקו כאביה, <strong>ולא</strong> ששפתה <strong>מן הדם.</strong> הרי מחלוקת בדין דם זיבה, והשאלה אם היא קרויה יולדת בזוב, היא שאלה שיש בה צד כרת.
  ועוד נדרש שם <strong>"בין דין לדין"</strong> — <strong>בין דיני ממונות, דיני נפשות, דיני מכות.</strong> ומסבירים: <strong>דיני ממונות</strong> — כגון <strong>בפלוגתא</strong> <small>[במחלוקת]</small> שבין <strong>שמואל ור' אבהו,</strong> ש<strong>אמר</strong> <strong>שמואל: שנים שדנו</strong> דיני ממונות <strong>דיניהם דין, אלא שנקראין בית דין חצוף. ור' אבהו אמר: לדברי הכל אין דיניהן דין.</strong> ולפיכך אם ידונו שנים בסכסוך ויחליטו שיש לתת ממון לאחד המתדיינים, ואותו אדם יקח כסף זה ויקדש בו אשה, לדעת שמואל הכסף שלו והאשה מתקדשת בו, ולדעת ר' אבהו הממון אינו שלו וקידושיו אינם קידושין. הרי מכאן מסקנה שיש בה צד חיוב כרת.
  ב<strong>דיני נפשות</strong> — כגון <strong>בפלוגתא</strong> <small>[במחלוקת]</small> של <strong>רבי ורבנן</strong> <small>[וחכמים].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>רבי אומר:</strong> על הכתוב "וכי ינצו אנשים ונגפו אשה הרה... ואם אסון יהיה <strong>ונתתה נפש תחת נפש"</strong> (שמות כא כב–כג), ש"נפש" כאן משמעו <strong>ממון,</strong> כופר נפש.
  והוא דן בדבר: <strong>אתה אומר</strong> שכוונתו <strong>ממון, או אינו אלא</strong> נטילת <strong>נפש ממש?</strong> את הדבר ניתן להוכיח ממה ש<strong>נאמר</strong> לשון <strong>"נתינה" למעלה</strong> ("ענוש יענש כאשר ישית עליו בעל האשה ונתן בפלילים". שמות כא, כב), <strong>ונאמר</strong> לשון <strong>"נתינה" למטה</strong> ("ואם אסון יהיה ונתתה נפש תחת נפש". שמות כא כג), <strong>מה להלן</strong> למעלה נתינה זו משמעה שיתן <strong>ממון, אף כאן</strong> למטה <strong>ממון.</strong> וחכמים מפרשים שהיא נטילת נפש ממש. הרי דין שיש בו צד כרת לגבי דיני נפשות.
  וב<strong>דיני מכות</strong> כגון <strong>בפלוגתא</strong> <small>[במחלוקת]</small> של <strong>ר' ישמעאל ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנה<small>]:</small> פסק דין אודות חיוב אדם <strong>מכות</strong> אינו נעשה אלא <strong>בשלשה</strong> דיינים. <strong>משום</strong> (בשם) <strong>ר' ישמעאל אמרו: בעשרים ושלשה.</strong> ולדעתו אם דנוהו שלושה למלקות, יכול לתבוע מהם ממון דמי חבלתו, ואם קידש בממון זה אשה, הרי נובע צד חיוב כרת התלוי במחלוקת אם היה בית הדין מוסמך לדון בכך.
 <strong>"בין נגע לנגע"</strong> — פירושו להבחין <strong>בין נגעי אדם, נגעי בתים, נגעי בגדים.</strong>
 ומחלוקת שיש בה צד כרת ב<strong>נגעי אדם</strong> — כגון <strong>בפלוגתא</strong> <small>[במחלוקת]</small> של <strong>ר' יהושע ורבנן</strong> <small>[וחכמים].</small> <strong>דתנן</strong> <small>[ששנינו</small> במשנה<small>]:</small> <strong>אם בהרת קדם לשער הלבן,</strong> שלאחר שראה הכהן את הבהרת צמח בה שיער לבן — <strong>טמא</strong> כמפורש בתורה, ו<strong>אם שער לבן קדם לבהרת</strong> — <strong>טהור.</strong> ואולם אם היה <strong>ספק</strong> מה קדם — חכמים אומרים: <strong>טמא, ר' יהושע אומר: כהה.</strong> ושאלו: <strong>מאי</strong> <small>[מה</small> משמעות<small>]</small> <strong>"כהה"? אמר רבא: כהה</strong> פירושו כבהרת שכהה מראה, שנאמר בתורה כי הוא <strong>טהור.</strong> ואם יכנס איש שיש בו ספק זה למקדש, מחלוקת היא אם חייב כרת.
  ו<strong>נגעי בתים</strong> — כגון <strong>בפלוגתא</strong> <small>[במחלוקת]</small> של <strong>ר' אלעזר בר' שמעון ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' אליעזר בר' שמעון אומר: לעולם אין הבית טמא</strong> בנגע צרעת <strong>עד שיראה</strong> הנגע <strong>כ</strong>גודל <strong>שני גריסין, על שתי אבנים, בשתי כתלים, בקרן זוית</strong> שבבית. <strong>ארכו</strong> של הנגע <strong>כשני גריסין ורחבו כגריס.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' אלעזר בר' שמעון?</strong> ומסבירים: <strong>כתיב</strong> <small>[נאמר]</small> בכתוב זה <strong>"קיר"</strong> ובאותו כתוב <strong>כתיב</strong> <small>[נאמר]</small> <strong>"קירת"</strong> ("וראה את הנגע... בקירות הבית שקערורות ירקרקות או אדמדמת ומראיהן שפל מן הקיר". ויקרא יד, לז). <strong>איזהו קיר שהוא כקירות? הוי אומר זה קרן זוית.</strong> ורק הנכנס לבית כזה טמא, אבל אם לא היה כן הנגע אינו נטמא, ואם יכנס אחר כך למקדש פטור מכרת.
 <strong>נגעי בגדים</strong> — כגון <strong>בפלוגתא</strong> <small>[במחלוקת]</small> של <strong>ר' יונתן בן אבטולמוס ורבנן</strong> <small>[וחכמים].</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יונתן בן אבטולמוס אומר: מנין</strong>
## דף פח.
 <strong>לפריחה</strong> של נגע צרעת <strong>בבגדים שהיא טהורה,</strong> שאם פרח הנגע ונתמלא כל הבגד בצרעת שהוא טהור, כשם שהדין בנגעי אדם?
  — <strong>נאמרה קרחת וגבחת ב</strong>נגע ה<strong>אדם</strong> ("וכי יהיה בקרחת או בגבחת נגע". ויקרא יג, מב), <strong>ונאמרה קרחת וגבחת בבגדים</strong> ("וראה הכהן אחרי הכבס את הנגע... פחתת היא בקרחתו או בגבחתו". ויקרא יג, נה). <strong>מה להלן</strong> באדם — אם <strong>פרח</strong> הנגע <strong>בכולו טהור, אף כאן</strong> בבגדים — אם <strong>פרח בכולו טהור.</strong> וחכמים שאינם סבורים כן, אומרים שבגד זה הריהו טמא, והנוגע בו ונכנס למקדש חייב כרת.
 <strong>"דברי"</strong> — <strong>אלו הערכין והחרמים והקדישות.</strong> ונבאר אף באלו מחלוקת שיש בה צד כרת. <strong>הערכין</strong> — <strong>בפלוגתא</strong> <small>[במחלוקת]</small> של <strong>ר' מאיר ורבנן</strong> <small>[וחכמים],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המעריך</strong> ילד <strong>פחות מבן חדש</strong> שלא נאמר בתורה כל ערך לו, <strong>ר' מאיר אומר: נותן דמיו,</strong> שוודאי נתכוון אותו אדם לא לערך, אלא לנדור כפי שוויו של תינוק זה. <strong>וחכמים אומרים: לא אמר כלום.</strong> ומתוך השאלה האם כסף זה יש בו קדושה, נובעים כמה הבדלים (לענייני קידושין ועוד) העשויים להביא לידי כרת.
 <strong>החרמים</strong> — כגון <strong>בפלוגתא</strong> <small>[במחלוקת]</small> של <strong>ר' יהודה בן בתירה ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה בן בתירה אומר: סתם חרמים</strong> אם אמר אדם על חפץ "חרם הוא" — הרי הם כהקדש, והם <strong>ל</strong>צורך <strong>בדק הבית</strong> של המקדש, <strong>שנאמר: "כל חרם קדש קדשים הוא לה' "</strong>(ויקרא כז, כח).
 <strong>וחכמים אומרים: סתם חרמים לכהן,</strong> כלומר, אין בהם קדושה אלא הם ניתנים לכהנים, <strong>שנאמר: "כשדה החרם לכהן תהיה אחזתו"</strong> (ויקרא כא), הרי ששדה החרם נחלת הכהן הוא. <strong>אם כן מה תלמוד לומר "קדש קדשים הוא לה' "?</strong> — ללמד <strong>ש</strong>החרם <strong>חל</strong> גם <strong>על קדשי קדשים ועל קדשים קלים,</strong> שאף דבר שיש בו קדושה יכול להחרימו וצריך לתת את ערכו להקדש. וממחלוקת זו אם החרם הוא קודש או חול, יש הבדל לענין שימוש בו לצרכים שונים, ולענין קידושין יש כאן צד כרת.
 <strong>הקדשות</strong> — כגון <strong>בפלוגתא</strong> <small>[במחלוקת]</small> של <strong>ר' אליעזר בן יעקב ורבנן</strong> <small>[וחכמים].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' אליעזר בן יעקב אומר: אפילו צינורא</strong> (כעין מזלג קטן) <strong>של הקדש צריכה</strong> בית דין של <strong>עשרה בני אדם</strong> כדי <strong>לפדותה,</strong> וחכמים סבורים שדי בשלושה. שלדעת ר' אליעזר בן יעקב אם פדו אותה רק שלושה הריהי עדיין קודש, ויש הבדל לדין מעילה ולאפשרות השימוש בצינורא.
 <strong>"ריבת"</strong> — <strong>זה השקאת סוטה, ועריפת העגלה, וטהרת מצורע. השקאת סוטה</strong> — כגון <strong>בפלוגתא</strong> <small>[במחלוקת]</small> של <strong>ר' אליעזר ור' יהושע. דתנן</strong> <small>[ש</small>כן <small>שנינו</small> במשנה<small>]:</small> <strong>המקנא לאשתו,</strong> כלומר, הבעל המזהיר את אשתו שלא תהא במקום סתר עם גבר מסויים, <strong>ר' אליעזר אומר: מקנא</strong> ומזהיר אותה <strong>על פי שנים</strong> (בפני שני עדים), <strong>ומשקה,</strong> כלומר, מביא אותה למקדש להשקותה מי סוטה אם נסתרה עם אותו אדם <strong>על פי עד אחד או על פי עצמו.</strong>
 <strong>ר' יהושע אומר: מקנא</strong> לה <strong>על פי שנים, ומשקה</strong> אותה <strong>על פי שנים.</strong> ומכאן נובע הבדל לענין כתובתה אם מגיע לה כתובתה או לא (שסוטה שלא נבדקה אינה מקבלת כתובה), ולענין השימוש בממון כתובתה, ואם הוא נחשב כגזל.
 <strong>עריפת עגלה</strong> — כגון <strong>בפלוגתא</strong> <small>[במחלוקת]</small> של <strong>ר' אליעזר ור' עקיבא. דתנן</strong> <small>[ש</small>כן <small>שנינו</small> במשנה<small>]:</small> <strong>מאין היו מודדין</strong> מן החלל לעיר הקרובה? <strong>ר' אליעזר אומר: מטיבורו</strong> של המת, <strong>ר' עקיבא אומר: מחוטמו. ר' אליעזר בן יעקב אומר: ממקום שנעשה בו חלל</strong> כרגיל, <strong>מצוארו,</strong> ולדעת כל חכם אם מדדו ממקום שאינו מתאים אין העגלה מתקדשת, והיא חולין ואפשר לקדש בה אשה, ויש גם כאן צד כרת.
  לגבי <strong>טהרת מצורע</strong> — כגון <strong>בפלוגתא</strong> <small>[במחלוקת]</small> של <strong>ר' שמעון וחכמים, דתנן</strong> <small>[ש</small>כן <small>שנינו</small> במשנה<small>]:</small> מצורע ש<strong>אין לו בהן יד,</strong> או <strong>בהן רגל,</strong> או <strong>אוזן</strong> <strong>ימנית</strong> שאמרה התורה שיש לתת עליהם דם ושמן כדי לטהר את המצורע — <strong>אין לו טהרה עולמית. ר' אליעזר אומר: נותן לו על מקומו,</strong> על המקום בו היו חלקים אלה בגופו, <strong>ויוצא. ר' שמעון אומר: נותן על של שמאל ויוצא.</strong> ובקביעה אם מצורע זה נטהר תלוי היתרו להכנס למקדש, ואם נכנס — אם חייב כרת משום טומאה.
 <strong>"בשעריך"</strong> — <strong>זה לקט שכחה</strong> ו<strong>פיאה.</strong> כיצד? <strong>לקט</strong> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שני שבלין</strong> שלא נקצרו עם האלומה ומצאן עני בשדה — הריהן <strong>לקט,</strong> ומותר לקחתן, <strong>שלשה</strong> שיבלים — <strong>אינן לקט</strong> ויחזור בעל הבית ויקחן, אם ירצה. ובדין <strong>שכחה</strong> — <strong>שני עומרין</strong> שנשארו בשדה הם בגדר <strong>שכחה,</strong> ושייכים לעניים, <strong>שלשה</strong> עומרים ויותר — <strong>אינן שכחה,</strong> ושייכים לבעל הבית.
 <strong>ועל כולן בית שמאי אומרים: שלש לעני וארבע לבעל הבית.</strong> ולפי זה אם לקח העני שבולת שלישית או עומר שלישי הריהו לדעת בית הלל גזלן, ואינו יכול לקדש בו את האשה.
 <strong>פיאה</strong> — כגון <strong>בפלוגתא</strong> <small>[במחלוקת]</small> של <strong>ר' ישמעאל ורבנן</strong> <small>[וחכמים].</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מצות פיאה</strong> האמורה בתורה לתת את פאת שדהו לעניים היא <strong>להפריש</strong> את הפיאה <strong>מן הקמה.</strong> ואם <strong>לא הפריש מן הקמה</strong> — <strong>יפריש</strong> שיעור פאה (אחד משישים בערך) <strong>מן העומרין. לא הפריש מן העומרין</strong> — <strong>יפריש מן הכרי עד שלא מירחו</strong> (שלא סידרו בערימה חלקה וישרה כראוי). ואם <strong>מירחו</strong> — נתחייבה כבר תבואה זו במעשר, ואז <strong>מעשר</strong> כראוי <strong>ונותן לו</strong> לעני כדי שיעור פיאה.
 <strong>משום</strong> (בשם) <strong>ר' ישמעאל אמרו: אף מפריש מן העיסה</strong> כשיעור פיאה, וחכמים אומרים שלאחר טחינה שוב אין חיוב פיאה בקמח. וכשלקח העני מן העיסה מחלוקת אם נחשבת היא כרכושו הראוי לקדש בו, או לא.
 <big>א</big> שנינו במשנה שהיו בירושלים <strong>שלשה בתי דינין,</strong> וכיצד היה עושה בית הדין שבפניו בא הזקן הממרא. <strong>אמר רב כהנא:</strong> אם <strong>הוא</strong> הזקן הממרא <strong>אומר מפי השמועה,</strong> כלומר, כך שמעתי ולמדתי מפי רבותי, <strong>והן</strong> בית הדין <strong>אומרין מפי השמועה,</strong> שכך קיבלו הם מפי רבותיהם — <strong>אינו נהרג,</strong> שיש לו על מה לסמוך.
 <strong>הוא אומר: "כך הוא בעיני",</strong> שאין לו מסורת, אבל כך נראה בעיניו, <strong>והן אומרין: "כך הוא בעינינו"</strong> — <strong>אינו נהרג. וכל שכן</strong> אם <strong>הוא אומר מפי השמועה, והן אומרין: "כך הוא בעינינו"</strong> — ודאי <strong>אינו נהרג. עד שיאמר</strong> הוא: <strong>"כך הוא בעיני", והן אומרים: מפי השמועה</strong> קיבלנו היפך דבריך. שאם הוא בא ורוצה על ידי סברתו לחלוק על מסורת הקבלה הריהו נידון למיתה. <strong>תדע,</strong> ראיה לדבר, <strong>שהרי לא הרגו את עקביא בן מהללאל</strong> אף שחלק על כל חכמי דורו, וזאת משום שאמר מפי השמועה.
 <strong>ור' אלעזר אומר: אפילו הוא אומר מפי השמועה, והן אומרין "כך הוא בעינינו"</strong> — <strong>נהרג,</strong> וטעם הדבר הוא — <strong>כדי שלא ירבו מחלוקות בישראל</strong> ותיפסק הלכה אחת לכל העם. <strong>ואם תאמר: מפני מה לא הרגו את עקביא בן מהללאל?</strong> — <strong>מפני שלא הורה הלכה למעשה,</strong> ורק טען לאמיתות שיטתו, ודבר זה מותר תמיד.
 <strong>תנן</strong> <small>[שנינו</small> במשנתנו] שאומר הזקן הממרא:  <strong>כך דרשתי וכך דרשו רוב חבירי, כך למדתי וכך למדו חבירי". מאי לאו</strong> <small>[האם לא]</small> כולל הדבר ש<strong>הוא אומר מפי השמועה, והם אומרין "כך הוא בעינינו"!</strong> ודוחים: <strong>לא,</strong> יש לפרש כך: ש<strong>הוא אומר "כך הוא בעיני", והם אומרים מפי השמועה.</strong>
 ומציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ש<strong>אמר ר' יאשיה: שלשה דברים סח לי זעירא</strong> שהיה <strong>מאנשי ירושלים: בעל שמחל על קינויו,</strong> שלאחר שקינא לאשתו שלא תסתר חזר ואמר שהוא מוחל לה — <strong>קינויו מחול,</strong> ואם נסתרה אינו צריך להשקותה.
## דף פח:
 <strong>בן סורר ומורה שרצו אביו ואמו למחול לו</strong> ואף שחטא לא הביאוהו לבית דין — <strong>מוחלין לו.</strong>
 וכן <strong>זקן ממרא שרצו בית דינו למחול לו</strong> — <strong>מוחלין לו. וכשבאתי אצל חבירי שבדרום</strong> וספרתי להם מסורת זו, <strong>על שנים</strong> מהם <strong>הודו לי,</strong> ו<strong>על זקן ממרא לא הודו לי, כדי שלא ירבו מחלוקת בישראל.</strong> וכיון שזהו טעם העונש, הרי זו הוכחה שגם אם אמר הוא מפי השמועה הריהו חייב, ו<strong>תיובתא</strong> <small>[קושיה חמורה]</small> היא לשיטת רב כהנא.
 <big>א</big> <strong>תניא</strong> <small>[שנויה</small> ברייתא<small>],</small> <strong>אמר ר' יוסי: מתחילה</strong> בדורות ראשונים <strong>לא היו מרבין מחלוקת בישראל, אלא</strong> כך היו קובעים הלכה: <strong>בית דין של שבעים ואחד יושבין בלשכת הגזית, ושני בתי דינין של עשרים ושלשה, אחד יושב על פתח הר הבית, ואחד יושב על פתח העזרה, ושאר בתי דינין של עשרים ושלשה יושבין בכל עיירות ישראל.</strong>
 <strong>הוצרך הדבר לשאול,</strong> שלא היה ברור ומקובל — <strong>שואלין מבית דין שבעירן. אם שמעו</strong> חכמי בית הדין הלכה בענין זה — <strong>אמרו להן, ואם לאו</strong> <small>[לא]</small> שמעו — <strong>באין לזה שסמוך לעירן. אם שמעו</strong> אותו בית דין הלכה בענין זה — <strong>אמרו להם, ואם לאו</strong> <small>[לא]</small> שמעו — <strong>באין לזה שעל פתח הר הבית. אם שמעו</strong> אותו בית דין הלכה בענין זה — <strong>אמרו להם, ואם לאו</strong> <small>[לא]</small> שמעו <strong>באין לזה שעל פתח העזרה.</strong>
 <strong>ואומר</strong> אחד החכמים שלא הסכימו כל חבריו עמו: <strong>כך דרשתי וכך דרשו חבירי, כך למדתי וכך למדו חבירי. אם שמעו</strong> אותו בית דין הלכה בענין זה — <strong>אמרו להם, ואם לאו</strong> <small>[לא]</small> שמעו — <strong>אלו ואלו באין ללשכת הגזית, ששם יושבין</strong> חכמי סנהדרי גדולה <strong>מ</strong>שעת הקרבת <strong>תמיד של שחר</strong> בבוקר <strong>עד</strong> שעת הקרבת <strong>תמיד של בין הערבים.</strong>
 <strong>ובשבתות ובימים טובים</strong> שאין דנים בהם היו <strong>יושבין בחיל,</strong> במקום המוקף חומה קטנה בתוך הר הבית. <strong>נשאלה שאלה בפניהם, אם שמעו</strong> אותו בית דין הלכה בענין זה — <strong>אמרו להם, ואם לאו</strong> <small>[לא]</small> שמעו — היו <strong>עומדין למנין</strong> (להצבעה) באותו נושא. אם <strong>רבו המטמאים</strong> — <strong>טמאו,</strong> קבעו הלכה שטמא הוא, אם <strong>רבו המטהרין</strong> — <strong>טהרו.</strong> ובאופן זה נסתיימו כל המחלוקות תוך זמן קצר.
  אבל <strong>משרבו תלמידי שמאי והלל שלא שמשו</strong> את רבותיהם ולא למדו <strong>כל צרכן</strong> — אז <strong>רבו מחלוקת בישראל, ונעשית תורה כשתי תורות,</strong> שנוצרו שתי אסכולות שונות ולא הגיעו לכלל הלכה פסוקה בכל נושא.
  ועוד לענין סדרי בתי הדין הקודמים: <strong>משם</strong> מהסנהדרין שבלשכת הגזית <strong>כותבין ושולחין בכל מקומות: כל מי שהוא חכם ושפל ברך</strong> (צנוע) <strong>ודעת הבריות נוחה הימנו</strong> — <strong>יהא דיין בעירו.</strong> אם הצליח, אותו דיין בעירו, <strong>משם מעלין אותו ל</strong>בית דין של <strong>הר הבית,</strong> כשנתפנה מקום לדיין, <strong>משם ל</strong>בית דין של <strong>עזרה, משם ללשכת הגזית</strong> — הכל לפי חכמתו.
  אגב דברים אלה בענין בחירת דיינים, מביאים כי <strong>שלחו מתם</strong> <small>[משם,</small> מארץ ישראל<small>]:</small> <strong>איזהו בן העולם הבא?</strong> — <strong>ענוותן ושפל ברך, שייף עייל שייף ונפיק</strong> <small>[מתכופף</small> ו<small>נכנס</small> ו<small>מתכופף ויוצא]</small> בצניעות, <strong>וגריס באורייתא תדירא</strong> <small>[ולומד בתורה בקביעות],</small> <strong>ולא מחזיק טיבותא לנפשיה</strong> <small>[טובה לעצמו],</small> שאינו רואה עצמו משום מעלותיו כאדם גדול הראוי לרוב כבוד. <strong>יהבו ביה רבנן עינייהון</strong> <small>[נתנו בו חכמים עיניהם]</small> <strong>ברב עולא בר אבא,</strong> שלדעתם התקיימו בו כל המעלות הללו.
 <big>ב</big> שנינו במשנה שאף אם <strong>חזר</strong> הזקן הממרא <strong>לעירו ושנה</strong> כדרך שהיה שונה קודם ולא שינה דעתו — אינו חייב, עד שיורה לעשות כשיטתו. <strong>תנו רבנן</strong> <small>[שנו חכמים]:</small> הזקן ממרא <strong>אינו חייב</strong> מיתה <strong>עד שיעשה</strong> הוא עצמו <strong>כהוראתו, או שיורה לאחרים ויעשו</strong> הם <strong>כהוראתו.</strong>
 ומעירים: <strong>בשלמא</strong> <small>[נניח]</small> לענין זה ש<strong>יורה לאחרים ויעשו כהוראתו</strong> יש חידוש בדבר, כי <strong>מעיקרא</strong> <small>[מתחילה]</small> <strong>לאו בר קטלא</strong> <small>[לא בן מוות]</small> <strong>הוא, והשתא בר קטלא</strong> <small>[ועכשיו בן מוות]</small> <strong>הוא. אלא</strong> מה טעם לומר <strong>שיעשה</strong> הוא עצמו <strong>כהוראתו?</strong> והלא <strong>מעיקרא נמי בר קטלא</strong> <small>[מתחילה</small> על המעשה עצמו <small>גם כן בן מוות]</small> <strong>הוא,</strong> שהרי אם היה עובר עבירה שעונשה מיתת בית דין היה נידון למוות על העבירה שעבר, גם אם לא המרה את דעת בית דין מתחילה! ומוסיפים: <strong>התינח היכא דאורי</strong> <small>[</small>דבר <small>זה נוח</small> לפרש <small>במקום שהורה]</small> <strong>ב</strong>ענין <strong>חלב ודם,</strong> שאמנם חייבים עליהם כרת אך לא מיתה בידי אדם, <strong>דמעיקרא לאו בר קטלא</strong> <small>[שמתחילה</small> על המעשה עצמו <small>לא בן מוות]</small> <strong>הוא, והשתא בר קטלא</strong> <small>[ועכשיו</small> שהורה <small>בן</small> <small>מוות]</small> <strong>הוא. אלא היכא דאורי</strong> <small>[במקום שהורה]</small> באיסורים שהם <strong>בחייבי מיתות בית דין</strong> ועשה בעצמו כן, הרי <strong>מעיקרא נמי</strong> <small>[מתחילה גם כן]</small> גם אם לא הורה <strong>בר קטלא</strong> <small>[בן מוות]</small> <strong>הוא!</strong>
 ומשיבים: בכל זאת יש הבדל, כי <strong>מעיקרא</strong> <small>[מתחילה]</small> אם לא הורה <strong>בעי</strong> <small>[צריך]</small> <strong>התראה</strong> לפני המעשה כדי שיהרגוהו, ואילו <strong>השתא לא בעי</strong> <small>[עכשיו</small> בענין הוראה <small>אינו צריך]</small> <strong>התראה,</strong> אלא כיון שעבר נידון למוות משום המראתו.
  ושואלים: ואם היה זה  <strong>מסית, דלא בעי</strong> <small>[שאינו צריך]</small> <strong>התראה, מאי איכא למימר</strong> <small>[מה יש לומר]?</small> ובדין זה מהו ההבדל בין זקן ממרא ואדם אחר? ומשיבים: <strong>מעיקרא</strong> <small>[מתחילה]</small> אם לא היה מורה שהסתה זו מותרת, <strong>אי אמר טעמא, מקבלינן מיניה</strong> <small>[אם היה אומר טעם</small> להתנצל ולהסביר שלא נתכוון לכך, <small>היינו מקבלים ממנו],</small> <strong>השתא אי אמר טעמא, לא מקבלינן מיניה</strong> <small>[עכשיו, אם יאמר טעם, אין מקבלים ממנו],</small> שהרי גילה דעתו שאין בכך איסור ובוודאי על דעת כן עשה.
 <big>ג משנה</big> לענין הוראה של זקן ממרא, <strong>חומר</strong> הוא <strong>בדברי סופרים מבדברי תורה,</strong> כיצד? — זקן ממרא <strong>האומר "אין</strong> מצות <strong>תפילין</strong> קיימת כלל <strong>",</strong> <strong>כדי לעבור על דברי תורה</strong> — <strong>פטור</strong> מעונש הממרא, משום שהחולק על דברי תורה עצמם אינו נקרא עוד זקן וחכם, ואין דעתו חשובה כלל. ואולם אם חלק על מסורת חכמים שבדין תפילין ואומר למשל שהן <strong>חמש טוטפות</strong> ולא ארבע, כדי <strong>להוסיף על דברי סופרים</strong> — <strong>חייב.</strong>
 <big>ד גמרא</big> <strong>אמר ר' אלעזר אמר ר' אושעיא,</strong> כללו של דבר: <strong>אינו חייב אלא על דבר שעיקרו</strong> (עיקר מצוותו) <strong>מדברי תורה, ופירושו</strong> (כיצד דרך עשייתו) <strong>מדברי סופרים. ויש בו</strong> כדי <strong>להוסיף</strong> פרט למצוה זו, <strong>ואם הוסיף גורע</strong> על ידי כך ושוב אינה נחשבת מצוה. <strong>ואין לנו</strong> דוגמה שיש בה כל התנאים הללו <strong>אלא תפילין,</strong> וכל זה <strong>אליבא</strong> <small>[לפי שיטתו]</small> של <strong>ר' יהודה</strong> שאין זקן ממרא נענש אלא אם חלק על דבר שעיקרו מדברי תורה ופירושו מדברי סופרים.
  ומקשים: וכי רק תפילין הם דוגמה לכך?  <strong>והאיכא</strong> <small>[והרי יש]</small> גם <strong>לולב</strong> ושאר מינים הניטלים בחג הסוכות, ש<strong>עיקרו מדברי תורה</strong> ("ולקחתם לכם ביום הראשון... כפות תמרים". ויקרא כג, מ), <strong>ופירושו</strong> מה הם בדיוק אותם ארבעת המינים שנזכרים בו ומה מניינם, הם <strong>מדברי סופרים, ויש בו להוסיף</strong> מינים אחרים, <strong>ואם הוסיף גורע</strong> ושוב אין זה לולב כהלכתו!
  ודוחים: אין הדבר כן, כי  <strong>בלולב מאי סבירא לן</strong> <small>[מה סבורים אנו]?</small> <strong>אי סבירא לן</strong> <small>[אם סבורים אנו]</small> מעיקר הדין ש<strong>לולב אין צריך אגד,</strong> כלומר, שאין מצוה מן התורה לאגוד ולקשור את כל המינים שבלולב יחד, אם כן לא עשה כלום כשהוסיף עוד מין לארבעת המינים, כי <strong>האי לחודיה קאי והאי לחודיה קאי</strong> <small>[זה,</small> המינים שהן מצוה, <small>לבדו</small> הוא <small>עומד וזה</small> שהוסיף להם <small>לבדו</small> הוא <small>עומד],</small> והרי זה כמחזיק בידו לולב של מצוה ועוד דבר נוסף שאינו קשור כלל למצוה, <strong>ואי סבירא לן</strong> <small>[ואם סבורים אנו]</small> ש<strong>צריך</strong> הלולב <strong>אגד,</strong> שחייבים לאגוד את מיניו, אם כן <strong>גרוע ועומד הוא</strong> שמשעת עשייתו אינו לולב כלל שהרי נוספו בו מינים אחרים, והרוצה לעשות בו מצוה לא עשה כלום, כאילו היה נוטל חוט ברזל לצורך זה.
  ומקשים: וכי אין דוגמה לכך?  <strong>והאיכא</strong> <small>[והרי יש]</small> דין <strong>ציצית,</strong> ש<strong>עיקרו מדברי תורה</strong> (במדבר טו, לז–מא), <strong>ופירושו מדברי סופרים,</strong> כמה הם ציציותיו ומכמה חוטים הם, <strong>ויש בו להוסיף</strong> חוטים נוספים או ציציות נוספות, <strong>ואם הוסיף גורע!</strong>
 ומשיבים: אי אפשר לעשות כן, כי <strong>בציצית, מאי סבירא לן</strong> <small>[מה סבורים אנו]?</small> <strong>אי סבירא לן</strong> <small>[אם סבורים אנו]</small> ש<strong>קשר העליון</strong> שקושרים את חוטי הציצית יחד בכנף הבגד הרי זה <strong>לאו דאורייתא</strong> <small>[אינו מן התורה],</small> שמדין תורה צריך רק שתהיינה ציציות במקום, ואם כן <strong>האי לחודיה קאי והאי לחודיה קאי</strong> <small>[זה,</small> החוטים הצריכים <small>לבדו עומד וזה</small> החוט הנוסף <small>לבדו עומד],</small> והחוטים הנוספים הקשורים בטלית אינם מעכבים. <strong>ואי סבירא לן</strong> <small>[ואם סבורים אנו]</small>
## דף פט.
 ש<strong>קשר העליון דאורייתא</strong> <small>[מן התורה]</small> הוא, אם כן משעת קשירתו <strong>גרוע ועומד</strong> הוא, שאין זו ציצית כלל.
  ומקשים:  <strong>אי הכי</strong> <small>[אם כך]</small> שאתה אומר שהתוספת פוסלת מעיקרה, אם כן <strong>תפילין נמי</strong> <small>[גם כן]</small> נכנסים לאותו גדר. כיצד? — <strong>אי עביד</strong> <small>[אם עשה]</small> <strong>ארבעה בתי</strong> <small>[בתים],</small> <strong>ואייתי אחרינא ואנח גבייהו</strong> <small>[והביא</small> עוד <small>בית אחר והניח עמם],</small> <strong>האי לחודיה קאי והאי לחודיה קאי</strong> <small>[זה</small> ארבעת הבתים <small>לבדו עומד וזה</small> הבית החמישי <small>לבדו עומד]</small> ואינו חייב על הבית החמישי, <strong>ואי עביד</strong> <small>[ואם עשה]</small> <strong>חמשה בתי</strong> <small>[בתים]</small> מתחילה <strong>גרוע ועומד הוא!</strong> ומשיבים: אינו דומה כאן, כי <strong>האמר</strong> <small>[הרי</small> כבר <small>אמר]</small> <strong>ר' זירא</strong> ביחס ל<strong>בית</strong> ה<strong>חיצון</strong> של התפילין שאם <strong>אינו רואה את האויר,</strong> והוא מכוסה בדבר מה שאינו מגופו של הבית — <strong>פסול.</strong> ונמצא שהמוסיף בית חמישי לתפילין הרי הוא פוסל אותן בהוספה זו, ואין לומר "האי לחודיה קאי", ועל תוספת כזו חייב הזקן הממרא.
 <big>א משנה</big> <strong>אין ממיתין אותו</strong> את הזקן הממרא <strong>לא בבית דין שבעירו</strong> (אף ששם עשה את העבירה), <strong>ולא בבית דין שביבנה</strong> אף על פי שהיה זה בית דין הגדול של ישראל במשך תקופה מסויימת, <strong>אלא מעלין אותו לבית דין הגדול שבירושלים, ומשמרין אותו</strong> במאסר <strong>עד הרגל</strong> (אחד החגים, הרגלים), <strong>וממיתין אותו ברגל</strong> כשיש רוב עם בירושלים, <strong>שנאמר: "וכל העם ישמעו ויראו ולא יזידון עוד"</strong> (דברים יז, יג), אלו <strong>דברי ר' עקיבא. ר' יהודה אומר: אין מענין את דינו של זה</strong> שיצטרך להמתין ולהתייסר זמן רב בידיעה שהוא נידון למוות, <strong>אלא ממיתין אותו מיד</strong> כשנידון, <strong>ו</strong>אולם <strong>כותבין ושולחין שלוחין בכל המקומות: איש פלוני מתחייב מיתה בבית דין</strong> על שהמרה פי בית דין.
 <big>ב גמרא</big> כתוספת למחלוקת ר' עקיבא ור' יהודה במשנה מביאים מה ששנינו עוד בענין זה. <strong>תנו רבנן</strong> <small>[שנו חכמים]</small> בתוספתא: <strong>אין ממיתין אותו,</strong> את הזקן הממרא, <strong>לא בבית דין שבעירו, ולא בבית דין שביבנה, אלא מעלין אותו לבית דין הגדול שבירושלים, ומשמרין אותו עד הרגל, וממיתין אותו ברגל, שנאמר: "וכל העם ישמעו ויראו",</strong> אלו <strong>דברי ר' עקיבא.</strong>
 <strong>אמר לו ר' יהודה</strong> לר' עקיבא: <strong>וכי נאמר "יראו וייראו"?</strong> שצריך משום כך להמיתו לעיני כל ישראל, <strong>והלא לא נאמר אלא "ישמעו וייראו"!</strong> אם כן <strong>למה מענין דינו של זה? אלא, ממיתין אותו מיד, וכותבין ושולחין</strong> להודיע <strong>בכל מקום: איש פלוני נתחייב מיתה בבית דין,</strong> ועל ידי כך שומעים כל העם ומתייראים.
 <strong>תנו רבנן</strong> <small>[שנו חכמים]:</small> <strong>ארבעה</strong> נידונים למוות <strong>צריכין הכרזה</strong> לרבים: <strong>המסית, ובן סורר ומורה, וזקן ממרא, ועדים זוממין. בכולהו כתיב בהו</strong> <small>[בכולם נאמר בהם]</small> הלשונות <strong>"וכל העם"</strong> (שם), <strong>"וכל ישראל"</strong> (שם יג, יב. שם כא, כא), ואילו <strong>בעדים זוממין כתיב</strong> <small>[נאמר]</small> <strong>"והנשארים</strong> ישמעו ויראו<strong>"</strong> (שם יט, כ), וטעם השינוי: ש<strong>לא כולי עלמא חזו לסהדותא</strong> <small>[הכל ראויים לעדות],</small> שהרי בכללם נשים ופסולי עדות, ולכן אין האיום שבמיתת עדים זוממים על כל ישראל אלא על חלק ("הנשארים") מהם.
 <big>ג משנה</big> <strong>נביא השקר</strong> הנידון בחנק כולל את <strong>המתנבא מה שלא שמע</strong> מפי הגבורה, <strong>ו</strong>כן את המתנבא <strong>מה שלא נאמר לו,</strong> ואפילו נאמר הדבר לנביא אחר — <strong>מיתתו בידי אדם</strong> בחנק.
 <strong>אבל</strong> נביא <strong>הכובש את נבואתו,</strong> שאינו רוצה להתנבא ברבים, <strong>והמוותר על דברי נביא,</strong> אדם הבז לדברי הנביא ואינו רוצה לציית להם, <strong>ונביא שעבר על דברי עצמו</strong> שנאמר לו שיעשה דבר ואינו עושהו — <strong>מיתתו בידי שמים, שנאמר</strong> בנביא: <strong>"</strong>והיה האיש אשר לא ישמע אל דברי אשר ידבר בשמי <strong>אנכי אדרש מעמו"</strong> (דברים יח, יט).
 <strong>המתנבא בשם עבודה זרה, ואומר: כך אמרה עבודה זרה, אפילו כוון את ההלכה</strong> בשם אותה עבודה זרה, ואסר כדין, <strong>לטמא את הטמא ולטהר את הטהור</strong> — הרי זה חייב מיתה.
  ועוד נידונים בחנק: <strong>הבא על אשת איש,</strong> ומהיכן מתחיל גדר אשת איש? — <strong>כיון שנכנסה לרשות הבעל לנשואין, אף על פי שלא נבעלה</strong> ועדיין היא בתולה — <strong>הבא עליה הרי זה</strong> נידון <strong>בחנק</strong> ולא כנערה המאורסה בסקילה, לפי שמשעת כניסה הריהי כאשת איש.
 <strong>ו</strong>כן נידונים בחנק <strong>זוממי בת כהן</strong> שהעידו עליה בשקר שזנתה, <strong>ו</strong>כן <strong>בועלה</strong> של בת כהן אף הוא נידון בחנק. ומעירים: <strong>שכל המוזמין מקדימין לאותה מיתה</strong> שזממו להרוג בה את הנאשם, <strong>חוץ מזוממי בת כהן ובועלה,</strong> שאף שבת כהן עצמה נידונה בשריפה, העדים נידונים בחנק כדין הבועל.
 <big>ד גמרא</big> <strong>תנו רבנן</strong> <small>[שנו חכמים]</small> בעונשי החוטאים בנבואה: <strong>שלשה</strong> מהם <strong>מיתתן בידי אדם, ושלשה מיתתן בידי שמים.</strong> ופרטיהן: <strong>המתנבא מה שלא שמע, ומה שלא נאמר לו, והמתנבא בשם עבודה זרה</strong> — <strong>מיתתן</strong> <strong>בידי אדם.</strong> ואילו <strong>הכובש את נבואתו, והמוותר על דברי נביא, ונביא שעבר על דברי עצמו</strong> — <strong>מיתתן בידי שמים.</strong>
 ושואלים: <strong>מנהני מילי</strong> <small>[מנין דברים אלה]</small> ומה מקורם במקרא? <strong>אמר רב יהודה אמר רב,</strong> ש<strong>אמר קרא</strong> <small>[הכתוב]:</small> "אך הנביא אשר יזיד לדבר דבר בשמי את אשר לא צויתיו לדבר ואשר ידבר בשם אלהים אחרים ומת הנביא ההוא" (שם יח, כ). ומפרשים: <strong>"אך הנביא אשר יזיד לדבר דבר בשמי"</strong> — הרי <strong>זה המתנבא מה שלא שמע, "ואשר לא צויתיו"</strong> — <strong>הא</strong> <small>[הרי]</small> <strong>לחבירו צויתיו,</strong> אם כן <strong>זה המתנבא מה שלא נאמר לו. "ואשר ידבר בשם אלהים אחרים"</strong> — <strong>זה המתנבא בשם עבודה זרה, וכתיב</strong> <small>[ונאמר]</small> בכל אלה: <strong>"ומת הנביא ההוא", וכל מיתה האמורה בתורה סתם אינה אלא חנק.</strong>
 <strong>הכובש את נבואתו</strong> ואינו מתנבא, <strong>והמוותר על דברי נביא, ונביא שעבר על דברי עצמו</strong> — <strong>מיתתן בידי שמים, דכתיב</strong> <small>[שנאמר]:</small> <strong>"והיה האיש אשר לא ישמע</strong> אל דברי אשר ידבר בשמי אנוכי אדרש מעמו<strong>"</strong> (שם יט), <strong>קרי ביה</strong> <small>[קרא בו]</small> גם כן <strong>"לא ישמיע"</strong> — הרי עונש לנביא שכובש ואינו משמיע נבואתו, <strong>וקרי ביה</strong> <small>[וקרא בו]</small> גם כן <strong>"לא ישמע אל דברי"</strong> שאינו מציית לדבר ה' שנגלה לו עצמו, <strong>וכתיב</strong> <small>[ונאמר]</small> בכל אלה: <strong>"אנכי אדרש מעמו",</strong> ומשמעו — מיתתם <strong>בידי שמים.</strong>
 <big>ה</big> ומבארים את דברי הברייתא. מה ששנינו בה: <strong>המתנבא מה שלא שמע</strong> — הרי זה <strong>כגון צדקיה בן כנענה, דכתיב</strong> <small>[שנאמר]:</small> <strong>"ויעש לו צדקיהו בן כנענה קרני ברזל</strong> ויאמר כה אמר ה' באלה תנגח את ארם עד כלותם<strong>"</strong> (דברי הימים ב' יח, י). ושואלים: <strong>מאי הוה ליה למעבד</strong> <small>[מה היה לו לעשות]?</small> הרי <strong>רוח נבות אטעיתיה</strong> <small>[הטעתה אותו],</small> <strong>דכתיב</strong> <small>[שנאמר]:</small> <strong>"ויאמר ה' מי יפתה את אחאב ויעל ויפל ברמת גלעד... ויצא הרוח ויעמד לפני ה' ויאמר אני אפתנו... ויאמר תפתה וגם תוכל צא ועשה כן"</strong> (מלכים א' כב, כ–כב).
  אגב הבאת הפסוק מביאים מה ש<strong>אמר רב יהודה: מאי</strong> <small>[מה]</small> עניינו של <strong>"צא"</strong> שנאמר בכתוב זה, מדוע לא נאמר סתם "עשה כן"? — כוונתו: <strong>צא ממחיצתי,</strong> שכיון שהציע לעשות דבר שקר שוב אינו ראוי לעמוד במחיצת הקדוש ברוך הוא. ושאלו: <strong>מאי</strong> <small>[מה]</small> היתה אותה <strong>רוח? אמר ר' יוחנן: רוחו של נבות היזרעאלי</strong> היתה ורצתה לנקום באחאב. וכיון שרוח זו נשלחה מאת ה' להטעות את הנביאים, הלא היו אלה מוטעים ולא מזידים בנבואת שקר.
  ומשיבים:  <strong>הוה ליה למידק</strong> <small>[היה לו</small> לצדקיהו <small>לדקדק</small> בדברים<small>],</small> <strong>כ</strong>שיטת <strong>ר' יצחק,</strong> ש<strong>אמר ר' יצחק: סיגנון אחד עולה לכמה נביאים,</strong> שנביאים שונים פעמים נכנס בלבם אותו תוכן בלשונות שונות, <strong>ואין שני נביאים מתנבאין בסיגנון אחד,</strong> באותן מילים ממש.
  כגון מה ש<strong>עובדיה אמר: "זדון לבך השיאך"</strong> (עובדיה א, ג), ו<strong>ירמיה</strong> מתנבא באותו ענין, אבל משנה מעט מן הסגנון, שהוא <strong>אמר: "תפלצתך השיא אתך זדון לבך"</strong> (ירמיה מט, טז). <strong>והני מדקאמרי כולהו כהדדי</strong> <small>[ו</small>נביאים <small>אלה מכיון שאמרו כולם כאחד]</small> באותו סגנון ("עלה... והצלח ונתן ה' ביד המלך"), <strong>שמע מינה לא כלום קאמרי</strong> הרי זה סימן מובהק לנבואתם שנבואת שקר היא.
  ושואלים:  <strong>דילמא</strong> <small>[שמא]</small> <strong>לא הוה ידע ליה להא</strong> <small>[היה יודע</small> צדקיה בן כנענה <small>אותה הלכה]</small> של <strong>ר' יצחק</strong> ולא ידע סימן זה? ומשיבים: <strong>יהושפט</strong> מלך יהודה <strong>הוה התם</strong> <small>[היה שם],</small> <strong>וקאמר להו</strong> <small>[ואמר להם].</small> <strong>דכתיב</strong> <small>[שנאמר]:</small> <strong>"ויאמר יהושפט האין פה נביא עוד לה' "</strong>(מלכים א' כב, ז). <strong>אמר ליה</strong> <small>[לו]</small> אחאב: <strong>הא איכא</strong> <small>[הרי יש,</small> מצויים<small>]</small> <strong>כל הני</strong> <small>[אלה]</small> הנביאים! <strong>אמר ליה</strong> <small>[לו]</small> יהושפט: <strong>כך מקובלני מבית אבי אבא,</strong> כלומר, ממסורת משפחת בית דוד: <strong>סיגנון אחד עולה לכמה נביאים, ואין שני נביאים מתנבאים בסיגנון אחד.</strong> וכיון שאלה מתנבאים פה אחד אין זו נבואת אמת.
 <big>ו</big> ומבארים את מה ששנינו במשנה: <strong>המתנבא מה שלא נאמר לו</strong> — <strong>כגון חנניה בן עזור, דקאי</strong> <small>[שהיה עומד]</small> <strong>ירמיה בשוק העליון</strong> בירושלים <strong>וקאמר</strong> <small>[ואמר]:</small> <strong>"כה אמר ה' צבאות הנני שבר את קשת עילם</strong> ראשית גבורתם<strong>"</strong> (ירמיה מט, לה), <strong>נשא חנניה קל וחומר בעצמו: מה עילם שלא בא אלא לעזור את בבל, אמר הקדוש ברוך הוא: "הנני שבר את קשת עילם", כשדים עצמן על אחת כמה וכמה</strong> שצפויה להם מפלה, <strong>אתא איהו</strong> <small>[בא הוא</small> עצמו<small>]</small> <strong>בשוק התחתון, אמר: "כה אמר ה'</strong> צבאות אלהי <strong>ישראל לאמור</strong> <strong>שברתי את על מלך בבל"</strong> (שם כח, ב). ומסופר שם שמת בידי שמים ("לכן כה אמר ה' הנני משלחך מעל פני האדמה השנה אתה מת". שם טז).
 <strong>אמר ליה</strong> <small>[לו]</small> <strong>רב פפא לאביי: האי</strong> <small>[זו]</small> נבואת חנניה הרי <strong>לחבירו נמי</strong> <small>[גם כן]</small> <strong>לא נאמר,</strong> ומדוע קורא לכך המתנבא מה שלא נאמר לו? הרי זה מתנבא מה שלא שמע! <strong>אמר ליה</strong> <small>[לו]:</small> <strong>כיון דאיתיהיב</strong> <small>[שניתן]</small> <strong>קל וחומר למידרש</strong> <small>[להידרש],</small> הרי זה <strong>כמאן דאיתמר ליה דמי</strong> <small>[כמי שנאמר לו נחשב],</small> שכיון שעל פי התורה מותר ללמוד קל וחומר מן הכתובים ומדה זו מחייבת, יכול היה ללמוד קל וחומר אף מנבואת ירמיהו, אלא <strong>הוא ניהו</strong> <small>[הוא זה]</small> ש<strong>לא נאמר לו</strong> דבר ולא היה צריך להתנבא בשם ה', אלא לומר שלמד כן בקל וחומר מדברי ירמיהו.
 ומה ששנינו במשנה: <strong>המתנבא בשם עבודה זרה</strong> — <strong>כגון נביאי הבעל.</strong>
 <strong>"הכובש את נבואתו"</strong> — <strong>כגון יונה בן אמיתי. "והמוותר על דברי נביא"</strong> — <strong>כגון</strong>
## דף פט:
 <strong>חבריה</strong> <small>[חבירו]</small> של הנביא <strong>מיכה</strong> בן ימלא, <strong>דכתיב</strong> <small>[שנאמר]:</small> <strong>"ואיש אחד מבני הנביאים אמר אל רעהו בדבר ה' הכיני נא וימאן האיש להכתו"</strong> (מלכים א' כ, לה), <strong>וכתיב</strong> <small>[ונאמר]:</small> <strong>"ויאמר לו יען אשר לא שמעת</strong> בקול ה' הנך הולך מאתי והכך האריה וילך מאצלו וימצאהו האריה ויכהו
 <strong>"</strong>(מלכים א' כ, לו), למדנו שהעובר על דברי נביא חייב מיתה בידי שמים. <strong>ונביא שעבר על דברי עצמו</strong> — <strong>כגון עדו הנביא,</strong> שלפי המסורת הוא הנביא שנשלח לנבא פורענות לירבעם, <strong>דכתיב</strong> <small>[שנאמר]:</small> "ולא אוכל לחם ולא אשתה מים במקום הזה. <strong>כי כן צוה אתי</strong> בדבר ה'<strong>"</strong> (מלכים א'  יג, ח–ט), <strong>וכתיב</strong> <small>[ונאמר]:</small> <strong>"ויאמר לו גם אני נביא כמוך</strong> ומלאך דבר אלי בדבר ה' לאמר... ויאכל לחם<strong>"</strong> (מלכים א' כ, יח), <strong>וכתיב</strong> <small>[ונאמר]:</small> <strong>"וישב אתו</strong> ויאכל לחם בביתו וישת מים<strong>"</strong> (מלכים א' כ, יט), <strong>וכתיב</strong> <small>[ונאמר]:</small> <strong>"וילך וימצאהו אריה</strong> בדרך וימיתהו<strong>"</strong> (מלכים א' כ, כד), הרי שנביא שעובר על דברי עצמו נענש בידי שמים. 
 <big>א</big> <strong>תני תנא קמיה</strong> <small>[שנה חוזר המשניות לפני]</small> <strong>רב חסדא:</strong> נביא <strong>הכובש את נבואתו לוקה. אמר ליה</strong> <small>[לו]</small> בדרך משל: וכי <strong>מאן דאכיל תמרי בארבלא לקי</strong> <small>[מי שאוכל תמרים בכברה לוקה]?!</small> הלא <strong>מאן מתרי ביה</strong> <small>[מי מתרה בו]?</small> שגם אם אכל תמרים מתולעים שאסור לאכלם, כיון שאיש לא ראה את התולעים, כיצד ילקוהו? ומי יודע בזה שכובש את נבואתו? <strong>אמר אביי: חבריה נביאי</strong> <small>[חבריו הנביאים]</small> הם מתרים בו.
  שואלים: והם,  <strong>מנא ידעי</strong> <small>[מנין יודעים]?</small> ומשיבים, <strong>אמר אביי: דכתיב</strong> <small>[שנאמר]</small> <strong>"כי לא יעשה ה' אלהים דבר כי אם גלה סודו</strong> אל עבדיו הנביאים<strong>"</strong> (עמוס ג, ז). ומקשים: <strong>ודילמא הדרי ביה</strong> <small>[ושמא חזרו בו]</small> משמים, ושוב אין רוצים שינבא נבואה זו? ומשיבים: <strong>אם איתא דהדרי ביה</strong> <small>[אמנם היו חוזרים בו]</small> מן הנבואה — <strong>אודועי הוו מודעי לכלהו נביאי</strong> <small>[היו מודיעים לכל הנביאים].</small>
 ומקשים: <strong>והא</strong> <small>[והרי]</small> <strong>יונה, דהדרי ביה</strong> <small>[שחזרו בו]</small> <strong>ולא אודעוהו</strong> <small>[הודיעוהו]</small> שנשתנה גזר דינה של נינוה! ומשיבים: <strong>יונה מעיקרא</strong> <small>[מתחילה]</small> <strong>"נינוה נהפכת" אמרי ליה</strong> <small>[אמרו לו],</small> <strong>איהו</strong> <small>[הוא]</small> <strong>לא ידע אי</strong> <small>[אם]</small> <strong>לטובה אי</strong> <small>[אם]</small> <strong>לרעה,</strong> והוא סבר שהכוונה היא נהפכת ממש, ולבסוף נתקיימה נבואתו באופן אחר שנהפכה העיר מבחינה מוסרית לטובה.
  ועוד שואלים: <strong>המוותר על דברי נביא, מנא ידע דאיענש</strong> <small>[מנין יודע</small> השומע <small>ש</small>נביא הוא ו<small>יענש]</small> על אי ציות לדבריו? ומשיבים: <strong>דיהב ליה</strong> <small>[שנותן לו]</small> <strong>אות</strong> שנביא הוא. ומקשים: <strong>והא</strong> <small>[והרי]</small> <strong>מיכה,</strong> ש<strong>לא יהיב ליה</strong> <small>[נתן לו]</small> <strong>אות</strong> לחבירו שבא בדבר ה' ומיאן לו, <strong>ואיענש</strong> <small>[ונענש]!</small> ומשיבים: <strong>היכא</strong> <small>[היכן]</small> ש<strong>מוחזק</strong> כנביא <strong>שאני</strong> <small>[שונה</small> הדבר<small>],</small> שאם הוא נביא ידוע שוב אינו צריך לתת אות לכל נבואה, וצריך להשמע לדבריו אם אמרם בשם ה'.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שהמוחזק אינו צריך אות, <strong>אברהם בהר המוריה היכי</strong> <small>[איך]</small> <strong>שמע ליה</strong> <small>[לו]</small> <strong>יצחק</strong> להישחט? והרי לא הראה לו אות. וכן <strong>אליהו בהר הכרמל, היכי סמכי עליה ועבדי</strong> <small>[כיצד סמכו עליו ועשו]</small> <strong>שחוטי חוץ?</strong> שהרי אסור להקריב כל קרבן לה' מחוץ למקדש! <strong>אלא היכא</strong> <small>[היכן]</small> ש<strong>מוחזק</strong> כנביא <strong>שאני</strong> <small>[שונה</small> הדבר<small>]</small> ושומעים בקולו.
 <big>ב</big> כיון שהוזכרה עקידת יצחק, מביאים כמה דברי אגדה בענין זה. נאמר: <strong>"ויהי אחר הדברים האלה והאלהים נסה את אברהם"</strong> (בראשית כב, א). ושואלים: <strong>אחר מאי</strong> <small>[מה]?</small> שהרי לכאורה אין קשר בין המעשים הקודמים ובין מעשה העקידה!
 <strong>אמר ר' יוחנן משום</strong> (בשם) <strong>ר' יוסי בן זימרא: אחר דבריו של שטן.</strong> וכך היה המעשה, <strong>דכתיב</strong> <small>[שנאמר]:</small> <strong>"ויגדל הילד ויגמל</strong> ויעש אברהם משתה גדול ביום הגמל את יצחק<strong>"</strong> (בראשית כא, ח), <strong>אמר שטן לפני הקדוש ברוך הוא: רבונו של עולם! זקן זה חננתו למאה שנה פרי בטן, מכל סעודה שעשה לא היה לו תור אחד או גוזל אחד להקריב לפניך</strong> כקרבן תודה? <strong>אמר לו</strong> הקדוש ברוך הוא: <strong>כלום עשה</strong> שמחה זו <strong>אלא בשביל</strong> משום <strong>בנו, אם אני אומר לו "זבח את בנך לפני"</strong> — <strong>מיד זובחו. מיד</strong> לאחר דברים אלה <strong>"והאלהים נסה את אברהם",</strong> (בראשית כב, א).
 על הנאמר שם <strong>"ויאמר קח נא את בנך"</strong> (בראשית כב, ב), <strong>אמר ר' שמעון בר אבא: אין "נא" אלא לשון בקשה.</strong> ומדוע נאמר כן? — <strong>משל למלך בשר ודם שעמדו עליו מלחמות הרבה, והיה לו גבור אחד ונצחן. לימים עמדה עליו מלחמה חזקה, אמר לו</strong> לגיבור: <strong>בבקשה ממך, עמוד לי במלחמה זו</strong> ונצח בה למענך, <strong>שלא יאמרו: ראשונות אין בהם ממש</strong> ולא גיבור אמיתי אתה. <strong>אף הקדוש ברוך הוא אמר לאברהם:</strong> כבר <strong>ניסיתיך בכמה נסיונות ועמדת בכלן, עכשיו עמוד לי בנסיון זה, שלא יאמרו אין ממש ב</strong>נסיונות ה<strong>ראשונים.</strong>
 את הלשון "את בנך את יחידך אשר אהבת את יצחק" (בראשית כב,ב) מפרשים: <strong>"את בנך"</strong> — אמר לו אברהם: והרי <strong>שני בנים יש לי?!</strong> אמר לו הקדוש ברוך הוא: <strong>"את יחידך"</strong> — אמר לו אברהם: <strong>זה יחיד לאמו וזה יחיד לאמו.</strong> אמר לו הקדוש ברוך הוא: <strong>"אשר אהבת"</strong> — אמר לו אברהם: <strong>תרוייהו רחימנא להו</strong> <small>[את שניהם אוהב אני].</small> אמר לו הקדוש ברוך הוא: <strong>"את יצחק". וכל כך למה?</strong> מדוע לא אמר מיד "את יצחק"? — <strong>כדי שלא תטרף דעתו עליו</strong> מחמת זעזוע.
 <strong>קדמו שטן לדרך</strong> כשהלך לעקוד את בנו, ו<strong>אמר לו</strong> בלשון הכתוב: <strong>"הנסה דבר אליך תלאה... הנה יסרת רבים וידים רפות תחזק. כושל יקימון מליך... כי עתה תבוא אליך ותלא"</strong> (איוב ד, ב–ה), כלומר, האם אתה מתחרט עכשיו? <strong>אמר לו: "</strong>ו<strong>אני בתמי אלך"</strong> (תהלים כו, יא).
 <strong>אמר לו</strong> השטן: <strong>"הלא יראתך כסלתך"</strong> (איוב ד, ו), כלומר, יראתך את ה' כסילות היא אם תשחוט את בנך. <strong>אמר לו</strong> אברהם: <strong>"זכר נא מי הוא נקי אבד"</strong> (איוב ד, ז), ובודאי צדיק ה' וישר משפטו. <strong>כיון דחזא דלא קא שמיע ליה</strong> <small>[שראה</small> השטן <small>שאין</small> אברהם <small>שומע לו],</small> <strong>אמר ליה</strong> <small>[לו]:</small> <strong>"ואלי דבר יגנב</strong> ותקח אזני שמץ מנהו<strong>"</strong> (איוב ד, יב), <strong>כך שמעתי מאחורי הפרגוד</strong> (המסך, שבין ה' למלאכי השרת): <strong>השה לעולה ואין יצחק לעולה. אמר לו</strong> אברהם: אולי נכונים הדברים, ואולם <strong>כך עונשו של בדאי, שאפילו אמר אמת אין שומעין לו</strong> ולכן אין אני מאמינך, ועושה כפי שאמר לי ה'.
 <strong>ר' לוי אמר:</strong> "אחר הדברים" פירושו <strong>אחר דבריו של ישמעאל ליצחק</strong> שנראה שהיו ביניהם סכסוכים ("ותרא שרה את בן הגר המצרית מצחק". בראשית כא, ט). <strong>אמר לו ישמעאל ליצחק: אני גדול ממך ב</strong>שמירת <strong>מצות, שאתה מלת בן שמנת ימים</strong> שלא מדעתך ולא מרצונך <strong>ואני בן שלש עשרה שנה</strong> כגדול קיבלתי על עצמי ונימולתי. <strong>אמר לו</strong> יצחק לישמעאל: <strong>ובאבר אחד אתה מגרה בי</strong> ומראה גדולתך עלי? <strong>אם אומר לי הקדוש ברוך הוא "זבח עצמך לפני"</strong> — <strong>אני זובח. מיד "והאלהים נסה את אברהם"</strong> כדי שיתאמת הדבר שיצחק מוכן למסור נפשו.
 <big>ג</big> <strong>תנו רבנן</strong> <small>[שנו חכמים]:</small> <strong>נביא שהדיח</strong> לעבודה זרה נידון <strong>בסקילה. ר' שמעון אומר: בחנק. מדיחי עיר הנדחת</strong> נידונים כשאר מסיתים <strong>בסקילה. ר' שמעון אומר: בחנק.</strong>
 ומבארים: <strong>נביא שהדיח</strong> נידון <strong>בסקילה. מאי טעמא דרבנן</strong> <small>[מה הטעם של חכמים]?</small> — <strong>אתיא</strong> <small>[בא,</small> נלמד הדבר<small>]</small> בגזירה שווה מלשונות <strong>"הדחה" "הדחה"</strong> שיש גם בעיר הנדחת וגם במסית, ולומדים <strong>ממסית</strong> סתם. <strong>מה להלן</strong> מסית סתם נידון <strong>בסקילה</strong> — <strong>אף כאן</strong> נידון <strong>בסקילה.</strong>
 <strong>ור' שמעון</strong> אומר: כאן לגבי נביא המנבא בשם עבודה זרה <strong>מיתה</strong> סתם <strong>כתיבא ביה</strong> <small>[כתובה בו],</small> <strong>וכל מיתה האמורה בתורה סתם אינה אלא חנק.</strong>
 <strong>מדיחי עיר הנדחת בסקילה, מאי טעמא דרבנן</strong> <small>[מה הטעם של חכמים]?</small> — <strong>גמירי</strong> <small>[לומדים הם]</small> גזירה שווה מלשונות <strong>"הדחה" "הדחה" או ממסית</strong> אחר <strong>או מ</strong>דין <strong>נביא שהדיח.</strong>
 <strong>ור' שמעון:</strong> הוא <strong>גמר</strong> <small>[למד]</small> <strong>"הדחה" "הדחה"</strong> בגזירה שווה <strong>מנביא</strong> שהסית שמיתתו בחנק.
  ושואלים:  <strong>וליגמר</strong> <small>[ושילמד]</small> ר' שמעון <strong>ממסית</strong> שהוא דומה יותר! ומשיבים: <strong>דנין מסית</strong> את ה<strong>רבים ממסית</strong> את ה<strong>רבים, ואין דנין מסית</strong> את ה<strong>רבים ממסית</strong> את ה<strong>יחיד.</strong> ומקשים: <strong>אדרבה</strong> (להיפך), <strong>דנין הדיוט,</strong> כלומר, סתם מסית, <strong>מהדיוט</strong> ממדיחי עיר הנדחת שאף הם הדיוטות, <strong>ואין דנין הדיוט מנביא</strong> שמן הסתם יש לו דין אחר!
 <strong>ור' שמעון</strong> סבור כי אין מקום להבדל זה, ש<strong>כיון שהדיח</strong> — <strong>אין לך הדיוט גדול מזה.</strong>
 <strong>אמר רב חסדא:</strong>
## דף צ.
 <strong>מחלוקת</strong> זו היא <strong>ב</strong>נביא ש<strong>עוקר הגוף</strong> (עיקר האיסור) של <strong>עבודה זרה,</strong> כלומר, שביטל איסור עבודה זרה, או <strong>קיום מקצת וביטול מקצת</strong> של <strong>עבודה זרה,</strong> שאף שמודה שעבודה זרה אסורה מתיר הוא לעובדה במקרה מסויים. <strong>דרחמנא אמר</strong> <small>[שהתורה אמרה]</small> בענין נביא המנבא שיש לעבוד עבודה זרה: "והנביא ההוא... יומת, כי דבר סרה על ה'... להדיחך <strong>מן הדרך</strong> אשר צוך ה' אלהיך ללכת בה" (דברים יג, ו), והלשון "מן" משמעו — <strong>אפילו מקצת הדרך.</strong>
 <strong>אבל עוקר</strong> את <strong>הגוף</strong> של <strong>שאר מצות,</strong> שמנבא לבטלן מעיקרן — <strong>דברי הכל</strong> נביא שקר הוא ודינו <strong>בחנק. וקיום מקצת וביטול מקצת</strong> ש<strong>בשאר מצות</strong> — <strong>דברי הכל פטור,</strong> ואם נביא אמת הוא צריך לשמוע בקולו לבטל מצוה מסויימת לפי שעה.
 <strong>מתיב</strong> <small>[מקשה]</small> <strong>רב המנונא</strong> על כך ממה ששנינו בברייתא הדורשת כתוב זה "להדיחך מן הדרך אשר צוך ה' אלהיך ללכת בה" (דברים יג, ו): <strong>"ללכת"</strong> — <strong>זו מצות "עשה". "בה"</strong> — <strong>זו מצות "לא תעשה". ואי סלקא דעתך</strong> <small>[ואם עולה על דעתך]</small> לפרש כי מדובר כאן <strong>בעבודה זרה,</strong> מצות <strong>"עשה" בעבודה זרה</strong> <strong>היכי משכחת לה</strong> <small>[כיצד מוצא אתה אותה]?</small> והלא איסור עבודה זרה אינו אלא מצות "לא תעשה"! ומשיבים: <strong>תרגמה</strong> <small>[הסבירה]</small> <strong>רב חסדא:</strong> במצות עשה של <strong>"ונתצתם</strong> את מזבחותם ושברתם את מצבותם ואשריהם תשרפון באש ופסילי אלהיהם תגדעון ואבדתם את שמם מן המקום ההוא<strong>"</strong> (דברים יב, ג), שאותו נביא אומר לבטלה. אף שקושיית רב המנונא נדחתה, מכל מקום הוא מפרש בדרך אחרת, <strong>רב</strong>
 <strong>המנונא אמר: מחלוקת בעוקר הגוף, בין בעבודה זרה בין בשאר מצות, וקיום מקצת וביטול מקצת</strong> שב<strong>עבודה זרה. דרחמנא אמר</strong> <small>[שהתורה אמרה]:</small> <strong>"</strong>וסרתם <strong>מן הדרך"</strong> (דברים יא, כח), לומר: <strong>אפילו מקצת הדרך.</strong>
 <strong>אבל קיום מקצת וביטול מקצת</strong> ש<strong>בשאר מצות</strong> — <strong>דברי הכל פטור,</strong> שזה בגדר רשות הנביא.
 <strong>תנו רבנן</strong> <small>[שנו חכמים]:</small> <strong>המתנבא לעקור דבר מן התורה</strong> — <strong>חייב</strong> מיתה בחנק כנביא שקר. והמתנבא <strong>לקיים</strong> <strong>מקצת ולבטל מקצת</strong> — <strong>ר' שמעון פוטר. ובעבודה זרה, אפילו אומר</strong> הנביא: <strong>"</strong>רק <strong>היום עיבדוה ולמחר בטלוה"</strong> — <strong>דברי הכל חייב.</strong>
 ומסבירים: <strong>אביי סבר לה</strong> <small>[סבור]</small> <strong>כרב חסדא, ומתרץ לה</strong> <small>[ומיישב אותה,</small> את הברייתא<small>]</small> <strong>כ</strong>שיטת <strong>רב חסדא,</strong> ואילו <strong>רבא סבר לה</strong> <small>[סבור]</small> <strong>כרב המנונא ומתרץ לה</strong> <small>[ומיישב אותה]</small> את הברייתא <strong>כ</strong>שיטת <strong>רב המנונא.</strong>
 ובאופן זה: <strong>אביי סבר לה</strong> <small>[סבור]</small> <strong>כרב חסדא, ומתרץ לה</strong> <small>[ומיישב אותה]</small> <strong>כ</strong>שיטת <strong>רב חסדא</strong> כך: <strong>המתנבא לעקור דבר מן התורה</strong> בכל מצוה — <strong>דברי הכל</strong> נידון <strong>ב</strong>מיתת <strong>חנק,</strong> והמתנבא <strong>לקיים</strong> <strong>מקצת ולבטל מקצת</strong> — <strong>ר' שמעון פוטר, והוא הדין לרבנן</strong> <small>[לחכמים]</small> שאף הם סבורים שפטור. <strong>ו</strong>אילו <strong>בעבודה זרה, אפילו אמר "היום עיבדוה ולמחר בטלוה"</strong> — <strong>חייב. מר כדאית ליה</strong> <small>[חכם זה,</small> חכמים, <small>כפי שיש להם]</small> דעה שיש לעונשו בסקילה, <strong>ומר כדאית ליה</strong> <small>[וחכם זה,</small> ר' שמעון, <small>כפי שיש לו]</small> דעה אחרת בדבר עונשו של נביא המסית.
  ואילו <strong>רבא סבר לה</strong> בענין זה <strong>כרב המנונא, ומתרץ לה</strong> <small>[ומיישב אותה]</small> <strong>כ</strong>שיטת <strong>רב המנונא</strong> כך: <strong>המתנבא לעקור דבר מן התורה, בין בעבודה זרה בין בשאר מצות</strong> — <strong>חייב, מר כדאית ליה, ומר כדאית ליה</strong> <small>[חכם זה כמו שיש לו</small> דעה בהלכה זו, <small>וחכם זה כמו שיש לו</small> דעה אחרת בהלכה זו<small>].</small> המתנבא <strong>לקיים מקצת ולבטל מקצת בשאר מצות</strong> — <strong>ר' שמעון פוטר, והוא הדין לרבנן</strong> <small>[לחכמים]</small> שאף הם פוטרים בכך. <strong>ובעבודה זרה, אפילו אומר "היום עיבדוה ולמחר בטלוה"</strong> — <strong>חייב, מר כדאית ליה, ומר כדאית ליה</strong> <small>[חכם זה,</small> ר' שמעון, <small>כפי שיש לו, וחכם זה,</small> חכמים, <small>כפי שיש לו],</small> ואם כן אין ראיה ברורה מן הברייתא לכל צד.
 <strong>אמר ר' אבהו אמר ר' יוחנן</strong> סיכום להלכות אלה: <strong>בכל</strong> מצוות התורה, <strong>אם יאמר לך נביא "עבור</strong> לפי שעה <strong>על דברי תורה"</strong> — <strong>שמע לו, חוץ מעבודה זרה, שאפילו</strong> מראה אותות מופלאים ואף <strong>מעמיד לך חמה באמצע הרקיע</strong> — <strong>אל תשמע לו,</strong> שכבר הזהירה התורה שנביא שקר הוא. <strong>תניא</strong> <small>[שנויה</small> ברייתא<small>],</small> <strong>ר' יוסי הגלילי אומר: הגיע תורה לסוף דעתה של עבודה זרה</strong> כמה היא מסוכנת וכמה גדול פיתויה, <strong>לפיכך נתנה תורה ממשלה בה,</strong> שגם אם יש בידה כוח להראות אותות מופלאים, <strong>שאפילו מעמיד לך</strong> נביא שקר <strong>חמה באמצע הרקיע</strong> — <strong>אל תשמע לו.</strong>
 <strong>תניא</strong> <small>[שנויה</small> ברייתא<small>],</small> <strong>אמר ר' עקיבא: חס ושלום שהקדוש ברוך הוא מעמיד חמה לעוברי רצונו</strong> ובודאי לא יוכל נביא עבודה זרה לעשות מופת אמיתי כלל, <strong>אלא כגון חנניה בן עזור שמתחלתו נביא אמת</strong> היה, ואז יתכן שנעשו לו אותות גדולים משמים לאמת את נבואתו, <strong>ולבסוף</strong> נעשה <strong>נביא שקר,</strong> ולכן אף שהיה מוחזק כנביא, אם ינבא לעבוד עבודה זרה — יש לדעת שהוא משקר.
 <big>א</big> שנינו במשנה כי <strong>זוממי בת כהן</strong> ובועלה נידונים בחנק, ולא בשריפה כמותה! ושואלים: <strong>מנהני מילי</strong> <small>[מנין דברים אלה],</small> מה מקורם במקרא? <strong>אמר רב אחא בריה</strong> <small>[בנו]</small> של <strong>רב איקא: דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר: מה תלמוד לומר</strong> בכתוב המדבר בעדים זוממים <strong>"ועשיתם לו כאשר זמם לעשות לאחיו"</strong> (דברים יט, יט)? — <strong>לפי שכל המזוממין שבתורה</strong> בדיני ערוה למשל <strong>זוממיהן ובועליהן כיוצא בהן,</strong> שנידונים כל השותפים לעבירה וכן העדים הזוממים באותה מיתה שהוא חנק.
  ואולם <strong>בת כהן</strong> יצאה מכללם, ש<strong>היא</strong> נידונה <strong>בשריפה ואין בועלה</strong> נידון <strong>בשריפה,</strong> וכיון שנתחלק העונש על עבירה זו, הרי <strong>זוממין, איני יודע אם לו</strong> (לבועל) <strong>הוקשו</strong> (הושוו) בדינם <strong>אם לה הוקשו</strong> (הושוו)?! <strong>כשהוא אומר</strong> ומדגיש <strong>"לעשות לאחיו"</strong> הרי יש לדייק ולומר: <strong>לאחיו ולא לאחותו,</strong> כלומר, דנים אותם במיתה שזממו להמית את הבועל ולא את הנבעלת.
 <small>הדרן עלך אלו הן הנחנקין</small>
 <big>א משנה</big> <strong>כל ישראל</strong> ואפילו עבריינים וחייבי מיתות בית דין <strong>יש להם חלק לעולם הבא, שנאמר: "ועמך כלם צדיקים לעולם יירשו ארץ נצר מטעי מעשה ידי להתפאר"</strong> (ישעיה ס, כא), ורק אנשים בודדים המיוחדים ברשעם יוצאים מכלל זה. <strong>ואלו שאין להם חלק לעולם הבא</strong> אף שיש בידם מצוות רבות אחרות: <strong>האומר "אין תחיית המתים מן התורה",</strong> שכופר שיחיו המתים ברצות ה' לעתיד לבוא. <strong>ו</strong>האומר: <strong>"אין תורה מן השמים", ואפיקורוס</strong> המבזה חכמי ישראל ותורתם. 
 <strong>ר' עקיבא אומר: אף הקורא בספרים החיצונים, ו</strong>כן <strong>הלוחש על המכה</strong> (הפצע) <strong>ואומר</strong> כסגולה: <strong>"כל המחלה אשר שמתי במצרים לא אשים עליך כי אני ה' רפאך"</strong> <small>(שמות טו, כו)</small>, שבכך הוא מזלזל בקדושת השם ולכך אין לו חלק לעולם הבא. <strong>אבא שאול אומר: אף ההוגה את השם</strong> המפורש <strong>באותיותיו.</strong>
 <strong>שלשה מלכים</strong> חשובים המנויים במקרא, <strong>וארבעה הדיוטות</strong> חשובים שזכו לרוב חכמה המוזכרים במקרא <strong>אין להן חלק לעולם הבא. שלשה מלכים</strong> הם: <strong>ירבעם</strong> בן נבט, <strong>אחאב, ומנשה</strong> מלך יהודה. <strong>ר' יהודה אומר: מנשה יש לו חלק לעולם הבא, שנאמר: "ויתפלל אליו</strong> ויעתר לו <strong>וישמע תחנתו וישיבהו ירושל  ם למלכותו"</strong> (דברי הימים ב' לג, יג), הרי שעשה תשובה גדולה והועילה לו! <strong>אמרו לו:</strong> אמנם התחרט מנשה ותשובתו הועילה ש<strong>למלכותו השיבו, ו</strong>אולם <strong>לא לחיי העולם הבא השיבו. ארבעה הדיוטות</strong> הם: <strong>בלעם</strong> בן בעור, <strong>ודואג</strong> האדומי, <strong>ואחיתופל, וגחזי.</strong>
 <big>ב גמרא</big> על האמור במשנה שואלים: <strong>וכל כך למה</strong> נענש האומר שאין תחיית המתים? <strong>תנא</strong> <small>[שנה]</small> החכם בברייתא: <strong>הוא כפר בתחיית המתים, לפיכך לא יהיה לו חלק בתחיית המתים.</strong> לפי הכלל <strong>שכל מדותיו של הקדוש ברוך הוא</strong> שבהן הוא מודד לבריות, הריהן <strong>מדה כנגד מדה,</strong> שהעונש הוא תמיד מעין העבירה.
  ש<strong>אמר ר' שמואל בר נחמני אמר ר' יונתן: מניין שכל מדותיו של הקדוש ברוך הוא מדה כנגד מדה?</strong> — <strong>שנאמר: "ויאמר אלישע שמעו דבר ה'</strong> כה אמר ה' <strong>כעת מחר סאה סלת בשקל וסאתים שערים בשקל בשער שמרון"</strong> (מלכים ב' ז, א), <strong>וכתיב "ויען השליש אשר המלך נשען על ידו את איש האלהים ויאמר הנה ה' עשה ארבות בשמים היהיה הדבר הזה ויאמר הנכה ראה בעיניך ומשם לא תאכל"</strong> (מלכים ה' ז, ב),
## דף צ:
 <strong>וכתיב</strong> <small>[ונאמר]:</small> <strong>"ויהי לו כן וירמסו אתו העם בשער וימת"</strong> (מלכים ב' ז, כ). ושואלים: <strong>ודילמא</strong> <small>[ושמא]</small> <strong>קללת אלישע גרמה ליה</strong> <small>[לו]</small> שימות כך, ולא מדה כנגד מדה על כפירתו? שהרי <strong>אמר רב יהודה אמר רב: קללת חכם, אפילו על חנם</strong> (גם אם לא היתה מוצדקת), <strong>היא באה</strong> ומתקיימת, וכל שכן קללת אלישע שבדין קללו! ומשיבים: <strong>אם כן לכתוב קרא</strong> <small>[שיכתוב המקרא]:</small> <strong>"וירמסוהו וימת", מאי</strong> <small>[מה]</small> משמעות תוספת ההדגשה <strong>"בשער",</strong> ללמד: <strong>על עסקי שער,</strong> על שלגלג ואמר שגם אם יפתח ה' שערים בשמים לא יהא כן, ולכן נענש מדה כנגד מדה.
 <big>א</big> <strong>אמר ר' יוחנן: מניין לתחיית המתים מן התורה?</strong> — <strong>שנאמר</strong> בתרומת מעשר: <strong>"ונתתם ממנו את תרומת ה' לאהרן הכהן"</strong> (במדבר יח, כח), <strong>וכי אהרן</strong> עצמו <strong>לעולם קיים</strong> שתקויים מצוה זו בו? <strong>והלא לא נכנס</strong> אהרן עצמו <strong>לארץ ישראל,</strong> מקום <strong>שנותנין לו תרומה,</strong> ונמצא שלא התקיים בו הכתוב כלל! <strong>אלא מלמד שעתיד</strong> אהרן <strong>לחיות</strong> לעתיד לבוא, <strong>וישראל נותנין לו תרומה</strong> — <strong>מכאן לתחיית המתים מן התורה.</strong>
 <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנינו]</small> מדרש אחר על אותו כתוב: <strong>"לאהרן"</strong> — כוונתו <strong>כאהרן, מה אהרן חבר</strong> (תלמיד חכם) — <strong>אף בניו חברים,</strong> שיש להקפיד ולתת מתנות כהונה רק לכהן תלמיד חכם.
 <strong>אמר ר' שמואל בר נחמני אמר ר' יונתן: מניין שאין נותנין תרומה לכהן עם הארץ?</strong> — <strong>שנאמר: "ויאמר לעם ליושבי ירושל  ם לתת מנת הכהנים והלוים למען יחזקו בתורת ה' "</strong>(דברי הימים ב' לא, ד), משמע ש<strong>כל המחזיק בתורת ה'</strong> — <strong>יש לו מנת, ושאינו מחזיק בתורת ה'</strong> — <strong>אין לו מנת.</strong>
 <strong>אמר רב אחא בר אדא אמר רב יהודה: כל הנותן תרומה לכהן עם הארץ כאילו נותנה לפני ארי, מה ארי ספק דורס</strong> (הורג במכה) <strong>ואוכל, ספק אינו דורס ואוכל</strong> ומניח את טרפו חי — <strong>אף כהן עם הארץ</strong> שניתנה לו תרומה, <strong>ספק אוכלה בטהרה</strong> כראוי, <strong>ספק אוכלה בטומאה</strong> ובאיסור חמור.
 <strong>ר' יוחנן אמר: אף גורם לו</strong> לכהן זה <strong>מיתה, שנאמר</strong> בדיני תרומות: <strong>"ומתו בו כי יחללהו"</strong> (ויקרא כב, ט), ללמד שאם יאכלו הכהנים תרומתם בטומאה ויחללוה על ידי כך, חייבים הם מיתה לשמים. <strong>דבי</strong> <small>[בבית</small> מדרשו<small>]</small> של <strong>ר' אליעזר בן יעקב תנא</strong> <small>[שנה</small> החכם<small>]:</small> <strong>אף משיאו עון אשמה, שנאמר: "והשיאו אותם עון אשמה באכלם את קדשיהם"</strong> (שם טז).
 <big>ב</big> <strong>תניא</strong> <small>[שנויה</small> ברייתא<small>],</small> <strong>ר' סימאי אומר: מניין לתחיית המתים מן התורה?</strong> — <strong>שנאמר</strong> על אבות האומה: <strong>"וגם הקמתי את בריתי אתם לתת להם את ארץ כנען"</strong> (שמות ו, ד). <strong>"לכם" לא נאמר,</strong> שאין הכוונה לומר שהתקיימה ברית האבות בנתינת הארץ לבני ישראל, <strong>אלא "להם"</strong> לאבות עצמם — <strong>מכאן לתחיית המתים מן התורה</strong> שעתידים הם לחיות ולרשת את הארץ ויתקיימו בהם דברי ה'.
 <strong>(צד"ק ג"ם גש"ם קם סימן). שאלו מינין את רבן גמליאל: מניין שהקדוש ברוך הוא מחייה מתים?</strong> הביא ו<strong>אמר להם</strong> ראיות <strong>מן התורה, ומן הנביאים, ומן הכתובים, ולא קיבלו ממנו.</strong>
 <strong>מן התורה</strong> — <strong>דכתיב</strong> <small>[שנאמר]:</small> <strong>"ויאמר ה' אל משה הנך שכב עם אבתיך וקם"</strong> (דברים לא, טז), <strong>אמרו לו: ודילמא</strong> <small>[ושמא]</small> אין ההפסק בכתוב כפי שאתה עושה וצריך לקרוא <strong>"וקם העם הזה וזנה</strong> אחרי אלהי נכר הארץ
 <strong>"</strong>(דברים לא, טז). הביא להם ראיה <strong>מן הנביאים</strong> — <strong>דכתיב</strong> <small>[שנאמר]:</small> <strong>"יחיו מתיך נבלתי יקומון הקיצו ורננו שכני עפר כי טל אורת טלך וארץ רפאים תפיל"</strong> (ישעיה כו, יט). אמרו לו: משם אין ראיה לתחיית מתים לעתיד, <strong>ודילמא</strong> <small>[ושמא]</small> מדובר רק ב<strong>מתים שהחיה יחזקאל?</strong>
 הביא להם עוד ראיה <strong>מן הכתובים,</strong> <strong>דכתיב</strong> <small>[שנאמר]:</small> <strong>"וחכך כיין הטוב הולך לדודי למישרים דובב שפתי ישנים"</strong> (שיר השירים ז, י), כלומר, לעתיד לבוא יחיו וידובבו שפתי ישני עפר. אמרו לו: <strong>ודילמא</strong> <small>[ושמא]</small> <strong>רחושי מרחשן שפוותיה בעלמא</strong> <small>[רוחשות שפתותיהם בלבד]</small> בלא קשר לתחייה, ו<strong>כ</strong>פי שאמר <strong>ר' יוחנן.</strong> ש<strong>אמר ר' יוחנן משום</strong> (בשם) <strong>ר' שמעון בן יהוצדק: כל מי שנאמרה הלכה בשמו בעולם הזה, שפתותיו דובבות</strong> (נעות) <strong>בקבר</strong> כחוזר ואומר אימרה זו, <strong>שנאמר: "דובב שפתי ישנים".</strong>
 <strong>עד שאמר להם</strong> רבן גמליאל <strong>מקרא זה</strong> כראיה: <strong>"</strong>למען ירבו ימיכם וימי בניכם על האדמה <strong>אשר נשבע ה' לאבתיכם לתת להם"</strong> (דברים יא, כא), <strong>"לכם" לא נאמר אלא "להם",</strong> שעתידים האבות לחיות ולרשת את הארץ — <strong>מיכן לתחיית המתים מן התורה.</strong>
 <strong>ויש אומרים</strong> כי <strong>מן המקרא הזה אמר להם: "ואתם הדבקים בה' אלהיכם חיים כלכם היום"</strong> (דברים ד, ד), והרי <strong>פשיטא</strong> <small>[פשוט]</small> ש<strong>"חיים כלכם היום",</strong> שהרי הוא פונה לאנשים חיים ומדבר אליהם, <strong>אלא אפילו ביום שכל העולם כולם מתים אתם חיים,</strong> כלומר, <strong>מה היום כולכם קיימין</strong> — <strong>אף לעולם הבא כולכם קיימין.</strong>
 <strong>שאלו רומיים את ר' יהושע בן חנניה: מניין שהקדוש ברוך הוא מחיה מתים, ו</strong>מנין שהוא <strong>יודע מה שעתיד להיות? אמר להו</strong> <small>[להם]:</small> <strong>תרווייהו</strong> <small>[שניהם]</small> למדים <strong>מן המקרא הזה, שנאמר: "ויאמר ה' אל משה הנך שכב עם אבתיך וקם העם הזה וזנה"</strong> (דברים לא, טז), הרי שנאמר שימות משה ויקום, ומכאן לתחיית המתים ולידיעת הקדוש ברוך הוא את העתיד להיות.
  והקשו לו: <strong>ודילמא</strong> <small>[ושמא]</small> יש לקרוא: <strong>"וקם העם הזה וזנה"? אמר להו</strong> <small>[להם]:</small> <strong>נקוטו מיהא פלגא בידייכו</strong> <small>[החזיקו על כל פנים חצי בידכם],</small> כי מכאן נלמד לפחות ש<strong>יודע</strong> ה' <strong>מה שעתיד להיות. איתמר נמי</strong> <small>[נאמר גם כן]</small> כעין זה בשם אמוראים, <strong>אמר ר' יוחנן משום ר' שמעון בן יוחאי: מניין שהקדוש ברוך הוא מחיה מתים, ויודע מה שעתיד להיות?</strong> — <strong>שנאמר: "הנך שכב עם אבתיך וקם".</strong>
 <strong>תניא</strong> <small>[שנויה</small> ברייתא<small>]:</small> <strong>אמר ר' אליעזר בר' יוסי: בדבר זה זייפתי,</strong> כלומר, הוכחתי את שקרם של <strong>ספרי כותים, שהיו אומרים אין תחיית המתים מן התורה. אמרתי להן: זייפתם תורתכם, ולא העליתם בידכם כלום. שאתם אומרים אין תחיית המתים מן התורה, הרי הוא אומר "הכרת תכרת הנפש ההוא עונה בה"</strong> (במדבר טו, לא). <strong>"הכרת תכרת"</strong> אתם מבינים שימות האדם <strong>בעולם הזה. "עונה בה"</strong> — <strong>לאימת</strong> <small>[לאימתי]?</small> <strong>לאו</strong> <small>[האם לא]</small> <strong>לעולם הבא,</strong> הרי שיש עולם הבא, והוא רמוז בתורה.
 <strong>אמר ליה</strong> <small>[לו]</small> <strong>רב פפא לאביי: ולימא להו תרוייהו</strong> <small>[ושיאמר להם</small> את <small>שני</small> הדברים<small>]</small> <strong>מ"הכרת תכרת"!</strong> כפי הדרשה: "הכרת" — בעולם הזה, "תכרת" — לעולם הבא! ומשיבים: <strong>אינהו הוו אמרי ליה</strong> <small>[הם היו אומרים לו]:</small> <strong>דברה תורה כלשון בני אדם</strong> ואין להוכיח דבר מן הלשון הכפולה.
  ומעירים: דבר זה הוא  <strong>כתנאי</strong> <small>[כתנאים]</small> שבאמת נחלקו באותו כתוב, ששנינו: כוונת הכתוב <strong>"הכרת תכרת"</strong> היא: <strong>"הכרת"</strong> — <strong>בעולם הזה, "תכרת"</strong> — <strong>לעולם הבא,</strong> אלו <strong>דברי ר' עקיבא. אמר לו ר' ישמעאל: והלא כבר נאמר</strong> בהמשך הענין לשון נוספת של כריתות, <strong>"את ה' הוא מגדף ונכרתה"</strong> (במדבר טו, ל), <strong>וכי שלשה עולמים יש? אלא "ונכרתה"</strong> פירושו — <strong>בעולם הזה, "הכרת"</strong> — <strong>לעולם הבא,</strong> והחזרה <strong>"הכרת תכרת"</strong> אינה באה ללמד דבר, כי <strong>דברה תורה כלשון בני אדם</strong> בלשונות כפולים אלה.
  ושואלים:  <strong>בין</strong> ל<strong>ר' ישמעאל ובין</strong> ל<strong>ר' עקיבא "עונה בה" מאי עבדי ביה</strong> <small>[מה עושים</small> הם <small>בו]?</small> מה משמעות כתוב זה לשיטתם? ומשיבים: <strong>לכדתניא</strong> <small>[לכפי ששנינו</small> בברייתא<small>]:</small> <strong>יכול</strong> יענש בכרת <strong>אפילו עשה תשובה?</strong> — <strong>תלמוד לומר "עונה בה"</strong> — <strong>לא אמרתי</strong> שייענש כך <strong>אלא בזמן ש</strong>עדיין <strong>עונה בה.</strong>
 <big>ג</big> מספרים: <strong>שאלה קליאופטרא מלכתא</strong> <small>[המלכה]</small> <strong>את ר' מאיר, אמרה: ידענא דחיי שכבי</strong> <small>[יודעת אני שהמתים יחיו],</small> <strong>דכתיב</strong> <small>[ש</small>כן <small>נאמר]:</small> <strong>"ויציצו מעיר כעשב הארץ"</strong> (תהלים עב, טז), שכשם שצומח העשב כן יחזרו המתים לחיים. <strong>אלא כשהן עומדין,</strong> האם הם <strong>עומדין ערומין או בלבושיהן עומדין? אמר לה: קל וחומר מחיטה, ומה חיטה שנקברה ערומה,</strong> כלומר, בלא מוץ וכיסוי, הריהי <strong>יוצאה</strong> כשהיא צומחת <strong>בכמה לבושין</strong> של קש, <strong>צדיקים שנקברים בלבושיהן — על אחת כמה וכמה</strong> שיקומו לבושים.
 <strong>אמר ליה</strong> <small>[לו]</small> <strong>קיסר לרבן גמליאל: אמריתו דשכבי חיי</strong> <small>[אומרים אתם שהמתים יחיו],</small> <strong>הא הוו עפרא</strong> <small>[</small>ו<small>הרי הם נעשים עפר],</small> <strong>ועפרא מי</strong> <strong>קא חיי</strong> <small>[ועפר האם יכול הוא לחיות]?</small>
## דף צא.
 <strong>אמרה ליה ברתיה</strong> <small>[לו בתו]</small> של הקיסר לרבן גמליאל: <strong>שבקיה ואנא מהדרנא ליה</strong> <small>[הניחנו ואני אשיב לו]</small> במשל. <strong>שני יוצרים</strong> של כלי חרס <strong>יש בעירנו, אחד</strong> מהם <strong>יוצר</strong> כלים <strong>מן המים, ואחד יוצר מן הטיט, איזה מהן משובח? אמר לה: זה שיוצר מן המים. אמרה לו:</strong> אם <strong>מן המים צר, מן הטיט לא כל שכן</strong> שיוכל לעשות כלי, שאם ברא ה' את כל העולם מן המים, ודאי שיוכל לברוא בני אדם שוב מן העפר.
 <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה]:</small> <strong>קל וחומר</strong> הדבר <strong>מכלי זכוכית; מה כלי זכוכית שעמלן</strong> (שעשייתם) <strong>ברוח בשר ודם,</strong> שהרי נופחים אותם והם נעשים כלים, ואם <strong>נשברו יש להן תקנה,</strong> שיכולים להתיכם ולחזור ולעשותם כלים, <strong>בשר ודם ש</strong>נפש חייו היא מנפיחת <strong>רוחו של הקדוש ברוך הוא</strong> — <strong>על אחת כמה וכמה.</strong>
 מסופר, <strong>אמר ליה ההוא מינא</strong> <small>[לו מין אחד]</small> <strong>לר' אמי: אמריתו דשכבי חיי</strong> <small>[אומרים אתם שהמתים יחיו],</small> <strong>והא הוו עפרא, ועפרא מי קא חיי</strong> <small>[והרי נעשו עפר, ועפר האם חי]?</small> <strong>אמר ליה</strong> <small>[לו]:</small> <strong>אמשול לך משל, למה הדבר דומה?</strong> — <strong>למלך בשר ודם שאמר לעבדיו: לכו ובנו לי פלטרין</strong> (ארמונות) <strong>גדולים במקום שאין</strong> שם <strong>מים ועפר, הלכו ובנו אותו. לימים</strong> (לאחר זמן) <strong>נפלו</strong> הארמונות. <strong>אמר להם: חזרו ובנו אותו במקום שיש עפר ומים. אמרו לו: אין אנו יכולין.</strong>
 <strong>כעס עליהם</strong> המלך <strong>ואמר להן: במקום שאין מים ועפר</strong> — <strong>בניתם, עכשיו שיש מים ועפר</strong> — <strong>על אחת כמה וכמה!</strong> ואם תחילת יצירת האדם היא מאין, כל שכן שיכול להיווצר מעפרו. <strong>ואם אי אתה מאמין</strong> שאפשר ליצור מן העפר <strong>צא לבקעה</strong> (לשדה) <strong>וראה עכבר שהיום</strong> עדיין <strong>חציו בשר וחציו אדמה,</strong> ו<strong>למחר השריץ ונעשה כלו בשר. שמא תאמר</strong> הלא ענין זה הוא <strong>לזמן מרובה,</strong> אם כן <strong>עלה להר וראה שהיום אין בו אלא חלזון אחד,</strong> ו<strong>למחר ירדו גשמים ונתמלא כולו חלזונות.</strong>
 <strong>אמר ליה</strong> <small>[לו]</small> <strong>ההוא מינא</strong> <small>[מין אחד]</small> <strong>לגביהא בן פסיסא: ווי לכון חייביא, דאמריתון "מיתי חיין"</strong> <small>[אוי לכם חייבים,</small> רשעים, <small>שאומרים אתם</small> ש<small>המתים יחיו],</small> והלא אפילו אלו <strong>דחיין, מיתי</strong> <small>[שחיים, מתים],</small> ואומר אתה <strong>דמיתי חיין</strong> <small>[שהמתים יחיו]?!</small> <strong>אמר ליה</strong> <small>[לו]</small> גביהא בן פסיסא: <strong>ווי לכון חייביא, דאמריתון "מיתי לא חיין"</strong> <small>[אוי לכם חייבים,</small> רשעים, <small>שאומרים אתם</small> ש<small>המתים לא יחיו],</small> והלא אלה ש<strong>לא הוו</strong> <small>[היו]</small> מעולם חיים — <strong>חיי</strong> <small>[</small>נבראים ו<small>חיים</small> מחדש<small>],</small> אלה <strong>דהוי חיי</strong> <small>[אלו שהיו חיים</small> פעם<small>]</small> <strong>לא כל שכן</strong> שהם יכולים לחיות? <strong>אמר ליה</strong> <small>[לו]</small> אותו מין בכעס: <strong>חייביא קרית לי</strong> <small>[חייב,</small> רשע, <small>אתה קורא לי]?!</small> <strong>אי קאימנא, בעיטנא</strong> <small>[אם אקום, אבעט]</small> <strong>בך ופשיטנא לעקמותך מינך</strong> <small>[ואפשוט את גבנונך ממך],</small> שגביהא בן פסיסא גיבן היה. <strong>אמר ליה</strong> <small>[לו]</small> בבדיחות הדעת: <strong>אם אתה עושה כן</strong> ותפשוט את עקמומיתי <strong>"רופא אומן" תקרא, ושכר הרבה תטול.</strong>
 <big>א</big> כיון שהוזכר גביהא בן פסיסא ויכולתו הרבה בוויכוח מביאים עוד מעשיות על וויכוחים שהתווכח בשם עם ישראל. <strong>תנו רבנן</strong> <small>[שנו חכמים]</small> במגילת תענית: <strong>בעשרים וארבעה בניסן</strong> יום של שמחה, כי <strong>איתנטילו דימוסנאי</strong> <small>[סולקו מערערים ושליטים]</small> <strong>מיהודה ומירושלים.</strong> וזה המעשה: <strong>כשבאו בני אפריקיא לדון עם ישראל לפני</strong> הקיסר <strong>אלכסנדרוס מוקדון, אמרו לו: ארץ כנען שלנו היא, דכתיב</strong> <small>[ש</small>כן <small>נאמר]:</small> <strong>"</strong>זאת הארץ אשר תפול לכם בנחלה <strong>ארץ כנען לגבלתיה"</strong> (במדבר לד, ב), <strong>וכנען אבוהון דהנהו אינשי הוה</strong> <small>[אביהם של אותם אנשים,</small> כלומר שלנו, <small>היה].</small>
 <strong>אמר להו</strong> <small>[להם]</small> <strong>גביהא בן פסיסא לחכמים: תנו לי רשות ואלך</strong> אני <strong>ואדון עמהן לפני אלכסנדרוס מוקדון, אם ינצחוני</strong> בויכוח <strong>אמרו</strong> למלך: <strong>הדיוט שבנו נצחתם</strong> ועדיין יש לכם להתווכח עם חכמי ישראל, <strong>ואם אני אנצח אותם אמרו להם: תורת משה נצחתכם</strong> ולא תתלו את הגדולה בי. <strong>נתנו לו רשות, והלך ודן עמהם.</strong>
 <strong>אמר להם: מהיכן אתם מביאים ראייה</strong> שהארץ שלכם? <strong>אמרו לו</strong> <strong>:</strong> <strong>מן התורה. אמר להן: אף אני לא אביא לכם ראייה אלא מן התורה, שנאמר</strong> בתורה: <strong>"ויאמר ארור כנען עבד עבדים יהיה לאחיו"</strong> (בראשית ט, כה), וכלל הוא שכל <strong>עבד שקנה נכסים</strong> — ה<strong>עבד למי</strong> שייך, וה<strong>נכסים למי?</strong> הלא הכל לאדוניו ולא לו. <strong>ולא עוד אלא שהרי כמה שנים שלא עבדתונו,</strong> וחייבים אתם להחזיר אף נכסיהם האחרים לנו ולשוב לעבדות.
 <strong>אמר להם אלכסנדרוס מלכא</strong> <small>[המלך]:</small> <strong>החזירו לו תשובה! אמרו לו: תנו לנו זמן שלשה ימים</strong> להרהר בדבר. <strong>נתן להם זמן, בדקו</strong> ועיינו <strong>ולא מצאו תשובה. מיד ברחו, והניחו שדותיהן כשהן זרועות, וכרמיהן כשהן נטועות.</strong> ומעירים: <strong>ואותה שנה שביעית</strong> (שמיטה) <strong>היתה</strong> ונהנו ישראל משדות אלה, שהם עצמם היו בדוחק מפני שמירת השמיטה.
  ועוד מסופר: <strong>שוב פעם אחת באו בני מצרים לדון עם ישראל לפני אלכסנדרוס מוקדון. אמרו לו: הרי הוא אומר</strong> בתורה <strong>"וה' נתן את חן העם בעיני מצרים וישאילום"</strong> (שמות יב, לו) — <strong>תנו לנו כסף וזהב שנטלתם ממנו</strong> בהשאלה ולא החזרתם.
 <strong>אמר גביהא בן פסיסא לחכמים: תנו לי רשות ואלך ואדון עמהן לפני אלכסנדרוס, אם ינצחוני אמרו להם: הדיוט שבנו נצחתם, ואם אני אנצח אותם אמרו להם: תורת משה רבינו נצחתכם. נתנו לו רשות והלך ודן עמהן,</strong>
 <strong>אמר להן: מהיכן אתם מביאין ראייה? אמרו לו: מן התורה. אמר להן: אף אני לא אביא לכם ראייה אלא מן התורה, שנאמר: "ומושב בני ישראל אשר ישבו במצרים שלשים שנה וארבע מאות שנה"</strong> (שם מ), והיו משועבדים למצרים בעבודת פרך, <strong>תנו לנו שכר עבודה של ששים ריבוא</strong> נפש (של יוצאי מצרים), <strong>ששיעבדתם במצרים שלשים שנה וארבע מאות שנה.</strong>
 <strong>אמר להן אלכסנדרוס מוקדון: החזירו לו תשובה! אמרו לו: תנו לנו זמן שלשה ימים</strong> להרהר בדבר. <strong>נתן להם זמן, בדקו ולא מצאו תשובה. מיד הניחו שדותיהן כשהן זרועות, וכרמיהן כשהן נטועות וברחו.</strong> ומעירים: <strong>ואותה שנה שביעית היתה</strong> ונהנו מכך ישראל.
 <strong>ושוב פעם אחת באו בני ישמעאל ובני קטורה לדון עם ישראל לפני אלכסנדרוס מוקדון. אמרו לו: ארץ כנען שלנו ושלכם</strong> (של ישראל), שאף להם חלק בה, <strong>דכתיב</strong> <small>[שנאמר]:</small> <strong>"ואלה תלדת ישמעאל בן אברהם</strong> אשר ילדה הגר המצרית שפחת שרה לאברהם<strong>"</strong> (בראשית כה, יב), <strong>וכתיב</strong> <small>[ונאמר]:</small> <strong>"ואלה תולדת יצחק בן אברהם"</strong> (שם יט), והארץ שנתנה לאברהם צריכה איפוא להתחלק בין כל יורשיו.
 <strong>אמר להן גביהא בן פסיסא לחכמים: תנו לי רשות ואלך ואדון עמהם לפני אלכסנדרוס מוקדון. אם ינצחוני אמרו: הדיוט שבנו נצחתם, ואם אני אנצח אותם אמרו להם: תורת משה רבינו נצחתכם. נתנו לו רשות, הלך ודן עמהן.</strong>
 <strong>אמר להם</strong> לבני ישמעאל: <strong>מהיכן אתם מביאין ראייה? אמרו לו: מן התורה. אמר להן: אף אני לא אביא ראייה אלא מן התורה, שנאמר: "ויתן אברהם את כל אשר לו ליצחק. ולבני הפילגשים אשר לאברהם נתן אברהם מתנת</strong> וישלחם מעל יצחק בנו בעודנו חי קדמה אל ארץ קדם<strong>"</strong> (שם ה–ו), <strong>אב שנתן אגטין</strong> (כתבים ושטרות חלוקה) <strong>לבניו בחייו, ושיגר זה מעל זה, כלום יש לזה על זה כלום?</strong> שהרי האב עצמו עשה חלוקה זו של הנכסים. אגב הזכרת הענין שואלים: <strong>מאי</strong> <small>[מה</small> הן<small>]</small> <strong>מתנות</strong> אלה שהוזכרו? <strong>אמר ר' ירמיה בר אבא: מלמד שמסר להם שם</strong> שיש בו כוח על טבעי של <strong>טומאה,</strong> שיוכלו לעשות בו כשפים.
 <big>ב</big> כיון שדובר בוויכוחים שהיו בין גדולי ישראל וגדולי אומות העולם מזכירים עוד ויכוח אחר: <strong>אמר ליה</strong> <small>[לו]</small> <strong>אנטונינוס</strong> קיסר רומי <strong>לרבי:</strong> והלא <strong>גוף ונשמה יכולין לפטור עצמן מן הדין</strong> על מה שחטאו, <strong>כיצד?</strong> — <strong>גוף אומר: נשמה</strong> היא ש<strong>חטאת</strong> (חטאה), וראיה לדבר — <strong>שמיום שפירשה ממני</strong> (שעזבתני בשעת מיתה) <strong>הריני מוטל כאבן דומם בקבר. ונשמה אומרת:</strong> ה<strong>גוף חטא, שמיום שפירשתי ממנו הריני פורחת באויר כצפור</strong> ואיני מסוגלת לחטוא. <strong>אמר ליה</strong> <small>[לו]</small> רבי: <strong>אמשול לך משל, למה הדבר דומה?</strong> — <strong>למלך בשר ודם שהיה לו פרדס נאה, והיה בו</strong>
## דף צא:
 <strong>בכורות</strong> (בכורי תאנים) <strong>נאות, והושיב בו שני שומרים</strong> לשמור את הגן, <strong>אחד חיגר</strong> שאינו יכול להלך, <strong>ואחד סומא,</strong> שאף אחד מהם לא יוכל להגיע לפירות הפרדס. <strong>אמר לו</strong> ה<strong>חיגר לסומא: בכורות נאות אני רואה בפרדס, בא והרכיבני</strong> על גבך, ואני אראה לך את הדרך <strong>ונביאם לאכלם. רכב חיגר על גבי סומא, והביאום ואכלום.</strong>
 <strong>לימים בא בעל פרדס. אמר להן: בכורות נאות</strong> שבפרדס <strong>היכן הן? אמר לו חיגר: כלום יש לי רגלים להלך בהן? אמר לו סומא: כלום יש לי עינים לראות</strong> את הדרך? <strong>מה עשה</strong> בעל הפרדס שהבין כיצד נעשתה ההערמה? <strong>הרכיב חיגר על גבי סומא</strong> כדרך שחטאו, <strong>ודן אותם כאחד.</strong>
 <strong>אף הקדוש ברוך הוא</strong> לעתיד לבוא <strong>מביא נשמה וזורקה</strong> שוב <strong>בגוף, ודן אותם כאחד</strong> כדרך שחטאו כשהיו יחד, <strong>שנאמר: "יקרא אל השמים מעל ואל הארץ לדין עמו"</strong> (תהלים נ, ד). <strong>"יקרא אל השמים מעל"</strong> — <strong>זו נשמה</strong> שהיא העליונה, <strong>"ואל הארץ לדין עמו"</strong> — <strong>זה הגוף.</strong>
 ועוד מספרים על שיחה שהיתה ביניהם בנושא אחר: <strong>אמר ליה</strong> <small>[לו]</small> <strong>אנטונינוס לרבי: מפני מה חמה יוצאה במזרח ושוקעת במערב? אמר ליה</strong> <small>[לו]:</small> <strong>אי הוה איפכא נמי הכי הוה אמרת לי</strong> <small>[אילו היה ההיפך גם כן כך היית אומר,</small> שואל <small>אותי],</small> והרי צריכה השמש לזרוח מצד אחד ולשקוע מצד אחר. <strong>אמר ליה</strong> <small>[לו]:</small> <strong>הכי קאמינא</strong> <small>[כך אומר אני]</small> <strong>לך,</strong> כלומר, זו היא שאלתי: <strong>מפני מה שוקעת במערב</strong> ואינה פונה לעתים לצדדים אחרים?
 <strong>אמר ליה</strong> <small>[לו]:</small> <strong>כדי ליתן שלום לקונה,</strong> שכאשר היא שוקעת למערב הריהי כמשתחווה, <strong>שנאמר: "וצבא השמים לך משתחוים"</strong> (נחמיה ט, ו), והשכינה היא בצד מערב כפי שמצינו במקדש, ששם מקום קודש הקדשים. <strong>אמר ליה</strong> <small>[לו]:</small> אם לצורך זה שוקעת במערב, אם כן <strong>ותיתי</strong> <small>[ותבוא]</small> השמש <strong>עד פלגא</strong> <small>[חצי]</small> ה<strong>רקיע</strong> ותרד מעט, <strong>ותתן שלמא</strong> <small>[שלום]</small> כמשתחווה למערב <strong>ותיעול</strong> <small>[</small>ותחזור <small>ותיכנס]</small> למקומה במזרח, כדי לשקוע שם! ענה לו: דבר זה נעשה <strong>משום פועלים, ומשום עוברי דרכים,</strong> שאם לא היתה החמה שוקעת בכיוון מסויים ואורה פוחת והולך, לא היו אלה יודעים את שעת היום להכין עצמם ללכת לביתם או לבית מלון.
 <strong>ו</strong>עוד <strong>אמר לו אנטונינוס לרבי: נשמה מאימתי ניתנה באדם,</strong> האם <strong>משעת פקידה,</strong> כלומר, משעה שנקלט זרע האיש אצל האשה, <strong>או משעת יצירה</strong> כאשר נוצרת כבר צורה מסויימת של עובר, והיא נחשבת כעבור ארבעים יום לאחר תחילת ההריון. <strong>אמר לו</strong> רבי: <strong>משעת יצירה. אמר לו</strong> אנטונינוס: לא יתכן דבר זה, האם <strong>אפשר</strong> ש<strong>חתיכה של בשר עומדת</strong> אפילו <strong>שלשה ימים בלא מלח ואינה מסרחת?</strong> בוודאי אין העובר יכול להתקיים ארבעים יום ללא נפש חיים, <strong>אלא</strong> בהכרח יש בו נשמה <strong>משעת פקידה. אמר רבי: דבר זה למדני אנטונינוס, ו</strong>אף ה<strong>מקרא מסייעו, שנאמר</strong> בתיאור הלידה <strong>"ופקדתך שמרה רוחי"</strong> (איוב י, יב), לרמוז שמשעת פקידה שומר אני את הרוח בקרבי.
 <strong>ו</strong>עוד <strong>אמר לו אנטונינוס לרבי: מאימתי יצר הרע שולט באדם,</strong> האם <strong>משעת יצירה או משעת יציאה</strong> מן הרחם? <strong>אמר לו</strong> רבי: <strong>משעת יצירה. אמר לו</strong> אנטונינוס: <strong>אם כן</strong> הוא, יהא העובר <strong>בועט במעי אמו ויוצא</strong> מפני שתקפו יצרו לכך! <strong>אלא</strong> ודאי יצרו שולט בו <strong>משעת יציאה. אמר רבי: דבר זה למדני אנטונינוס, ומקרא מסייעו, שנאמר: "לפתח חטאת רבץ"</strong> (בראשית ד, ז), לרמוז שמשעה שאדם יוצא מפתח הרחם מאז רובצת בו החטאת־היצר.
 <big>א</big> <strong>ריש לקיש רמי</strong> <small>[השליך,</small> הראה סתירה<small>]</small> בין שני מקראות העוסקים בתחיית המתים: <strong>כתיב</strong> <small>[נאמר]</small> <strong>"</strong>הנני מביא אותם מארץ צפון וקבצתים מירכתי ארץ <strong>בם עור ופסח הרה וילדת יחדו"</strong> (ירמיה לא, ז), שמשם מובן שבאחרית הימים יהיו עדיין בעלי מומים, <strong>וכתיב</strong> <small>[ונאמר]:</small> <strong>"אז ידלג כאיל פסח ותרן לשון אלם כי נבקעו במדבר מים ונחלים בערבה"</strong> (ישעיה לה, ו). <strong>הא</strong> <small>[הרי]</small> <strong>כיצד</strong> ניישב את המקראות? אלא יש לומר: <strong>עומדין</strong> כולם בתחיית המתים <strong>במומן, ומתרפאין</strong> לאחר מכן.
  בנושא דומה <strong>עולא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> <strong>"בלע המות לנצח ומחה ה'</strong> אלהים <strong>דמעה מעל כל פנים"</strong> (שם כה, ח), הרי שלא יהא עוד מוות בעולם. <strong>וכתיב</strong> <small>[ונאמר]</small> במקום אחר: <strong>"כי הנער בן מאה שנה ימות לא יהיה משם עוד עול ימים"</strong> (שם סה, כ). והשיב: <strong>לא קשיא</strong> <small>[אינו קשה],</small> <strong>כאן</strong> — <strong>בישראל</strong> שלא ימותו כלל, <strong>כאן</strong> — <strong>בגוים</strong> שאמנם יחיו חיים ארוכים מאד אך לבסוף ימותו. ושואלים: <strong>וגוים מאי בעו התם</strong> <small>[מה צריכים</small> אותם <small>שם]?</small> ומשיבים: <strong>הנך דכתיב בהו</strong> <small>[אלה</small> הם הגוים <small>שנאמר בהם]</small> <strong>"ועמדו זרים ורעו</strong> <strong>צאנכם ובני נכר אכריכם וכרמיכם"</strong> (שם סא, ה).
 <strong>רב חסדא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> <strong>"וחפרה הלבנה ובושה החמה כי מלך ה' צבאות</strong> בהר ציון ובירושלים ונגד זקניו כבוד<strong>"</strong> (שם כד, כג), משמע שלא יאירו עוד הירח והשמש, <strong>וכתיב</strong> <small>[ונאמר]:</small> <strong>"והיה אור הלבנה כאור החמה ואור החמה יהיה שבעתים כאור שבעת הימים"</strong> (שם ל, כו), משמע שיתקיימו המאורות אלא שאורם יגדל! והשיב: <strong>לא קשיא</strong> <small>[אינו קשה],</small> <strong>כאן לימות המשיח</strong> יגדל אור החמה והלבנה, <strong>כאן לעולם הבא</strong> יהיה רק אור ה' לבדו.
  ושואלים:  <strong>ול</strong>שיטת <strong>שמואל</strong> ש<strong>אמר</strong> ש<strong>אין</strong> הבדל <strong>בין העולם הזה לימות המשיח אלא שיעבוד גליות בלבד</strong> שישתחררו ממנו ישראל, כיצד מסביר הוא את הסתירה במקראות? ומשיבים: אף לדעתו <strong>לא קשיא</strong> <small>[אינו קשה],</small> ושניהם מדברים בעולם הבא, אלא <strong>כאן</strong> — <strong>במחנה צדיקים</strong> יהיה אור החמה שבעתים, <strong>כאן</strong> — <strong>במחנה שכינה</strong> לא יהיה אלא אור ה' לבדו.
 <strong>רבא רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> <strong>"אני אמית ואחיה"</strong> (דברים לב, לט), משמע שבכוחו של ה' להחיות מתים, <strong>וכתיב</strong> <small>[ונאמר]</small> אחר כך <strong>"מחצתי ואני ארפא"</strong> (דברים לב, לט), שהוא שבח פחות מזה! אלא יש להבין: <strong>אמר הקדוש ברוך הוא: מה שאני ממית</strong> — <strong>אני מחיה,</strong> כלומר, כשם שמתו אנשים כך יחיו מתחילה בתחיית המתים, <strong>והדר</strong> <small>[ואחר כך]</small> <strong>מה שמחצתי</strong> — <strong>ואני ארפא.</strong>
 <big>ב</big> <strong>תנו רבנן</strong> <small>[שנו חכמים]</small> בברייתא על הנאמר <strong>"אני אמית ואחיה", יכול</strong> שכוונת הפסוק היא <strong>שתהא מיתה ב</strong>אדם <strong>אחד וחיים באחד כדרך שהעולם נוהג</strong> כעת? — <strong>תלמוד לומר: "מחצתי ואני ארפא", מה</strong> ענייני <strong>מחיצה ורפואה</strong> שהוזכרו בפסוק זה ודאי הכוונה <strong>ב</strong>אדם <strong>אחד</strong> — <strong>אף מיתה וחיים באחד, מיכן תשובה לאומרין אין תחיית המתים מן התורה.</strong>
 <strong>תניא</strong> <small>[שנויה</small> ברייתא<small>],</small> <strong>אמר ר' מאיר: מניין לתחיית המתים מן התורה?</strong> — <strong>שנאמר: "אז ישיר משה ובני ישראל את השירה הזאת לה' "</strong>(שמות טו, א), <strong>"שר" לא נאמר אלא "ישיר"</strong> — <strong>מכאן לתחיית המתים מן התורה,</strong> לומר שעתיד משה רבינו לחזור ולשיר את השירה. ו<strong>כיוצא בדבר אתה אומר</strong> על הכתוב: <strong>"אז יבנה יהושע מזבח לה' "</strong>(יהושע ח, ל), <strong>"בנה" לא נאמר אלא "יבנה"</strong> — <strong>מכאן לתחיית המתים מן התורה.</strong>
 ומקשים: <strong>אלא מעתה</strong> שאתה למד ממה שנאמרו דברים בלשון עתיד, אם כן הכתוב <strong>"אז יבנה שלמה במה לכמוש שקץ מואב"</strong> (מלכים א' יא, ז), <strong>הכי נמי</strong> <small>[כך גם כן]</small> תאמר שהכוונה ש<strong>יבנה</strong> לעתיד לבוא?! אלא את הצורה "יבנה" יש לפרש בדרך אחרת, שלא נאמר שבנה שלמה עצמו במה לאליל, <strong>אלא מעלה</strong> (מחשיב) <strong>עליו</strong> <strong>הכתוב כאילו בנה,</strong> מתוך שלא עיכב ביד נשותיו. ואם כן אין ראיה מלשון זו.
 <strong>אמר ר' יהושע בן לוי: מניין לתחיית המתים מן התורה?</strong> — <strong>שנאמר: "אשרי יושבי ביתך עוד יהללוך סלה"</strong> (תהלים פד, ה), <strong>"היללוך" לא נאמר, אלא "יהללוך"</strong> בלשון עתיד — <strong>מכאן לתחיית המתים מן התורה. ואמר ר' יהושע בן לוי: כל האומר שירה</strong> לה' <strong>בעולם הזה, זוכה ואומרה</strong> גם <strong>לעולם הבא, שנאמר "אשרי יושבי ביתך עוד יהללוך סלה",</strong> כלומר, עוד יזכו להללך לעתיד לבוא.
 <strong>אמר ר' חייא בר אבא אמר ר' יוחנן: מניין לתחיית המתים מן התורה?</strong> — <strong>שנאמר: "קול צפיך נשאו קול יחדו ירננו</strong> כי עין בעין יראו בשוב ה' ציון<strong>"</strong> (ישעיה נב, ח), <strong>"ריננו" לא נאמר, אלא "ירננו"</strong> — <strong>מכאן לתחיית המתים מן התורה.</strong> <big>ג</big> <strong>ואמר ר' חייא בר אבא אמר ר' יוחנן: עתידין כל הנביאים כולן</strong> להיות <strong>אומרים שירה בקול אחד, שנאמר: "קול צפיך נשאו קול יחדו ירננו"</strong> (ישעיה נב, ח).
 <strong>אמר רב יהודה אמר רב: כל המונע הלכה מפי תלמיד</strong> הרוצה ללמוד, <strong>כאילו גוזלו מנחלת אבותיו, שנאמר: "תורה צוה לנו משה מורשה קהלת יעקב"</strong> (דברים לג, ד), שהתורה <strong>מורשה</strong> (ירושה) <strong>היא לכל ישראל מששת ימי בראשית,</strong> ומי שמעכב את התלמיד מללמוד, הרי זה כגוזל ממנו את נחלתו המורשתית. <strong>אמר רב חנא בר ביזנא אמר ר' שמעון חסידא: כל המונע הלכה מפי תלמיד, אפילו עוברין שבמעי אמו מקללין אותו</strong> על כך, <strong>שנאמר: "מנע בר</strong>
## דף צב.
 <strong>יקבהו לאום</strong> וברכה לראש משביר<strong>"</strong> (משלי יא, כו), <strong>ואין</strong> משמעות <strong>"לאום" אלא עוברין,</strong> כלומר, אף הם קרויים "לאום", <strong>שנאמר: "</strong>שני גוים בבטנך ושני לאומים ממעיך יפרדו <strong>ולאם מלאם יאמץ"</strong> (בראשית כה, כג), <strong>ואין "קבה" אלא קללה, שנאמר</strong> בדברי בלעם: <strong>"מה אקב לא קבה אל"</strong> (במדבר כג, ח), <strong>ואין</strong> משמעות <strong>"בר" אלא תורה, שנאמר "נשקו בר פן יאנף"</strong> (תהלים ב, יב), המתפרש: החזיקו בתורה.
 <strong>עולא בר ישמעאל אומר:</strong> מי שמונע הלכה מפי תלמיד <strong>מנקבין אותו ככברה,</strong> וראיה לדבר — <strong>כתיב הכא</strong> <small>[נאמר כאן]:</small> <strong>"</strong>מונע בר <strong>יקבהו לאום"</strong> (משלי יא, כו), <strong>וכתיב התם</strong> <small>[ונאמר שם]:</small> <strong>"ויקב חר בדלתו"</strong> (מלכים ב' יב, י), הרי ש"נקיבה" לשון עשיית חור הוא. <strong>ואמר אביי:</strong> מנקבים אותו <strong>כי אוכלא דקצרי</strong> <small>[כמו טפטפת המים של הכובסים].</small>
 <strong>ואם למדו</strong> הרב לתלמיד, <strong>מה שכרו? אמר רבא אמר רב ששת: זוכה לברכות כיוסף, שנאמר: "וברכה לראש משביר"</strong> (משלי שם), <strong>ואין "משביר" אלא</strong> כינוי ל<strong>יוסף, שנאמר: "ויוסף הוא השליט על הארץ הוא המשביר לכל עם הארץ"</strong> (בראשית מב, ו).
 <strong>אמר רב ששת: כל המלמד תורה בעולם הזה, זוכה ומלמדה לעולם הבא, שנאמר: "ומרוה גם הוא יורה"</strong> (משלי יא, כה), שהמורה (="מרוה" בחילוף אותיות) ימשיך להורות גם בעתיד.
 <big>א</big> ושוב חוזרים לענין הראשון, <strong>אמר רבא: מניין לתחיית המתים מן התורה?</strong> — שאת מה <strong>שנאמר: "יחי ראובן ואל ימת</strong> ויהי מתיו מספר<strong>"</strong> (דברים לג, ו) יש לפרש כך: <strong>"יחי ראובן"</strong> — <strong>בעולם הזה, "ואל ימת"</strong> — <strong>לעולם הבא. רבינא אמר</strong> ראיה <strong>מהכא</strong> <small>[מכאן],</small> ממה שנאמר: <strong>"ורבים מישני אדמת עפר יקיצו אלה לחיי עולם ואלה לחרפות לדראון עולם"</strong> (דניאל יב, ב). <strong>רב אשי אמר</strong> ראיה <strong>מהכא</strong> <small>[מכאן]:</small> <strong>"ואתה לך לקץ ותנוח ותעמד לגרלך לקץ הימין"</strong> (שם יג).
 <big>ב</big> <strong>אמר ר' אלעזר: כל פרנס שמנהיג את הצבור בנחת</strong> בלא כעס וביושר <strong>זוכה ומנהיגם לעולם הבא, שנאמר: "כי מרחמם ינהגם ועל מבועי מים ינהלם"</strong> (ישעיה מט, י), שכשם שרחמם בעולם הזה, כן יזכה להנהיגם לעולם הבא. ואגב מאמרו זה של ר' אלעזר מביאים עוד שורת מאמרים מתורתו בענייני הנהגת האדם ודרכו.
 <strong>ואמר ר' אלעזר: גדולה</strong> מעלת ה<strong>דעה</strong> שיש באדם שהיא התבונה והידיעה לנהוג בדרכי החיים, לפי <strong>שניתנה בין שתי אותיות,</strong> כלומר, בין שני שמות קדושים, <strong>שנאמר: "כי אל דעות ה' "</strong>(שמואל א' ב, ג), והרי זה מורה על מעלת הדעת.
 <strong>ואמר ר' אלעזר: גדול</strong> מעלת ה<strong>מקדש שניתן</strong> אף הוא <strong>בין שתי אותיות, שנאמר: "</strong>מכון לשבתך <strong>פעלת ה' מקדש ה' כוננו ידיך"</strong> (שמות טו, יז). <strong>מתקיף לה</strong> <small>[מקשה עליה]</small> על שמועה זו <strong>רב אדא קרחינאה: אלא מעתה</strong> לפי אותו עקרון תאמר כי <strong>גדולה נקמה ש</strong>הרי <strong>ניתנה</strong> אף היא <strong>בין שתי אותיות, דכתיב</strong> <small>[שנאמר]:</small> <strong>"אל נקמות ה' אל נקמות הופיע"</strong> (תהלים צד, א)!
 <strong>אמר ליה</strong> <small>[לו]:</small> אין מכאן סתירה, כי <strong>למילתיה</strong> <small>[לעניינו,</small> לצרכה<small>],</small> <strong>הכי נמי</strong> <small>[כך גם כן]</small> שלעתים נקמה גם היא דבר גדול, וכשיטת <strong>עולא.</strong> ש<strong>אמר עולא: שתי הופעיות הללו</strong> "אל נקמות הופיע", וכן "הופיע מהר פארן" (דברים לג, ב), <strong>למה?</strong> — <strong>אחת למדת טובה</strong> של מתן תורה, <strong>ואחת למדת פורענות</strong> לנקום מאויבי ישראל ומשעבדיו.
  את שתי מימרותיו האחרונות מקשר <strong>ואמר ר' אלעזר</strong> במאמר: <strong>כל אדם שיש בו דעה כאילו נבנה בית המקדש בימיו, שזה</strong> המקדש <strong>ניתן בין שתי אותיות, וזה</strong> הדעת <strong>ניתן בין שתי אותיות.</strong>
 <strong>ואמר ר' אלעזר: כל אדם שיש בו דעה לסוף</strong> הוא <strong>מתעשר, שנאמר: "ובדעת חדרים ימלאו כל הון יקר ונעים"</strong> (משלי כד, ד).
 <strong>ואמר ר' אלעזר: כל אדם שאין בו דעה אסור לרחם עליו, שנאמר: "כי לא עם בינות הוא על כן לא ירחמנו עשהו ויצרו לא יחננו"</strong> (ישעיה כז, יא), ואם ה' אינו מרחם עליו, כל שכן בני אדם אחרים אין להם לרחם עליו.
 <strong>ואמר ר' אלעזר: כל הנותן פיתו למי שאין בו דעה, יסורין באין עליו, שנאמר: "לחמך ישימו מזור תחתיך אין תבונה בו"</strong> (עובדיה א, ז), כלומר, הנותן לחמו למי שאין תבונה בו סופו שיהא לו למחלה. ומפרש: <strong>ואין</strong> משמעות <strong>"מזור" אלא יסורין,</strong> על פי ההקבלה בכתוב <strong>שנאמר: "וירא אפרים</strong> <strong>ד</strong><strong>את חליו ויהודה את מזרו"</strong> (הושע ה, יג).
 <strong>ואמר ר' אלעזר: כל אדם שאין בו דעה</strong> — <strong>לסוף</strong> הוא <strong>גולה</strong> ממקומו, <strong>שנאמר: "לכן גלה עמי מבלי דעת"</strong> (ישעיה ה, יג).
 <big>ג</big> <strong>ו</strong>עוד <strong>אמר ר' אלעזר: כל בית שאין דברי תורה נשמעים בו בלילה</strong> — <strong>אש</strong> של גיהנום <strong>אוכלתו, שנאמר: "כל חשך טמון לצפוניו תאכלהו אש לא נפח ירע שריד באהלו"</strong> (איוב כ, כו), ו<strong>אין</strong> משמעות <strong>"שריד" אלא תלמיד חכם, שנאמר: "ובשרידים אשר ה' קרא"</strong> (יואל ג, ה), שבית חשוך ודומם מתורה בלילה, תאכלהו אש שאינה צריכה להצתה — אש גיהנום.
 <strong>ואמר ר' אלעזר: כל שאינו מהנה תלמידי חכמים מנכסיו, אינו רואה סימן ברכה לעולם, שנאמר: "אין שריד לאכלו על כן לא יחיל טובו"</strong> (איוב כ, כא), <strong>ואין</strong> משמעות <strong>"שריד" אלא תלמידי חכמים, שנאמר: "ובשרידים אשר ה' קרא"</strong> ומי שאינו משתף את החכם ("שריד") באכלו — לא יגיע ("יחיל") לטובה.
 <strong>ואמר ר' אלעזר: כל שאינו משייר פת על שלחנו</strong> ומראה בכך שמודה לה' על שנתן לו די והותר — <strong>אינו רואה סימן ברכה לעולם, שנאמר: "אין שריד לאכלו על כן לא יחיל טובו"</strong> ומקשים:
 <strong>והאמר</strong> <small>[והרי אמר]</small> <strong>ר' אלעזר</strong> עצמו: <strong>כל המשייר פתיתים על שלחנו כאילו עובד עבודה זרה, שנאמר: "הערכים לגד שלחן והממלאים למני ממסך"</strong> (ישעיה סה, יא), שהיו משמרים למזל הבית ("גד") פירורים במתנה, והרי הם כעבודה זרה! ומשיבים: <strong>לא קשיא</strong> <small>[אינו קשה]:</small> <strong>הא</strong> <small>[זה]</small> — <strong>דאיכא</strong> <small>[שיש]</small> פת <strong>שלימה בהדיה</strong> <small>[עימו],</small> ואם מקפיד להוסיף עוד פירורים הרי זה מראה שכוונתו לעבודה זרה, <strong>הא</strong> <small>[זה]</small> — <strong>דליכא</strong> <small>[שאין]</small> פת <strong>שלימה בהדיה</strong> <small>[עימו].</small>
 <strong>ואמר ר' אלעזר: כל המחליף בדיבורו,</strong> שאינו עומד בדיבורו, <strong>כאילו עובד עבודה זרה,</strong> וראיה לדבר — <strong>כתיב הכא</strong> <small>[נאמר כאן]</small> כשבא יעקב לקחת את ברכת עשו: <strong>"והייתי בעיניו כמתעתע"</strong> (בראשית כז, יב), <strong>וכתיב התם</strong> <small>[ונאמר שם]</small> לגבי עבודה זרה: <strong>"הבל המה מעשה תעתעים"</strong> (ירמיה י, טו).
 <strong>ואמר ר' אלעזר: כל המסתכל בערוה קשתו ננערת,</strong> כלומר, אונו נפגם, <strong>שנאמר: "עריה תעור קשתך"</strong> (חבקוק ג, ט), שהמסתכל בערוה ("עריה") הרי זה מנער ופוגם כוח קשתו.
 <strong>ואמר ר' אלעזר: לעולם הוי קבל וקיים,</strong> כלומר, לעולם תהיה חשוך (לא ידוע) ותתקיים (תחיה). <strong>אמר ר' זירא: אף אנן נמי תנינא</strong> <small>[אנו גם כן שנינו]</small> במשנה מעין רעיון זה, שאמרו: <strong>בית אפל</strong> שנראה בו כעין נגע צרעת <strong>אין פותחין לו חלונות לראות נגעו,</strong> והבית בחזקת טהרה. הרי שדווקא האפל נשאר קיים. ומעירים: אכן, <strong>שמע מינה</strong> <small>[למד מכאן]</small> רעיון זה.
 <big>ד</big> ועוד לענין תחיית המתים <strong>אמר ר' טבי אמר ר' יאשיה: מאי דכתיב</strong> <small>[מהו שנאמר]</small> <strong>"שאול ועצר רחם ארץ לא שבעה מים"</strong> (משלי ל, טז), <strong>וכי מה ענין שאול אצל רחם? אלא לומר לך</strong> וללמדך: <strong>מה רחם מכניס</strong> את הזרע <strong>ומוציא</strong> תינוק, <strong>אף שאול</strong> (הקבר) <strong>מכניס ומוציא</strong> לתחיית המתים.
 <strong>והלא דברים קל וחומר: ומה רחם שמכניסין בו בחשאי</strong> — <strong>מוציאין ממנו בקולי קולות</strong> שצועקת היולדת בשעת לידה, <strong>שאול שמכניסין בו בקולות</strong> הבוכים והאבלים על המת — <strong>אינו דין שמוציאין ממנו בקולי קולות?</strong> ובוודאי ישמעו קולות עצומים כשתגיע עת התחיה. <strong>מיכן תשובה לאומרין: אין תחיית המתים מן התורה.</strong>
 <strong>תנא דבי</strong> <small>[שנה החכם מבית</small> מדרשו<small>]</small> של <strong>אליהו: צדיקים שעתיד הקדוש ברוך הוא להחיותן</strong> לעתיד לבוא שוב <strong>אינן חוזרין לעפרן, שנאמר: "והיה הנשאר בציון והנותר בירושל  ם קדוש יאמר לו כל הכתוב לחיים בירושל  ם"</strong> <small>(ישעיה ד, ג)</small>, <strong>מה קדוש לעולם קיים אף הם לעולם קיימין.</strong>
## דף צב:
 <strong>ואם תאמר: אותן שנים שעתיד הקדוש ברוך הוא לחדש בהן את עולמו, שנאמר: "ונשגב ה' לבדו ביום ההוא"</strong> (ישעיה ב, יא), שישאר ה' לבדו ויחדש את העולם, <strong>צדיקים מה הן עושין,</strong> האם חיים הם? — <strong>הקדוש ברוך הוא עושה להם כנפים כנשרים, ושטין על פני המים, שנאמר: "על כן לא נירא בהמיר ארץ ובמוט הרים בלב ימים"</strong> (תהלים מו, ג), שכאשר מחליף הקדוש ברוך הוא את הארץ, לא יראו, לפי שיהיו באותה שעה בלב ימים. <strong>ושמא תאמר</strong> ש<strong>יש להם צער</strong> כשהם עפים כך ללא הרף? — <strong>תלמוד לומר: "וקוי ה' יחליפו כח יעלו אבר כנשרים ירוצו ולא ייגעו ילכו ולא ייעפו"</strong> (ישעיה מ, לא).
  ושואלים:  <strong>ונילף</strong> <small>[ונלמד]</small> <strong>ממתים שהחיה יחזקאל</strong> שאין החיים בתחיה נשארים לעולם והם מתים לאחר זמן! ומשיבים: <strong>סבר לה</strong> <small>[סבור הוא]</small> <strong>כמאן דאמר</strong> <small>[כ</small>דעת <small>מי שאומר]</small> ש<strong>באמת משל היה</strong> מעשה זה במתים שהחיה יחזקאל, ואין ללמוד משם.
 <big>א</big> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: מתים שהחיה יחזקאל עמדו על רגליהם, ואמרו שירה</strong> לה' <strong>ומתו. מה</strong> (איזו) <strong>שירה אמרו?</strong> — <strong>"ה' ממית בצדק ומחיה ברחמים". ר' יהושע אומר, שירה זו אמרו: "ה' ממית ומחיה מוריד שאול ויעל"</strong> (שמואל א' ב, ו). <strong>ר' יהודה אומר: אמת, משל היה.</strong>
 <strong>אמר לו ר' נחמיה: אם אמת למה משל, ואם משל למה אמת? אלא</strong> כך יש לומר: <strong>באמת</strong> בודאי <strong>משל היה. ר' אליעזר בנו של ר' יוסי הגלילי אומר:</strong> לא זו בלבד שלא היה הדבר משל, אלא אף אותם <strong>מתים שהחיה יחזקאל עלו לארץ ישראל, ונשאו נשים והולידו בנים ובנות. עמד ר' יהודה בן בתירא על רגליו ואמר: אני מבני בניהם, והללו תפילין שהניח לי אבי אבא מהם.</strong>
 ושואלים: <strong>ומאן נינהו</strong> <small>[ומי הם]</small> אותם <strong>מתים שהחיה יחזקאל?</strong>
 <strong>אמר רב: אלו בני אפרים שמנו לקץ</strong> של הגאולה מגלות מצרים <strong>וטעו</strong> בחשבון ויצאו לפני הזמן המיועד ונהרגו, <strong>שנאמר: "ובני אפרים שותלח וברד בנו ותחת בנו ואלעדה בנו ותחת בנו. וזבד בנו ושותלח בנו ועזר ואלעזר והרגום אנשי גת הנולדים בארץ</strong> כי ירדו לקחת את מקניהם<strong>"</strong> (דברי הימים א' ז, כ–כא), <strong>וכתיב</strong> <small>[ונאמר]:</small> <strong>"ויתאבל אפרים אביהם ימים רבים ויבאו אחיו לנחמו"</strong> (שם כב).
 <strong>ושמואל אמר:</strong> מתים שהחיה יחזקאל <strong>אלו בני אדם שכפרו בתחיית המתים, שנאמר: "ויאמר אלי בן אדם העצמות האלה כל בית ישראל המה הנה אמרים יבשו עצמותינו ואבדה תקותנו נגזרנו לנו"</strong> (יחזקאל לז, יא), משמע שכפרו בגמול לאחרית הימים.
 <strong>ר' ירמיה בר אבא אמר: אלו בני אדם שאין בהן לחלוחית של מצוה, שנאמר "העצמות היבשות שמעו דבר ה' "</strong>(שם ד), שאף בחייהם היו כעצמות יבשות.
 <strong>ר' יצחק נפחא אמר: אלו בני אדם שחיפו את ההיכל כולו שקצים ורמשים, שנאמר: "ואבוא ואראה והנה כל תבנית רמש ובהמה שקץ וכל גלולי בית ישראל מחקה על הקיר סביב</strong> סביב<strong>"</strong> (שם ח, י), <strong>וכתיב התם</strong> <small>[ונאמר שם]:</small> <strong>"והעבירני עליהם סביב סביב"</strong> (שם לז, ב), ולמדים בגזירה שווה מהמילים "סביב" "סביב" שאותם אנשים הם.
 <strong>ר' יוחנן אמר: אלו מתים שבבקעת דורא. ואמר ר' יוחנן</strong> לענין מתים אלה: <strong>מנהר אשל עד רבת בקעת דורא</strong> היו הרוגי ישראל. <strong>שבשעה שהגלה נבוכדנצר הרשע את ישראל היו בהן בחורים שהיו מגנין</strong> (מביישים) <strong>את החמה ביופיין, והיו</strong> הנשים ה<strong>כשדיות רואות אותן ושופעות זבות</strong> מחמת תאוה. <strong>אמרו לבעליהן, ובעליהן למלך. צוה המלך והרגום, ועדיין היו שופעות זבות,</strong> שאף לאחר שנהרגו היו יפים. <strong>צוה המלך ורמסום</strong> שלא יראו את צורתם.
 <big>ב</big> <strong>תנו רבנן</strong> <small>[שנו חכמים]:</small> <strong>בשעה שהפיל נבוכדנצר הרשע את חנניה מישאל ועזריה לכבשן האש, אמר לו הקדוש ברוך הוא ליחזקאל: לך והחייה</strong> את ה<strong>מתים</strong> הנמצאים <strong>בבקעת דורא. כיון שהחייה אותן, באו</strong> אותן <strong>עצמות וטפחו לו לאותו רשע</strong> נבוכדנצר <strong>על פניו. אמר: מה טיבן של אלו? אמרו לו: חבריהן של אלו מחייה מתים בבקעת דורא. פתח</strong> נבוכדנצר <strong>ואמר: "אתוהי כמה רברבין ותמהוהי כמה תקיפין מלכותיה מלכות עלם ושלטנה עם דר ודר"</strong> <small>["אותותיו כמה גדולים, ופלאיו כמה חזקים, מלכותו מלכות עולם, ושלטונו עד דור ודור"]</small> (דניאל ג, לג).
 <strong>אמר ר' יצחק: יוצק זהב רותח לתוך פיו של אותו רשע,</strong> כלומר, ראוי לו שייסתם פיו במיתה משונה (ומפני כבוד המלכות אמר "זהב רותח"), <strong>שאילמלא לא בא מלאך וסטרו על פיו</strong> שלא יוסיף ויאמר עוד דברי שבח, <strong>ביקש לגנות</strong> (להמעיט ערכן) של <strong>כל שירות ותשבחות שאמר דוד בספר תהלים.</strong>
 <strong>תנו רבנן</strong> <small>[שנו חכמים]:</small> <strong>ששה נסים נעשו באותו היום</strong> שניצלו בו חנניה מישאל ועזריה, <strong>ואלו הן: צף הכבשן</strong> ועלה מן הקרקע שהיה טמון בה, <strong>ונפרץ הכבשן, והומק סודו</strong> (נמס סיד שבו), <strong>ונהפך צלם</strong> שעשה נבוכדנצר להשתחוות לו <strong>על פניו, ונשרפו ארבע</strong> שררות של <strong>מלכיות</strong> שעמדו מסביב לכבשן, <strong>והחיה יחזקאל את המתים בבקעת דורא.</strong>
 <strong>וכולהו</strong> <small>[וכולם]</small> יודעים אנו מן ה<strong>גמרא</strong> <small>[מסורת],</small> <strong>ו</strong>אולם <strong>ארבע מלכיות</strong> שנשרפו <strong>קרא</strong> <small>[המקרא]</small> הוא שמספר על כך. <strong>דכתיב</strong> <small>[שנאמר]:</small> <strong>"ונבוכדנצר מלכא שלח למכנש לאחשדרפניא סגניא ופחותא אדרגזריא גדבריא דתבריא תפתיא וכל שלטני מדינתא"</strong> <small>["ונבוכדנצר המלך שלח לכנוס את האחשדרפנים הסגנים וכו'... וכל שליטי המדינות"]</small> (שם ב), <strong>וכתיב</strong> <small>[ונאמר]:</small> <strong>"איתי גברין יהודאין...</strong> לא שמו עלך מלכא טעם לאלהך לא פלחין ולצלם דהבא די הקימת לא סגדין <strong>"</strong><small>["יש אנשים יהודים... ולצלם הזהב אשר העמדת אינם משתחוים"]</small> (שם יב), <strong>וכתיב</strong> <small>[ונאמר]</small> לאחר שיצאו חנניה מישאל ועזריה מכבשן האש: <strong>"ומתכנשין אחשדרפניא סגניא ופחותא והדברי מלכא חזין לגבריא אלך"</strong> <small>[ומתכנסים האחשדרפנים והסגנים ויועצי המלך וראו את האנשים האלה],</small> את חנניה וחבריו אשר יצאו מן האש בלא פגע (שם כז), אבל ארבע דרגות מאותן רשימות ראשונות (אדרגזיא, גדבריא, דתבריא, תפתיא) אינן נמצאות ברשימה השניה, ללמדנו שנשרפו באש.
 <strong>תני דבי</strong> <small>[שנה החכם מבית</small> מדרשו<small>]</small> של <strong>ר' אליעזר בן יעקב: אפילו בשעת הסכנה לא ישנה אדם עצמו מן הרבנות</strong> (הגדולה) <strong>שלו</strong> ולא ישפיל את עצמו, <strong>שנאמר: "באדין גבריא אלך כפתו בסרבליהון פטשיהון וכרבלתהון</strong> ולבושיהון ורמיו לגוא אתון נורא יקדתא" <small>["אז האנשים הללו כפותים בסרבליהם ובגדיהם הושלכו לכבשן האש הלוהטת"]</small> (שם כא), שגם בשעה שהושלכו לכבשן האש לבשו את בגדי היקר שלהם.
 <strong>אמר ר' יוחנן:</strong>
## דף צג.
 <strong>גדולים צדיקים</strong> במעלתם <strong>יותר ממלאכי השרת, שנאמר: "ענה ואמר הא אנא חזא גברין ארבעה שרין מהלכין בגו נורא וחבל לא איתי בהון ורוה די רביעאה דמה לבר אלהין"</strong> <small>["ענה ואמר הרי אני רואה אנשים ארבעה מותרים מהלכים בתוך האש ונזק אין בהם ומראהו של הרביעי דומה לבן אלהים]</small> (דניאל ג, כה), הרי שראה בכבשן האש את שלושת הצדיקים וגם את המלאך שהיה שם, אבל את המלאך הזה מונה הוא לא ראשון אלא רביעי.
 <big>א</big> <strong>אמר ר' תנחום בר חנילאי: בשעה שיצאו חנניה מישאל ועזריה מכבשן האש, באו כל אומות העולם וטפחו לשונאיהן של ישראל</strong> (כלומר, בלשון נקיה, לישראל) <strong>על פניהם, אמרו להם: יש לכם אלוה כזה, ואתם משתחוים לצלם?! מיד פתחו</strong> חנניה מישאל ועזריה <strong>ואמרו: "לך ה' הצדקה ולנו בשת הפנים כיום הזה"</strong> (שם ט, ז).
  ועל אותו נושא <strong>אמר ר' שמואל בר נחמני אמר ר' יונתן: מאי דכתיב</strong> <small>[מהו שנאמר]</small> <strong>"אמרתי אעלה בתמר אחזה בסנסניו"</strong> (שיר השירים ז, ט); <strong>"אמרתי אעלה בתמר"</strong> — <strong>אלו ישראל</strong> שהכתוב מדמה אותם לתמר שאמר שכולם כשרים ודבקים בה', <strong>ועכשיו</strong> שעשה ה' להם נסיון על ידי גזירת המלך <strong>לא עלה בידי אלא סנסן אחד של חנניה מישאל ועזריה,</strong> שרק הם מכל ישראל מסרו נפשם.
 <strong>אמר ר' יוחנן: מאי דכתיב</strong> <small>[מהו שנאמר]</small> <strong>"ראיתי הלילה והנה איש רכב על סוס אדם והוא עמד בין ההדסים אשר במצלה"</strong> (זכריה א, ח), <strong>מאי</strong> <small>[מה</small> פירוש<small>]</small> <strong>"ראיתי הלילה"?</strong> — <strong>ביקש הקדוש ברוך הוא להפוך את כל העולם כולו ללילה,</strong> ולהחריבו על שאין איש צדיק. <strong>"והנה איש רכב"</strong> — <strong>אין "איש" אלא הקדוש ברוך הוא, שנאמר: "ה' איש מלחמה ה' שמו"</strong> (שמות טו, ג), <strong>"על סוס אדם"</strong> לרמז: <strong>ביקש הקדוש ברוך הוא להפוך את העולם כולו לדם,</strong>
 <strong>כיון שנסתכל בחנניה מישאל ועזריה נתקררה</strong> (נתפייסה) <strong>דעתו, שנאמר: "והוא עמד בין ההדסים אשר במצלה", ואין "הדסים" אלא צדיקים, שנאמר: "ויהי אמן את הדסה</strong> היא אסתר בת דודו<strong>"</strong> (אסתר ב, ז), הרי ש"הדסה" הוא כינוי לאסתר הצדקת, <strong>ואין "מצולה" אלא בבל, שנאמר</strong> בכתוב המדבר בענין מפלת בבל: <strong>"האמר לצולה חרבי ונהרתיך אוביש"</strong> (ישעיה מד, כז), <strong>מיד</strong> אותם שליחים (שראה בחזון כדמות סוסים) שהיו <strong>מלאים רוגז נעשים שרוקים</strong> (אפורים), <strong>ואדומים נעשו לבנים. אמר רב פפא שמע מינה</strong> <small>[למד מכאן]</small> בדרך אגב כי <strong>סוסיא חיורא מעלי לחלמא</strong> <small>[סוס לבן יפה לחלום],</small> שסימן הוא לשלום ושקט.
  ושואלים:  <strong>ורבנן</strong> <small>[וחכמים],</small> חנניה מישאל ועזריה, אחר הנס, <strong>להיכא אזול</strong> <small>[להיכן הלכו],</small> ששוב לא נאמר  עליהם דבר? <strong>אמר רב: בעין הרע מתו,</strong> מתוך שקינאו בהם הכל. <strong>ושמואל אמר: ברוק טבעו,</strong> שרקקו בהם אומות העולם בישראל מרוב בוז שאינם עובדים את ה' כראוי. <strong>ור' יוחנן אמר: עלו לארץ ישראל, ונשאו נשים והולידו בנים ובנות.</strong>
 ומעירים: מחלוקת זו היא <strong>כתנאי</strong> <small>[כתנאים]</small> שנחלקו באותו ענין, <strong>ר' אליעזר אומר: בעין הרע מתו. ר' יהושע אומר: ברוק טבעו. וחכמים אומרים: עלו לארץ ישראל ונשאו נשים והולידו בנים ובנות, שנאמר: "שמע נא יהושע הכהן הגדול אתה ורעיך הישבים לפניך כי אנשי מופת המה"</strong> (זכריה ג, ח), <strong>איזו הם אנשים שנעשה להן מופת</strong> באותו דור? — <strong>הוי אומר: זה חנניה מישאל ועזריה.</strong>
 ושואלים: <strong>ודניאל להיכן אזל</strong> <small>[הלך]?</small> שהרי ודאי שלא השתחווה לצלם, ולא שמענו שהושלך לאש, ואם כן ודאי לא היה שם. <strong>אמר רב:</strong> הלך <strong>למיכרא נהרא רבא בטבריא</strong> <small>[לכרות</small> את <small>הנהר הגדול בטבריה].</small> <strong>ושמואל אמר:</strong> נשלח דניאל <strong>לאתויי ביזרא דאספסתא</strong> <small>[להביא זרע אספסת]</small> מובחר ממקום רחוק, ולכן לא היה בבבל. <strong>ור' יוחנן אמר:</strong> שלחו <strong>לאתויי חזירי</strong> <small>[להביא חזירים]</small> של <strong>אלכסנדריא של מצרים,</strong> שהיה שם מין מובחר ומשובח של חזירים. ושואלים: <strong>איני</strong> <small>[וכי כן הוא]?</small> וכי אפשר לעשות זאת? <strong>והתניא</strong> <small>[והרי שנינו</small> בברייתא<small>],</small> <strong>תודוס הרופא אמר: אין פרה וחזירה יוצא מאלכסנדריא של מצרים שאין חותכין</strong> את <strong>האם</strong> (הרחם) <strong>שלה, בשביל שלא תלד!</strong> ומשיבים: חזירים <strong>זוטרי</strong> <small>[קטנים]</small> <strong>אייתי</strong> <small>[הביא]</small> <strong>בלא דעתייהו</strong> <small>[דעתם]</small> של אנשי אלכסנדריא, ולא הבחינו שהוא מוציאם.
 <strong>תנו רבנן</strong> <small>[שנו חכמים]:</small> <strong>שלשה היו באותה עצה</strong> שלא יהא דניאל בבבל בשעת גזירת השמד: <strong>הקדוש</strong> <strong>ברוך הוא, ודניאל, ונבוכדנצר. הקדוש ברוך הוא אמר: ניזיל</strong> <small>[שילך]</small> <strong>דניאל מהכא</strong> <small>[מכאן],</small> ש<strong>לא לימרו</strong> <small>[יאמרו]</small> כי <strong>בזכותיה איתנצל</strong> <small>[בזכותו נצלו]</small> חנניה מישאל ועזריה מכבשן האש, אלא ידעו כי הם צדיקים בזכות עצמם.
 <strong>ודניאל אמר</strong> בליבו: <strong>איזיל מהכא</strong> <small>[אלך מכאן]</small> ש<strong>לא ליקיים</strong> <small>[יתקיים]</small> <strong>בי</strong> מאמר <small>הכתוב</small> <strong>"פסילי אלהיהם תשרפון באש"</strong> (דברים ז, כה), שחשש דניאל שהוא עצמו נעשה כפסל משום שנבוכדנצר עבד אותו כאל, ושמא יגרום לו הדבר שתשלוט בו האש.
 <strong>ונבוכדנצר אמר: יזיל</strong> <small>[ילך]</small> <strong>דניאל מהכא</strong> <small>[מכאן],</small> ש<strong>לא לימרו</strong> <small>[יאמרו]:</small> <strong>קלייה לאלהיה בנורא</strong> <small>[שרף</small> נבוכדנצר <small>את אלוהיו באש].</small> <strong>ומניין דסגיד ליה</strong> <small>[שהשתחווה לו]</small> לדניאל? — <strong>דכתיב</strong> <small>[שנאמר]:</small> <strong>"באדין מלכא נבוכדנצר נפל על אנפוהי ולדניאל סגד</strong> ומנחה וניחחין אמר לנסכה לה <strong>"</strong><small>[אז המלך נבוכדנצר נפל על פניו ולדניאל השתחווה</small> ומנחה וניחוחים אמר לנסך לו<small>]</small> (דניאל ב, מו). 
 <big>ב</big> בקשר למעשה חנניה מישאל  ועזריה מביאים את מאמר הכתוב: <strong>"כה אמר ה' צבאות אלהי ישראל אל אחאב בן קוליה ואל צדקיהו בן מעשיה הנבאים לכם בשמי לשקר"</strong> (ירמיה כט, כא), <strong>וכתיב</strong> <small>[ונאמר]:</small> <strong>"ולקח מהם קללה לכל גלות יהודה אשר בבבל לאמר ישימך ה' כצדקיהו וכאחאב אשר קלם מלך בבל באש"</strong> (שם כב). <strong>"אשר שרפם" לא נאמר אלא "אשר קלם". אמר ר' יוחנן משום</strong> (בשם) <strong>ר' שמעון בן יוחי: מלמד שעשאן כקליות</strong> (חיטים צלויות באש) שחורכים אותן מכל צד.
  נאמר שם: <strong>"יען אשר עשו נבלה בישראל וינאפו את נשי רעיהם"</strong> (שם כג). <strong>מאי עבוד</strong> <small>[מה עשו]?</small> ומספרים: <strong>אזול לגבי ברתיה</strong> <small>[הלכו אל בתו]</small> של <strong>נבוכדנצר, אחאב אמר לה, "כה אמר ה': השמיעי</strong> (הבעלי) <strong>אל צדקיה". וצדקיה אמר</strong> לה, <strong>"כה אמר ה': השמיעי</strong> (הבעלי) <strong>אל אחאב". אזלה</strong> <small>[הלכה]</small> <strong>ואמרה ליה לאבוה</strong> <small>[לו לאביה]</small> מה שאמרו לה. <strong>אמר לה: אלהיהם של אלו שונא זימה הוא,</strong> ואין זו נראית נבואה אמיתית, <strong>כי אתו לגבך שדרינהו לגבאי</strong> <small>[כאשר יבואו אליך שלחי אותם אלי].</small>
 <strong>כי אתו לגבה שדרתנהו לגבי אבוה</strong> <small>[כאשר באו אליה שלחה אותם אל אביה].</small> <strong>אמר להו</strong> <small>[להם]:</small> <strong>מאן</strong> <small>[מי]</small> <strong>אמר לכון</strong> <small>[לכם]</small> לעשות כן? <strong>אמרו: הקדוש ברוך הוא.</strong> אמר נבוכדנצר: <strong>והא</strong> <small>[והרי]</small> <strong>חנניה מישאל ועזריה שאלתינהו</strong> <small>[שאלתי אותם]</small> <strong>ואמרו לי: אסור! אמרו ליה</strong> <small>[לו]:</small> <strong>אנן נמי נביאי כוותייהו</strong> <small>[אנו גם כן נביאים כמותם],</small> <strong>לדידהו</strong> <small>[להם]</small> <strong>לא אמר להו</strong> <small>[להם]</small> ציווי זה, <strong>לדידן</strong> <small>[לנו]</small> <strong>אמר לן</strong> <small>[לנו].</small> <strong>אמר להו</strong> <small>[להם]:</small> אם כן <strong>אנא בעינא דאיבדקינכו כי היכי דבדקתינהו</strong> <small>[אני רוצה לבדוק אתכם כפי שבדקתי אותם],</small> את <strong>חנניה מישאל ועזריה,</strong> ולדעת אם אמנם אנשים צדיקים אתם.
 <strong>אמרו ליה</strong> <small>[לו]:</small> <strong>אינון תלתא הוו, ואנן תרין</strong> <small>[הם שלושה היו, ואנו שנים</small> בלבד<small>],</small> ואין זכותנו מרובה כל כך שננצל מן האש. <strong>אמר להו</strong> <small>[להם]:</small> <strong>בחרו לכון</strong> <small>[לכם]</small> <strong>מאן דבעיתו בהדייכו</strong> <small>[מי שאתם רוצים</small> כשלישי <small>אתכם].</small> <strong>אמרו</strong> לו: <strong>יהושע כהן גדול.</strong> ומדוע בחרו בו? <strong>סברי</strong> <small>[סברו]:</small> <strong>ליתי</strong> <small>[</small>ש<small>יבוא]</small> <strong>יהושע</strong> הכהן הגדול עמנו <strong>דנפיש זכותיה ומגנא עלן</strong> <small>[שמרובה זכותו ותגן</small> גם <small>עלינו].</small>
 <strong>אחתיוהו שדינהו</strong> <small>[הכניסום</small> ו<small>זרקו אותם]</small> לאש. <strong>אינהו איקלו</strong> <small>[הם נשרפו],</small> ו<strong>יהושע כהן גדול איחרוכי מאניה</strong> <small>[נחרכו בגדיו],</small> <strong>שנאמר: "ויראני את יהושע הכהן הגדול עמד לפני מלאך ה'</strong> והשטן עומד על ימינו לשטנו<strong>"</strong> (זכריה ג, א), <strong>וכתיב</strong> <small>[ונאמר]:</small> <strong>"ויאמר ה' אל השטן יגער ה' בך...</strong> הלוא זה אוד מוצל מאש<strong>"</strong> (שם ב), הרי רמז למעשה זה שניצל מכבשן האש, אלא שהיה חרוך מעט. 
 <strong>אמר ליה</strong> <small>[לו]</small> נבוכדנצר: <strong>ידענא דצדיקא את</strong> <small>[יודע אני שצדיק אתה]</small> שניצלת מן האש, <strong>אלא מאי טעמא אהניא בך פורתא נורא</strong> <small>[מה טעם</small> <small>הועילה</small> שלטה <small>בך במקצת האש],</small> ואילו <strong>חנניה מישאל ועזריה לא אהניא בהו</strong> <small>[הועילה</small> שלטה <small>בהם]</small> האש <strong>כלל,</strong> ולא נחרכו בגדיהם? <strong>אמר ליה</strong> <small>[לו]:</small> <strong>אינהו תלתא הוו, ואנא חד</strong> <small>[הם שלושה</small> צדיקים <small>היו, ואני אחד].</small> <strong>אמר ליה</strong> <small>[לו]</small> נבוכדנצר: <strong>והא</strong> <small>[והרי]</small> <strong>אברהם יחיד הוה</strong> <small>[היה]</small> כשהושלך לכבשן האש וניצל לגמרי! ענה לו: <strong>התם לא הוו</strong> <small>[היו]</small> <strong>רשעים בהדיה</strong> <small>[עמו],</small> <strong>ולא אתיהיב רשותא לנורא</strong> <small>[ניתנה רשות לאש]</small> לבעור כלל, <strong>הכא הוו</strong> <small>[כאן היו]</small> <strong>רשעים בהדי</strong> <small>[אתי],</small> <strong>ואתיהיב רשותא לנורא</strong> <small>[וניתנה רשות לאש]</small> לשרוף אותם, ולכן פגעה גם בבגדי. ומעירים: <strong>היינו דאמרי אינשי</strong> <small>[זהו שאומרים אנשים]</small> בפתגם עממי: <strong>תרי אודי יבישי וחד רטיבא אוקדן יבישי לרטיבא</strong> <small>[שני אודים יבשים ואחד רטוב</small> שהיו באש <small>הדליקו היבשים את הרטוב].</small>
 ושואלים: <strong>מאי טעמא איענש</strong> <small>[מה טעם נענש]</small> יהושע הכהן הגדול שבעוון זה הוצרך להיות מושלך לכבשן האש? <strong>אמר רב פפא: שהיו בניו נושאין נשים שאינן הגונות לכהונה, ולא מיחה בהן, שנאמר: "ויהושע היה לבש בגדים צואים</strong> ועומד לפני המלאך<strong>"</strong> (שם ג), <strong>וכי דרכו של יהושע ללבוש בגדים צואים? אלא מלמד</strong> הכתוב ברמז <strong>שהיו בניו נושאים נשים שאינן הגונות לכהונה, ולא מיחה בהן,</strong> ולכן נראה כך בחזון לזכריה הנביא.
 <big>ג</big> ועוד בקשר לחנניה מישאל ועזריה, מביאים מה ש<strong>אמר ר' תנחום, דרש בר קפרא בציפורי: מאי דכתיב</strong> <small>[מהו שנאמר]</small> בדברי רות לנעמי <strong>"שש השערים האלה נתן לי"</strong> (רות ג, יז). <strong>מאי</strong> <small>[מה</small> פירוש<small>]</small> <strong>"שש השערים"? אילימא</strong> <small>[אם תאמר]</small> <strong>שש שעורים ממש,</strong> שנתן לה רק שש שבלים, <strong>וכי דרכו</strong> <strong>של בועז ליתן מתנה שש שעורים</strong> בלבד?!
## דף צג:
 <strong>אלא שש סאין</strong> נתן לה.
  ויש לשאול: <strong>וכי דרכה של אשה ליטול</strong> משא כבד של <strong>שש סאין? אלא רמז (רמז) לה</strong> בכך, <strong>שעתידין ששה בנים לצאת ממנה שמתברכין בשש ברכות, ואלו הן: דוד, ומשיח, דניאל, חנניה, מישאל ועזריה.</strong> ומפרטים: <strong>דוד</strong> נתברך בשש מעלות — <strong>דכתיב</strong> <small>[שנאמר]</small> בו: <strong>"ויען אחד מהנערים ויאמר הנה ראיתי בן לישי בית הלחמי ידע נגן וגבור חיל ואיש מלחמה ונבון דבר ואיש תאר וה' עמו"</strong> (שמואל א' טז, יח).
 <strong>ואמר רב יהודה אמר רב: כל הפסוק הזה לא אמרו דואג</strong> (שהוא "אחד מהנערים") <strong>אלא בלשון הרע,</strong> ונתכוון להקניא את שאול בדוד. וכך יש לדרשו: <strong>"ידע נגן"</strong> — זה <strong>שיודע לישאל</strong> בדבר תורה, שאלות של טעם, וכענין. <strong>"גבור"</strong> פירושו — <strong>שיודע</strong> גם <strong>להשיב</strong> דברי תורה לשואל. <strong>"איש מלחמה"</strong> — איש <strong>שיודע לישא וליתן במלחמתה של תורה.</strong> <strong>"איש תאר"</strong> — <strong>שמראה פנים</strong> ("תואר") <strong>בהלכה</strong> ומסביר אותה יפה. <strong>"ונבון דבר"</strong> — <strong>שמבין דבר מתוך דבר. "וה' עמו"</strong> — <strong>שהלכה כמותו בכל מקום.</strong>
 ומספרים: <strong>בכולהו</strong> <small>[בכולם]</small> בכל הדברים שמנו לשבח בדוד <strong>אמר להו</strong> <small>[להם]</small> שאול: <strong>יהונתן בני כמוהו, כיון</strong> ש<strong>אמר ליה</strong> <small>[לו]</small> <strong>"וה' עמו"</strong> שהלכה כמותו, <strong>מילתא דבדידיה נמי</strong> <small>[דבר שבו עצמו,</small> בשאול <small>גם כן]</small> <strong>לא הוה ביה</strong> <small>[היה בו],</small> <strong>חלש דעתיה ואיקניא ביה</strong> <small>[חלשה דעתו והתקנא בו</small> בדוד<small>].</small> ש<strong>בשאול כתיב</strong> <small>[נאמר]:</small> <strong>"ובכל אשר יפנה ירשיע"</strong> (שם יד, מז), שאף שהכתוב מדבר בנצחונותיו, ובכלל זה שהיה גדול בתורה, מכל מקום לא היה מגיע למסקנת ההלכה המקובלת. <strong>ובדוד כתיב</strong> <small>[נאמר]</small> בו: <strong>"ובכל אשר יפנה יצליח".</strong>
 ושואלים: <strong>מנלן</strong> <small>[מנין לנו]</small> ש<strong>דואג הוה</strong> <small>[היה]</small> אותו איש שאמר את הדברים? ומשיבים: <strong>כתיב הכא</strong> <small>[נאמר כאן]:</small> <strong>"ויען אחד מהנערים",</strong> "אחד" — <strong>מיוחד שבנערים. וכתיב התם</strong> <small>[שם]:</small> <strong>"ושם איש מעבדי שאול ביום ההוא נעצר לפני ה' ושמו דאג האדמי אביר הרעים אשר לשאול"</strong> (שם כא, ח).
  וגם <strong>משיח</strong> נאמרו בו שש מעלות, <strong>דכתיב</strong> <small>[שנאמר]:</small> <strong>"ונחה עליו רוח ה' רוח חכמה ובינה רוח עצה וגבורה רוח דעת ויראת ה' "</strong>(ישעיה יא, ב), <strong>וכתיב</strong> <small>[ונאמר]:</small> <strong>"והריחו ביראת ה'</strong> ולא למראה עיניו ישפוט ולא למשמע אזניו יוכיח<strong>"</strong>(שם ג). 
 <strong>אמר ר' אלכסנדרי</strong> על המלה "והדיחו": <strong>מלמד שהטעינו</strong> ה' למשיח <strong>מצות ויסורין כריחיים. רבא אמר</strong> פירושו: <strong>דמורח ודאין</strong> <small>[ש</small>יוכל ל<small>הריח ולדון],</small> כלומר, שיבחין בחוש מיוחד עם מי הצדק, <strong>דכתיב</strong> <small>[שנאמר]:</small> <strong>"ולא למראה עיניו ישפוט</strong> ולא למשמע אזניו יוכיח <strong>",</strong> ונאמר <strong>"ושפט בצדק דלים והוכיח במישור לענוי ארץ"</strong> (שם ד).
  מסופר:  <strong>בר כוזיבא</strong> (בר כוכבא) <strong>מלך תרתין שנין ופלגא</strong> <small>[שתי שנים ומחצה],</small> <strong>אמר להו לרבנן</strong> <small>[להם לחכמים]:</small> <strong>אנא</strong> <small>[אני]</small> ה<strong>משיח. אמרו ליה</strong> <small>[לו]:</small> <strong>במשיח כתיב דמורח ודאין</strong> <small>[נאמר ש</small>הוא <small>מריח ודן],</small> <strong>נחזי אנן אי מורח ודאין</strong> <small>[נראה אנחנו אם מריח</small> הוא <small>ודן],</small> <strong>כיון דחזיוהו</strong> <small>[שראוהו]</small> שהוא <strong>לא מורח ודאין</strong> <small>[מריח ודן]</small> <strong>קטלוהו</strong> <small>[הרגוהו]</small> הגויים.
  שש מעלות ב<strong>דניאל חנניה מישאל ועזריה, דכתיב בהו</strong> <small>[שנאמר בהם]:</small> <strong>"</strong>ילדים <strong>אשר אין בהם כל מאום וטובי מראה ומשכלים בכל חכמה וידעי דעת ומביני מדע ואשר כח בהם לעמד בהיכל המלך וללמדם ספר ולשון כשדים"</strong> (דניאל א, ד).
  ושואלים:  <strong>מאי</strong> <small>[מה</small> פירוש<small>]</small> <strong>"אשר אין בהם כל מום"? אמר ר' חמא בר' חנניא: אפילו כריבדא דכוסילתא</strong> <small>[כפצע שנשאר אחר הקזת הדם]</small> <strong>לא הוה בהו</strong> <small>[היה בהם],</small> שהיו ללא כל סריטה. <strong>מאי</strong> <small>[מה</small> פירוש<small>]</small> <strong>"ואשר כח בהם לעמד בהיכל המלך"?</strong> מה כח צריך לזה? <strong>אמר ר' חמא בר' חנינא: מלמד שהיו אונסין</strong> (מונעים) <strong>את עצמן מן השחוק, ומן השיחה, ומן השינה, ומעמידין על עצמן</strong> (מתאפקים) <strong>בשעה שנצרכין לנקביהם, מפני אימת מלכות.</strong>
 <big>א</big> נאמר <strong>"ויהי בהם מבני יהודה דניאל חנניה מישאל ועזריה</strong> (שם ו). <strong>אמר ר' אליעזר: כולן מבני יהודה הם. ור'</strong> <strong>שמואל בר נחמני אמר: דניאל מבני יהודה, חנניה מישאל ועזריה משאר שבטים.</strong>
 נאמר לחזקיהו: <strong>"ומבניך אשר יצאו ממך אשר תוליד יקחו והיו סריסים בהיכל מלך בבל"</strong> (ישעיה לט, ז). <strong>מאי</strong> <small>[מה</small> פירוש<small>]</small> <strong>"סריסים"</strong> בפסוק זה? <strong>רב אמר: סריסים ממש,</strong> שסרסום הבבלים כדי להשתמש בהם בכל עבודות המלך, <strong>ור' חנינא אמר: שנסתרסה עבודה זרה בימיהם,</strong> שהתברר לכל שאין בה ממש, והם חנניה מישאל ועזריה.
  ושואלים:  <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>שנסתרסה עבודה זרה בימיהם</strong> — <strong>היינו דכתיב</strong> <small>[זהו שנאמר]:</small> <strong>"וחבל לא איתי בהון"</strong> <small>[וחבלה,</small> מום <small>לא היתה בהם]</small> (דניאל ג, כה), משמע שהיו שלמים בכל גופם, ולא היו סריסים. <strong>אלא למאן דאמר</strong> <small>[אלא ל</small>שיטת <small>מי שאומר]</small> כי <strong>סריסים ממש</strong> נעשו, <strong>מאי</strong> <small>[מה</small> פירוש<small>]</small> <strong>"וחבל לא איתי בהון"</strong> <small>[וחבלה,</small> מום <small>לא היה בהם]?</small> ומשיבים: הכוונה <strong>חבלא דנורא</strong> <small>[נזק של האש]</small> שאש הכבשן לא נגעה בהם, אבל כבר נסתרסו מקודם. ומקשים: <strong>והכתיב</strong> <small>[והרי נאמר]</small> כבר <strong>"וריח נור לא עדת בהון"</strong> <small>[וריח אש לא בא בהם]</small> (שם כז), אם כן הרי למדנו כבר שלא פגעה בהם האש! ומשיבים: רצה לומר <strong>לא חבלא</strong> <small>[חבלה]</small> מצד האש ואפילו <strong>לא ריחא</strong> <small>[ריח</small> האש<small>].</small>
 ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>שנסתרסה עבודה זרה בימיהם</strong> — <strong>היינו דכתיב</strong> <small>[זהו שנאמר]:</small> <strong>"כה אמר ה' לסריסים אשר ישמרו את שבתתי</strong> ובחרו באשר חפצתי ומחזיקים בבריתי<strong>"</strong> (ישעיה נו, ד), שכתוב זה מדבר בהם וקורא להם "סריסים" בגלל נס שאירע להם. <strong>אלא למאן דאמר</strong> <small>[ל</small>דעת <small>מי שאומר]</small> כי נעשו <strong>סריסים ממש,</strong> וכי <strong>משתעי קרא בגנותא דצדיקי</strong> <small>[האם מדבר המקרא בגנות הצדיקים]</small> שיזכיר במקרא זה את מומם, ולא יקרא בשמותיהם? ומשיבים: <strong>הא והא הוה בהו</strong> <small>[זה וזה היה בהם]</small> שהיו סריסים ממש, וכאן נאמר הכינוי גם לשבחם, שזכו שעבודה זרה תיבטל בימיהם.
  ושואלים מצד אחר: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי נעשו <strong>סריסים ממש</strong> — מובן המשך הכתובים, <strong>היינו דכתיב</strong> <small>[זהו שנאמר]</small> "ונתתי להם <strong>בביתי ובחומתי יד ושם טוב מבנים ומבנות</strong> שם עולם אתן לו אשר לא יכרת" (שם ה). <strong>אלא למאן דאמר</strong> <small>[ל</small>שיטת <small>מי שאומר]</small> <strong>שנסתרסה עבודה זרה בימיהם, מאי</strong> <small>[מה]</small> עניינו של <strong>"טוב מבנים ומבנות"? אמר רב נחמן בר יצחק:</strong> הכוונה <strong>מבנים שהיו להם כבר ומתו</strong> ויתנחמו שגם לאלה יהא זכרון. ואגב שואלים: <strong>מאי</strong> <small>[מה</small> פירוש<small>]</small> <strong>"שם עולם אתן לו אשר לא יכרת"? אמר ר' תנחום, דרש בר קפרא בצפורי</strong> והסביר: <strong>זה ספר דניאל שנקרא על שמו.</strong>
 <big>ב</big> כיון שהוזכרה המעלה שבקריאת ספר על שמו של אדם גדול, שואלים: <strong>מכדי</strong> <small>[הרי]</small> <strong>כל מילי</strong> <small>[הדברים]</small> של ספר <strong>עזרא נחמיה בן חכליה אמרינהו</strong> <small>[אמרם]</small> וכתב רובם, <strong>ונחמיה בן חכליה מאי טעמא</strong> <small>[מה טעם]</small> <strong>ל</strong><strong>א איקרי סיפרא</strong> <small>[נקרא הספר]</small> <strong>על שמיה</strong> <small>[על שמו],</small> שבמשך דורות רבים עוד שנים רבות לאחר תקופת התלמוד לא היה ספר נחמיה אלא ספר עזרא בלבד שכלל את שני הספרים? <strong>אמר ר' ירמיה בר אבא: מפני שהחזיק</strong> נחמיה <strong>טובה לעצמו</strong> והתפאר במעשיו הטובים, <strong>שנאמר: "זכרה לי אלהי לטובה"</strong> (נחמיה יג, לא). ושואלים: וכי פגם הוא זה? והרי <strong>דוד</strong> המלך <strong>נמי מימר אמר</strong> <small>[גם כן אמר]</small> <strong>"זכרני ה' ברצון עמך פקדני בישועתך"</strong> (תהלים קו, ד)! ומשיבים: <strong>דוד רחמי</strong> <small>[רחמים]</small> <strong>הוא דקבעי</strong> <small>[שביקש],</small> ובלשון תפילה אמר, ונחמיה אמר זאת כקביעה וכדרישה שראוי שיזכרו לו לטובה.
 <strong>רב יוסף אמר:</strong> נחמיה נענש <strong>מפני שסיפר בגנותן של ראשונים, שנאמר: "והפחות הראשונים אשר לפני הכבידו על העם ויקחו מהם בלחם ויין אחר כסף שקלים ארבעים</strong> גם נעריהם שלטו על העם ואני לא עשיתי כן מפני יראת אלהים<strong>"</strong> (נחמיה ה, טו). <strong>ואף על דניאל ש</strong>היה <strong>גדול ממנו סיפר</strong> דברים אלה של גנות.
  ושואלים:  <strong>ומנלן</strong> <small>[ומנין לנו]</small> שדניאל היה <strong>גדול ממנו?</strong> ומשיבים: <strong>דכתיב</strong> <small>[שנאמר]:</small> <strong>"וראיתי אני דניאל לבדי את המראה והאנשים אשר היו עמי לא ראו את המראה אבל חרדה גדלה נפלה עליהם ויברחו בהחבא"</strong> (דניאל י, ז). <strong>"והאנשים אשר היו עמי לא ראו את המראה", ומאן נינהו</strong> <small>[ומי הם]</small> <strong>אנשים</strong> אלה? <strong>אמר ר' ירמיה ואיתימא</strong> <small>[ויש אומרים]</small> שאמר זאת <strong>ר' חייא בר אבא: זה חגי זכריה ומלאכי</strong> שהיו עימו ולא ראו, הרי שהיה דניאל גדול אף מן הנביאים הללו, וכל שכן מנחמיה שלא זכה לנבואה.
## דף צד.
 אגב הזכרת דניאל עם חגי זכריה ומלאכי, מעירים: <strong>אינהו עדיפי מיניה</strong> <small>[הם עדיפים ממנו]</small> בדבר, <strong>ואיהו</strong> <small>[והוא]</small> <strong>עדיף מנייהו</strong> <small>[מהם].</small> ומפרטים: <strong>אינהו עדיפי מיניה</strong> <small>[הם עדיפים ממנו]</small> — <strong>דאינהו נביאי</strong> <small>[שהם נביאים],</small> <strong>ואיהו לאו</strong> <small>[והוא לא]</small> <strong>נביא,</strong> שהנביא הוא זה שנשלח על ידי ה' לנבא, ודניאל לא נשלח לנבא. <strong>ואיהו</strong> <small>[והוא]</small> <strong>עדיף מנייהו</strong> <small>[מהם]</small> — <strong>דאיהו חזא, ואינהו</strong> <small>[שהוא ראה</small> את המראה, <small>והם]</small> <strong>לא חזו</strong> <small>[ראו].</small>
 ושואלים: <strong>וכי מאחר</strong> ש<strong>לא חזו</strong> <small>[ראו],</small> <strong>מאי טעמא איבעות</strong> <small>[מה טעם נבהלו]?</small> ומשיבים: <strong>אף על גב דאינהו</strong> <small>[אף על פי שהם]</small> <strong>לא חזו מידי</strong> <small>[ראו דבר],</small> מכל מקום <strong>מזלייהו חזי</strong> <small>[מזלם ראה].</small> <strong>אמר רבינא: שמע מינה</strong> <small>[למד מכאן]</small> כי <strong>האי מאן דמבעית</strong> <small>[מי שנבהל]</small> פתאום בלא סיבה, <strong>אף על גב דאיהו לא חזי, מזליה חזי</strong> <small>[אף על פי שהוא אינו רואה</small> סיבה לבהלה זו, <small>מזלו רואה],</small> ויש לו לדאוג לתקנת הדבר.
 <strong>מאי תקנתיה</strong> <small>[מה תקנתו]?</small> <strong>לינשוף מדוכתיה</strong> <small>[שיקפוץ ממקומו]</small> <strong>ארבעה גרמידי</strong> <small>[אמות],</small> ויתרחק ממקום שהוא אולי מועד לפורענות. <strong>אי נמי ליקרי</strong> <small>[או גם כן שיקרא]</small> <strong>קרית שמע</strong> שתגן עליו. <strong>ואי קאי</strong> <small>[ואם עומד]</small> <strong>במקום הטנופת</strong> שאסור לומר בו דברי קדושה, <strong>לימא הכי</strong> <small>[שיאמר כך]</small> לחש זה: <strong>"עיזא דבי טבחא שמינא מינאי"</strong> <small>[העז שבבית המטבחיים שמנה ממני],</small> שילך המזיק ממנו ויזיק אותה.
 <big>א</big> אגב הדברים שנאמרו בחזקיה מביאים מה שנאמר: <strong>"לםרבה המשרה ולשלום אין קץ</strong> על כסא דוד ועל ממלכתו להכין אותה ולסעדה במשפט ובצדקה מעתה ועד עולם קנאת ה' צבאות תעשה זאת<strong>"</strong> (ישעיה ט, ו). <strong>אמר ר' תנחום, דרש בר קפרא בציפורי: מפני מה כל מ"ם שבאמצע תיבה</strong> (מלה) <strong>פתוח</strong> כדרכו, <strong>וזה סתום?</strong> — מפני ש<strong>ביקש הקדוש ברוך הוא לעשות</strong> את <strong>חזקיהו משיח, ו</strong>את <strong>סנחריב גוג ומגוג,</strong> שניבא עליהם ביחזקאל לאחרית הימים, ותהא זו גאולה אחרונה.
 <strong>אמרה מדת הדין לפני הקדוש ברוך הוא: רבונו של עולם! ומה דוד מלך ישראל שאמר כמה שירות ותשבחות לפניך</strong> — <strong>לא עשיתו משיח, חזקיה שעשית לו כל הנסים הללו,</strong> שניצל מסנחריב ונתרפא מחוליו, <strong>ולא אמר שירה לפניך</strong> — <strong>תעשהו משיח? לכך נסתתם</strong> שהיה אז פתח לגאולה ונסתם.
 <strong>מיד פתחה הארץ ואמרה לפניו: רבונו של עולם, אני אומרת לפניך שירה תחת צדיק זה, ועשהו משיח. פתחה ואמרה שירה לפניו, שנאמר: "מכנף הארץ זמרת שמענו צבי לצדיק</strong> ואמר רזי לי רזי לי אוי לי בוגדים בגדו ובגד בוגדים בגדו<strong>"</strong>(ישעיה כד, טז). 
 <strong>אמר שר העולם לפניו: רבונו של עולם! צביונו</strong> (רצונו) <strong>עשה לצדיק זה! יצאה בת קול ואמרה: "רזי לי רזי לי",</strong> כלומר, דבר זה הוא עדיין בגדר סוד לפי שאיני מביא את הגאולה מיד. <strong>אמר נביא: "אוי לי, אוי לי</strong> (ישעיה כד, טז), <strong>עד מתי</strong> תימשך הגלות <strong>"?</strong> <strong>יצאה בת קול ואמרה: "בגדים בגדו ובגד בוגדים בגדו"</strong> (ישעיה כד, טז), <strong>ו</strong>כפירוש לדבר <strong>אמר רבא ואיתימא</strong> <small>[ויש אומרים]</small> <strong>ר' יצחק: עד דאתו בזוזי ובזוזי דבזוזי</strong> <small>[שיבואו שודדים ושודדים על שודדים]</small> ואז יהיה זמן הגאולה.
  מעין דברים אלה נאמרו בנבואה אחרת: <strong>"משא דומה אלי קרא משעיר שמר מה מלילה שמר מה מליל"</strong> (שם כא, יא). <strong>אמר ר' יוחנן: אותו מלאך הממונה על הרוחות "דומה" שמו, נתקבצו כל הרוחות</strong> (הקרויות גם שעירים, "שעיר") <strong>אצל דומה, אמרו לו: "שמר מה מלילה שמר מה מליל",</strong> האם אמר שומר ישראל, ה', אם כבר הגיע זמן הגאולה? עונה המלאך <strong>"אמר שמר אתא בקר וגם לילה אם תבעיון בעיו שבו אתיו"</strong> (שם יב). וכאן נתפרשו מעין דברים אלה כך: "אמר שומר (הקדוש ברוך הוא) אתא בוקר" — של גאולה, "וגם לילה" — של גלות אחריו, "אם תבעיון" ותחפצו תשובה לגאולה — "בעיו", בקשו, שובו בתשובה, ו"אתיו" — ובואו לה'.
 <strong>תנא</strong> <small>[שנה]</small> חכם <strong>משום</strong> (בשם) <strong>ר' פפייס: גנאי הוא לחזקיה וסייעתו שלא אמרו שירה</strong> בעצמם, <strong>עד שפתחה הארץ ואמרה שירה, שנאמר: "מכנף הארץ זמרת שמענו צבי לצדיק"</strong> (שם כד, טז). <strong>כיוצא בדבר אתה אומר</strong> על הכתוב <strong>"ויאמר יתרו ברוך ה' אשר הציל</strong> <strong>אתכם</strong> מיד מצרים ומיד פרעה<strong>"</strong> (שמות יח, י). <strong>תנא</strong> <small>[שנה]</small> החכם <strong>משום ר' פפייס: גנאי הוא למשה וששים ריבוא</strong> ישראל שעמו <strong>שלא אמרו "ברוך" עד שבא יתרו ואמר "ברוך ה' ".</strong>
 נאמר שם <strong>"ויחד יתרו</strong> על כל הטובה אשר עשה ה' לישראל אשר הצילו מיד מצרים<strong>"</strong> (שם ט), ובפירוש המלה "ויחד" נחלקו <strong>רב ושמואל; רב אמר: שהעביר חרב חדה על בשרו,</strong> כלומר, מל עצמו. <strong>ושמואל אמר: שנעשה חדודים חדודים</strong> (דקירות וקמטים) <strong>כל בשרו,</strong> כלומר, שהרגיש אי נעימות משום מפלת המצרים. <strong>אמר רב: היינו דאמרי אינשי</strong> <small>[זהו שאומרים אנשים]</small> בפתגם עממי: <strong>גיורא</strong> <small>[גר],</small> <strong>עד עשרה דרי</strong> <small>[דורות]</small> <strong>לא תבזה ארמאי קמיה</strong> <small>[גוי לפניו],</small> שאף שנתגייר או שהוא רק ממשפחת גרים, מכל מקום רגיש הוא לצערם של גויים.
 <big>ב</big> נאמר: <strong>"לכן ישלח האדון ה' צבאות במשמניו רזון"</strong> (ישעיה י, טז), <strong>מאי</strong> <small>[מה</small> פירוש<small>]</small> <strong>"במשמניו רזון"?</strong> — <strong>אמר הקדוש ברוך הוא: יבא חזקיהו שיש לו שמונה שמות</strong> ("משמניו"), <strong>ויפרע מסנחריב שיש</strong> גם <strong>לו שמונה שמות.</strong> ומבארים: <strong>חזקיה</strong> יש לו שמונה שמות, <strong>דכתיב</strong> <small>[ש</small>כן <small>נאמר]:</small> <strong>"כי ילד ילד לנו בן נתן לנו ותהי המשרה על שכמו ויקרא שמו פלא יועץ אל גבור אבי עד שר שלום"</strong> (שם ט, ה). ושואלים: <strong>והאיכא</strong> <small>[והרי יש]</small> שם נוסף <strong>"חזקיה"!</strong> ומסבירים: זה אינו שם אלא כינוי על שם מעשיו, מפני <strong>שחזקו יה. דבר אחר: "חזקיה"</strong> נקרא משום <strong>שחיזק את ישראל לאביהם שבשמים</strong> (יה).
  ו<strong>סנחריב</strong> יש לו שמונה שמות, <strong>דכתיב ביה</strong> <small>[שנאמר בו]</small> במלכי אשור: <strong>"תגלת פלאסר"</strong> (מלכים ב' טו, כט), <strong>"</strong>תלגת <strong>פלנאסר"</strong> (דברי הימים ב' כח, כ), <strong>"שלמנאסר"</strong> (מלכים ב' יז, ג), <strong>"פול"</strong> (שם טו, יט), <strong>"סרגון"</strong> (ישעיה כ, א), <strong>"אסנפר רבא ויקירא"</strong> (עזרא ד, י). ושואלים: <strong>והאיכא</strong> <small>[והרי יש]</small> גם שם זה <strong>"סנחריב"!</strong> ומסבירים: <strong>שסיחתו</strong> (שיחתו) <strong>ריב,</strong> כלומר, דבריו דברי ריב וגנאי הם. <strong>דבר אחר:</strong> "סנחריב" נוטריקון הוא <strong>שסח וניחר דברים כלפי מעלה.</strong>
 אגב הזכרת שמותיו <strong>אמר ר' יוחנן: מפני מה זכה אותו רשע לקרותו "אסנפר רבא ויקירא"?</strong> — <strong>מפני שלא סיפר בגנותה של ארץ ישראל, שנאמר: "עד באי ולקחתי אתכם אל ארץ כארצכם"</strong> (מלכים ב, יח, לב), ולא אמר שיש ארץ טובה יותר.
 <strong>רב ושמואל</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: מלך פקח היה</strong> בדבריו אלה, <strong>וחד</strong> <small>[ואחד</small> מהם<small>]</small> <strong>אמר: מלך טיפש היה. למאן דאמר</strong> <small>[ל</small>שיטת <small>מי שאומר]</small> כי <strong>מלך פקח היה,</strong> כך יש להבין: <strong>אי אמינא להו עדיפא מארעייכו</strong> <small>[אם אומר להם</small> ארץ <small>עדיפה וטובה מארצכם],</small> <strong>אמרו: קא משקרת</strong> <small>[משקר אתה],</small> <strong>ומאן דאמר</strong> <small>[ו</small>שיטת <small>מי שאומר]</small> כי <strong>מלך טיפש היה,</strong> אם אינו מבטיח להם יותר, <strong>אם כן מאי רבותיה</strong> <small>[מה גדולתו],</small> ולשם מה יסכימו לגלות?
  ושואלים עוד: <strong>להיכא אגלי להו</strong> <small>[להיכן הגלה אותם]</small> את עשרת השבטים? <strong>מר זוטרא אמר: לאפריקי, ור' חנינא אמר: להרי סלוג</strong> (שלג). ומעירים: <strong>אבל ישראל</strong> עצמם כשגלו <strong>ספרו בגנותה של ארץ ישראל</strong> ושיבחו את ארץ גלותם. <strong>כי מטו</strong> <small>[כאשר הגיעו]</small> למקום הקרוי <strong>שוש,</strong> קראוהו כך משום ש<strong>אמרי</strong> <small>[אמרו]:</small> <strong>שויא כי ארעין</strong> <small>[שוה היא לארצנו],</small> ולכן נקרא "שוש" בדומה ל"שווה". <strong>כי מטו</strong> <small>[כאשר הגיעו]</small> למקום הקרוי <strong>עלמין,</strong> קראוהו כך משום ש<strong>אמרו: כעלמין</strong> <small>[כעולמנו,</small> כארצנו<small>]</small> הנקראת "בית עולמים". <strong>כי מטו</strong> <small>[כאשר הגיעו]</small> למקום שנקרא אחר כך <strong>שוש תרי, אמרי</strong> <small>[אמרו]:</small> <strong>על חד תרין</strong> <small>[אחת שתים]</small> כלומר, טובה פי שתים מארצנו.
 <big>ג</big> על נאמר עוד באותם מקראות המדברים בסנחריב <strong>"ותחת כבדו יקד יקד כיקוד אש"</strong> (ישעיה י, טז). <strong>אמר ר' יוחנן: תחת כבודו</strong> — <strong>ולא כבודו ממש,</strong> וכוונתו שהיתה האש תחת לבושיהם ונשרף גופם. <strong>כי הא</strong> <small>[כמו זה],</small> כפי ש<strong>ר' יוחנן</strong> בכלל <strong>קרי ליה למאני</strong> <small>[קרא להם לבגדיו]</small> <strong>"מכבדותי". ר' אלעזר אמר: תחת כבודו ממש</strong> כלומר, תחת בשרו, שהבשר עצמו לא נשרף, <strong>כשריפת בני אהרן. מה להלן</strong> בבני אהרון היתה זו <strong>שריפת נשמה וגוף קיים</strong> — <strong>אף כאן</strong> בחילות סנחריב <strong>שריפת נשמה</strong> היתה אבל ה<strong>גוף</strong> נותר <strong>קיים.</strong>
 <strong>תנא משמיה</strong> <small>[שנה</small> החכם <small>משמו]</small> של <strong>ר' יהושע בן קרחה: פרעה שחירף בעצמו</strong> את ה' — <strong>נפרע הקדוש ברוך הוא ממנו בעצמו, סנחריב שחירף</strong>
## דף צד:
 <strong>על ידי שליח</strong> — <strong>נפרע הקדוש ברוך הוא ממנו על ידי שליח.</strong>
 כיצד, <strong>פרעה דכתיב ביה</strong> <small>[שנאמר בו]</small> שאמר למשה: <strong>"מי ה' אשר אשמע בקלו"</strong> (שמות ה, ב), <strong>נפרע הקדוש ברוך הוא ממנו בעצמו, דכתיב</strong> <small>[שנאמר]:</small> <strong>"וינער ה' את מצרים בתוך הים"</strong> (שם יד, כז), <strong>וכתיב</strong> <small>[ונאמר]:</small> <strong>"דרכת בים סוסיך"</strong> (חבקוק ג, טו). <strong>סנחריב דכתיב</strong> <small>[שנאמר</small> בו<small>]</small> <strong>"ביד מלאכיך חרפת ה' "</strong>(מלכים ב' יט, כג), <strong>נפרע הקדוש ברוך הוא ממנו על ידי שליח, דכתיב</strong> <small>[שנאמר]:</small> <strong>"ויצא מלאך ה' ויך במחנה אשור מאה שמונים וחמשה אלף"</strong> (שם לה).
 <strong>ר' חנינא בר פפא רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]</small> בדברי סנחריב: <strong>"</strong>ואבוא <strong>מרום קצו"</strong> (ישעיה לז, כד), <strong>וכתיב</strong> <small>[ונאמר]</small> בפסוק מקביל: "ואבואה <strong>מלון קצה"</strong> (מלכים שם). ויש ליישב, <strong>אמר אותו רשע: בתחלה אחריב דירה של מטה,</strong> כלומר, בית המקדש שהוא מלון קיצו, <strong>ואחר כך אחריב דירה של מעלה</strong> ("מרום קיצו").
 <big>א</big> <strong>אמר ר' יהושע בן לוי: מאי דכתיב</strong> <small>[מהו שנאמר]</small> <strong>"עתה המבלעדי ה' עליתי על המקום הזה להשחתו ה' אמר אלי עלה על הארץ הזאת והשחיתה"</strong> (שם יח, כה), <strong>מאי היא</strong> <small>[מה הוא]</small> דבר זה, היכן נצטווה להשחית את הארץ? ומסביר: ש<strong>שמע לנביא דקאמר</strong> <small>[שאומר]:</small> <strong>"יען כי מאס העם הזה את מי השלח ההולכים לאט ומשוש את רצין ובן רמליהו.</strong> ולכן הנה ה' מעלה עליהם... את מלך אשור<strong>"</strong> (ישעיה ח, ו–ז). 
 <strong>אמר רב יוסף: אלמלא תרגומא דהאי קרא</strong> <small>[התרגום של כתוב זה]</small> <strong>לא הוה ידענא מאי קאמר</strong> <small>[הייתי יודע מה אמר],</small> והתרגום הוא: <strong>חלף דקץ עמא הדין במלכותא</strong> <small>[משום שמאס העם הזה במלכותו]</small> של <strong>בית דוד דמדבר להון בנייח</strong> <small>[שמנהיג אותם בנחת],</small> <strong>כמי שילוחא דנגדין בנייח</strong> <small>[כמי השילוח ההולכים בנחת],</small> <strong>ואיתרעיאו</strong> <small>[ורצו]</small> <strong>ברצין ובר רמליה.</strong>
 באותו ענין <strong>אמר ר' יוחנן: מאי דכתיב</strong> <small>[מהו שנאמר]</small> <strong>"מארת ה' בבית רשע ונוה צדיקים יברך"</strong> (משלי ג, לג); <strong>"מארת ה' בבית רשע"</strong> — <strong>זה פקח בן רמליהו, שהיה אוכל ארבעים סאה גוזלות בקינוח סעודה,</strong> שכאילו נשלחה מארה בממונו. <strong>"ונוה צדיקים יברך"</strong> — <strong>זה חזקיה מלך יהודה, שהיה אוכל ליטרא ירק בסעודה</strong> ומסתפק בכך.
  נאמר שם: <strong>"ולכן הנה ה' מעלה עליהם את מי הנהר העצומים והרבים את מלך אשור"</strong> (ישעיה ח, ז). <strong>וכתיב</strong> <small>[ונאמר]:</small> <strong>"וחלף ביהודה שטף ועבר עד צואר יגיע"</strong> (שם ח), והוא שרמז רבשקה באומרו שהוא פועל על פי דבר ה'.
  ושואלים: אם כן, הרי באמת כך היתה הנבואה!  <strong>אלא מאי טעמא איעניש</strong> <small>[מה טעם נענש]</small> סנחריב שעשה כדבר ה'? ומשיבים: ה<strong>נביא</strong> על <strong>עשרת השבטים איתנבי</strong> <small>[התנבא]</small> שאותם יחריבו, <strong>איהו יהיב דעתיה על כולה</strong> <small>[הוא נתן דעתו על כל]</small> <strong>ירושלים</strong> להחריבה. <strong>בא</strong> ה<strong>נביא ואמר ליה</strong> <small>[לו]:</small> <strong>"כי לא מועף לאשר מוצק לה</strong> כעת הראשון הקל ארצה זבולון וארצה נפתלי והאחרון הכביד דרך הים עבר הירדן גליל הגוים<strong>"</strong> (שם כג). <strong>אמר ר' אלעזר בר ברכיה,</strong> כך יש לדרוש כתוב זה: <strong>אין נמסר עם עייף</strong> (עסוק) <strong>בתורה</strong> ("מועף") <strong>ביד מי המציק</strong> ("מוצק") <strong>לו.</strong>
 <strong>מאי</strong> <small>[מה</small> פירוש<small>]</small> המשך הכתוב <strong>"כעת הראשון הקל ארצה זבלון וארצה נפתלי והאחרון הכביד דרך הים עבר הירדן גליל הגוים"</strong> — <strong>לא כראשונים</strong> כגון דורו של אחז <strong>שהקלו מעליהם עול תורה, אבל אחרונים שהכבידו עליהן עול תורה וראויין הללו לעשות להם נס כעוברי הים</strong> סוף ("דרך הים") <strong>וכדורכי הירדן</strong> ("עבר הירדן") שעברו שם ביבשה. <strong>אם חוזר בו</strong> סנחריב מתכניתו זו — <strong>מוטב, ואם לאו</strong> <small>[לא]</small> חוזר בו — <strong>אני אעשה לו גליל בגוים,</strong> כלומר, יהא לבושה בין העמים.
  נאמר:  <strong>"אחרי הדברים והאמת האלה בא סנחריב מלך אשור ויבא ביהודה ויחן על הערים הבצרות ויאמר לבקעם אליו"</strong> (דברי הימים ב' לב, א). ותוהים: <strong>האי רישנא להאי פרדשנא</strong> <small>[מתנה זו כתמורה לזה]?!</small> וכי אחר שמנה הכתוב כל אותם דברים טובים שעשה חזקיה מספר שכתמורה לכך בא עליו סנחריב?
  ומסבירים:  <strong>"אחרי הדברים והאמת", אחר מאי</strong> <small>[מה]?</small> ומה הקשר בין הדברים? <strong>אמר רבינא: לאחר שקפץ הקדוש ברוך הוא ונשבע</strong> (ש"אמת" חותמו של הקב"ה הוא, וסימן לשבועה ולאימות דברים) שיתן את שלל מלך אשור ביד חזקיה, <strong>ואמר:</strong> <strong>אי אמינא ליה</strong> <small>[אם אומר לו]</small> <strong>לחזקיה: מייתינא ליה</strong> <small>[אביא אותו]</small> את <strong>סנחריב ומסרנא ליה</strong> <small>[ואמסור אותו]</small> <strong>בידך,</strong> <strong>השתא אמר</strong> <small>[עכשיו יאמר]:</small> <strong>לא הוא בעינא</strong> <small>[אותו אני רוצה]</small> <strong>ולא ביעתותיה בעינא</strong> <small>[</small>את <small>פחדו אני רוצה],</small> כלומר, מוותר אני על כל הנס.
 <strong>מיד קפץ הקדוש ברוך הוא ונשבע: דמייתינא ליה</strong> <small>[שמביא אני אותו],</small> <strong>שנאמר: "נשבע ה' צבאות לאמר אם לא כאשר דמיתי כן היתה וכאשר יעצתי היא תקום. לשבר אשור בארצי ועל הרי אבוסנו וסר מעליהם עלו וסבלו מעל שכמו יסור"</strong> (ישעיה יד, כה). וכפירוש לדבר <strong>אמר ר' יוחנן, אמר הקדוש ברוך הוא: יבא סנחריב וסיעתו ויעשה אבוס</strong> ("אבוסנו"), כלומר, מקור פרנסה <strong>לחזקיהו ולסיעתו.</strong>
 <big>ב</big> נאמר על מפלת אשור <strong>"והיה ביום ההוא יסור סבלו מעל שכמך ועלו מעל צוארך וחבל על מפני שמן"</strong> (ישעיה י, כז). וכביאור לדבר <strong>אמר ר' יצחק נפחא: חובל עול של סנחריב מפני שמנו של חזקיהו,</strong> אותו שמן <strong>שהיה דולק בבתי כנסיות ובבתי מדרשות</strong> בשעות הלילה שיעסקו ישראל בתורה.
 <strong>מה עשה</strong> חזקיהו להביא את העם ללימוד התורה? <strong>נעץ חרב על פתח בית המדרש</strong> לסמל ולאיום <strong>ואמר: כל מי שאינו עוסק בתורה ידקר בחרב זו. בדקו מדן ועד באר שבע</strong> כל גבול ישראל <strong>ולא מצאו עם הארץ</strong> שאינו יודע כלל. בדקו <strong>מגבת ועד אנטיפרס</strong> (שהן תחומי ארץ יהודה) <strong>ולא מצאו תינוק ותינוקת, איש ואשה שלא היו בקיאין</strong> אפילו <strong>בהלכות טומאה וטהרה</strong> הקשות.
 <strong>ועל אותו הדור הוא אומר: "והיה ביום ההוא יחיה איש עגלת בקר ושתי צאן.</strong> והיה מרוב עשות חלב <strong>יאכל חמאה כי חמאה ודבש יאכל כל הנותר בקרב הארץ</strong><strong>"</strong> (ישעיה ז, כא–כב), <strong>ואומר</strong> בהמשך הדברים: <strong>"והיה ביום ההוא יהיה כל מקום אשר יהיה שם אלף גפן באלף כסף לשמיר ולשית יהיה"</strong> (ישעיה ז, כג). וכוונת הדברים היא ש<strong>אף על פי שאלף גפן באלף כסף</strong> ואפשר יהיה להפיק רווחים עצומים — מכל מקום <strong>לשמיר ולשית יהיה,</strong> בכל זאת לא יעבדו שטחים אלה משום שהכל הקדישו עצמם ללימוד התורה ולא עסקו במלאכה אלא לפרנסתם בצמצום.
  נאמר <strong>"ואסף שללכם אסף החסיל</strong> כמשק גבים שוקק בו<strong>"</strong> (שם לג, ד), <strong>אמר להם</strong> ה<strong>נביא לישראל: אספו שללכם</strong> מחילות סנחריב. <strong>אמרו לו: לבזוז,</strong> שכל אחד יקח לעצמו את שללו, <strong>או לחלוק</strong> אותו שלל למלכות? <strong>אמר להם: כ"אסף החסיל", מה אסף החסיל</strong> — <strong>כל אחד ואחד</strong> מן החגבים אוכל <strong>לעצמו, אף שללכם</strong> — <strong>כל אחד ואחד</strong> יטול את שללו <strong>לעצמו.</strong>
 <strong>אמרו לו: והלא ממון עשרת השבטים מעורב בו,</strong> שהרי בתוך הרכוש של צבא סנחריב נמצא גם ממון ישראל של עשרת השבטים, ואין לנו רשות לקחתו משום איסור גזל! <strong>אמר להם: "כמשק גבים שקק בו"</strong> (ישעיה ז, כג), <strong>מה גבים</strong> (מקוות מים) <strong>הללו מעלין את האדם מטומאה לטהרה</strong> כשטובל בהם — <strong>אף ממונם של ישראל, כיון שנפל ביד גוים</strong> נתייאשו ממנו בעליו ו<strong>מיד טיהר</strong> ויכולים ישראל לקחתו בלי חשש. ומעירים: <strong>כ</strong>דברי <strong>רב פפא.</strong> ש<strong>אמר רב פפא: עמון ומואב טהרו בסיחון</strong> שאף שאסר ה' לכבוש מעמון ומואב, ואולם מה שכבש סיחון מעמון ומואב לא חל עליו עוד האיסור הזה, ונעשה מותר (טהור) לישראל לכבשו.
 <big>ג</big> <strong>אמר רב הונא: עשר מסעות נסע אותו רשע</strong> סנחריב <strong>באותו היום, שנאמר: "בא על עית עבר במגרון למכמש יפקיד כליו. עברו מעברה גבע מלון לנו חרדה הרמה גבעת שאול נסה. צהלי קולך בת גלים הקשיבה לישה עניה ענתות. נדדה מדמנה ישבי הגבים העיזו. עוד היום בנב לעמד ינפף ידו הר בת ציון גבעת ירושל  ם"</strong> (ישעיה י, כח–לב) שבכל מקומות אלה עבר ביום אחד.
  ומקשים:  <strong>הני טובא הויין</strong> <small>[אלה הרבה הם]</small> יותר מעשרה! ומשיבים: הכתוב <strong>"צהלי קולך בת גלים", נביא הוא דקאמר</strong> <small>[שאמר]</small> <strong>לה לכנסת ישראל,</strong> וכך פירושו: <strong>"צהלי קולך בת גלים"</strong> — <strong>בתו של אברהם יצחק ויעקב שעשו מצות</strong> רבות <strong>כגלי הים. "הקשיבה לישה"</strong> — <strong>מהאי לא תסתפי</strong> <small>[מזה,</small> מסנחריב, <small>אל תפחדי],</small> <strong>אלא איסתפי</strong> <small>[פחדי]</small> <strong>מנבוכדנצר הרשע דמתיל</strong> <small>[שנמשל]</small> <strong>כאריה</strong> (ואריה הוא "ליש"), <strong>שנאמר</strong> בו <strong>"עלה אריה מסבכו"</strong> (ירמיה ד, ז).
  ושואלים:  <strong>מאי</strong> <small>[מה</small> פירוש<small>]</small>
## דף צה.
 <strong>"עניה ענתות"</strong> (ישעיה י, ל) — <strong>עתיד ירמיה בן חלקיה ומתנבא עלה</strong> <small>[עליה]</small> <strong>מענתות, דכתיב</strong> <small>[שנאמר]:</small> <strong>"דברי ירמיהו בן חלקיהו מן הכהנים אשר בענתות בארץ בנימן"</strong> (ירמיה א, א).
  ומקשים:  <strong>מי דמי</strong> <small>[האם דומה</small> הדבר<small>]?</small> והלא <strong>התם</strong> <small>[שם]</small> בירמיהו נקרא נבוכדנצר <strong>"ארי",</strong> ואילו <strong>הכא</strong> <small>[כאן]</small> נאמר <strong>"ליש"! אמר ר' יוחנן:</strong> אין זו סתירה, כי <strong>ששה שמות יש לארי,</strong> ו<strong>אלו הן: ארי, כפיר, לביא, ליש, שחל, שחץ.</strong> ומקשים: <strong>אי הכי</strong> <small>[אם כן]</small> שאינו מחשיב פסוק זה למסעות סנחריב, אם כן <strong>בצרו להו</strong> <small>[מעטו להם]</small> ושוב אין כאן עשרה שמות של מקומות! ומשיבים: <strong>"עברו מעברה" תרתי נינהו</strong> <small>[שנים,</small> שני מקומות, <small>הם].</small>
 <big>א</big> ושואלים: <strong>מאי</strong> <small>[מה</small> פירוש<small>]</small> <strong>"עוד היום בנב לעמד"</strong> (ישעיה י, לב)? <strong>אמר רב הונא: אותו היום</strong> הוא ש<strong>נשתייר מעונה של נוב,</strong> שעד אז היה עוון זה תלוי עוד בישראל, <strong>אמרי ליה כלדאי</strong> <small>[אמרו לו החוזים בכוכבים]</small> לסנחריב: <strong>אי אזלת האידנא</strong> <small>[אם תלך</small> ותכבוש <small>עכשיו]</small> — <strong>יכלת</strong> <small>[תוכל]</small> <strong>לה, ואי</strong> <small>[ואם]</small> <strong>לא</strong> תכבשנה עכשיו — <strong>לא יכלת</strong> <small>[תוכל]</small> <strong>לה.</strong> מסופר: <strong>אורחא דבעא לסגויי</strong> <small>[דרך שהיה צריך ללכת]</small> <strong>בעשרה יומא</strong> <small>[ימים]</small> <strong>סגא בחד יומא</strong> <small>[הלך ביום אחד]</small> כדי להגיע,
 <strong>כי מטו</strong> <small>[כאשר הגיעו]</small> <strong>לירושלם שדי ליה ביסתרקי</strong> <small>[זרקו לו מצעות],</small> <strong>עד דסליק ויתיב מעילוי שורה</strong> <small>[שעלה וישב</small> בגובה <small>מעל החומה],</small> <strong>עד דחזיוה לכולה</strong> <small>[שראה את כל]</small> <strong>ירושלם. כי חזייה, איזוטר בעיניה</strong> <small>[כאשר ראה אותה, היתה קטנה בעיניו],</small> <strong>אמר: הלא דא</strong> <small>[זו]</small> <strong>היא קרתא דירושלם דעלה ארגישית</strong> <small>[העיר ירושלים שעליה הרעשתי]</small> את <strong>כל משיריתי</strong> <small>[מחנותי],</small> <strong>ועלה כבשית</strong> <small>[ועליה,</small> בשבילה <small>כבשתי]</small> את <strong>כל מדינתא</strong> <small>[המדינות]?</small> <strong>הלא היא זעירא וחלשא</strong> <small>[קטנה וחלשה]</small> <strong>מכל כרכי עממיא דכבשית בתקוף</strong> <small>[ערי העמים שכבשתי בחוזק]</small> <strong>ידי.</strong> <strong>עלה וקם ומניד ברישיה</strong> <small>[ועמד והניד בראשו</small> בבוז<small>],</small> <strong>מוביל ומייתי בידיה</strong> <small>[הוליך והביא,</small> והניף <small>בידו]</small> <strong>על טור</strong> <small>[הר]</small> <strong>בית מקדשא</strong> <small>[המקדש]</small> ש<strong>בציון ועל עזרתא דבירושלם</strong> <small>[העזרה שבירושלים].</small>
 <strong>אמרי</strong> <small>[אמרו]</small> לו שריו: <strong>נישדי ביה ידא האידנא</strong> <small>[נשים בה יד כעת]</small> להתחיל לכבשה! <strong>אמר להו</strong> <small>[להם]:</small> <strong>תמהיתו</strong> <small>[עייפים אתם],</small> <strong>למחר אייתי</strong> <small>[יביא]</small> <strong>לי כל חד וחד מינייכו גולמו הרג מיניה</strong> <small>[אחד ואחד מכם פירור</small> אבן כדי <small>חותמו ממנה,</small> מן החומה<small>],</small> ודי יהא בכך כדי לכבשה. <strong>מיד "ויהי בלילה ההוא ויצא מלאך ה' ויך במחנה אשור מאה שמונים וחמשה אלף וישכימו בבקר והנה כלם פגרים מתים"</strong> (מלכים ב' יט, לה). <strong>אמר רב פפא: היינו דאמרי אינשי</strong> <small>[זהו שאומרים אנשים]</small> בפתגם עממי: <strong>"בת דינא</strong> — <strong>בטל דינא"</strong> <small>[לן הדין</small> — <small>בטל הדין],</small> שפעמים שנדחה דבר זמן מסוים ושוב אין לו קיום, וכיון שבאותו היום לא נכבשה העיר בטלה מעליה הגזירה.
 <big>ב</big> וכיון שהוזכר עונש בעוון נוב מביאים מעשה אחר הקשור לכך. נאמר: <strong>"וישבי בנב אשר בילידי הרפה ומשקל קינו שלש מאות משקל נחשת והוא חגור חדשה ויאמר להכות את דוד"</strong> (שמואל ב' כא, טז). ושואלים: <strong>מאי</strong> <small>[מה</small> פירוש<small>]</small> <strong>"וישבי בנב"? אמר רב יהודה אמר רב:</strong> זהו <strong>איש שבא</strong> להעניש את דוד <strong>על עסקי נוב. אמר ליה</strong> <small>[לו]</small> <strong>הקדוש ברוך הוא לדוד: עד מתי יהיה עון זה טמון בידך</strong> ולא תיענש עליו? הרי <strong>על ידך נהרגה נוב עיר הכהנים, ועל ידך נטרד</strong> מן העולם הבא <strong>דואג האדומי, ועל ידך נהרגו שאול ושלשת בניו,</strong> שהרי דוד בבואו לנוב ובהטעותו את אחימלך הכהן גרם לכל השתלשלות הדברים, ואם כן צריך אתה להיענש, אלא שבידך לבחור את העונש,
 <strong>רצונך יכלו זרעך או תמסר ביד אויב? אמר לפניו: רבונו של עולם! מוטב אמסר ביד אויב ולא יכלה זרעי.</strong>
 <strong>יומא חד נפק לשכור בזאי</strong> <small>[יום אחד יצא לצוד ב</small>סיוע העוף הדורס <small>נץ],</small> <strong>אתא</strong> <small>[בא]</small> ה<strong>שטן ואידמי ליה כטביא</strong> <small>[ונדמה לו כצבי],</small> <strong>פתק ביה גירא</strong> <small>[זרק בו חץ]</small> <strong>ולא מטייה</strong> <small>[הגיעו].</small> <strong>משכיה</strong> <small>[משכו]</small> אחריו <strong>עד דאמטייה</strong> <small>[שהביאו]</small> <strong>לארץ פלשתים. כדחזייה</strong> <small>[כאשר ראה אותו]</small> <strong>ישבי בנוב אמר: היינו האי דקטליה</strong> <small>[זה הוא שהרג]</small> את <strong>גלית אחי. כפתיה, קמטיה, אותביה ושדייה תותי בי בדייא</strong> <small>[קשרו, קפלו, שמו בארץ והניחו תחת קורת בית הבד]</small> שיתמעך שם. <strong>אתעביד ליה ניסא, מכא ליה ארעא מתותיה</strong> <small>[נעשה לו נס,</small> ו<small>נתמעכה,</small> נפתחה, <small>לו הארץ מתחתיו]</small> ונעשה רווח ולא ניזוק. <strong>היינו דכתיב</strong> <small>[זהו שנאמר]:</small> <strong>"תרחיב צעדי תחתי ולא מעדו קרסלי"</strong> (תהלים יח, לז).
  מסופר:  <strong>ההוא יומא אפניא דמעלי שבתא הוה</strong> <small>[אותו יום לפנות ערב של ערב שבת היה],</small> <strong>אבישי בן צרויה הוה קא חייף רישיה בארבעא גרבי דמיא</strong> <small>[היה חופף את ראשו</small> לכבוד שבת <small>בארבעה כדי מים],</small> <strong>חזינהו כתמי דמא</strong> <small>[ראה</small> שם <small>כתמי דם].</small> <strong>איכא דאמרי</strong> <small>[יש שאומרים]:</small> <strong>אתא</strong> <small>[באה]</small> <strong>יונה איטריף קמיה</strong> <small>[וטרפה,</small> נענעה בכנפיה, <small>לפניו],</small> <strong>אמר: כנסת ישראל ליונה אימתילא</strong> <small>[נמשלה],</small> <strong>שנאמר: "כנפי יונה נחפה בכסף</strong> ואברותיה בירקרק חרוץ<strong>"</strong> (תהלים סח, יד), <strong>שמע מינה</strong> <small>[למד מכאן]</small> כי <strong>דוד מלכא</strong> <small>[מלך]</small> <strong>ישראל בצערא שרי</strong> <small>[בצער נתון].</small> <strong>אתא לביתיה</strong> <small>[בא לביתו]</small> של דוד <strong>ולא אשכחיה</strong> <small>[מצאו],</small> והבין שנעלם. <strong>אמר, תנן</strong> <small>[שנינו</small> במשנה<small>]:</small> <strong>אין רוכבין על סוסו</strong> של המלך <strong>ואין יושבין על כסאו ואין משתמשין בשרביטו, בשעת הסכנה מאי</strong> <small>[מה</small> הדין<small>]?</small> <strong>אתא שאיל בי מדרשא</strong> <small>[הלך ושאל בבית המדרש]</small> מה עושים בכגון זה. <strong>אמרו ליה</strong> <small>[לו]:</small> <strong>בשעת הסכנה שפיר דמי</strong> <small>[יפה,</small> מותר<small>].</small>
 <strong>רכביה לפרדיה וקם ואזל</strong> <small>[רכב על פרדו</small> של המלך <small>ועמד והלך],</small> <strong>קפצה ליה ארעא</strong> <small>[לו הארץ]</small> בנס, והגיע במהרה. <strong>בהדי דקא מסגי חזייה לערפה אמיה דהוות נוולא</strong> <small>[בעוד שהוא הולך ראה את ערפה אמו</small> של ישבי <small>ש</small>היא <small>טווה</small> בפלך<small>],</small> <strong>כי חזיתיה, פסקתה לפילכה, שדתיה עילויה, סברא למקטליה</strong> <small>[כאשר ראתה אותו, התירה את הפלך, השליכה עליו,</small> ו<small>חשבה להורגו</small> בו<small>],</small> כיון שלא הצליחה <strong>אמרה ליה</strong> <small>[לו]</small> לאבישי: <strong>עלם</strong> (בחור) <strong>אייתי</strong> <small>[הבא]</small> <strong>לי</strong> את ה<strong>פלך!</strong> <strong>פתקיה</strong> <small>[זרקו]</small> את הפלך, <strong>בריש</strong> <small>[בראש]</small> <strong>מוחה, וקטלה</strong> <small>[והרגה].</small>
 <strong>כד חזייה</strong> <small>[כאשר ראה אותו]</small> <strong>ישבי בנוב אמר: השתא הוו בי תרין וקטלין לי</strong> <small>[עכשיו הרי הם שנים,</small> דוד ואבישי, <small>ויהרגו אותי].</small> <strong>פתקיה</strong> <small>[זרק]</small> את <strong>דוד לעילא</strong> <small>[למעלה],</small> <strong>ודץ ליה לרומחיה</strong> <small>[ותקע אותו, את רומחו</small> בארץ<small>],</small> <strong>אמר: ניפול עלה ונקטל</strong> <small>[יפול עליו ויהרג].</small> <strong>אמר אבישי שם</strong> מן השמות הקדושים, <strong>אוקמיה</strong> <small>[העמיד]</small> את <strong>דוד בין שמיא לארעא</strong> <small>[השמים לארץ]</small> שלא יפול.
  ושואלים בדרך אגב: <strong>ונימא ליה איהו</strong> <small>[ושיאמר הוא,</small> דוד עצמו<small>]</small> שם וינצל, ומדוע הוצרך לאבישי? ומשיבים: מקובלים אנו כי כשם ש<strong>אין חבוש</strong> (אסיר) <strong>מוציא עצמו מבית האסורין</strong> והוא זקוק לאחר שיוציאנו, כך הוא בדברים אלה, שהנתון בסכנה אינו מסוגל לפעול.
 <strong>אמר ליה</strong> <small>[לו]</small> אבישי לדוד: <strong>מאי בעית הכא</strong> <small>[מה צריך אתה כאן]</small> ומה טעם נפלת בידו? <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר לי קודשא בריך</strong> <small>[הקדוש ברוך]</small> <strong>הוא, והכי אהדרי ליה</strong> <small>[וכך החזרתי לו],</small> ומסתבר שהגיע הזמן שאמסר ביד אוייב. <strong>אמר ליה</strong> <small>[לו]</small> אבישי: <strong>אפיך צלותיך</strong> <small>[הפוך את תפילתך]</small> ובקש שלך לא יאונה דבר, כפי הפתגם המקובל: <strong>"בר ברך קירא ליזבון"</strong> <small>[בן בנך</small> שיהיה רוכל עני <small>וימכור שעוה]</small> <strong>ואת</strong> <small>[ואתה]</small> <strong>לא תצטער,</strong> כלומר, אל תצמצם הוצאותיך כדי להשאיר ירושה לבניך.
 <strong>אמר ליה</strong> <small>[לו]:</small> <strong>אי הכי</strong> <small>[אם כך]</small> <strong>סייע בהדן</strong> <small>[לי].</small> <strong>היינו דכתיב</strong> <small>[זהו שנאמר]:</small> <strong>"ויעזר לו אבישי בן צרויה</strong> ויך את הפלשתי וימתהו<strong>"</strong> (שמואל ב' כא, יז). <strong>אמר רב יהודה אמר רב:</strong> הכוונה היא <strong>שעזרו בתפלה. אמר אבישי שם</strong> קדוש אחר <strong>ואחתיה</strong> <small>[והורידו]</small> לדוד מהיותו תלוי באויר וברחו.
 <strong>הוה קא רדיף בתרייהו</strong> <small>[היה רודף</small> ישבי <small>אחריהם</small> להורגם<small>],</small> <strong>כי מטא</strong> <small>[כאשר הגיע]</small> למקום הנקרא <strong>"קובי" אמרי</strong> <small>[אמרו</small> הם<small>]:</small> <strong>קום ביה</strong> <small>[נעמוד בו]</small> ונתגונן. <strong>כי מטא</strong> <small>[כאשר הגיעו]</small> למקום שנקרא <strong>"בי תרי" אמרי</strong> <small>[אמרו</small> הם<small>]:</small> <strong>בתרי גוריין קטלוה לאריא</strong> <small>[בשני גורים הרגו את האריה],</small> כלומר, יכולים אנו לעשות זאת. <strong>אמרי ליה</strong> <small>[אמרו לו]:</small> <strong>זיל אשתכח</strong> <small>[לך מצא את]</small> <strong>ערפה אימיך בקיברא</strong> <small>[אמך בקבר].</small> <strong>כי אדכרו ליה שמא דאימיה</strong> <small>[כאשר הזכירו לו</small> את <small>שם אמו]</small> וסיפרו לו שמתה, <strong>כחש חיליה, וקטליה</strong> <small>[התמעט כוחו, והרגהו].</small> <strong>היינו דכתיב</strong> <small>[זהו שנאמר]</small> <strong>"אז נשבעו אנשי דוד לו לאמר לא תצא עוד אתנו למלחמה ולא תכבה את נר ישראל"</strong> (שמואל ב' כא יז).
 <big>ג</big> ועוד לענין קפיצת הדרך. <strong>תנו רבנן</strong> <small>[שנו חכמים]:</small> <strong>שלשה קפצה להם הארץ</strong> והגיעו למקום חפצם במהרה בדרך נס: <strong>אליעזר עבד אברהם, ויעקב אבינו, ואבישי בן צרויה.</strong> ומפרשים: <strong>אבישי בן צרויה</strong> — <strong>הא דאמרן</strong> <small>[זו שאמרנו].</small> <strong>אליעזר עבד אברהם</strong> — <strong>דכתיב</strong> <small>[שנאמר]:</small> <strong>"ואבא היום אל העין"</strong> (בראשית כד, מב), <strong>למימרא דההוא יומא נפק</strong> <small>[לומר</small> לבני המשפחה <small>שבאותו יום יצא]</small> ובאותו יום בא, שידעו כמה ניסים נעשים לו בזכות אברהם. <strong>יעקב אבינו</strong> —
## דף צה:
 <strong>דכתיב</strong> <small>[שנאמר]:</small> <strong>"ויצא יעקב מבאר שבע וילך חרנה"</strong> (בראשית כח, י), <strong>וכתיב</strong> <small>[ונאמר]</small> אחר כך (לכאורה אחר היותו בחרן): <strong>"ויפגע במקום וילן שם כי בא השמש"</strong> (בראשית כח יא). וכך יש להבין: <strong>כי מטא</strong> <small>[כאשר הגיע]</small> <strong>לחרן, אמר</strong> יעקב: <strong>אפשר עברתי על מקום שהתפללו בו אבותי ואני לא התפללתי בו? בעי למיהדר</strong> <small>[רצה לחזור],</small> <strong>כיון</strong> ש<strong>הרהר בדעתיה למיהדר</strong> <small>[בדעתו לחזור]</small> <strong>קפצה ליה ארעא</strong> <small>[לו הארץ],</small> <strong>מיד "ויפגע במקום",</strong> שנזדמן לו לפתע, והוא לשון "פגיעה".
 <strong>דבר אחר: אין "פגיעה" אלא</strong> לשון <strong>תפלה, שנאמר: "ואתה אל תתפלל בעד העם הזה ואל תשא בעדם רנה ותפלה ואל תפגע בי"</strong> (ירמיה ז, טז).
  נאמר ביעקב <strong>"וילן שם כי בא השמש"</strong> (בראשית כח, יא), <strong>בתר דצלי בעי למיהדר</strong> <small>[אחר שהתפלל רצה לחזור</small> לדרכו<small>],</small> <strong>אמר הקדוש ברוך הוא: צדיק זה בא לבית מלוני</strong> ו<strong>יפטר בלא לינה? מיד בא השמש</strong> שלא בזמנו, <strong>והיינו דכתיב</strong> <small>[וזהו שנאמר]</small> ביעקב: <strong>"ויזרח לו השמש</strong> כאשר עבר את פנואל<strong>"</strong> (בראשית שם לב, לא), <strong>וכי לו בלבד זרחה? והלא לכל העולם כולו זרחה! אלא אמר ר' יצחק: שמש שבא בעבורו,</strong> שלא בזמנו, <strong>זרחה בעבורו</strong> שלא בזמנה, ותיקן שוב סדר הזמנים.
 ולענין תפילת דוד שהפכה ובקש שיכלה זרעו, <strong>ומנלן</strong> <small>[ומנין לנו]</small> ש<strong>כלה זרעיה</strong> <small>[זרעו]</small> של <strong>דוד?</strong> — <strong>דכתיב</strong> <small>[ש</small>כן <small>נאמר]:</small> <strong>"ועתליה אם אחזיהו ראתה כי מת בנה ותקם ותאבד את כל זרע הממלכה"</strong> (מלכים ב' יא, א). ומקשים: והרי לא כלה כל זרעו, <strong>והא אשתייר ליה</strong> <small>[והרי נשאר לו]</small> <strong>יואש</strong> מבניו! ומשיבים: <strong>התם נמי אשתייר</strong> <small>[שם גם כן,</small> בנוב, <small>נשאר]</small> <strong>אביתר</strong> מן הכהנים, <strong>דכתיב</strong> <small>[שנאמר]:</small> <strong>"וימלט בן אחד לאחימלך בן אחטוב ושמו אביתר"</strong> (שמואל א' כב, כ). <strong>אמר רב יהודה אמר רב: אלמלא לא נשתייר אביתר לאחימלך בן אחיטוב, לא נשתייר מזרעו של דוד שריד ופליט.</strong>
 <big>א</big> ושוב לענין סנחריב. <strong>אמר רב יהודה אמר רב: בא עליהם סנחריב הרשע בארבעים וחמשה אלף איש בני מלכים יושבים בקרונות של זהב, ועמהן שגלונות</strong> (נשים) <strong>וזונות. ובשמנים אלף גבורים לבושי שריון קליפה, ובששים אלף אחוזי חרב רצים לפניו, והשאר פרשים. ו</strong>כמו <strong>כן, באו על אברהם</strong> כשעלו ארבעת המלכים להילחם בארץ כנען, <strong>וכן עתידין לבוא עם גוג ומגוג.</strong>
 <strong>במתניתא תנא</strong> <small>[בברייתא שנה]:</small> <strong>אורך מחנהו</strong> של סנחריב <strong>ארבע מאות פרסי</strong> <small>[פרסאות],</small> <strong>רחב צואר סוסיו</strong> אם יעמידום יחד <strong>ארבעים פרסי</strong> <small>[פרסאות],</small> <strong>סך מחנהו מאתים וששים ריבוא אלפים חסר חד</strong> <small>[אחד].</small> <strong>בעי</strong> <small>[שאל]</small> <strong>אביי:</strong> מהו חסר אחד, האם <strong>חסר חד ריבויא</strong> <small>[ריבוא אחד],</small> <strong>או חסר חד אלפא</strong> <small>[אלף אחד],</small> <strong>או חסר מאה, או חסר חד</strong> <small>[אחד]?</small> לשאלה זו לא נמצאה תשובה, ועל כן <strong>תיקו</strong> <small>[תעמוד]</small> במקומה.
 <strong>תנא</strong> <small>[שנה]</small> החכם: <strong>ראשונים</strong> בחילו של סנחריב <strong>עברו</strong> את הירדן <strong>בשחי</strong> (בשחיה), <strong>שנאמר: "וחלף ביהודה שטף ועבר"</strong> (ישעיה ח, ח), ועל ידי מעברם נתמעטו המים עד ש<strong>אמצעיים עברו בקומה, שנאמר: "עד צואר יגיע"</strong> (ישעיה ח, ח), <strong>אחרונים</strong> כבר <strong>העלו עפר ברגליהם ולא מצאו מים בנהר לשתות, עד שהביאו מים ממקום אחר, ושתו, שנאמר: "אני קרתי ושתיתי מים"</strong> (שם לז, כה).
  ומקשים:  <strong>והכתיב</strong> <small>[והרי נאמר]</small> <strong>"ויצא מלאך ה' ויכה במחנה אשור מאה ושמונים וחמשה אלף וישכימו בבקר והנה כלם פגרים מתים"</strong> (שם לו), הרי שלא היה מספרם גדול כל כך! <strong>אמר ר' אבהו: הללו</strong> שנמנו כאן <strong>ראשי גייסות הן,</strong> ולכל אחד מהם חיילים רבים הכפופים לו.
 <strong>אמר רב אשי: דיקא נמי</strong> <small>[מדוייק גם כן]</small> מלשון הכתוב, <strong>דכתיב</strong> <small>[שנאמר]:</small> <strong>"</strong>לכן ישלח האדון ה'... <strong>במשמניו רזון"</strong> (שם י, טז), משמע: <strong>בשמינים</strong> (החשובים) <strong>דאית בהו</strong> <small>[שיש בהם].</small> <strong>אמר רבינא: דיקא נמי</strong> <small>[מדוייק גם כן],</small> <strong>דכתיב</strong> <small>[ש</small>הרי <small>נאמר]</small> במפורש: <strong>"וישלח ה' מלאך ויכחד כל גבור חיל ונגיד ושר במחנה</strong> מלך אשור וישב בבושת פנים לארצו <strong>ויבא בית אלהיו ומיציאי מעיו שם הפילהו בחרב"</strong> (דברי הימים ב' לב, כא). ומעירים: אכן, <strong>שמע מינה</strong> <small>[למד מכאן]</small> שכך היה.
 <big>ב</big> ושואלים: <strong>במה הכם</strong> המלאך? <strong>ר' אליעזר אומר: ביד הכם, שנאמר: "וירא ישראל את היד הגדלה"</strong> (שמות יד, לא) בה"א הידיעה, לומר ש<strong>יד</strong> זו עוד <strong>עתידה ליפרע מסנחריב. ר' יהושע אומר: באצבע הכם, שנאמר: "ויאמרו החרטמם אל פרעה אצבע אלהים הוא"</strong> (שם ח, טו), <strong>היא אצבע שעתידה ליפרע מסנחריב. ר' אליעזר בנו של ר' יוסי הגלילי אומר: אמר לו הקדוש ברוך הוא לגבריאל:</strong> האם <strong>מגלך נטושה,</strong> כלומר, מחודד ולטוש? <strong>אמר לפניו: רבונו של עולם, נטושה ועומדת מששת ימי בראשית</strong> — <strong>שנאמר:</strong> "כי <strong>מפני חרבות נדדו</strong> מפני חרב נטושה" (ישעיה כא, טו).
 <strong>ר' שמעון בן יוחי אומר: אותו הפרק זמן בישול פירות היה, אמר לו הקדוש ברוך הוא לגבריאל: כשאתה יוצא לבשל פירות</strong> — <strong>הזקק להם</strong> לצבא אשור והשמידם, <strong>שנאמר: "מדי עברו יקח אתכם כי בבקר בבקר יעבר ביום ובלילה והיה רק זועה הבין שמועה"</strong> (שם כח, יט), כלומר, כבדרך אגב ייהרגו אלה. <strong>אמר רב פפא: היינו דאמרי אינשי</strong> <small>[זהו שאומרים אנשים]</small> בפתגם מקובל: <strong>"אגב אורחך, לבעל דבבך אישתמע"</strong> <small>[בתוך דרכך, לשונאך השמע]</small> והצק לו.
 <strong>ויש אומרים: בחוטמן נשף בהן ומתו, שנאמר: "וגם נשף בהם ויבשו"</strong> (שם מ, כד). <strong>ר' ירמיה בר אבא אמר: כפיים ספק</strong> (הכה) <strong>להם, ומתו, שנאמר: "וגם אני אכה כפי אל כפי והנחתי חמתי"</strong> (יחזקאל כא, כב). <strong>ר' יצחק נפחא אמר: אזנים גלה להם, ושמעו שירה מפי חיות</strong> המרכבה שמשבחות לה', <strong>ומתו, שנאמר: "מרממתך נפצו גוים"</strong> (ישעיה לג, ג), שמגלוי רוממות זה מתו.
 <big>ג</big> <strong>וכמה נשתייר מהם? רב אמר: עשרה, שנאמר: "ושאר עץ יערו מספר יהיו ונער יכתבם"</strong> (שם י, יט), <strong>כמה נער יכול לכתוב,</strong> כלומר, מהי גודל טיפת הדיו אותה יכול נער להטיף — כגודל האות י', שהיא מנין <strong>עשרה. ושמואל אמר: תשעה</strong> נשארו, <strong>שנאמר: "ונשאר בו עללות כנקף זית שנים שלשה גרגרים בראש אמיר ארבעה חמשה בסעפיה"</strong> (שם יז, ו), וארבעה וחמישה הם ביחד תשעה.
 <strong>ר' יהושע בן לוי אמר:</strong> נשתיירו מהם <strong>ארבעה עשר, שנאמר: "שנים שלשה... ארבעה וחמשה". ר' יוחנן אמר</strong> כי בסך הכל <strong>חמשה</strong> נשארו: <strong>סנחריב ושני בניו, נבוכדנצר ונבוזר אדן</strong> רב הטבחים שלו. מה שאמרנו ש<strong>נבוזר אדן</strong> היה ביניהם, <strong>גמרא</strong> <small>[מסורת]</small> היא בידינו. <strong>נבוכדנצר</strong> יודעים אנו שהיה שם, <strong>דכתיב</strong> <small>[שנאמר]</small> שנבוכדנצר אמר כשראה מלאך עם חנניה מישאל ועזריה: <strong>"ורוה די רבעאה דמה לבר אלהין"</strong> <small>[מראה הרביעי דומה למלאך]</small> (דניאל ג, כה), <strong>ואי לאו דחזייה, מנא הוה ידע</strong> <small>[אם לא שראה אותו,</small> את המלאך, <small>מנין</small> <small>ידע]</small> כיצד נראה מלאך? <strong>סנחריב ושני בניו</strong> — <strong>דכתיב</strong> <small>[שנאמר]</small> בו: <strong>"ויהי הוא משתחוה בית נסרך אלהיו ואדרמלך ושראצר בניו הכהו בחרב"</strong> (מלכים ב' יט, לז), משמע ששלשתם נשארו.
 <big>ד</big> <strong>אמר ר' אבהו: אלמלא מקרא כתוב</strong> בענין זה <strong>אי אפשר לאמרו,</strong> לפי שהוא נראה כחילול ה', <strong>דכתיב</strong> <small>[שנאמר]:</small> <strong>"ביום ההוא יגלח ה' בתער השכירה בעברי נהר במלך אשור את הראש ושער הרגלים וגם את הזקן תספה"</strong> (ישעיה ז, כ), שמשמע שהקדוש ברוך הוא בעצמו גילח את סנחריב.
  וכך יש לספר את המעשה: <strong>אתא קודשא בריך הוא, ואדמי ליה כגברא סבא</strong> <small>[בא הקדוש ברוך הוא, ונדמה לו</small> לסנחריב <small>כאיש זקן],</small> <strong>אמר ליה</strong> <small>[לו]:</small> <strong>כי אזלת לגבי</strong> <small>[כאשר תלך אצל]</small> <strong>מלכי מזרח ומערב דאייתיתינהו לבנייהו וקטלתינהו</strong> <small>[שהבאת את בניהם</small> עמך <small>והרגתם],</small> <strong>מאי אמרת להו</strong> <small>[מה תאמר להם]?</small> <strong>אמר ליה</strong> <small>[לו]</small> סנחריב לקדוש ברוך הוא: <strong>ההוא גברא בההוא פחדא נמי יתיב</strong> <small>[אותו אדם,</small> כלומר, אני, <small>גם כן באותו פחד אני יושב]</small> ואיני יודע מה לעשות. <strong>אמר ליה</strong> <small>[לו]</small> סנחריב לקדוש ברוך הוא: <strong>היכי נעביד</strong> <small>[מה אעשה]?</small> <strong>אמר ליה</strong> <small>[לו]</small> הקדוש ברוך הוא: <strong>זיל</strong> <small>[לך]</small> 
## דף צו.
 <strong>ושני נפשך</strong> <small>[ושנה עצמך]</small> שלא יכירוך. שאל אותו סנחריב: <strong>במאי אישני</strong> <small>[במה אשנה]?</small> <strong>אמר ליה</strong> <small>[לו]</small> <strong>זיל אייתי</strong> <small>[לך הבא]</small> <strong>לי מספרא, ואיגזייך אנא</strong> <small>[מספריים, ואגזוז אותך אני]</small> שאל סנחריב: <strong>מהיכא אייתי</strong> <small>[מהיכן אביא]?</small> <strong>אמר ליה</strong> <small>[לו]</small> הקדוש ברוך הוא: <strong>עול לההוא ביתא ואייתי</strong> <small>[לך לאותו בית והבא].</small> <strong>אזל אשכחינהו</strong> <small>[הלך מצאם],</small> <strong>אתו</strong> <small>[באו]</small> <strong>מלאכי שרת ואידמו ליה כגברי</strong> <small>[ונדמו לו כבני אדם],</small> <strong>והוו קא טחני קשייתא</strong> <small>[והיו טוחנים גרעיני תמרים].</small>
 <strong>אמר להו</strong> <small>[להם]</small> סנחריב: <strong>הבו</strong> <small>[תנו]</small> <strong>לי מספרא</strong> <small>[מספריים],</small> <strong>אמרו ליה</strong> <small>[לו]</small> מלאכי השרת: <strong>טחון חד גריוא דקשייתא</strong> <small>[סאה אחת של גרעינים]</small> <strong>וניתן לך.</strong> <strong>טחן חד גריוא דקשייתא ויהבו ליה מספרתא</strong> <small>[סאה אחת של גרעינים ונתנו לו מספריים].</small> <strong>עד דאתא</strong> <small>[שבא],</small> <strong>איחשך</strong> <small>[חשך היום].</small> <strong>אמר ליה</strong> <small>[לו]</small> הקדוש ברוך הוא לסנחריב: <strong>זיל אייתי נורא</strong> <small>[לך הבא אש]</small> להאיר. <strong>אזל ואייתי נורא</strong> <small>[הלך</small> סנחריב <small>והביא אש].</small> <strong>בהדי דקא נפח ליה, אתלי ביה נורא בדיקניה, אזל גזייה לרישיה ודיקניה</strong> <small>[בעוד שהוא נופח</small> באש ללבותה, <small>אחזה האש בזקנו, הלכה וגלחה את ראשו וזקנו]</small> <strong>אמרו: היינו דכתיב</strong> <small>[זהו שנאמר]:</small> <strong>"וגם את הזקן תספה"</strong> (ישעיה ז, כ). <strong>אמר רב פפא: היינו דאמרי אינשי</strong> <small>[זהו שאומרים בני אדם]</small> כפתגם עממי: <strong>"גרירתיה לארמאה שפיר ליה</strong> <small>[אם חרכת את הגוי ונאה היה</small> בעיניו<small>],</small> <strong>איתלי ליה נורא בדיקניה</strong> <small>[הדלק לו אש בזקנו]</small> <strong>ולא שבעת חוכא מיניה</strong> <small>[תשבע צחוק ממנו],</small> ופתגם זה בא לומר שאם אדם אינו מוחה כשמזלזלים בו, ממשיכים לעשות זאת, אבל הדימוי נלקח ממעשה סנחריב.
 <strong>אזל אשכח דפא מתיבותא</strong> <small>[הלך</small> סנחריב <small>מצא קרש מתיבתו]</small> של <strong>נח, אמר: היינו אלהא רבא דשיזביה</strong> <small>[זהו האל הגדול שהצילו]</small> את <strong>נח מטופנא</strong> <small>[מהמבול],</small> <strong>אמר: אי אזיל ההוא גברא ומצלח, מקרב להו לתרין בנוהי קמך</strong> <small>[אם ילך אותו איש,</small> כלומר, אני, <small>ויצליח, יקריב את שני בניו לפניך].</small> <strong>שמעו בנוהי וקטלוהו</strong> <small>[בניו והרגוהו],</small> <strong>היינו דכתיב</strong> <small>[זהו שנאמר]:</small> <strong>"ויהי הוא משתחוה בית נסרך אלהיו ואדרמלך ושראצר בניו הכהו בחרב</strong> והמה נמלטו ארץ אררט<strong>"</strong> (מלכים ב' יט, לז) ומפרש "נסרוך" לשון נסר, שהשתחווה לנסר ועשו אלוה. 
 <big>א</big> כיון שהוזכרו קודם מלכים שבאו למלחמה על אברהם (רמ"ה), מבארים: נאמר באברהם <strong>"ויחלק עליהם לילה הוא ועבדיו ויכם"</strong> (בראשית יד, טו), והמלה "לילה" לכאורה אינה במקומה הראוי במשפט, ועל כך <strong>אמר</strong> <strong>ר' יוחנן: אותו מלאך שנזדמן לו לאברהם</strong> לעוזרו <strong>"לילה" שמו, שנאמר: "והלילה אמר הרה גבר"</strong> (איוב ג, ג), משמע ששם מלאך הוא. <strong>ור' יצחק נפחא אמר: שעשה עמו מעשה לילה,</strong> שכוכבי השמים נלחמו עבורו, <strong>שנאמר: "מן שמים נלחמו הכוכבים ממסלותם נלחמו עם סיסרא"</strong> (שופטים ה, כ). <strong>אמר ריש לקיש: טבא דנפחא מדבר נפחא</strong> <small>[טוב</small> דברו <small>של הנפח,</small> ר' יצחק נפחא, <small>משל בן הנפח,</small> הוא הכנוי לר' יוחנן<small>].</small>
 ועל מה שנאמר באברהם: <strong>"וירדף עד דן"</strong> (בראשית יד, יד), <strong>אמר ר' יוחנן: כיון שבא אותו צדיק</strong> (אברהם) <strong>עד דן</strong> — <strong>תשש כחו,</strong> כי <strong>ראה</strong> ברוח הקודש את <strong>בני בניו ש</strong>הם <strong>עתידין לעבוד עבודה זרה בדן, שנאמר: "</strong>ויעש שני עגלי זהב... <strong>וישם את האחד בבית אל ואת האחד נתן בדן"</strong> (מלכים א' יב, כח-כט). <strong>ואף אותו רשע</strong> נבוכדנצר <strong>לא נתגבר עד שהגיע לדן, שנאמר: "מדן נשמע נחרת סוסיו"</strong> (ירמיה ח, טז).
 <strong>אמר ר' זירא: אף על גב</strong> <small>[אף על פי]</small> ש<strong>שלח ר' יהודה בן בתירא מנציבין: הזהרו</strong> בכבודו של <strong>זקן ששכח תלמודו מחמת אונסו, והזהרו ב</strong>זמן שחיטה שתחתכו גם את ה<strong>וורידין כ</strong>דעת <strong>ר' יהודה, והזהרו ב</strong>כבוד <strong>בני עמי הארץ</strong> לפי שיש <strong>שמהן תצא תורה.</strong> מכל מקום <strong>כי הא מילתא מודעינן להו</strong> <small>[כמו דבר זה מודיעים אנו להם]</small> נאמר
 <strong>"צדיק אתה ה' כי אריב אליך אך משפטים אדבר  אותך</strong> <strong>מדוע דרך רשעים צלחה שלו כל בגדי בגד. נטעתם גם שרשו ילכו   גם עשו פרי"</strong> (שם יב, א-ב) <strong>מאי אהדרו ליה</strong> <small>[מה השיבו לו]</small> לירמיהו על טענה זו — <strong>"כי את רגלים רצתה וילאוך ואיך תתחרה את הסוסים ובארץ שלום אתה בוטח ואיך תעשה בגאון הירדן"</strong> (שם ה), ומתחילה מבארים את הכתוב כפשוטו.
 <strong>משל לאדם אחד שאמר: יכול אני לרוץ שלש פרסאות לפני הסוסים בין בצעי המים</strong> (ביצות, מקום טובעני). <strong>נזדמן לו רגלי אחד, רץ לפניו שלשה מילין ביבשה ונלאה. אמרו לו: ומה לפני רגלי כך</strong> התעייפת, <strong>לפני הסוסים</strong> — <strong>על אחת כמה וכמה. ומה שלשת מילין כך</strong> עייפת, <strong>שלש פרסאות</strong> שהן פי ארבע — <strong>על אחת כמה וכמה. ומה ביבשה כך, בין בצעי המים</strong> — <strong>על אחת כמה וכמה.</strong>
 וביאורו של הענין: <strong>אף אתה,</strong> ירמיהו, חשוב: <strong>ומה בשכר ארבע פסיעות ששלמתי לאותו רשע</strong> נבוכדנצר מפני <strong>שרץ אחר כבודי</strong> — <strong>אתה תמיה</strong> כמה גדול תוקפו, <strong>כשאני משלם שכר לאברהם יצחק ויעקב שרצו לפני כסוסים</strong> כל ימיהם — <strong>על אחת כמה וכמה.</strong> ללמדנו כמה גדול כוחה של מצוה, אפילו מצוה קלה. <strong>היינו דכתיב</strong> <small>[זהו שנאמר]:</small> <strong>"לנבאים נשבר לבי בקרבי רחפו כל עצמתי הייתי כאיש שכור וכגבר עברו יין מפני ה' ומפני דברי קדשו"</strong> (שם כג, ט).
 <big>ב</big> ושואלים: <strong>הני</strong> <small>[אותן]</small> <strong>ארבע פסיעות</strong> של נבוכדנצר <strong>מאי היא</strong> <small>[מה הן]?</small> ומסבירים, <strong>דכתיב</strong> <small>[שנאמר]:</small> <strong>"בעת ההיא שלח מראדך בלאדן בן בלאדן מלך בבל ספרים</strong> ומנחה אל חזקיהו וישמע כי חלה ויחזק<strong>"</strong> (ישעיה לט, א). ושואלים: וכי <strong>משום "כי חלה חזקיהו ויחזק" שדר ליה</strong> <small>[שלח לו]</small> <strong>ספרים ומנחה?</strong> ומשיבים: <strong>אין</strong> <small>[כן],</small> וטעמו — <strong>"לדרש המופת אשר היה בארץ"</strong> (דברי הימים ב' לב, לא). וכך היה הדבר, ש<strong>אמר ר' יוחנן: אותו היום שמת בו אחז שתי שעות היה,</strong> שנתקצר אותו יום בעשר שעות כדי שימהרו לקבור את אחז ולא יחלקו לו כבוד מלכים.
 <strong>וכי</strong> <small>[וכאשר]</small> <strong>חלה חזקיהו ואיתפח</strong> <small>[והבריא],</small> <strong>אהדרינהו קודשא בריך הוא להנך</strong> <small>[החזיר הקדוש ברוך הוא לאותן]</small> <strong>עשר שעי ניהליה</strong> <small>[שעות לו],</small> <strong>דכתיב</strong> <small>[שנאמר]:</small> <strong>"הנני משיב את צל המעלות אשר ירדה במעלות אחז בשמש אחרנית עשר מעלות ותשב השמש עשר מעלות במעלות אשר ירדה"</strong> (ישעיה לח, ח), שהשמש שירדה בשל אחז — חזרה ושבה בשל בנו. <strong>אמר להו</strong> <small>[להם]</small> מרודך לשריו: <strong>מאי האי</strong> <small>[מה</small> הוא <small>זה]</small> שהיום מתארך? <strong>אמרו ליה</strong> <small>[לו]:</small> <strong>חזקיהו חלש ואיתפח</strong> <small>[חלה והבריא],</small> ובשבילו זרחה השמש. <strong>אמר</strong> מרודך: <strong>איכא גברא כי האי ולא בעינא לשדורי ליה שלמא</strong> <small>[יש אדם כזה ואין אני צריך לשלוח לו שלום]?</small> ודאי צריך לכבדו ביותר. <strong>כתבו ליה</strong> <small>[לו]</small> שרי מרודך לחזקיהו: "<strong>שלמא למלכא</strong> <small>[שלום למלך]</small> <strong>חזקיה, שלם לקרתא ירושלם</strong> <small>[שלום לעיר ירושלים],</small> <strong>שלם לאלהא רבא</strong> <small>[שלום לאל הגדול]</small> <strong>".</strong>
 <strong>נבוכד נאצר ספריה</strong> <small>[סופרו]</small> של <strong>בלאדן הוה</strong> <small>[היה],</small> <strong>ההיא שעתא</strong> <small>[</small>ו<small>אותה שעה]</small> <strong>לא הוה התם</strong> <small>[היה שם].</small> <strong>כי אתא</strong> <small>[כאשר בא]</small> <strong>אמר להו</strong> <small>[להם]</small> לסופרים: <strong>היכי כתביתו</strong> <small>[כיצד כתבתם]?</small> <strong>אמרו ליה</strong> <small>[לו]:</small> <strong>הכי כתבינן</strong> <small>[כך כתבנו],</small> כאמור. <strong>אמר להו</strong> <small>[להם]</small> נבוכדנאצר לסופרים: <strong>קריתו ליה "אלהא רבא" וכתביתו ליה</strong> <small>[קוראים אתם לו "האל הגדול" וכותבים אתם אותו]</small> <strong>לבסוף, אלא הכי כתובו</strong> <small>[כך כתבו]</small> <strong>"שלם לאלהא רבא</strong> <small>[שלום לאל הגדול],</small> <strong>שלם לקרתא דירושלם</strong> <small>[שלום לעיר ירושלים],</small> <strong>שלם למלכא</strong> <small>[שלום למלך]</small> <strong>חזקיה".</strong> <strong>אמרי ליה</strong> <small>[אמרו לו]</small> הסופרים לנבוכדנאצר: <strong>קריינא דאיגרתא איהו ליהוי פרוונקא</strong> <small>[קורא האגרת הוא שיהיה השליח</small> לבשר את הכתוב בה<small>],</small> כלומר, דאג אתה לתקן את הדברים.
 <strong>רהט בתריה</strong> <small>[רץ אחריו]</small> אחרי השליח להשיבו, ולכתוב בנוסח אחר. <strong>כדרהיט</strong> <small>[כאשר רץ]</small> <strong>ארבע פסיעות אתא</strong> <small>[בא]</small> <strong>גבריאל ואוקמיה</strong> <small>[והעמידו]</small> שלא ירוץ יותר. <strong>אמר ר' יוחנן: אילמלא לא בא גבריאל והעמידו לא היה תקנה לשונאיהם של ישראל</strong> (כלומר, לישראל) שהיה זוכה למלוכה במשך דורות רבים כל כך, ולא היתה תקומה למפלת ישראל.
  אגב שואלים: <strong>מאי</strong> <small>[מה</small> פירוש<small>]</small> <strong>"</strong>מרודך <strong>בלאדן בן בלאדן",</strong> שאם היה שמו "מרודך", לא היה שמו "בלאדן"! <strong>אמרי</strong> <small>[אומרים]:</small> <strong>בלאדן מלכא הוה, ואישתני אפיה והוה כי דכלבא</strong> <small>[מלך היה, והשתנו פניו והיו כפני כלב]</small>. <strong>הוה יתיב דבריה על מלכותא</strong> <small>[היה יושב בנו על</small> כסא <small>מלכותו].</small> <strong>כי הוה כתיב, הוה כתיב שמיה ושמיה דאבוה</strong> <small>[כאשר היה כותב, היה כותב</small> את <small>שמו ושם אביו]</small> <strong>בלאדן מלכא</strong> <small>[המלך].</small> <strong>היינו דכתיב</strong> <small>[זהו שנאמר]:</small> <strong>"בן יכבד אב ועבד אדניו"</strong> (מלאכי א, ו), כלומר, זה נקרא כיבוד אב שיש באומות.
  ומסבירים:  <strong>"בן יכבד אב"</strong> — <strong>הא דאמרן</strong> <small>[זה שאמרנו]</small> בבלאדן, <strong>ועבד אדניו"</strong> — <strong>דכתיב</strong> <small>[שנאמר]:</small> <strong>"ובחדש החמישי בעשור לחדש היא שנת תשע עשרה שנה למלך נבוכדנאצר מלך בבל בא נבוזראדן רב טבחים עמד לפני מלך בבל בירושל  ם. וישרף את בית ה' ואת בית המלך"</strong> (ירמיה נב, יב-יג)
## דף צו:
 ויש לברר: <strong>ומי סליק</strong> <small>[והאם עלה]</small> <strong>נבוכד נצר לירושלים? והכתיב</strong> <small>[והרי נאמר]</small> בצדקיהו: <strong>"</strong>ויתפשו את המלך <strong>ויעלו אתו אל מלך בבל רבלתה"</strong> (מלכים ב' כה, ו), <strong>ואמר ר' אבהו:</strong> "רבלתה" <strong>זו אנטוכיא,</strong> משמע שלא היה נבוכדנצר כלל בירושלים. <strong>רב חסדא ורב יצחק בר אבודימי</strong> נתנו הסבר לדבר, <strong>חד</strong> <small>[אחד</small> מהם<small>]</small> <strong>אמר:</strong> <strong>דמות דיוקנו</strong> של נבוכדנצר <strong>היתה חקוקה לו על מרכבתו</strong> של נבוזואדן ונהג בו כאילו הוא עצמו שם, <strong>וחד</strong> <small>[ואחד</small> מהם<small>]</small> <strong>אמר:</strong> <strong>אימה יתירה היתה לו</strong> לנבוזראדן <strong>ממנו ודומה</strong> היה תמיד <strong>כמי שעומד לפניו.</strong> והוא דוגמה לעבד המכבד את אדוניו.
 <big>א</big> כיון שדובר בנבוזראדן, מביאים גם מעשהו בחורבן הבית. <strong>אמר רבא: טעין תלת מאה כודנייתא נרגא דפרזלא דשליט בפרזלא שדר ליה</strong> <small>[מטען שלש מאות פרדות גרזיני ברזל החותך ברזל שלח לו]</small> <strong>נבוכדנצר לנבוזראדן,</strong> <strong>כולהו בלעתינהו חד דשא דירושלם</strong> <small>[את כולם בלע,</small> שיבר <small>שער אחד שבירושלים],</small> שכל הגרזינים נשברו בו, <strong>שנאמר: "פתוחיה יחד בכשיל וכילפות יהלמון"</strong> (תהלים עד, ו), כלומר, שפתחי ירושלים עמדו בפני כשיל וכילפות של ברזל. <strong>בעי למיהדר</strong> <small>[רצה לחזור]</small> <strong>אמר: מסתפינא</strong> <small>[מתיירא אני]</small> ש<strong>לא ליעבדו</strong> <small>[יעשו]</small> <strong>בי כי היכי דעבדו</strong> <small>[כפי שעשו]</small> <strong>בסנחריב,</strong> שמפלתו הגדולה היתה בירושלים.
 <strong>נפקא קלא ואמר</strong> <small>[יצאה</small> בת <small>קול ואמרה]:</small> <strong>שוור בר שוור</strong> <small>[קופץ בן קופץ],</small> <strong>נבוזראדן שוור, דמטא זימנא דמקדשא חריב והיכלא מיקלי</strong> <small>[קפוץ, שהגיע זמן המקדש להחרב וההיכל להשרף].</small> <strong>פש ליה חד נרגא, אתא מחייה בקופא, ואיפתח</strong> <small>[נשאר לו גרזן אחד, בא והכה</small> את השער <small>בקצה הרחב</small> של הגרזן <small>ונפתח],</small> <strong>שנאמר: "יודע כמביא למעלה בסבך עץ קרדמות"</strong> (שם ה), שבזמן הראוי נפתח לו כאילו היה זה בתוך עצים ולא בחומה.
 <strong>הוה קטיל ואזל</strong> <small>[היה הורג והולך]</small> בתוך כניסתו לעיר <strong>עד דמטא להיכלא</strong> <small>[שהגיע להיכל].</small> ומשבא להיכל <strong>אדליק ביה נורא</strong> <small>[הדליק בו אש].</small> <strong>גבה היכלא</strong> <small>[התרומם ההיכל]</small> שלא תשלוט בו האש. <strong>דרכו ביה</strong> <small>[בו,</small> אותו<small>]</small> <strong>מן שמיא</strong> <small>[השמים]</small> שירד למקומו, <strong>שנאמר: "גת דרך ה' לבתולת בת יהודה"</strong> (איכה א, טו). <strong>קא זיחא דעתיה</strong> <small>[זחה דעתו],</small> נתגאה נבוזראדן בנצחונו, <strong>נפקא בת קלא</strong> <small>[יצאה בת קול]</small> <strong>ואמרה ליה</strong> <small>[לו]:</small> <strong>עמא קטילא קטלת, היכלא קליא קלית, קימחא טחינא טחינת</strong> <small>[עם הרוג הרגת, היכל שרוף שרפת, קמח טחון טחנת],</small> <strong>שנאמר</strong> על בבל: <strong>"קחי רחים וטחני קמח גלי צמתך חשפי שבל גלי שוק עברי נהרות"</strong> (ישעיה מז, ב) — <strong>"</strong>טחני <strong>חטים" לא נאמר אלא "</strong>טחני <strong>קמח",</strong> לומר, כבר נעשה הדבר בידי שמים, ומכוח ה' ולא בגבורתו של הכובש.
  כשהגיע להיכל <strong>חזא דמיה</strong> <small>[ראה את דמו]</small> של <strong>זכריה</strong> הנביא <strong>דהוה קא רתח</strong> <small>[שהיה רותח],</small> ולא שקט, מפני שנהרג בתוך המקדש. <strong>אמר להו</strong> <small>[להם]</small> נבוזראדן לכהנים שהיו שם: <strong>מאי האי</strong> <small>[מה זה]?</small> <strong>אמרו ליה</strong> <small>[לו]:</small> <strong>דם זבחים הוא דאישתפיך</strong> <small>[שנשפך]</small> כאן. <strong>אמר להו</strong> <small>[להם]:</small> <strong>אייתי ואנסי אי מדמו</strong> <small>[הביאו ואנסה אם דומים</small> הם<small>].</small> <strong>כסי</strong> <small>[שחט]</small> <strong>ולא אידמו</strong> <small>[נדמה</small> הדם<small>].</small> <strong>אמר להו</strong> <small>[להם]:</small> <strong>גלו לי</strong> את האמת, <strong>ואי</strong> <small>[ואם]</small> <strong>לא, סריקנא לכו לבשרייכו במסריקא דפרזלא</strong> <small>[אסרוק את בשרכם במסרקות של ברזל].</small>
 <strong>אמרו ליה</strong> <small>[לו]:</small> <strong>האי</strong> <small>[זה]</small> דם <strong>כהן ונביא הוא דאינבי להו</strong> <small>[שהתנבא להם]</small> <strong>לישראל בחורבנא דירושלם, וקטלוהו</strong> <small>[לחורבן ירושלים, והרגוהו].</small> <strong>אמר להו</strong> <small>[להם]:</small> <strong>אנא מפייסנא ליה</strong> <small>[אני אפייס אותו]</small> שיפסיק לרתוח. <strong>אייתי רבנן, קטיל עילויה</strong> <small>[הביא חכמים, הרגם עליו],</small> ליד דם זה <strong>ולא נח.</strong> <strong>אייתי דרדקי דבי רב קטיל עילויה</strong> <small>[הביא תינוקות של בית רבן הרג עליו]</small> <strong>ולא נח. אייתי</strong> <small>[הביא]</small> <strong>פרחי</strong> (צעירי) <strong>כהונה קטיל עילויה</strong> <small>[הרג עליו]</small> <strong>ולא נח,</strong> <strong>עד די קטל עילויה תשעין</strong> <small>[שהרג עליו תשעים]</small> <strong>וארבעה ריבוא</strong> אנשים, <strong>ו</strong>עדיין <strong>לא נח.</strong>
 <strong>קרב לגביה</strong> <small>[התקרב</small> נבוזראדן <small>אליו,</small> אל הדם<small>]</small> ו<strong>אמר: זכריה זכריה, טובים שבהן איבדתים</strong> בגללך, האם <strong>ניחא</strong> <small>[נוח]</small> <strong>לך</strong> (רצונך) <strong>דאיקטלינהו לכולהו</strong> <small>[שאהרוג את כולם]?!</small> <strong>מיד נח</strong> הדם. <strong>הרהר</strong> נבוזראדרן <strong>תשובה בדעתיה</strong> <small>[בדעתו],</small> <strong>אמר: מה הם שלא איבדו אלא נפש אחת, כך</strong> לא היתה להם כפרה אלא במותם של אלפים רבים כל כך, <strong>ההוא גברא מה תיהוי עליה</strong> <small>[אותו אדם,</small> הוא עצמו, <small>מה תהיה עליו],</small> ומה יהיה עונשו שיצטרך להיענש על כל חטאיו? <strong>ערק, שדר פורטיתא לביתיה, ואיתגייר</strong> <small>[ברח, שלח צוואה לביתו, והתגייר].</small>
 <strong>תנו רבנן</strong> <small>[שנו חכמים]:</small> <strong>נעמן</strong> הארמי <strong>גר תושב היה,</strong> שלא קיבל על עצמו את היהדות בשלימות, אלא נמנע מעבודה זרה בלבד. <strong>נבוזראדן גר צדק</strong> גמור <strong>היה.</strong> ועוד כיוצא בזה: <strong>מבני בניו של סיסרא למדו תורה בירושלים.</strong> <strong>מבני</strong> <strong>בניו של סנחריב לימדו תורה ברבים.</strong> ושואלים: <strong>ומאן נינהו</strong> <small>[ומי הם]</small> אלה? ומשיבים: <strong>שמעיה ואבטליון</strong> שהיו מבני גרים ממשפחה זו.
 <strong>מבני בניו של המן למדו תורה בבני ברק. ואף מבני בניו של אותו רשע,</strong> נבוכדנצר, <strong>ביקש הקדוש ברוך הוא להכניסן תחת כנפי השכינה</strong> שיתגיירו. <strong>אמרו מלאכי השרת לפני הקדוש ברוך הוא: רבונו של עולם: מי שהחריב את ביתך ושרף את היכלך תכניס תחת כנפי השכינה? היינו דכתיב</strong> <small>[זהו שנאמר]:</small> <strong>"רפינו את בבל ולא נרפתה"</strong> (ירמיה נא, ט). <strong>עולא אמר: זה נבוכדנצר</strong> שלא נתגייר איש מבני בניו. <strong>ר' שמואל בר נחמני אמר:</strong> אין הכוונה לאדם מסויים, אלא <strong>אלו נהרות בבל, ותרגמה</strong> <small>[והסברה]</small> שמדובר <strong>דצינייתא צרידתא דבבלאי</strong> <small>[נהרות המרים המלוחים של בבל]</small> (גאונים).
 <big>ב</big> אגב סיפור זה העוסק בחורבן הבית, מספרים את השתלשלות הדברים. <strong>אמר עולא: עמון ומואב שיבבי בישי דירושלם הוו</strong> <small>[שכנים רעים של ירושלים היו].</small> <strong>כיון דשמעינהו לנביאי דקא מיתנבאי לחורבנא דירושלם</strong> <small>[ששמעו אותם, את הנביאים שמתנבאים על חורבן ירושלים]</small> <strong>שלחו לנבוכדנצר: פוק ותא</strong> <small>[צא</small> ממקום מושבך <small>ובוא</small> עליהם<small>]</small> ותכבשם. <strong>אמר</strong> להם בתשובה: <strong>מסתפינא</strong> <small>[מתיירא אני]</small> ש<strong>לא ליעבדו</strong> <small>[יעשו]</small> <strong>לי כדעבדו בקמאי</strong> <small>[כפי שעשו בראשונים].</small>
 <strong>שלחו ליה</strong> <small>[לו]</small> עמון ומואב: <strong>"כי אין האיש בביתו הלך בדרך מרחוק"</strong> <small>(משלי ז, יט)</small>, <strong>ואין</strong> משמעות <strong>"איש" אלא</strong> רמז ל<strong>הקדוש ברוך הוא, שנאמר: "ה' איש מלחמה"</strong> (שמות טו, ג). <strong>שלח להו</strong> <small>[להם]</small> בתשובה: <strong>בקריבא</strong> <small>[ב</small>מקום <small>קרוב]</small> <strong>הוא, ואתי</strong> <small>[ויבוא].</small> הוסיפו ו<strong>שלחו ליה</strong> <small>[לו]:</small> <strong>"הלך בדרך מרחוק"</strong> (משלי ז, יט). <strong>שלח להו</strong> <small>[להם]:</small> <strong>אית להו צדיקי דבעו רחמי, ומייתו ליה</strong> <small>[יש בהם צדיקים שיבקשו רחמים, ויביאו אותו].</small>
 <strong>שלחו ליה</strong> <small>[לו]</small> עוד עמון ומואב: <strong>"צרור הכסף לקח בידו"</strong> (שם ז, כ), <strong>ואין</strong> משמעות <strong>"כסף" אלא צדיקים, שנאמר: "ואכרה לי בחמשה עשר כסף וחמר שערים ולתך שערים"</strong> (הושע ג, ב), שנתפרש שקנה ה' את כנסת ישראל בשל הצדיקים שבהם,  ושלחו לו שאבדו הצדיקים מישראל.
 <strong>שלח להו</strong> <small>[להם]:</small> שמא <strong>הדרי רשיעי</strong> <small>[יחזרו הרשעים]</small> שבהם <strong>בתשובה</strong> וייעשו כצדיקים, <strong>ובעו רחמי ומייתו ליה</strong> <small>[</small><small>ויבקשו רחמים ויביאו אותו].</small> <strong>שלחו ליה</strong> <small>[לו]:</small> <strong>כבר קבע להן זמן</strong> מתי תבוא הגאולה, ועד אז יכול אתה לעשות כרצונך, <strong>שנאמר: "ליום הכסא יבא לביתו"</strong> (משלי ז, כ), ו<strong>אין</strong> משמעות <strong>"כסא" אלא זמן</strong> מסויים וקצוב, <strong>שנאמר: "</strong>תקעו בחודש שופר <strong>בכסה ליום חגנו"</strong> (תהלים פא, ד). <strong>שלח להו</strong> <small>[להם]:</small> זמן <strong>סיתווא</strong> <small>[חורף]</small> <strong>הוא, ולא מצינא דאתי מתלגא וממיטרא</strong> <small>[ואין אני יכול לבוא</small> משום <small>השלג והמטר].</small>
 <strong>שלחו ליה</strong> <small>[לו]</small> עמון ומואב: <strong>תא אשינא דטורא</strong> <small>[בוא על שיני ההרים]</small> מלמעלה, ששם אין המטר יוצר שלוליות, <strong>שנאמר: "שלחו כר מושל ארץ מסלע מדברה אל הר בת ציון"</strong> (ישעיה טז, א). <strong>שלח להו</strong> <small>[להם]:</small> <strong>אי אתינא, לית</strong> <small>[אם אבוא אין]</small> <strong>לי דוכתא דיתיבנא ביה</strong> <small>[מקום שאשב בו]</small> בשעת המצור על העיר. <strong>שלחו ליה</strong> <small>[לו]:</small> <strong>קברות</strong> (מערות הקבורה) <strong>שלהם מעולין מפלטירין</strong> (ארמונות) <strong>שלך</strong> ויכול אתה לפנות את מערות הקבורה שלהם ולדור שם, <strong>דכתיב</strong> <small>[שנאמר]:</small> <strong>"בעת ההיא נאם ה' יוציאו את עצמות מלכי יהודה ואת עצמות שריו ואת עצמות הכהנים ואת עצמות הנביאים ואת עצמות יושבי ירושל  ם מקבריהם. ושטחום לשמש ולירח ולכל צבא השמים אשר אהבום ואשר עבדום ואשר הלכו אחריהם"</strong> (ירמיה ח, א-ב), והוציאום משום שהיו צריכים לפנות מקום לצבא נבוכדנצר.
 <big>ג</big> <strong>אמר ליה</strong> <small>[לו]</small> <strong>רב נחמן לר' יצחק: מי שמיע לך אימת אתי בר נפלי</strong> <small>[</small>האם יודע אתה, <small>האם שמעת מתי יבוא בן הנפילים]?</small> <strong>אמר ליה</strong> <small>[לו]:</small> <strong>מאן בר נפלי</strong> <small>[מיהו בן הנפילים]?</small> <strong>אמר ליה</strong> <small>[לו]:</small> <strong>משיח.</strong> שאל אותו בתמיה: את ה<strong>משיח "בר נפלי" קרית ליה</strong> <small>["בן נפילים" קורא אתה]?</small> <strong>אמר</strong> <strong>ליה</strong> <small>[לו]:</small> <strong>אין</strong> <small>[כן],</small> <strong>דכתיב</strong> <small>[ש</small>כן <small>נאמר]:</small> <strong>"ביום ההוא אקים</strong>
## דף צז.
 <strong>את סכת דויד הנפלת"</strong> (עמוס ט, יא), ולכן נקרא המשיח "בר (בן) ניפלי". <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: דור שבן דוד</strong> (המשיח) <strong>בא בו, תלמידי חכמים מתמעטים, והשאר עיניהם כלות ביגון ואנחה, וצרות רבות</strong> (מתרבות), <strong>וגזרות קשות מתחדשות, עד שהראשונה פקודה</strong> (עוברת), <strong>שניה ממהרת לבא.</strong>
 <strong>תנו רבנן</strong> <small>[שנו</small> חכמים] בברייתא: <strong>שבוע</strong> (שמיטה, שבע שנים) <strong>שבן דוד בא בו, שנה ראשונה מתקיים מקרא זה: "והמטרתי על עיר אחת ועל עיר אחת לא אמטיר"</strong> (שם ד, ז). בשנה ה<strong>שניה</strong> מאותה שמיטה — <strong>חיצי רעב משתלחים,</strong> שמקומות מסויימים יסבלו מן הרעב. בשנה ה<strong>שלישית</strong> של שמיטה זו — <strong>רעב גדול, ומתים אנשים ונשים וטף חסידים ואנשי מעשה, ותורה משתכחת מלומדיה. ב</strong>שנה ה<strong>רביעית</strong> — <strong>שובע ואינו שובע. בחמישית</strong> — <strong>שובע גדול, ואוכלין ושותין ושמחין, ותורה חוזרת ללומדיה. בששית</strong> — <strong>קולות</strong> נשמעים משמים, <strong>בשביעית</strong> — <strong>מלחמות</strong> כגון מלחמת גוג ומגוג, הבאות על ישראל. <strong>במוצאי שביעית</strong> — <strong>בן דוד בא.</strong>
 <strong>אמר רב יוסף: הא</strong> <small>[הרי]</small> <strong>כמה</strong> שנות <strong>שביעית דהוה כן</strong> <small>[שהיה כך]</small> כעין מאורעות אלה <strong>ולא אתא</strong> <small>[בא]</small> משיח! <strong>אמר אביי:</strong> מה שאמרו שיהיו <strong>בששית קולות,</strong> ו<strong>בשביעית מלחמות, מי הוה</strong> <small>[האם היה]?</small> שחלק זה עדיין לא נתקיים. <strong>ועוד, כסדרן מי הוה</strong> <small>[האם היה],</small> שאף אם היו שנות רעב ושובע ומלחמה, אבל לא ארעו הדברים לפי הסדר שבאותה ברייתא.
  נאמר <strong>"אשר חרפו אויביך ה' אשר חרפו עקבות משיחך"</strong> (תהלים פט, נב). <strong>תניא</strong> <small>[שנויה</small> ברייתא<small>],</small> <strong>ר' יהודה אומר: דור שבן דוד בא בו, בית הוועד</strong> שהוא מושב החכמים <strong>יהיה לזנות, והגליל יחרב, והגבלן</strong> (הבשן) <strong>יאשם</strong> (יהא שומם), <strong>ואנשי גבול</strong> שימלטו מפני הגויים <strong>יסובבו מעיר לעיר ולא יחוננו</strong> (ירוחמו), <strong>וחכמת הסופרים תסרח</strong> (תתמעט), <strong>ויראי חטא ימאסו, ופני הדור כפני כלב</strong> בחוצפה וחוסר בושה,
 <strong>והאמת</strong> תהא <strong>נעדרת, שנאמר: "ותהי האמת נעדרת וסר מרע משתולל"</strong> (ישעיה נט, טו). <strong>מאי</strong> <small>[מה</small> פירוש<small>]</small> <strong>"ותהי האמת נעדרת"? אמרי דבי</strong> <small>[אמרו</small> חכמים <small>מבית</small> מדרשו<small>]</small> של <strong>רב: מלמד שנעשית</strong> האמת <strong>עדרים עדרים, והולכת לה. מאי</strong> <small>[מה</small> פירוש<small>]</small> <strong>"וסר מרע משתולל"?</strong> <strong>אמרי דבי</strong> <small>[אמרו</small> חכמים <small>מבית</small> מדרשו<small>]</small> של <strong>ר' שילא: כל מי שסר מרע</strong> — <strong>משתולל,</strong> נחשב כמשוגע <strong>על הבריות.</strong>
 <big>א</big> כיון שדובר בהעדר האמת, מביאים דברים ש<strong>אמר רבא: מריש הוה אמינא</strong> <small>[מתחילה הייתי אומר]</small> כי <strong>ליכא קושטא בעלמא</strong> <small>[אין אמת בעולם],</small> שאין מקום שידברו בו תמיד אמת. <strong>אמר לי ההוא מרבנן</strong> <small>[אחד החכמים]</small> <strong>ורב טבות שמיה</strong> <small>[שמו],</small> <strong>ואמרי לה</strong> <small>[ויש אומרים]</small> ש<strong>רב טביומי שמיה</strong> <small>[שמו]</small>, והוא היה אדם ישר כל כך, <strong>דאי הוו יהבי ליה</strong> <small>[שאם היו נותנים לו]</small> את <strong>כל חללי דעלמא</strong> <small>[חלל העולם]</small> <strong>לא הוה משני בדיבוריה</strong> <small>[היה משנה בדיבורו],</small> וסיפר לי: <strong>זימנא חדא איקלעי לההוא אתרא ו"קושטא" שמיה</strong> <small>[פעם אחת הזדמנתי למקום אחד ו"אמת" שמו],</small> <strong>ולא הוו משני בדיבורייהו</strong> <small>[היו משנים בדבריהם],</small> שהיו מקפידים לומר רק אמת, <strong>ולא הוה מיית איניש מהתם</strong> <small>[היה מת אדם משם]</small> <strong>בלא זימניה</strong> <small>[זמנו].</small> <strong>נסיבי איתתא מינהון, והוו</strong> <small>[נשאתי אשה מביניהם, והיו]</small> <strong>לי תרתין בנין מינה</strong> <small>[שני בנים ממנה].</small>
 <strong>יומא חד הוה יתבא דביתהו וקא חייפא רישא</strong> <small>[יום אחד ישבה אשתו וחפפה</small> את <small>ראשה],</small> <strong>אתאי שיבבתה טרפא אדשא</strong> <small>[באה שכנתה</small> ו<small>דפקה בדלת]</small> להכנס, <strong>סבר</strong> <small>[חשב]:</small> <strong>לאו אורח ארעא</strong> <small>[לא דרך ארץ]</small> זה לספר לה שאשתו רוחצת עצמה, <strong>אמר לה: ליתא הכא</strong> <small>[איננה כאן],</small> וכיון ששינה בדיבורו <strong>שכיבו ליה תרתין בנין</strong> <small>[מתו לו שני בנים].</small> <strong>אתו אינשי דאתרא לקמיה</strong> <small>[באו אנשי המקום אליו]</small> ו<strong>אמרו ליה</strong> <small>[לו]:</small> <strong>מאי האי</strong> <small>[מה זה]?</small> <strong>אמר להו</strong> <small>[להם]:</small> <strong>הכי הוה</strong> <small>[כך היה]</small> <strong>מעשה</strong> ששיניתי בדיבורי מפני הנימוס. <strong>אמרו ליה</strong> <small>[לו]:</small> <strong>במטותא מינך, פוק מאתרין ולא תגרי בהו מותנא בהנך אינשי</strong> <small>[בבקשה ממך צא ממקומנו ואל תגרה את המות באותם אנשים],</small> כלומר, אל תביא עלינו מיתה שלא בזמנה.
 <big>ב</big> ושוב לענין ראשון: <strong>תניא</strong> <small>[שנויה</small> ברייתא<small>],</small> <strong>ר' נהוראי אומר: דור שבן דוד בא בו, נערים ילבינו פני זקנים, וזקנים יעמדו לפני נערים</strong> לכבדם, <strong>ובת קמה</strong> (מורדת) <strong>באמה, וכלה בחמותה, ופני הדור כפני כלב, ואין הבן מתבייש מאביו.</strong>
 <strong>תניא</strong> <small>[שנויה</small> ברייתא<small>],</small> <strong>ר' נחמיה אומר: דור שבן דוד בא בו, העזות</strong> (חוצפה) <strong>תרבה, והיוקר יעות</strong> את האנשים, שיהיו רמאים, <strong>והגפן יתן</strong> אמנם <strong>פריו,</strong> <strong>ו</strong>אולם <strong>היין</strong> יהיה <strong>ביוקר, ונהפכה כל המלכות למינות,</strong> שתתפשט הנצרות בעולם, <strong>ואין תוכחה,</strong> שלא יקבלו הבריות תוכחה שמוכיחים אותם. ומעירים, <strong>מסייע ליה</strong> <small>[לו]</small> הדבר <strong>ל</strong>שיטת <strong>ר' יצחק,</strong> ש<strong>אמר ר' יצחק: אין בן דוד בא עד שתתהפך כל המלכות למינות. אמר רבא: מאי קרא</strong> <small>[מהו הכתוב]</small> הרומז על כך — שנאמר בדיני צרעת: <strong>"כלו הפך לבן טהור הוא"</strong> (ויקרא יג, יג), שאף שאם יש מקצת לובן של נגע חולני בעור הרי זה סימן לנגע צרעת, אולם אם כל העור הופך לבן הרי זה סימן טהרה. ואף תיקון העולם יהיה כשיגיע לתחתית הירידה.
 <strong>תנו רבנן</strong> <small>[שנו חכמים]</small> על הכתוב <strong>"כי ידין ה' עמו</strong> ועל עבדיו יתנחם <strong>כי יראה כי אזלת יד ואפס עצור ועזוב"</strong> (דברים לב, לו), "אזלת יד" זו כוונתה: <strong>אין בן דוד בא עד שירבו המסורות</strong> (המלשינים). <strong>דבר אחר: עד שיתמעטו התלמידים. דבר אחר:</strong> אינו בא <strong>עד שתכלה פרוטה מן הכיס. דבר אחר: עד שיתייאשו מן הגאולה, שנאמר: "ואפס עצור ועזוב" כביכול אין סומך ועוזר לישראל,</strong>
 <strong>כי הא</strong> <small>[כמו</small> מעשה <small>זה]</small> של <strong>ר' זירא כי הוה משכח רבנן דמעסקי ביה</strong> <small>[כאשר היה מוצא חכמים שעוסקים בו,</small> בענין קץ המשיח<small>]</small> <strong>אמר להו</strong> <small>[להם]:</small> <strong>במטותא, בעינא מנייכו לא תרחקוה</strong> <small>[בבקשה מבקש אני מכם אל תרחקוהו]</small> על ידי עיסוק בחישובי קיצים, <strong>דתנינא</strong> <small>[ששנינו]:</small> <strong>שלשה</strong> דברים <strong>באין בהיסח הדעת</strong> כשאין חושבים עליהם, <strong>אלו הן: משיח, מציאה, ועקרב.</strong> ולכן מוטב שלא להתעסק בענייני המשיח, ולהסיח את הדעת ממנו.
 <big>ג</big> <strong>אמר רב קטינא: שית אלפי שני הוו עלמא, וחד חרוב</strong> <small>[ששת אלפים שנה הוא</small> משך ימי <small>העולם,</small> ואלף <small>אחד יחרב].</small> ומנין שאלף אחד ייחרב — <strong>שנאמר: "ונשגב ה' לבדו ביום ההוא"</strong> (ישעיה ב, יא), שיומו של ה' — אלף שנה הוא. <strong>אביי אמר: תרי חרוב</strong> <small>[שני</small> אלפים <small>יחרב],</small> <strong>שנאמר: "יחינו מימים ביום השלישי יקמנו ונחיה לפניו"</strong> (הושע ו, ב).
 <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רב קטינא:</strong> <strong>כשם שהשביעית משמטת שנה אחת לשבע שנים, כך העולם משמט</strong> ומבטל קיומו את הרגיל <strong>אלף שנים לשבעת אלפים שנה, שנאמר: "ונשגב ה' לבדו ביום ההוא", ואומר: "מזמור שיר ליום השבת"</strong> (תהלים צב, א), כלומר, <strong>יום</strong> (אלף שנה) <strong>שכולו שבת. ואומר:</strong> כדי שנבין את שיעור הגודל <strong>"כי אלף שנים בעיניך כיום אתמול כי יעבר</strong> ואשמורה בלילה" <small>(תהלים צ, ד)</small>. 
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>אליהו</strong> <strong>ששת אלפים שנה הוי עלמא</strong> <small>[הוא העולם],</small> <strong>שני אלפים</strong> מהם <strong>תוהו,</strong> שאין העולם מסודר ומאורגן, <strong>שני אלפים תורה</strong> מימות האבות עד סוף ימי תקופת המשנה בערך, <strong>שני אלפים ימות המשיח.</strong> זה צריך היה להיות סדר מהלך ההיסטוריה.
## דף צז:
 <strong>ובעונותינו שרבו יצאו מהם מה שיצאו</strong> ולא בא המשיח בסוף ארבעת אלפים שנה.
 <strong>אמר ליה</strong> <small>[לו]</small> <strong>אליהו לרב יהודה אחוה</strong> <small>[אחיו]</small> של <strong>רב סלא חסידא</strong> <small>[החסיד]:</small> <strong>אין העולם</strong> מתקיים <strong>פחות משמונים וחמשה יובלות</strong> שהם ארבעת אלפים ומאתיים וחמישים שנה. <strong>וביובל האחרון בן דוד בא.</strong> <strong>אמר ליה</strong> <small>[לו]</small> רב יהודה לאליהו: האם <strong>בתחילתו</strong> של היובל בא, <strong>או בסופו?</strong> <strong>אמר ליה</strong> <small>[לו]</small> אליהו: <strong>איני יודע.</strong> ועוד שאלו רב יהודה: האם <strong>כלה</strong> היובל האחרון הזה <strong>או אינו כלה,</strong> ויבוא משיח לפני שיגמר. <strong>אמר ליה</strong> <small>[לו]</small> אליהו: <strong>איני יודע. רב אשי אמר:</strong> לא כך יש להבין, שקבע מועד לביאת הגואל, אלא <strong>הכי</strong> <small>[כך]</small> <strong>אמר ליה</strong> <small>[לו]:</small> <strong>עד הכא</strong> <small>[כאן]</small> <strong>לא תיסתכי ליה</strong> <small>[תצפה לו],</small> <strong>מכאן ואילך איסתכי ליה</strong> <small>[מכאן והלאה תצפה לו].</small>
 <strong>שלח ליה</strong> <small>[לו]</small> <strong>רב חנן בר תחליפא לרב יוסף: מצאתי אדם אחד ובידו מגילה אחת כתובה אשורית</strong> (באותיות מרובעות) <strong>ולשון קדש, אמרתי לו:</strong> מגילה <strong>זו מניין לך? אמר לי: לחיילות של רומי נשכרתי, ובין גינזי רומי מצאתיה,</strong> וברור שלא רומאים כתבוה אלא מישראל היא, <strong>וכתוב בה</strong> במגילה: <strong>לאחר ארבעת אלפים ומאתים ותשעים ואחד שנה לבריאתו של עולם</strong> — <strong>העולם יתום</strong> (יכלה), <strong>מהן</strong> יהיו שנים של <strong>מלחמות תנינים</strong> בין הלויתן ובהמות <strong>מהן מלחמות גוג ומגוג, ושאר</strong> הימים <strong>ימות המשיח</strong> ואחר כך ייהרס העולם. <strong>ואין הקדוש ברוך הוא מחדש</strong> ובורא <strong>את עולמו אלא לאחר שבעת אלפים שנה. רב אחא בריה</strong> <small>[בנו]</small> של <strong>רבא אמר: "לאחר חמשת אלפים שנה" איתמר</strong> <small>[נאמר].</small>
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' נתן אומר: מקרא זה נוקב ויורד עד תהום,</strong> כלומר, כוונת הפסוק עמוקה מני תהום, ואין אדם יכול לדעת מראש את הדבר, ומהו הכתוב — <strong>"כי עוד חזון למועד ויפח לקץ ולא יכזב אם יתמהמה חכה לו כי בא יבא לא יאחר"</strong> (חבקוק ב, ג),
 <strong>לא כרבותינו שהיו דורשין "עד עדן</strong> ו<strong>עדנין ופלג עדן"</strong> (דניאל ז, כה), שסברו שתארך גלות אחרונה פי שלוש וחצי מגלות מצרים ("עידן"),
 <strong>ולא כ</strong>שיטת <strong>ר' שמלאי שהיה דורש</strong> את הכתוב <strong>"האכלתם לחם דמעה ותשקמו בדמעות שליש"</strong> (תהלים פ, ו), שתמשך הגלות פי שלוש ("שליש") כגלות מצרים,
 <strong>ולא כ</strong>שיטת <strong>ר' עקיבא שהיה דורש</strong> את הכתוב <strong>"עוד אחת מעט היא ואני מרעיש את השמים ואת הארץ"</strong> (חגי ב, ו), שסבר שהגאולה קרובה לבוא אחר החורבן.
 <strong>אלא</strong> הסדר כך היה: <strong>מלכות ראשון</strong> של החשמונאים בגדולתם — <strong>שבעים שנה, מלכות שניה</strong> של הורדוס וביתו — <strong>חמשים ושתים</strong> שנה, <strong>ומלכות בן כוזיבא</strong> (בר כוכבא) <strong>שתי שנים ומחצה,</strong> ולאחר מכן אין לדעת עד כמה תארך עוד גלות ישראל.
  ושואלים:  <strong>מאי</strong> <small>[מה]</small> דיוק הלשון <strong>"ויפח לקץ ולא יכזב"? אמר ר' שמואל בר נחמני אמר ר' יונתן: תיפח עצמן של</strong> (יקוללו אלו שהם) <strong>מחשבי קיצין, שהיו אומרים כיון שהגיע את הקץ</strong> שחשבנו <strong>ולא בא</strong> המשיח <strong>שוב אינו בא</strong> כלל, <strong>אלא חכה לו</strong> גם לאחר מכן. <strong>שנאמר: "אם יתמהמה חכה לו". שמא תאמר אנו</strong> <strong>מחכין</strong> ושואפים שיגיע הקץ <strong>והוא</strong> הקדוש ברוך הוא <strong>אינו מחכה</strong> ואינו חפץ בו?! — <strong>תלמוד לומר: "ולכן יחכה ה' לחננכם ולכן ירום לרחמכם</strong> כי אלהי משפט ה' אשרי כל חוכי לו
 <strong>"</strong>(ישעיה ל, יח), ולכאורה <strong>וכי מאחר שאנו מחכים</strong> ורוצים בו <strong>והוא מחכה,</strong> אם כן <strong>מי מעכב?</strong> אולם <strong>מדת הדין מעכבת</strong> ("כי אלהי משפט ה' ") ואין אנו ראויים עדיין לכך. <strong>וכי מאחר שמדת הדין מעכבת</strong> ואיננו ראויים לגאולה, אם כן <strong>אנו למה מחכין</strong> בכל יום שיבוא? כדי <strong>לקבל שכר</strong> על הצפיה עצמה, <strong>שנאמר: "אשרי כל חוכי לו"</strong> (ישעיה ל, יח).
 <big>ב</big> אגב הזכרת פסוק זה <strong>אמר אביי: לא פחות עלמא מתלתין ושיתא צדיקי דמקבלי אפי</strong> <small>[אין העולם פחות משלושים וששה צדיקים שמקבלים</small> את <small>פני]</small> ה<strong>שכינה בכל דרא</strong> <small>[דור],</small> <strong>שנאמר: "אשרי כל חוכי לו", "לו" בגימטריא תלתין ושיתא הוו</strong> <small>[שלושים ושש הם].</small> ושואלים: <strong>איני</strong> <small>[וכי כן הוא]?!</small> <strong>ו</strong>הרי <strong>אמר רבא: דרא דקמי קודשא בריך הוא תמני סרי אלפי פרסא הואי</strong> <small>[שורה</small> של צדיקים <small>שלפני הקדוש ברוך הוא שמונה עשר אלף פרסות היא]</small> <strong>שנאמר</strong> בעיר ה' שלעתיד לבוא: <strong>"סביב שמנה עשר אלף</strong> ושם העיר מיום ה' שמה<strong>"</strong> (יחזקאל מח, לה) ומשיבים: <strong>לא קשיא</strong> <small>[אינו קשה]</small> <strong>הא</strong> <small>[זה]</small> המספר הקטן הוא של צדיקים <strong>דמסתכלי</strong> <small>[שמסתכלים]</small> <strong>באיספקלריא המאירה,</strong> שכביכול רואים את כבוד ה' במראה בהירה, ורואים היטב והם מועטים מאד. <strong>הא דמסתכלי</strong> <small>[זו,</small> המרובים, הם <small>שמסתכלים]</small> <strong>באיספקלריא שאינה מאירה.</strong>
 ושואלים: <strong>ומי נפישי כולי האי</strong> <small>[וכי מרובים כל כך]</small> אלה המסתכלים באספקלריא מאירה? <strong>והאמר</strong> <small>[והרי אמר]</small> <strong>חזקיה אמר ר' ירמיה משום</strong> (בשם) <strong>ר' שמעון בן יוחי: ראיתי בני עלייה,</strong> כלומר, גדולי הצדיקים הזוכים למעלה עליונה <strong>והן מועטין</strong> מאד, <strong>אם אלף הם</strong> — <strong>אני ובני מהם, אם מאה הם</strong> — <strong>אני ובני מהם, אם שנים הם</strong> — <strong>אני ובני הם.</strong> ומשמע שייתכן שיש רק שנים בכל העולם!
  ומשיבים:  <strong>לא קשיא</strong> <small>[אינו קשה],</small> <strong>הא דעיילי בבר</strong> <small>[זה,</small> המנין הגדול, הוא של <small>הנכנסים ברשות],</small> שאין מעלתם גבוהה כל כך, וכדי להכנס צריכים כאילו לקבל רשות מן המלאכים, <strong>הא, דעיילי</strong> <small>[זה, שנכנסים]</small> <strong>בלא בר</strong> <small>[רשות]</small> כר' שמעון בן יוחאי ובנו שאין דבר בכל העולם נעול בפניהם.
 <big>ג</big> ועוד לענין הקץ <strong>אמר רב: כלו כל הקיצין</strong> שחישבו <strong>ואין הדבר תלוי אלא בתשובה ומעשים טובים,</strong> שכאשר יחזרו ישראל בתשובה — יגאלו. <strong>ושמואל אמר: דיו לאבל שיעמוד באבלו,</strong> כלומר, אפילו בלא תשובה יגאלו, כי בכך שישראל מצטערים בצער הגלות ראויים הם בשל כך לגאולה. ומעירים: מחלוקת זו היא <strong>כתנאי</strong> <small>[כ</small>מחלוקת <small>תנאים]</small> באותו ענין. ששנינו, <strong>ר' אליעזר אומר: אם ישראל עושין תשובה</strong> — <strong>נגאלין, ואם לאו</strong> <small>[לא]</small> — <strong>אין נגאלין. אמר ליה</strong> <small>[לו]</small> <strong>ר' יהושע:</strong> וכי <strong>אם אין עושין תשובה</strong> מעצמם <strong>אין נגאלין?! אלא הקדוש ברוך הוא מעמיד להן מלך שגזרותיו קשות כהמן, וישראל עושין תשובה</strong> בעל כורחם <strong>ומחזירן למוטב.</strong>
 <strong>תניא אידך</strong> <small>[שנוייה</small> ברייתא <small>אחרת],</small> <strong>ר' אליעזר אומר: אם ישראל עושין תשובה</strong> — <strong>נגאלין, שנאמר: "שובו בנים שובבים ארפה משובתיכם"</strong> (ירמיה ג, כב) <strong>אמר לו ר' יהושע: והלא כבר נאמר "</strong>כי כה אמר ה' <strong>חנם נמכרתם ולא בכסף תגאלו"</strong> (ישעיה נב, ג), וכך יש להבין <strong>"חנם נמכרתם"</strong> — <strong>ב</strong>של <strong>עבודה זרה</strong> הקרוייה "חינם" שהיא חטא שאין בו צידוק, <strong>"ולא בכסף תגאלו"</strong> — <strong>לא בתשובה ומעשים טובים,</strong> אלא ברצון ה'.
 <strong>אמר לו ר' אליעזר לר' יהושע: והלא כבר נאמר "שובו אלי ואשובה אליכם"</strong> (מלאכי ג, ז)! <strong>אמר ליה</strong> <small>[לו]</small> <strong>ר' יהושע: והלא כבר נאמר "כי אנכי בעלתי בכם ולקחתי אתכם אחד מעיר ושנים ממשפחה והבאתי אתכם ציון"</strong> (ירמיה ג, יד) בלא כל תנאי!
 <strong>אמר לו ר' אליעזר: והלא כבר נאמר "בשובה ונחת תושעון"</strong> (ישעיה ל, טו), ו"שובה" לשון תשובה! <strong>אמר לו ר' יהושע לר' אליעזר: והלא כבר נאמר "כה אמר ה' גאל ישראל קדושו לבזה</strong> <strong>נפש למתעב גוי לעבד משלים</strong>
## דף צח.
 <strong>מלכים יראו וקמו שרים וישתחוו</strong> למען ה' אשר נאמן קדוש ישראל ויבחרך
 <strong>"</strong>(ישעיה סט, ז), משמע שתבוא הגאולה בין כה וכה, אף בלא תשובה! <strong>אמר לו ר' אליעזר: והלא כבר נאמר "אם תשוב ישראל נאם ה' אלי תשוב"</strong> (ירמיה ד, א), והרי שהגאולה תלויה בתשובה! <strong>אמר לו ר' יהושע: והלא כבר נאמר "ואשמע את האיש לבוש הבדים אשר ממעל למימי היאר וירם ימינו ושמאלו אל השמים וישבע בחי העולם כי למועד מועדים וחצי וככלות נפץ יד עם קדש תכלינה כל אלה"</strong> (דניאל יב, ז), משמע שיש זמן קבוע לקץ אף בלא תשובה. <strong>ושתק ר' אליעזר,</strong> שהרי מוכח הדבר מפסוק זה.
 <big>א</big> <strong>ואמר ר' אבא: אין לך קץ,</strong> כלומר, סימן גאולה <strong>מגולה</strong> וברור <strong>מזה שנאמר: "ואתם הרי ישראל ענפכם תתנו ופריכם תשאו לעמי ישראל</strong> כי קרבו לבוא<strong>"</strong> (יחזקאל לו, ח), וכאשר יתקיים דבר זה שארץ ישראל תיתן פריה בעין יפה, הוא סימן שמתקרבת ביאת המשיח. <strong>ר' אליעזר אומר: אף מ</strong>סימן <strong>זה, שנאמר: "כי לפני הימים ההם שכר האדם לא נהיה ושכר הבהמה איננה וליוצא ולבא אין שלום מן הצר"</strong> (זכריה ח, י), שכאשר לא ישתכר האדם ואף שכר הבהמה יהיה, הרי זה סימן לבוא המשיח בקרוב.
  כיון שהוזכר הפסוק שואלים: <strong>מאי</strong> <small>[מה</small> פירוש<small>]</small> <strong>"ליוצא ולבא אין שלום מן הצר"? רב אמר: אף תלמידי חכמים שכתוב בהם שלום</strong> ומובטחים בשלוה, וכעין זה <strong>דכתיב</strong> <small>[שנאמר]</small> <strong>"שלום רב לאהבי תורתך</strong> ואין למו מכשול<strong>"</strong> (תהלים קיט, קסה) <strong>אין שלום</strong> להם אז <strong>מפני צר. ושמואל אמר:</strong> הכוונה היא <strong>עד שיהיו כל השערים כולן שקולין,</strong> שיהא דוחק, וזהו "ליוצא ולבא אין", שכל המחירים יהיו שווים מחוסר קונים.
 <strong>אמר ר' חנינא: אין בן דוד בא עד שיתבקש</strong> אפילו <strong>דג לחולה ולא ימצא, שנאמר</strong> במפלת מצרים: <strong>"אז אשקיע מימיהם ונהרותם כשמן אוליך"</strong> (יחזקאל לב, יד), שלא יהיו מים זורמים בנהרות, <strong>וכתב</strong> <small>[וכתוב]</small> על אחרי ענין מפלת מצרים <strong>"ביום ההוא אצמיח קרן לבית ישראל"</strong> (יחזקאל כט, כא).
 <strong>אמר ר' חמא בר חנינא: אין בן דוד בא עד שתכלה מלכות הזלה,</strong> מלכות רומי הבזויה והמזלזלת, <strong>מישראל, שנאמר: "וכרת הזלזלים במזמרות"</strong> (ישעיה יח, ה), <strong>וכתיב בתריה</strong> <small>[ונאמר אחריו]</small> <strong>"בעת ההיא יובל שי לה' צבאות עם ממשך ומורט"</strong> (יחזקאל כט, ז).
 <strong>אמר זעירי אמר ר' חנינא: אין בן דוד בא עד שיכלו גסי הרוח מישראל, שנאמר: "כי אז אסיר מקרבך עליזי גאותך"</strong> (צפניה ג, יא), <strong>וכתיב</strong> <small>[ונאמר]</small> לאחריו: <strong>"והשארתי בקרבך עם עני ודל וחסו בשם ה' "</strong>(צפניה ג יב).
 <strong>אמר ר' שמלאי משום</strong> (בשם) <strong>ר' אלעזר בר' שמעון: אין בן דוד בא עד שיכלו כל שופטים ושוטרים מישראל,</strong> שלא ישאר עוד לישראל כל שלטון עצמי, <strong>שנאמר: "ואשיבה ידי עליך ואצרף כבר סיגיך</strong> ואסירה כל בדיליך. <strong>ואשיבה שפטיך</strong> כבראשונה
 <strong>"</strong>(ישעיה א, כה-כו), משמע שרק אז יחזרו להיות שופטים בישראל. <strong>אמר עולא: אין ירושלים נפדית אלא בצדקה, שנאמר: "ציון במשפט תפדה ושביה בצדקה"</strong> (ישעיה א, כז). <strong>אמר רב פפא: אי בטלי יהירי</strong> <small>[אם יתבטלו</small> מישראל <small>הגאוותנים]</small> — <strong>בטלי אמגושי</strong> <small>[יבטלו האמגושים,</small> כמרי הפרסים<small>],</small> <strong>אי בטלי דייני</strong> <small>[אם יבטלו הדיינים</small> הרעים<small>]</small> — <strong>בטלי גזירפטי</strong> <small>[יבטלו שוטרי האומות],</small> ורמז לדבר במקרא: <strong>אי בטלי יהירי בטלי אמגושי</strong> <small>[אם יתבטלו היהירים יבטלו האמגושים],</small> <strong>דכתיב</strong> <small>[שנאמר]:</small> <strong>"ואצרף כבר סיגיך ואסירה כל בדיליך"</strong> (ישעיה א, כה). <strong>ואי בטלי דייני בטלי גזירפטי</strong> <small>[ואם יבטלו הדיינים יבטלו שוטרי האומות],</small> <strong>דכתיב</strong> <small>[שנאמר]:</small> <strong>"הסיר ה' משפטיך פנה איבך"</strong> (צפניה ג, טו),
 <strong>אמר ר' יוחנן: אם ראית דור שמתמעט והולך</strong> בחכמה ותורה <strong>חכה לו</strong> למשיח, <strong>שנאמר: "ואת עם עני תושיע"</strong> (שמואל ב' כב, כח). <strong>אמר ר' יוחנן: אם ראית דור שצרות רבות באות עליו כנהר</strong> — <strong>חכה לו</strong> לגואל, <strong>שנאמר: "כי יבא כנהר צר רוח ה' נססה בו"</strong> (ישעיה נט, יט), <strong>וסמיך ליה</strong> <small>[וסמוך לו]:</small> <strong>"ובא לציון</strong> <strong>גואל"</strong> (ישעיה נט, כ).
 <strong>ואמר ר' יוחנן: אין בן דוד בא אלא בדור שכולו זכאי</strong> ויבוא מפני הזכות, <strong>או כולו חייב</strong> ויבוא כי אין עוד דרך אחרת לגאולה. ורמז לדבר במקרא: <strong>בדור שכולו זכאי</strong> — <strong>דכתיב</strong> <small>[שנאמר]:</small> <strong>"ועמך כלם צדיקים לעולם יירשו ארץ"</strong> (ישעיה ס, כא), או <strong>בדור שכולו חייב,</strong> <strong>דכתיב</strong> <small>[שנאמר]:</small> <strong>"וירא כי אין איש וישתומם כי אין מפגיע</strong> ותושע לו זרעו וצדקתו היא סמכתהו<strong>"</strong> (ישעיה נט, טז), <strong>וכתיב</strong> <small>[ונאמר]:</small> "למעני <strong>למעני אעשה</strong> כי איך יחל וכבודי לאחר לא אתן" (ישעיה מח, יא).
 <big>ב</big> <strong>אמר ר' אלכסנדרי: ר' יהושע בן לוי רמי</strong> <small>[השליך,</small> הראה סתירה<small>],</small> לכאורה במקרא, בהבטחת הגאולה. נאמר: "הקטן יהיה לאלף והצעיר לגוי עצום אני ה' בעתה אחישנה" (ישעיה ס, כב), ולכאורה הדברים סותרים, שכן מצד אחד <strong>כתיב</strong> <small>[נאמר]:</small> <strong>"בעתה"</strong> ומשמע שיש קץ קבוע, <strong>ו</strong>מצד אחר <strong>כתיב</strong> <small>[נאמר]:</small> <strong>"אחישנה",</strong> משמע שתבוא הגאולה עוד לפני הזמן! והוא מתרץ: <strong>זכו</strong> בתשובה ומעשים טובים — <strong>אחישנה</strong> לפני הקץ, <strong>לא זכו</strong> — תבוא הגאולה <strong>בעתה</strong> הקבוע מראש.
 <strong>אמר ר' אלכסנדרי, ר' יהושע בן לוי רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]</small> במשיח: <strong>"וארו עם ענני שמיא כבר אנש אתה...</strong> ולה יהב שלטן ויקר ומלכו... שלטנה שלטן עלם <strong>"</strong><small>[והנה עם ענני השמים כבן אדם בא... ולו נתן שלטון וכבוד ומלכות... שלטונו שלטון עולם"]</small> (דניאל ז, יג-יד) <strong>ו</strong>מצד אחר <strong>כתיב</strong> <small>[נאמר]:</small> במשיח גם כן "הנה מלכך יבוא לך צדיק ונושע הוא <strong>עני ורכב על חמור</strong> ועל עיר בן אתונות" (זכריה ט, ט)! וכך הוא מיישב: אם <strong>זכו</strong> ישראל —  יבוא המשיח <strong>עם ענני שמיא</strong> בהדר ולמעלה מגדר הטבע, <strong>לא זכו</strong> — יבוא כ<strong>עני ורוכב על חמור.</strong>
 בקשר לפסוק זה מסופר <strong>אמר ליה</strong> <small>[לו]</small> <strong>שבור מלכא</strong> <small>[המלך,</small> מלך פרס<small>]</small> <strong>לשמואל</strong> בלגלוג: <strong>אמריתו</strong> <small>[אומרים אתם]</small> כי <strong>משיח על חמרא אתי</strong> <small>[חמור יבוא],</small> <strong>אישדר ליה סוסיא ברקא דאית</strong> <small>[אשלח לו</small> איפוא <small>סוס רכיבה שיש]</small> <strong>לי. אמר ליה</strong> <small>[לו]:</small> <strong>מי אית</strong> <small>[האם יש]</small> <strong>לך בר חיור גווני</strong> <small>[סוס זה בן אלף גוונים],</small> כחמורו של המשיח? שודאי גם הוא יהא למעלה מדרך הטבע.
 <strong>ר' יהושע בן לוי אשכח</strong> <small>[מצא]</small> את <strong>אליהו</strong> הנביא <strong>דהוי קיימי אפיתחא דמערתא</strong> <small>[</small>כ<small>שהיה עומד על פתח מערת</small> הקבורה<small>]</small> של <strong>ר' שמעון בן יוחאי</strong> <strong>אמר ליה</strong> <small>[לו]:</small> האם <strong>אתינא לעלמא דאתי</strong> <small>[אבוא,</small> אזכה, <small>לעולם הבא]?</small> <strong>אמר ליה</strong> <small>[לו]</small> לו: <strong>אם ירצה אדון הזה.</strong> כלומר, הקדוש ברוך הוא. <strong>אמר ר' יהושע בן לוי: שנים ראיתי,</strong> אני ואליהו, <strong>וקול שלשה שמעתי</strong> שאף שכינה היתה שם, וכלפיה אמר לו אליהו: "אם ירצה אדון הזה".
 <strong>אמר ליה</strong> <small>[לו]</small> לאליהו: <strong>אימת אתי</strong> <small>[מתי יבוא]</small> ה<strong>משיח?</strong> <strong>אמר ליה</strong> <small>[לו]:</small> <strong>זיל שייליה לדידיה</strong> <small>[לך שאל אותו עצמו].</small> שאל ר' יהושע: <strong>והיכא יתיב</strong> <small>[והיכן</small> הוא <small>יושב]?</small> אמר לו אליהו: <strong>אפיתחא</strong> <small>[על פתח]</small> העיר <strong>רומי.</strong> שאלו: <strong>ומאי סימניה</strong> <small>[ומה סימנו]</small> שאדע שמשיח הוא? ענה לו: <strong>יתיב ביני עניי</strong> <small>[יושב</small> הוא <small>בין עניים]</small> <strong>סובלי חלאים</strong> <strong>וכולן שרו ואסירי בחד זימנא</strong> <small>[וכולם מתירים</small> תחבושות <small>וקושרים בפעם אחת],</small> אבל <strong>איהו שרי חד ואסיר חד</strong> <small>[הוא מתיר</small> תחבושת <small>אחת וקושר אחת].</small> <strong>אמר: דילמא מבעינא</strong> <small>[שמא יצטרכו אותי]</small> לגאולה ואז ש<strong>לא איעכב</strong> <small>[אתעכב]</small> עד שאחבוש את כל פצעי.
 <strong>אזל לגביה</strong> <small>[הלך אליו],</small> <strong>אמר ליה</strong> <small>[לו]</small> לו ר' יהושע למשיח: <strong>שלום עליך רבי ומורי!</strong> <strong>אמר ליה</strong> <small>[לו]</small> המשיח: <strong>שלום עליך בר ליואי</strong> <small>[בן לוי]!</small> <strong>אמר ליה</strong> <small>[לו]</small> ר' יהושע: <strong>לאימת אתי מר</strong> <small>[מתי יבוא אדוני]?</small> <strong>אמר ליה</strong> <small>[לו]:</small> <strong>היום.</strong> לאחר זמן <strong>אתא לגבי</strong> <small>[בא</small> ר' יהושע בן לוי <small>אצל]</small> <strong>אליהו</strong> <strong>אמר ליה</strong> <small>[לו]</small> אליהו: <strong>מאי</strong> <small>[מה]</small> <strong>אמר לך</strong> המשיח? ענהו ש<strong>אמר ליה</strong> <small>[לו]:</small> <strong>שלום עליך בר ליואי. אמר ליה</strong> <small>[לו]:</small> על ידי כך <strong>אבטחך</strong> <small>[הבטחת]</small> <strong>לך ולאבוך לעלמא דאתי</strong> <small>[ולאביך</small> שאתם מגיעים <small>לעולם הבא],</small> שבישרו בשלום נצחי. <strong>אמר ליה</strong> <small>[לו]</small> ר' יהושע בן לוי לאליהו: <strong>שקורי קא</strong> <small>שקר הוא]</small> <strong>שקר</strong> <strong>בי</strong> המשיח, שהרי <strong>אמר לי: היום אתינא</strong> <small>[אני בא],</small> <strong>ולא אתא</strong> <small>[בא],</small> <strong>אמר ליה</strong> <small>[לו]</small> אליהו: <strong>הכי</strong> <small>[כך]</small> <strong>אמר לך,</strong> כלומר, הוא ציטט מן הפסוק <strong>"היום אם בקלו תשמעו"</strong> (תהלים צה, ז).
 <big>ג</big> <strong>שאלו תלמידיו את ר' יוסי בן קיסמא: אימתי בן דוד בא? אמר: מתיירא אני</strong> להשיבכם <strong>שמא תבקשו ממני אות</strong> לאמת את דברי. <strong>אמרו לו: אין אנו מבקשין ממך אות.</strong>
 <strong>אמר להם: לכשיפול השער הזה</strong> של רומי שהיה שם באותה שעה. <strong>ויבנה, ויפול ויבנה, ויפול, ואין מספיקין לבנותו</strong> בשלישית <strong>עד שבן דוד בא. אמרו לו: רבינו, תן לנו אות! אמר להם: ו</strong>כי <strong>לא כך אמרתם לי שאין אתם מבקשין ממני אות?</strong>
 <strong>אמרו לו: ואף על פי כן</strong> רוצים אנו. <strong>אמר להם: אם כך</strong> שיהא כדברי <strong>יהפכו מי מערת פמייס לדם. ו</strong>אכן כך אירע ש<strong>נהפכו לדם.</strong>
 <strong>בשעת פטירתו אמר להן</strong> לתלמידיו: <strong>העמיקו לי ארוני</strong> לקוברו עמוק בקרקע.
## דף צח:
 <strong>שאין כל דקל ודקל שבבבל שאין סוס של פרסיים נקשר בו</strong> כשהם יוצאים מפרס וממדי ובאים לכבוש ארצות אחרות, <strong>ואין לך כל ארון וארון ש</strong>נטמן בו מת <strong>בארץ ישראל שאין סוס מדי אוכל בו תבן,</strong> שבמלחמת גוג ומגוג יוציאו את הארונות מן הקרקע ויעשו מהם אבוסים לבהמותיהם, ואין רצוני שישתמשו בארוני למטרה זו.
 <strong>אמר רב: אין בן דוד בא עד שתתפשט המלכות הרשעה</strong> (רומי) <strong>על</strong> כל <strong>ישראל תשעה חדשים, שנאמר: "לכן יתנם עד עת יולדה ילדה ויתר אחיו ישובון על בני ישראל"</strong> (מיכה ה, ב), שכאשר יעבור זמן של עת יולדה, תשעה ירחי לידה, אז תבוא הגאולה.
 <big>א</big> <strong>אמר עולא: ייתי</strong> <small>[יבוא]</small> המשיח <strong>ולא איחמיניה</strong> <small>[אראנו],</small> כלומר, מתיירא אני מפני גודל הצרות שיהיו לפני כן, ומוטב שאני לא אהיה באותם הימים. <strong>וכן אמר רבה: ייתי</strong> <small>[יבוא]</small> המשיח <strong>ולא איחמיניה</strong> <small>[אראנו].</small> <strong>רב יוסף אמר: ייתי ואזכי דאיתיב בטולא דכופיתא דחמריה</strong> <small>[יבוא</small> המשיח, <small>ואזכה שאשב בצל גללי חמורו],</small> שמקבל אני עלי את כל היסורים והביזוי לשם כך.
 <strong>אמר ליה</strong> <small>[לו]</small> <strong>אביי לרבה: מאי טעמא</strong> <small>[מה טעם]</small> חושש אתה? <strong>אילימא</strong> <small>[אם תאמר]</small> <strong>משום חבלו</strong> (ייסוריו) <strong>של משיח</strong> והצרות שיהיו עד בואו, <strong>והתניא</strong> <small>[והרי שנינו</small> בברייתא<small>],</small> <strong>שאלו תלמידיו</strong> של ר' אלעזר את <strong>ר' אלעזר</strong> רבם: <strong>מה יעשה אדם וינצל מחבלו של משיח</strong> לפני שיבוא? אמר להם: <strong>יעסוק בתורה ובגמילות חסדים.</strong> והוסיפו לשאול: <strong>ומר</strong> <small>[ואדוני],</small> <strong>הא</strong> <small>[הרי]</small> <strong>תורה</strong> בידך, <strong>והא</strong> <small>[והרי]</small> <strong>גמילות חסדים</strong> בידך!
 <strong>אמר ליה</strong> <small>[לו]:</small> חוששני <strong>שמא יגרום החטא</strong> ויעכב, ולא אנצל בזכות תורה ומעשים טובים, וכדברי <strong>ר' יעקב בר אידי.</strong> ש<strong>ר' יעקב בר אידי רמי</strong> <small>[השליך,</small> הראה סתירה<small>]:</small> <strong>כתיב</strong> <small>[נאמר]</small> במקום אחד שאמר ה' ליעקב <strong>"והנה אנכי עמך ושמרתיך בכל אשר תלך"</strong> (בראשית כח, טו), <strong>וכתיב</strong> <small>[ונאמר]</small> <strong>"ויירא יעקב מאד ויצר לו"</strong> (בראשית לב, ז), ואם ה' מבטיחו, מדוע התיירא?
  אלא <strong>שהיה מתיירא</strong> <small>[שחשש]</small> <strong>שמא יגרום החטא,</strong> ובשל כל תתבטל אותה הבטחה. <strong>כדתניא</strong> <small>[כפי ששנינו</small> בברייתא<small>]</small> על הכתוב "עד יעבור עמך ה' עד יעבור עם זו קנית" (שמות טו, טז); <strong>"עד יעבר עמך ה' "</strong>— <strong>זו ביאה ראשונה</strong> לארץ בימי יהושע, <strong>"עד יעבר עם זו קנית"</strong> — <strong>זו ביאה שניה</strong> כאשר חזרו מבבל.
 <strong>אמור מעתה</strong> על פי דברים אלה כי <strong>ראויים היו ישראל לעשות להם נס בביאה שניה כ</strong>ניסי מצרים ויהושע שהיו ב<strong>ביאה ראשונה, אלא שגרם החטא</strong> שביאתם בפעם השניה היתה בדרך הטבע ומתוך כניעה לגויים.
 <strong>וכן אמר ר' יוחנן: ייתי</strong> <small>[יבוא]</small> המשיח <strong>ולא איחמיניה</strong> <small>[אראנו].</small> <strong>אמר ליה</strong> <small>[לו]</small> <strong>ריש לקיש מאי טעמא</strong> <small>[מה הטעם]</small> חושש אתה? <strong>אילימא</strong> <small>[אם תאמר]</small> <strong>משום דכתיב</strong> <small>[שנאמר]</small> על יום ה' כי <strong>"כאשר ינוס איש מפני הארי ופגעו הדב ובא הבית וסמך ידו על הקיר ונשכו הנחש"</strong> (עמוס ה, יט), <strong>בא ואראך דוגמתו בעולם הזה,</strong> שאף בימים אלה סובלים אנו מצרות גדולות כגון אלה, <strong>בזמן שאדם יוצא לשדה ופגע בו סנטר</strong> (שומר) הדורש ממנו תשלום — <strong>דומה כמי שפגע בו ארי, נכנס לעיר פגע בו גבאי</strong> הגובה מיסי המלך — <strong>דומה כמי שפגעו דב, נכנס לביתו ומצא בניו ובנותיו מוטלין ברעב</strong> — <strong>דומה כמי שנשכו נחש.</strong>
 אמר לו ר' יוחנן: <strong>אלא משום דכתיב</strong> <small>[שנאמר]</small> על יום ה': <strong>"שאלו נא וראו אם ילד זכר מדוע ראיתי כל גבר ידיו על חלציו כיולדה ונהפכו כל פנים לירקון"</strong> (ירמיה ל, ו) —
 <strong>מאי</strong> <small>[מה</small> פירוש<small>]</small> <strong>"ראיתי כל גבר" אמר רבא בר יצחק אמר רב: מי שכל גבורה שלו</strong> (הקדוש ברוך הוא) אף הוא יהיה כביכול בצער כיולדה מפני צרות ישראל. <strong>ומאי</strong> <small>[מה</small> פירוש<small>]</small> <strong>"ונהפכו כל פנים לירקון"? אמר ר' יוחנן: פמליא של מעלה</strong> (מלאכים) <strong>ופמליא של מטה</strong> (ישראל) כולם יצטערו <strong>בשעה שאמר הקדוש ברוך הוא: הללו,</strong> ישראל, <strong>מעשה ידי, והללו,</strong> הגויים, <strong>מעשה ידי, היאך אאבד אלו מפני אלו?</strong> ויהא זמן שייראה כאילו אין עוד לקדוש ברוך הוא הבדל בין ישראל והגויים, ומשום כך יש להתיירא מחבלי משיח.
 <strong>אמר רב פפא: היינו דאמרי</strong> <strong>אינשי</strong> <small>[זהו שאומרים אנשים]</small> בפתגם עממי: <strong>רהיט</strong> <small>[רץ]</small> <strong>ונפל תורא</strong> <small>[השור],</small> <strong>ואזיל ושדי ליה סוסיא באורייה</strong> <small>[והולך ומעמיד את הסוס במקומו],</small> שעכשיו שאין לו שור הריהו שם במקומו סוס, אף שאינו חזק ומשובח כמוהו, וכך כביכול הקדוש ברוך הוא נותן את גדולת ישראל, כאשר חטאו, לגויים.
 <big>ב</big> <strong>אמר רב גידל אמר רב: עתידין ישראל דאכלי שני</strong> <small>[שיאכלו</small> ויהנו מ<small>שנות]</small> ה<strong>משיח.</strong> <strong>אמר רב יוסף: פשיטא</strong> <small>[פשוט,</small> מובן מאליו<small>],</small> <strong>ואלא מאן אכיל להו</strong> <small>[מי יאכל אותם],</small> וכי <strong>חילק ובילק,</strong> שני ברנשים ריקים, <strong>אכלי להו</strong> <small>[</small><small>יאכלו אותם]?</small> ומסבירים שבכל זאת יש חידוש בדברי רב גידל, כי הם באו <strong>לאפוקי</strong> <small>[להוציא]</small> <strong>מ</strong>דבריו של <strong>ר' הילל,</strong> ש<strong>אמר: אין משיח לישראל, שכבר אכלוהו,</strong> כלומר, שכבר התגשמו הנבואות עליו <strong>בימי חזקיה,</strong> וכאשר דוחים דעתו להלן בכמה ראיות אחרות.
 <strong>אמר רב: לא אברי עלמא</strong> <small>[נברא העולם]</small> <strong>אלא לדוד,</strong> כלומר, בזכות דוד נברא כל העולם. <strong>ושמואל אמר:</strong> בזכות <strong>משה. ור' יוחנן אמר:</strong> העולם נברא <strong>למשיח.</strong> 
 כיון שדובר במשיח, שואלים: <strong>מה שמו? דבי</strong> <small>[בני בית</small> מדרשו<small>]</small> של <strong>ר' שילא אמרי</strong> <small>[אומרים]:</small> <strong>"שילה" שמו, שנאמר: "עד כי יבא שילה"</strong> (בראשית מט, י). <strong>דבי ר' ינאי אמרי</strong> <small>[אומרים]:</small> <strong>"ינון" שמו, שנאמר: "יהי שמו לעולם לפני שמש ינון שמו</strong> ויתברכו בו כל גוים יאשרוהו<strong>"</strong> (תהלים עב, יז). <strong>דבי</strong> <small>[</small>בני <small>בית</small> מדרשו<small>]</small> של <strong>ר' חנינה אמר: "חנינה" שמו, שנאמר: "אשר לא אתן לכם חנינה"</strong> (ירמיה טז, יג). <strong>ויש אומרים</strong> כי <strong>"מנחם בן חזקיה" שמו, שנאמר: "כי רחק ממני מנחם משיב נפשי"</strong> (איכה א, טז). <strong>ורבנן אמרי</strong> <small>[אומרים]</small> <strong>"חיוורא דבי</strong> <small>[המצורע של בית]</small> <strong>רבי"</strong> <strong>שמו, שנאמר: "אכן חליינו הוא נשא ומכאבינו סבלם ואנחנו חשבנהו נגוע מכה אלהים ומענה"</strong> (ישעיה נג, ד).
 <strong>אמר רב נחמן: אי</strong> <small>[אם]</small> <strong>מן חייא</strong> <small>[החיים]</small> בדורנו <strong>הוא</strong> המשיח, הרי יהיה <strong>כגון אנא</strong> <small>[</small>איש <small>כמוני]</small> שיש לו כבר שלטון וממשלה על ישראל (מהרש"א), <strong>שנאמר: "והיה אדירו ממנו ומשלו מקרבו יצא"</strong> (ירמיה ל, כא), והוא מפרשו שהגואל יהא אדם שיש לו כבר ממשלה. <strong>אמר רב: אי</strong> <small>[אם]</small> <strong>מן חייא</strong> <small>[החיים]</small> בדורנו <strong>הוא,</strong> הריהו <strong>כגון רבינו הקדוש</strong> (ר' יהודה הנשיא), שהיה מופלג בקדושתו, חסידותו ותורתו. <strong>אי מן מתיא</strong> <small>[אם מן המתים]</small> <strong>הוא,</strong> הריהו <strong>כגון דניאל איש חמודות.</strong>
 <strong>אמר רב יהודה אמר רב: עתיד הקדוש ברוך הוא להעמיד להם</strong> לישראל <strong>דוד אחר</strong> הוא המשיח, שאף הוא יקרא "דוד", <strong>שנאמר: "ועבדו את ה' אלהיהם ואת דוד מלכם אשר אקים להם"</strong> (ירמיה ל, ט) <strong>"הקים" לא נאמר אלא "אקים",</strong> משמע שיקים ה' מלך חדש שיהא שמו "דוד". <strong>אמר ליה</strong> <small>[לו]</small> <strong>רב פפא לאביי: והכתיב</strong> <small>[והרי נאמר]</small> <strong>"ודוד עבדי נשיא להם לעולם"</strong> (יחזקאל לז, כה), הרי שדוד המלך הוא שיהא מלך ישראל. ענה לו: <strong>כגון קיסר ופלגי</strong> <small>[ומשנה]</small> ל<strong>קיסר,</strong> כך יהיו שניהם מושלים, המשיח ימלוך על כל ישראל ודוד המלך שבעבר היה מלך יהיה נשיא, משנה לו.
 <big>ג</big> <strong>דרש ר' שמלאי: מאי דכתיב</strong> <small>[מהו שנאמר]:</small> <strong>"הוי המתאוים את יום ה' למה זה לכם יום ה' הוא חשך ולא אור"</strong> (עמוס ה, יח) — <strong>משל לתרנגול ועטלף שהיו מצפין לאור</strong> היום שיבוא. <strong>אמר ליה</strong> <small>[לו]</small> <strong>תרנגול לעטלף: אני מצפה לאורה</strong> — <strong>ש</strong>הרי <strong>אורה שלי היא,</strong> שכן אני פעיל וחי בשעות האור ונהנה ממנו, אבל <strong>אתה למה לך אורה?</strong> הרי בשבילך שעות אלה הן כשעות חשיכה.
## דף צט.
 <strong>והיינו</strong> <small>[וזהו]</small> ש<strong>אמר ליה ההוא מינא</strong> <small>[לו מין אחד]</small> <strong>לר' אבהו:</strong> <strong>אימתי אתי</strong> <small>[בא]</small> <strong>משיח? אמר ליה</strong> <small>[לו]:</small> <strong>לכי חפי להו חשוכא להנהו אינשי</strong> <small>[לכאשר יכסה החושך את האנשים הללו,</small> אתכם<small>].</small> <strong>אמר ליה</strong> <small>[לו]:</small> וכי <strong>מילט קא לייטת לי</strong> <small>[מקלל אתה אותי]</small> ללא סיבה? <strong>אמר ליה</strong> <small>[לו]:</small> <strong>קרא כתיב</strong> <small>[המקרא כתוב]</small> ומפורש בענין זה: <strong>"כי הנה החשך יכסה ארץ וערפל לאמים ועליך יזרח ה' וכבודו עליך יראה"</strong> (ישעיה ס, ב).
 <big>א</big> <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: ימות המשיח</strong> יהיו <strong>ארבעים שנה, שנאמר: "ארבעים שנה אקוט בדור"</strong> (תהלים צה, י), ומפרשו: ארבעים שנה אקוץ בגויים, שאז יהיו ימי תפארת המשיח (רמ"ה). <strong>ר' אלעזר בן עזריה אומר:</strong> ימות המשיח יהיו <strong>שבעים שנה, שנאמר: "והיה ביום ההוא ונשכחת צר שבעים שנה כימי מלך אחד"</strong> (ישעיה כג, טו), "אחד" משמעו מיוחד, <strong>איזהו מלך מיוחד</strong> — <strong>הוי אומר: זה</strong> מלך ה<strong>משיח.</strong>
 <strong>רבי אומר: שלשה דורות</strong> יהיו ימי המשיח, <strong>שנאמר: "ייראוך עם שמש ולפני ירח דור דורים"</strong> (תהלים עב, ה) "דור" ו"דורים" הרי שלושה דורות. <strong>ר' הילל אומר: אין להם משיח לישראל, שכבר אכלוהו,</strong> כלומר, כבר התקיימו נבואות שנבאו עליו <strong>בימי חזקיה,</strong> אלא הקדוש ברוך הוא עצמו יגאלם וימלוך עליהם בעצמו,
 <strong>אמר רב יוסף: שרא ליה מריה</strong> <small>[ימחול לו אדונו,</small> ה'<small>]</small> <strong>לר' הילל</strong> שאמר דברים שאין בהם ממש! שהרי <strong>חזקיה אימת הוה</strong> <small>[מתי היה]</small> — <strong>בבית ראשון, ואילו זכריה</strong> בן ברכיה הנביא <strong>קא מתנבי</strong> <small>[מתנבא]</small> <strong>בבית שני ואמר: "גילי מאד בת ציון הריעי בת ירושל  ם הנה מלכך יבוא לך צדיק ונושע הוא עני ורכב על חמור ועל עיר בן אתנות"</strong> (זכריה ט, ט), הרי שדורות לאחר חזקיה יש נבואה לא רק לגאולה אלא לביאת המשיח.
 <strong>תניא אידך</strong> <small>[שנויה</small> ברייתא <small>אחרת],</small> <strong>ר' אליעזר אומר: ימות המשיח</strong> יהיו <strong>ארבעים שנה.</strong> ומהיכן אתה למד זאת? — <strong>כתיב הכא</strong> <small>[נאמר כאן]</small> במסע ישראל במדבר: <strong>"ויענך וירעבך ויאכלך</strong> את המן<strong>"</strong> (דברים ח, ג) <strong>וכתיב התם</strong> <small>[ונאמר שם]:</small> <strong>"שמחנו כימות עניתנו שנות ראינו רעה"</strong> (תהלים צ, טו).
 <strong>ר' דוסא אומר:</strong> ימות המשיח יהיו <strong>ארבע מאות שנה, כתיב הכא</strong> <small>[נאמר כאן]</small> בברית בין הבתרים: <strong>"ועבדום וענו אתם ארבע מאות שנה"</strong> (בראשית טו, יג) <strong>וכתיב התם</strong> <small>[ונאמר שם]:</small> <strong>"שמחנו כימות עניתנו"</strong> (תהלים צ, טו).
 <strong>רבי אומר:</strong> ימות המשיח יהיו <strong>שלש מאות וששים וחמש שנה, כמנין ימות החמה, שנאמר: "כי יום נקם בלבי ושנת גאולי באה"</strong> (ישעיה סג, ד), שיהיו ימי הגאולה כשנה שלמה של שנים.
  ואגב הבאת הפסוק שואלים: <strong>מאי</strong> <small>[מה</small> פירוש<small>]</small> <strong>"יום נקם בלבי"? אמר ר' יוחנן: ללבי גליתי</strong> את יום הנקם, ואולם <strong>לאבריי</strong> כביכול <strong>לא גליתי</strong> שלא יצא הדבר בדיבור מפורש. <strong>ר' שמעון בן לקיש אמר: ללבי גליתי,</strong> סוד זה, ואילו <strong>למלאכי השרת לא גליתי</strong> אותו.
 <strong>תני</strong> <small>[שנה]</small> <strong>אבימי בריה</strong> <small>[בנו]</small> של <strong>ר' אבהו: ימות המשיח לישראל</strong> הם <strong>שבעת אלפים שנה, שנאמר: "ומשוש חתן על כלה ישיש עליך אלהיך"</strong> (ישעיה סב, ה), וחתן שמח בכלה שבעה ימים, ויומו של הקדוש ברוך הוא אלף שנה.
 <strong>אמר רב יהודה אמר שמואל: ימות המשיח</strong> — <strong>כמיום שנברא העולם ועד עכשיו, שנאמר: "</strong>למען ירבו ימיכם וימי בניכם על האדמה אשר נשבע ה' לאבותיכם לתת להם" (דברים יא, כא), כלומר, ימשכו ימי המשיח כמו הימים שעברו מן הבריאה עד בואו <strong>"כימי השמים על הארץ".</strong>
 <strong>רב נחמן בר יצחק אמר: כימי נח עד עכשיו,</strong> עד שיבוא המשיח, <strong>שנאמר</strong> בדברי ישעיה על הגאולה: <strong>"כי מי נח זאת לי אשר נשבעתי</strong> מעבור מי נח עוד על הארץ כן נשבעתי מקצף עליך ומגער בך". <small>(ישעיה נד, ט).</small> 
 <big>ב</big> <strong>אמר ר' חייא בר אבא אמר ר' יוחנן: כל הנביאים כולן לא נתנבאו</strong> בדבריהם על הגאולה ואחרית הימים, <strong>אלא לימות המשיח, אבל לעולם הבא</strong> יהיו דברים מעל ומעבר לזה, כאמור <strong>"עין לא ראתה אלהים זולתך יעשה למחכה לו"</strong> (ישעיה סד, ג). ומעירים: <strong>ופליגא</strong> <small>[וחלוקה</small> דעה זו<small>]</small> על דעת <strong>שמואל,</strong> ש<strong>אמר שמואל:</strong> <strong>אין</strong> הבדל <strong>בין העולם הזה לימות המשיח אלא</strong> לענין <strong>שעבוד מלכיות בלבד</strong> שיסור מישראל.
 <strong>ו</strong>עוד <strong>אמר ר' חייא בר אבא אמר ר' יוחנן: כל הנביאים לא נתנבאו אלא ל</strong>מתן שכרם של <strong>בעלי תשובה, אבל צדיקים גמורים</strong> — <strong>"עין לא ראתה אלהים זולתך".</strong> ומעירים: <strong>ופליגא</strong> <small>[וחלוקה]</small> דעה זו על <strong>ר' אבהו.</strong> ש<strong>אמר ר' אבהו: מקום שבעלי תשובה עומדין שם</strong> — <strong>צדיקים אינן עומדין שם,</strong> שלדעתו בעלי תשובה גדולים מצדיקים, <strong>שנאמר: "שלום שלום לרחוק ולקרוב"</strong> (ישעיה נז, יט), <strong>ברישא</strong> <small>[בתחילה]</small> שלום ל<strong>רחוק, והדר</strong> <small>[ואחר כך]</small> ל<strong>קרוב. מאי</strong> <small>[מה</small> פירוש<small>]</small> <strong>"רחוק"</strong> — <strong>רחוק דמעיקרא</strong> <small>[שמתחילה],</small> שהיה רחוק מה' וחזר בתשובה. <strong>ומאי</strong> <small>[ומה</small> פירוש<small>]</small> <strong>"קרוב"</strong> — <strong>קרוב דמעיקרא ודהשתא</strong> <small>[מתחילה ועכשיו],</small> שהוא צדיק כל ימיו.
 <strong>ור' יוחנן אמר:</strong> <strong>"לרחוק"</strong> פירושו — מי <strong>שהוא רחוק מעבירה</strong> כל ימיו, והוא הצדיק. <strong>"קרוב"</strong> — <strong>שהוא קרוב מעבירה</strong> בזמן רשעותו <strong>ונתרחק ממנה</strong> כשעשה תשובה.
 <strong>ו</strong>עוד <strong>אמר ר' חייא בר אבא אמר ר' יוחנן: כל הנביאים כולן לא נתנבאו אלא למשיא בתו לתלמיד חכם ולעושה פרקמטיא</strong> (מסחר) עבור <strong>תלמיד חכם, ולמהנה תלמיד חכם מנכסיו.</strong> שכל השכר הטוב זה יגיע לאלה שעשו טובה לתלמיד חכם, <strong>אבל תלמידי חכמים עצמן,</strong> שכרם <strong>"עין לא ראתה אלהים זולתך".</strong>
 ושואלים <strong>מאי</strong> <small>[מה]</small> הוא אותו דבר ש<strong>"עין לא ראתה"? אמר ר' יהושע בן לוי: זה יין המשומר בענביו מששת ימי בראשית,</strong> שאיש עדיין לא טעם ממנו ואינו יודע מה רב טובו. <strong>ריש לקיש אמר: זה עדן, לא ראתה עין מעולם. ואם תאמר אדם</strong> הראשון <strong>היכן דר</strong> אם לא בעדן? — אינו כך, אלא דר <strong>בגן. ואם תאמר</strong> ש<strong>גן הוא עדן</strong> ואין הבדל ביניהם — <strong>תלמוד לומר: "ונהר יצא מעדן להשקות את הגן"</strong> (בראשית ב, י), הרי ששני מקומות נבדלים הם.
 <big>ג</big> ומעתה שבים אנו לביאור המשנה. שנינו בה ש<strong>האומר אין תורה מן השמים</strong> אין לו חלק לעולם הבא. <strong>תנו רבנן</strong> <small>[שנו חכמים]:</small> כוונת האמור <strong>"כי דבר ה' בזה ואת מצותו הפר הכרת תכרת</strong> הנפש ההיא עוונה בה<strong>"</strong> (במדבר טו, לא) — <strong>זה האומר אין תורה מן השמים. דבר אחר: "כי דבר ה' בזה"</strong> — <strong>זה אפיקורוס</strong> המזלזל בדבר ה'.
 <strong>דבר אחר: "כי דבר ה' בזה"</strong> — <strong>זה המגלה פנים בתורה</strong> שלא כהלכה, ומפרש בה פירושים של שקר. <strong>"ואת מצותו הפר"</strong> — <strong>זה המפר ברית בשר,</strong> כגון שאינו רוצה למול ערלתו. <strong>"הכרת תכרת"</strong> הכוונה — <strong>"הכרת" בעולם הזה, "תכרת"</strong> — <strong>לעולם הבא. מכאן אמר ר' אלעזר המודעי: המחלל את הקדשים,</strong> כגון שמטמא אותם במזיד, <strong>והמבזה את המועדות</strong> (את ימי חול המועד), <strong>והמפר בריתו של אברהם אבינו, והמגלה פנים בתורה שלא כהלכה, והמלבין פני חבירו ברבים, אף על פי שיש בידו תורה ומעשים טובים,</strong> מכל מקום <strong>אין לו חלק לעולם הבא.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>"כי דבר ה' בזה"</strong> — <strong>זה האומר אין תורה מן השמים. ואפילו אמר</strong> ש<strong>כל התורה כולה מן השמים חוץ מפסוק</strong> אחד <strong>זה שלא אמרו הקדוש ברוך הוא, אלא משה מפי עצמו</strong> אמרו — <strong>זהו</strong> בכלל <strong>"כי דבר ה' בזה". ואפילו אמר</strong> ש<strong>כל התורה כולה מן השמים חוץ מדקדוק זה</strong> שדקדקו בו חכמים, או חוץ <strong>מקל וחומר זה,</strong> חוץ <strong>מגזרה שוה זו</strong> — <strong>זה הוא "כי דבר ה' בזה".</strong>
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: הלומד תורה ואינו מלמדה</strong> לאחרים — <strong>זה הוא "דבר ה' בזה",</strong> שמראה שאינה חשובה בעיניו עד כדי שראויה היא שילמדה לאחרים. <strong>ר' נתן אומר: כל מי שאינו משגיח על המשנה</strong> ואינו סבור שהיא עיקר ההלכה, בו נאמר "כי דבר ה' בזה". <strong>ר' נהוראי אומר: כל שאפשר</strong> לו <strong>לעסוק בתורה ואינו עוסק</strong> בה הריהו בכלל "כי דבר ה' בזה".
 <strong>ר' ישמעאל אומר: זה העובד עבודה זרה.</strong> ושואלים: <strong>מאי</strong> <small>[מה]</small> <strong>משמעה?</strong> כלומר, כיצד דורש הוא מכתוב זה הלכה זו דווקא? ומסבירים: <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל:</strong> מה שנאמר <strong>"כי דבר ה' בזה"</strong> — <strong>זה המבזה דבור שנאמר לו למשה מסיני</strong> ושמעוהו כל ישראל: <strong>"אנכי ה' אלהיך... לא יהיה לך אלהים אחרים</strong> על פני
 <strong>"</strong>(שמות כ, ב-ג). אגב הזכרת חשיבות לימוד התורה מביאים ש<strong>ר' יהושע בן קרחה אומר: כל הלומד תורה ואינו חוזר עליה</strong> הריהו <strong>דומה לאדם שזורע ואינו קוצר. ר' יהושע אומר: כל הלומד תורה ומשכחה</strong> הריהו <strong>דומה לאשה שיולדת</strong> ואחר כך <strong>קוברת.</strong>
 <strong>ר' עקיבא אומר:</strong>
## דף צט:
 <strong>זמר בכל יום, זמר בכל יום,</strong> כלומר, לעולם עליך לחזור על לימודך כזמר זה ששרים פעמים רבות. <strong>אמר רב יצחק בר אבודימי: מאי קרא</strong> <small>[מה</small> הוא <small>הכתוב]</small> המרמז לכך — <strong>שנאמר: "נפש עמל עמלה לו כי אכף עליו פיהו"</strong> (משלי טז, כו), שכופה (אוכף) את פיו ומעייפו בשינון ולימוד, <strong>הוא עמל</strong> בתורה <strong>במקום</strong> בעולם ה<strong>זה, ותורתו עומלת לו במקום אחר</strong> לעולם הבא.
 <strong>אמר ר' אלעזר: כל אדם לעמל נברא, שנאמר: "כי אדם לעמל יולד"</strong> (איוב ה, ז). ואולם מכתוב זה <strong>איני יודע אם לעמל פה</strong> של דיבורים <strong>נברא,</strong> ו<strong>אם לעמל מלאכה נברא</strong> — <strong>כשהוא אומר "כי אכף עליו פיהו"</strong> (משלי טז, כו) <strong>הוי אומר</strong> כי <strong>לעמל פה נברא. ועדיין איני יודע</strong> עמל פה זה <strong>אם לעמל תורה, אם לעמל שיחה</strong> — <strong>כשהוא אומר "לא ימוש ספר התורה הזה מפיך"</strong> (יהושע א, ח) <strong>הוי אומר</strong> כי <strong>לעמל תורה נברא. והיינו</strong> <small>[וזהו]</small> ש<strong>אמר רבא: כולהו גופי דרופתקי נינהו</strong> <small>[כל הגופים כנרתיקים הם]</small> (ערוך) לשים בהם דברים ולהשתמש בהם, <strong>טובי לדזכי דהוי דרופתקי דאורייתא</strong> <small>[טוב ל</small>זה <small>שזכה שנעשה נרתיק לתורה].</small>
 ובכוונת הכתוב <strong>"נאף אשה חסר לב"</strong> (משלי ו, לב) <strong>אמר ריש לקיש: זה הלומד תורה לפרקים,</strong> שהוא כנואף הבא לעתים על האשה, שצריך האדם לנהוג כפי <strong>שנאמר: "כי נעים כי תשמרם בבטנך יכנו יחדו על שפתיך"</strong> (משלי כב, יח), שמכאן משמע כי תמיד צריכה התורה להיות בידו.
 <big>א</big> <strong>תנו רבנן</strong> <small>[שנו חכמים]:</small> מה שנאמר <strong>"והנפש אשר תעשה ביד רמה</strong> מן האזרח ומן הגר את ה' הוא מגדף<strong>"</strong> (במדבר טו, ל) — <strong>זה מנשה בן חזקיה</strong> מלך יהודה <strong>שהיה יושב ודורש בהגדות של דופי</strong> ומתלוצץ על דברי תורה.
 <strong>אמר: וכי לא היה לו למשה לכתוב אלא</strong> דברים שאין בהם כל צורך ואינם מלמדים אותנו דבר, כגון <strong>"ואחות לוטן תמנע"</strong> (בראשית לו, כב), או <strong>"ותמנע היתה פילגש לאליפז</strong> בן עשו<strong>"</strong> (בראשית לו,יב), או <strong>"וילך ראובן בימי קציר חטים וימצא דודאים בשדה"</strong> (בראשית ל, יד). <strong>יצאה בת קול ואמרה לו: "תשב באחיך תדבר בבן אמך תתן דפי אלה עשית והחרשתי דמית היות אהיה כמוך אוכיחך ואערכה לעיניך"</strong> (תהלים נ, כ-כא), כלומר, אין דברי תורה כדברים בטלים שאתה יכול לקבוע בפסקנות אם מועילים הם וחשובים, אם לא.
 <strong>ועליו מפורש בקבלה</strong> (בדברי הנביאים) <strong>"הוי משכי העון בחבלי השוא וכעבות העגלה חטאה"</strong> (ישעיה ה, יח), <strong>מאי</strong> <small>[מה</small> משמע<small>]</small> <strong>"כעבות העגלה"? אמר ר' אסי: יצר הרע בתחלה דומה לחוט של כוביא</strong> (חוט של אריגה), <strong>ולבסוף</strong> מתעבה והולך ו<strong>דומה לעבות העגלה,</strong> כך מדברי לעג על פסוקים אחדים הגיע מנשה לעבור על כל התורה.
  ושואלים:  <strong>דאתן עלה, מיהת</strong> <small>[כשהגענו</small> לענין <small>זה, על כל פנים]</small> באמת <strong>"אחות לוטן תמנע" מאי היא,</strong> כלומר, מה מקומו של פסוק זה בתורה? ומסבירים: <strong>תמנע בת מלכים הואי</strong> <small>[היתה],</small> <strong>דכתיב</strong> <small>[שנאמר]:</small> <strong>"אלוף לוטן"</strong> (בראשית לו, כט) <strong>"אלוף תמנע"</strong> (בראשית לו, מ) <strong>וכל "אלוף"</strong> — <strong>מלכותא</strong> <small>[מלכות]</small> <strong>בלא תאגא</strong> <small>[כתר]</small> <strong>היא,</strong> שהיו אלופים אלה תקיפים ועצמאים כמלכים, אלא שלא הוכתרו בתואר זה.
 <strong>בעיא לאיגיורי</strong> <small>[רצתה</small> תמנע <small>להתגייר],</small> <strong>באתה אצל אברהם יצחק ויעקב ולא קבלוה, הלכה והיתה פילגש לאליפז בן עשו, אמרה: מוטב תהא שפחה לאומה זו ולא תהא גבירה לאומה אחרת.</strong> ולבסוף <strong>נפק מינה</strong> <small>[יצא ממנה]</small> <strong>עמלק</strong> בן אליפז ותמנע, <strong>דצערינהו</strong> <small>[שציער אותם]</small> את <strong>ישראל.</strong> <strong>מאי טעמא</strong> <small>[מה טעם]</small> נענשו? — ש<strong>לא איבעי להו לרחקה</strong> <small>[היו צריכים להרחיקה]</small> אם באה להתגייר. ואם כן למדנו כמה דברים חשובים מפסוק זה.
  ובענין הכתוב <strong>"וילך ראובן בימי קציר חטים"</strong> (בראשית ל, יד), <strong>אמר רבא בר' יצחק אמר רב: מכאן לצדיקים שאין פושטין ידיהן בגזל</strong> ואפילו בדבר קטן, שהרי לא לקח ראובן מן החיטים שהיו בשדה אלא מן הדודאים שהם הפקר. נאמר שם <strong>"וימצא דודאים בשדה"</strong> ושואלים: <strong>מאי</strong> <small>[מה</small> הם<small>]</small> ה<strong>דודאים? אמר רב:</strong> צמח שקוראים לו <strong>יברוחי. לוי אמר: סיגלי. ר' יונתן אמר: (סיבסוך) [סביסקי].</strong>
 <big>ב</big> ועוד לענין חשיבות לימוד תורה, <strong>אמר ר' אלכסנדרי: כל העוסק בתורה לשמה משים שלום בפמליא של מעלה ובפמליא של מטה, שנאמר: "או יחזק במעזי יעשה שלום לי שלום יעשה לי"</strong> (ישעיה כז, ה), שהמחזיק בתורה (הקרויה "עוז") עושה שלום כביכול גם אצל ה'.
 <strong>רב אמר: כאילו בנה פלטרין</strong> (ארמון) <strong>של מעלה</strong> בשמים <strong>ושל מטה, שנאמר: "ואשם דברי בפיך ובצל ידי כסיתיך לנטע שמים וליסד ארץ</strong> ולאמר לציון עמי אתה<strong>"</strong> ((ישעיה נא, טז), שהעוסק בדברי תורה כאילו עושה את השמים והארץ. <strong>ר' יוחנן אמר: אף מגין על כל העולם כולו</strong> בזכות זה, <strong>שנאמר: "ובצל ידי כסיתיך",</strong> שגורם שה' מכסה ומסוכך על העולם. <strong>ולוי אמר: אף מקרב את הגאולה, שנאמר</strong> שם: <strong>"ולאמר לציון עמי אתה".</strong>
 ועוד בשבח התורה, <strong>אמר ריש לקיש: כל המלמד את בן חבירו תורה, מעלה עליו הכתוב</strong> ומחשיב לו <strong>כאילו עשאו</strong> לאותו תלמיד, <strong>שנאמר: "</strong>ויקח אברם את שרי אשתו... <strong>ואת הנפש אשר עשו בחרן"</strong> (בראשית יב, ה), ללמדנו שכל תלמידיהם שלמדו תורה נחשבו כנפשות שהם עשו. <strong>ר' אליעזר אומר: כאילו עשאן לדברי תורה</strong> עצמם, שהוא נחשב כיוצרה של התורה, <strong>שנאמר: "ושמרתם את דברי הברית הזאת ועשיתם אתם"</strong> (דברים כט, ח), ומשמע: אתם עושים, יוצרים את התורה. <strong>רבא אמר: כאילו עשאו לעצמו,</strong> כאילו הוא יוצר את עצמו, <strong>שנאמר: "ועשיתם אתם"</strong> — <strong>אל תקרי "אתם" אלא "אתם",</strong> כלומר, אתם עושים את עצמכם.
 <strong>אמר ר' אבהו: כל המעשה</strong> (הגורם) <strong>את חבירו</strong> לעסוק ב<strong>דבר מצוה, מעלה עליו הכתוב כאילו עשאה</strong> הוא, <strong>שנאמר:</strong> "ויאמר ה' אל משה... <strong>ומטך אשר הכית בו את היאר</strong> קח בידך והלכת" (שמות יז, ה), <strong>וכי משה הכהו</strong> ליאור? <strong>והלא</strong> מפורש בתורה ש<strong>אהרן הכהו! אלא לומר לך</strong> ש<strong>כל המעשה את חבירו לדבר מצוה מעלה עליו הכתוב כאילו עשאה</strong> הוא עצמו.
 <big>ג</big> שנינו במשנה של <strong>אפיקורוס</strong> אין חלק לעולם הבא. <strong>רב ור' חנינא אמרי תרוייהו</strong> <small>[אמרו שניהם]</small> שאפיקורוס הוא <strong>זה המבזה תלמיד חכם. ר' יוחנן ור' יהושע בן לוי אמרי</strong> <small>[אמרו]</small> יותר מכן: <strong>זה המבזה</strong> את <strong>חבירו בפני תלמיד חכם.</strong>
 ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי <strong>המבזה חבירו בפני תלמיד חכם אפיקורוס הוי</strong> <small>[הוא],</small> אם כן ה<strong>מבזה תלמיד חכם עצמו</strong> — <strong>מגלה פנים</strong> (מתחצף) <strong>בתורה שלא כהלכה הוי</strong> <small>[הוא],</small> <strong>אלא למאן דאמר</strong> <small>[ל</small>שיטת <small>מי שאמר]</small> כי ה<strong>מבזה תלמיד חכם עצמו אפיקורוס הוי,</strong> אם כן <strong>מגלה פנים בתורה כגון מאי</strong> <small>[מה]?</small> ומשיבים: <strong>כגון מנשה בן חזקיה</strong> שדרש את התורה לגנאי.
 <strong>ואיכא דמתני לה אסיפא</strong> <small>[ויש ששונים</small> דברים אלה <small>על סופה</small> של המשנה<small>]:</small> מהו <strong>מגלה פנים בתורה? רב ור' חנינא אמרי</strong> <small>[אומרים]:</small> <strong>זה המבזה תלמיד חכם, ר' יוחנן ור' יהושע בן לוי אמרי</strong> <small>[אומרים]:</small> <strong>זה המבזה חבירו בפני תלמיד חכם.</strong>
 ושואלים: <strong>בשלמא</strong> <small>[נניח]</small> <strong>למאן דאמר</strong> <small>[נניח ל</small>שיטת <small>מי שאומר]</small> כי <strong>המבזה תלמיד חכם עצמו מגלה פנים בתורה הוי</strong> <small>[הוא],</small> אם כן <strong>מבזה חבירו בפני תלמיד חכם</strong> — <strong>אפיקורוס הוי</strong> <small>[הוא],</small> <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>המבזה חבירו בפני תלמיד חכם</strong> הריהו <strong>מגלה פנים בתורה,</strong> אם כן <strong>אפיקורוס כגון מאן</strong> <small>[מי]?</small> <strong>אמר רב יוסף: כגון הני דאמרי</strong> <small>[אותם שאומרים]</small> <strong>מאי אהנו לן רבנן</strong> <small>[מה הועילו לנו חכמים]</small> בכל לימודם? והלא <strong>לדידהו קרו, לדידהו תנו</strong> <small>[לעצמם</small> הם <small>קוראים</small> בתורה, <small>לעצמם</small> הם <small>שונים</small> במשנה<small>].</small>
 <strong>אמר ליה</strong> <small>[לו]</small> <strong>אביי: האי</strong> <small>[זה]</small> שאומר כן, <strong>מגלה פנים בתורה נמי</strong> <small>[גם כן]</small> <strong>הוא,</strong> שכופר בתורה עצמה, <strong>דכתיב</strong> <small>[שנאמר]:</small> <strong>"אם לא בריתי יומם ולילה חקות שמים וארץ לא שמתי"</strong> (ירמיה לג, כה), שברית הנצח של התורה היא קיום העולם כולו. <strong>אמר רב נחמן בר יצחק: מהכא נמי שמע מינה</strong> <small>[מכאן,</small> מפסוק זה, <small>גם כן</small> יכול אתה <small>לשמוע אותו</small> רעיון<small>],</small> <strong>שנאמר: "</strong>אם אמצא בסדום חמישים צדיקים בתוך העיר <strong>ונשאתי לכל המקום בעבורם"</strong> (בראשית יח, כו), הרי שהצדיקים מגינים על המקום שהם חיים בו.
 <strong>אלא</strong> מהו אפיקורוס לפי פירוש זה — <strong>כגון דיתיב קמיה רביה</strong> <small>[שיושב לפני רבו]</small> <strong>ונפלה ליה</strong> <small>[לו],</small> הזדמן לו, לומר דבר <strong>שמעתא בדוכתא אחריתי</strong> <small>[הלכה ממקום אחר]</small> <strong>ואמר</strong> התלמיד: <strong>הכי אמרינן התם</strong> <small>[כך אמרנו שם]</small> <strong>ולא אמר</strong> בלשון כבוד לרבו <strong>"הכי</strong> <small>[כך]</small> <strong>אמר מר"</strong> <small>[אדוני],</small> שגם אם לא למד מפיו — כך דרך כבוד של תורה. <strong>רבא אמר:</strong> אפיקורוס לשיטה זו הוא <strong>כגון הני דבי</strong> <small>[אותם מבית]</small> <strong>בנימין אסיא</strong> <small>[הרופא]</small> <strong>דאמרי</strong> <small>[שאומרים]:</small> <strong>מאי אהני לן רבנן</strong> <small>[זה הועילו לנו חכמים]</small> בכל לימודם? שהרי <strong>מעולם</strong>
## דף ק.
 <strong>לא שרו לן עורבא</strong> <small>[התירו לנו עורב]</small> <strong>ולא אסרו לן</strong> <small>[לנו]</small> <strong>יונה,</strong> שהכל מפורש בתורה ואין חכמים מביאים לנו כל תועלת.
  ומספרים:  <strong>רבא כי הוו מייתי טריפתא דבי</strong> <small>[כאשר היו מביאים טריפה מבית]</small> <strong>בנימין קמיה</strong> <small>[לפניו],</small> <strong>כי הוה חזי</strong> <small>[כאשר היה רואה]</small> <strong>בה טעמא להיתירא</strong> <small>[טעם להיתר]</small> <strong>אמר להו</strong> <small>[היה אומר להם]:</small> <strong>תחזו דקא שרינא לכו עורבא</strong> <small>[ראו שאני מתיר לכם עורב],</small> שהרי אני מתיר לכם דבר הנראה כאיסור, וכן <strong>כי הוה חזי לה טעמא לאיסורא</strong> <small>[כאשר היה רואה בה טעם לאיסור]</small> <strong>אמר להו</strong> <small>[היה אומר להם]:</small> <strong>תחזו דקא אסרנא לכו</strong> <small>[ראו שאני אוסר לכם]</small> <strong>יונה.</strong>
 <strong>רב פפא אמר:</strong> אפיקורס הוא <strong>כגון</strong> זה ש<strong>אמר "הני רבנן"</strong> <small>["אלה החכמים"],</small> שיש בכך נימה של זלזול. מסופר כי <strong>רב פפא</strong> עצמו <strong>אישתלי</strong> <small>[שכח]</small> <strong>ואמר: "כגון הני רבנן"</strong> <small>["אלה החכמים"],</small> <strong>ואיתיב בתעניתא</strong> <small>[וישב בתענית]</small> לכפרה, על שאמר בלשון זו.
  מסופר:  <strong>לוי בר שמואל ורב הונא בר חייא הוו קא מתקני</strong> <small>[היו מתקנים]</small> <strong>מטפחות</strong> ל<strong>ספרי</strong> הקודש <strong>דבי</strong> <small>[של בית]</small> <strong>רב יהודה.</strong> <strong>כי מטו</strong> <small>[כאשר הגיעו]</small> ל<strong>מגילת אסתר אמרי</strong> <small>[אמרו]:</small> <strong>הא</strong> <small>[זו]</small> <strong>מגילת אסתר לא בעי</strong> <small>[צריכה]</small> <strong>מטפחת,</strong> שאינה חשובה כשאר ספרי קודש הצריכים כיסוי מיוחד. <strong>אמר להו</strong> <small>[להם]</small> רב יהודה: דיבורים <strong>כי האי גוונא נמי מיחזי כי אפקירותא</strong> <small>[כגון אלו גם כן נראים כזלזול],</small> שלא היה עליכם לומר על המגילה לשון "זו המגילה" (רמ"ה).
 <strong>רב נחמן אמר:</strong> אפיקורוס <strong>זה הקורא רבו בשמו,</strong> ואינו קורא לו "רבי פלוני". ש<strong>אמר ר' יוחנן: מפני מה נענש גיחזי</strong> בצרעת — <strong>מפני שקרא לרבו בשמו, שנאמר: "ויאמר גחזי אדני המלך זאת האשה וזה בנה אשר החיה אלישע"</strong> (מלכים ב' ח, ה) ולא הזכירו בלשון כבוד.
 <big>א</big> מסופר: <strong>יתיב</strong> <small>[ישב]</small> פעם <strong>ר' ירמיה קמיה</strong> <small>[לפני]</small> <strong>ר' זירא ויתיב וקאמר</strong> <small>[וישב ואמר]:</small> <strong>עתיד הקדוש ברוך הוא להוציא נחל מבית קדשי הקדשים ועליו</strong> יצמחו <strong>כל מיני</strong> צמחי <strong>מגדים</strong> (מעדנים), <strong>שנאמר: "ועל הנחל יעלה על שפתו מזה ומזה כל עץ מאכל לא יבול עלהו ולא יתם פריו לחדשיו יבכר כי מימיו מן המקדש המה יוצאים והיה פריו למאכל ועלהו לתרופה"</strong> (יחזקאל מז, יב) — <strong>אמר ליה ההוא סבא</strong> <small>[לו זקן אחד]</small> שהיה שם: <strong>יישר</strong> <small>[יפה],</small> <strong>וכן אמר ר' יוחנן, יישר. אמר ליה</strong> <small>[לו]</small> <strong>ר' ירמיה לר' זירא: כי האי גונא מיחזי אפקרותא</strong> <small>[באופן זה</small> האם <small>נראה כזלזול]?</small> כשאדם שאיננו גדול בתורה אומר לחכם שדבריו נכונים?
  (רמ"ה) <strong>אמר ליה</strong> <small>[לו]:</small> <strong>הא האי סיועי הא מסייע</strong> <small>[הרי זה מסייע]</small> <strong>לך</strong> בדבריו ולא לזלזל בא. <strong>אלא אי שמיע לך, הא שמיע לך</strong> <small>[אם שמעת</small> בנושא זה, <small>זה שמעת],</small> שלעתים המסייע לדברי רבו הוא מזלזל בו. כיצד? <strong>כי הא דיתיב</strong> <small>[כמו זה</small> שאירע <small>שישב]</small> <strong>ר' יוחנן וקא דריש</strong> <small>[ודרש]:</small> <strong>עתיד הקדוש ברוך הוא להביא אבנים טובות ומרגליות שהן</strong> גדולות <strong>שלשים על שלשים אמות, וחוקק</strong> (חוצב) <strong>בהם</strong> נקב של <strong>עשר ברום</strong> (בגובה) <strong>עשרים</strong> אמות, <strong>ומעמידן בשערי ירושלים, שנאמר: "ושמתי כדכד שמשתיך ושעריך לאבני אקדח"</strong> (ישעיה נד, יב). <strong>לגלג עליו אותו תלמיד</strong> ו<strong>אמר: השתא כביעתא דצילצלא לא משכחינן</strong> <small>[עכשיו</small> בימינו אבנים טובות <small>כביצת התור אין אנו מוצאים]</small> — <strong>כולי האי משכחינן</strong> <small>[כל כך</small> גדולות כפי שדרשת <small>מוצאים אנו]?</small>
 <strong>לימים הפליגה ספינתו</strong> של אותו תלמיד <strong>בים, חזינהו</strong> <small>[ראה אותם]</small> את <strong>מלאכי השרת דקא מנסרי</strong> <small>[שהם מנסרים]</small> <strong>אבנים טובות ומרגליות</strong> בגודל זה. <strong>אמר להו</strong> <small>[להם</small> למלאכים<small>]:</small> <strong>הני למאן</strong> <small>[אלה למי]?</small> <strong>אמרי</strong> <small>[אמרו]</small> לו: <strong>עתיד הקדוש ברוך הוא להעמידן בשערי ירושלים. כי הדר אשכחיה</strong> <small>[כאשר חזר, מצאו]</small> <strong>לר' יוחנן דיתיב וקא דריש</strong> <small>[שיושב ודורש]</small> בענין מסויים, <strong>אמר ליה</strong> <small>[לו]</small> <strong>רבי, דרוש ולך נאה לדרוש,</strong> שכן <strong>כשם שאמרת</strong> בענין האבנים וגודלם, <strong>כך</strong> אכן <strong>ראיתי, אמר לו</strong> ר' יוחנן: <strong>ריקה</strong> <small>[פוחז,</small> איש ריקני<small>]!</small> <strong>אם לא ראית, לא האמנת</strong> בדברי?! אם כן <strong>מלגלג על</strong> <strong>דברי חכמים אתה, יהב ביה עיניה</strong> <small>[נתן בו עיניו]</small> בכעס <strong>ועשאו גל של עצמות,</strong> שמת אותו תלמיד ונרקב בשרו.
  לגופו של ענין <strong>מיתיבי</strong> <small>[מקשים]:</small> איך אמר ר' יוחנן כי גובה השערים יהיה עשרים אמה, והלא את הכתוב <strong>"ואולך אתכם קוממיות"</strong> (ויקרא כו, יג) דרשו חכמים כך: <strong>ר' מאיר אומר</strong> לעתיד לבוא יהיה גובהם של בני אדם <strong>מאתים אמה, כשתי קומות של אדם הראשון</strong> שאמרנו שהיתה קומתו מאה אמה. <strong>ר' יהודה אומר:</strong> בני אדם יהיו גבוהים <strong>מאה אמה כנגד</strong> גובה ה<strong>היכל וכותליו, שנאמר: "אשר בנינו כנטעים מגדלים בנעוריהם בנותינו כזויות מחטבות תבנית היכל"</strong> (תהלים קמד, יב), שיהיו הבנים והבנות בגודלו של ההיכל שהיה בנין ההיכל גבוה מאה אמה. ואם יהיו האנשים גדולים כל כך כיצד יכנסו לשערים אלה של עשרים אמה?
  ומשיבים:  <strong>כי קאמר</strong> <small>[כאשר אמר]</small> <strong>ר' יוחנן</strong> — התכוון <strong>לכוי דבי זיקא</strong> <small>[</small><small>לחלונות המכניסים רוח],</small> שהם יהיו עשר על עשרים אמה אבל השערים יהיו גבוהים יותר.
 <big>ב</big> כיון שהוזכר המקרא על הנחל היוצא מקדש הקדשים שואלים: <strong>מאי</strong> <small>[מה</small> משמעות<small>]</small> הכתוב <strong>"ועלהו לתרופה"? ר' יצחק בר אבודימי ורב חסדא</strong> נחלקו בכך. <strong>חד</strong> <small>[אחד</small> מהם<small>]</small> <strong>אמר:</strong> הכוונה היא כעין נוטריקון — <strong>להתיר פה של מעלה,</strong> כלומר, לרפא את האלמים. <strong>וחד</strong> <small>[אחד</small> מהם<small>]</small> <strong>אמר:</strong> הכוונה היא אכן כעין נוטריקון, ואולם במשמעות שונה — <strong>להתיר פה של מטה</strong> (בלשון נקיה), כלומר, לרפא את רחמן של עקרות.
  ומעירים:  <strong>איתמר נמי</strong> <small>[נאמר גם כן]</small> כעין זה על ידי חכמים אחרים, ש<strong>חזקיה אמר:</strong> "לתרופה" — <strong>להתיר פה אילמין,</strong> ו<strong>בר קפרא אמר: להתיר פה עקרות,</strong> ואילו <strong>ר' יוחנן אמר:</strong> הכוונה <strong>לתרופה ממש.</strong> ושואלים: <strong>מאי</strong> <small>[מה</small> פירוש<small>]</small> <strong>"לתרופה"</strong> במשמעות זו? <strong>ר' שמואל בר נחמני אמר:</strong> נוטריקון הוא — <strong>לתואר פנים של בעלי הפה,</strong> כלומר, ליפות פניהם של אותם חכמים שעמלו בפיהם בעולם הזה.
  ובדומה לכך <strong>דרש ר' יהודה בר' סימון: כל המשחיר פניו על דברי תורה בעולם הזה</strong> — <strong>הקדוש ברוך הוא מבהיק זיויו לעולם הבא, שנאמר:</strong> "קוצותיו תלתלים שחרות כעורב" (שיר השירים ה, י), ואחר כך נאמר: <strong>"</strong><strong>מראהו כלבנון בחור כארזים"</strong> (שיר השירים ה, טו), וסמך לו עוד מיד: "חיכו ממתקים" (שיר השירים ה, טז),
 לומר שמי שעסק בתורה בעולם הזה ("חיכו ממתקים") עד שהשחיר פניו עליה, זוכה לזיו פנים בעולם הבא. <strong>אמר ר' תנחום בר' חנילאי כל המרעיב עצמו על דברי תורה בעולם הזה</strong> — <strong>הקדוש ברוך הוא משביעו לעולם הבא, שנאמר</strong> תחילה: "משפטיך תהום רבה" (תהלים לו, ז), לומר כמה מקפיד ה' על הצדיקים בעולם הזה ואינו נותן להם כראוי, ואחר כך נאמר: <strong>"ירוין מדשן ביתך ונחל עדניך תשקם"</strong> (תהלים לו, ט) (מהרש"א).
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר: עתיד הקדוש ברוך הוא ליתן לכל צדיק וצדיק מלא עומסו</strong> (חופניו), <strong>שנאמר: "ברוך ה' יום יום יעמס לנו האל ישועתנו סלה"</strong> (תהלים סח, כ) — <strong>אמר ליה</strong> <small>[לו]</small> <strong>אביי: וכי אפשר לומר כן,</strong> שיעמוס הקדוש ברוך הוא מלוא חופניו? <strong>והלא כבר נאמר "מי מדד בשעלו מים ושמים בזרת תכן</strong> וכל בשלש עפר הארץ
 <strong>"</strong>(ישעיה מ, יב), ואם זרת של הקדוש ברוך הוא היא כל השמים, כיצד יוכל אדם לקבל "מלא עומסו" של הקדוש ברוך הוא? <strong>אמר</strong> לו רב דימי: <strong>מאי טעמא לא שכיחת באגדתא</strong> <small>[מה טעם אינך מצוי</small> בדברי <small>אגדה],</small> <strong>דאמרי במערבא משמיה</strong> <small>[שאומרים בארץ ישראל משמו]</small> של <strong>רבא בר מרי: עתיד הקדוש ברוך הוא ליתן לכל צדיק וצדיק שלש מאות ועשרה עולמות, שנאמר: "להנחיל אהבי יש ואצרתיהם אמלא"</strong> (משלי ח, כא) — <strong>"יש" בגימטריא תלת מאה ועשרה הוי</strong> <small>[שלש מאות ועשרה הם],</small> הרי שמעניק ה' במדה גדושה.
  ולענין זה עצמו <strong>תניא</strong> <small>[שנויה</small> ברייתא<small>],</small> <strong>ר' מאיר אומר: במדה שאדם מודד</strong> לאחרים <strong>מודדין לו</strong> מלמעלה, <strong>דכתיב</strong> <small>[שנאמר]:</small> <strong>"בסאסאה בשלחה תריבנה"</strong> (ישעיה כז, ח) — בסאה־סאה, כלומר, לפי הסאה שאדם מודד — באותה סאה מודדים לו.
 <strong>אמר</strong> לו <strong>ר' יהושע: וכי אפשר לומר כן?</strong> אכן יתכן שיהא <strong>אדם נותן מלא עומסו</strong> שלו <strong>לעני בעולם הזה,</strong> וכי <strong>הקדוש ברוך הוא נותן לו מלא עומסו</strong> שלו <strong>לעולם הבא? והכתיב</strong> <small>[והרי נאמר]</small> <strong>"</strong>ו<strong>שמים בזרת תכן"</strong> (ישעיה מ, יב), ואיך יוכל לקבל שפע ברכה כה גדול? ענה לו: <strong>ואתה</strong> וכי <strong>אי</strong> (אין) <strong>אומר כן</strong> כדבריו? הלא <strong>איזו היא מדה מרובה</strong> אצל ה', האם <strong>מדה</strong> <strong>טובה מרובה, או מדת פורענות?</strong> —
## דף ק:
 <strong>הוי אומר מדה טובה מרובה ממדת פורענות,</strong> וראיה לדבר — <strong>במדה טובה כתיב</strong> <small>[נאמר]:</small> <strong>"ויצו שחקים ממעל ודלתי שמים פתח. וימטר עליהם מן לאכל"</strong> (תהלים עח, כג-כד), <strong>ו</strong>אילו <strong>במידת פורענות,</strong> במבול, <strong>הוא אומר: "וארבת השמים נפתחו"</strong> (בראשית ז, יא), משמע שלרעה פותח ה' ארובות (חלונות) בלבד שהם חלק קטן מן הדלתות, משמע שמדה טובה מרובה.
  וכיון ש<strong>במידת פורענות כתיב</strong> <small>[נאמר]</small> <strong>"ויצאו וראו בפגרי האנשים הפשעים בי כי תולעתם לא תמות ואשם לא תכבה והיו דראון לכל בשר"</strong> (ישעיה סו, כד), <strong>והלא</strong> אם <strong>אדם</strong> רק <strong>מושיט אצבעו באור</strong> <small>[באש]</small> <strong>בעולם הזה</strong> — <strong>מיד</strong> הוא <strong>נכוה,</strong> וכיצד יכול הוא לסבול אש גיהנם שאינה כבה? <strong>אלא, כשם שנותן הקדוש ברוך הוא כח ברשעים לקבל פורענותם, כך נותן הקדוש ברוך הוא כח בצדיקים לקבל טובתן,</strong> ועומס להם מלא חופניו.
 <big>א</big> שנינו במשנה ש<strong>ר' עקיבא אומר: אף הקורא בספרים החיצונים</strong> אין לו חלק בעולם הבא. <strong>תנא</strong> <small>[שנויה</small> ברייתא<small>]:</small> הכוונה ל<strong>ספרי מינים. רב יוסף אמר: בספר בן סירא נמי</strong> <small>[גם כן]</small> <strong>אסור למיקרי</strong> <small>[לקרוא]</small> משום שיש בו צדדים שליליים. <strong>אמר ליה</strong> <small>[לו]</small> <strong>אביי: מאי טעמא</strong> <small>[מה טעם]</small> אסור לקרוא בו? <strong>אילימא</strong> <small>[אם תאמר]</small> <strong>משום דכתב ביה</strong> <small>[שכתוב בו]</small> <strong>"לא תינטוש גילדנא מאודניה</strong> <small>[אל תפשוט את עור הדג מאוזנו],</small> מכיסויי הזימים, ש<strong>לא ליזיל משכיה לחבלא</strong> <small>[ילך עורו לאיבוד],</small> <strong>אלא צלי יתיה בנורא ואיכול ביה תרתין גריצים"</strong> <small>[צלה אותו באש, ואכול בו שתי פיתי לחם],</small> וסבור אתה שדבר שטות הוא, ואולם
 <strong>אי מפשטיה</strong> <small>[אם כפשוטו]</small> של אותו ביטוי — <strong>באורייתא נמי כתב</strong> <small>[בתורה גם כן כתוב]</small> <strong>"לא תשחית את עצה"</strong> (דברים כ, יט), שמצוות "לא תעשה" היא שלא לאבד דבר שיש בו תועלת, אף כאן ראוי שלא לאבד מן הדג דבר הראוי להשתמש בו. <strong>אי מדרשא</strong> <small>[אם לדרשה]</small> בלשון נקיה נתכוון בן סירא — <strong>אורח ארעא קא משמע לן</strong> <small>[דרך ארץ השמיע לנו]</small> בכך, ש<strong>לא ליבעול</strong> <small>[יבעול]</small> אדם את אשתו <strong>שלא כדרכה</strong> שגורם לה אי נעימות.
 <strong>ואלא</strong> אם טוען אתה כנגד הספר <strong>משום דכתיב</strong> <small>[שנאמר]</small> בספר בן סירא: <strong>"בת לאביה מטמונת שוא, מפחדה לא יישן בלילה, בקטנותה</strong> — <strong>שמא תתפתה</strong> על ידי אחרים, <strong>בנערותה</strong> — <strong>שמא תזנה</strong> מרצון, <strong>בגרה</strong> — <strong>שמא לא תינשא, נישאת</strong> — <strong>שמא לא יהיו לה בנים</strong> ותחזור לביתו, <strong>הזקינה</strong> — <strong>שמא תעשה כשפים"</strong> (בן סירא מב, יא-יד), וסבור אתה שאין לומר כך לאבי הבנות, ואולם <strong>הא רבנן נמי אמרוה</strong> <small>[הרי חכמים גם כן אמרו</small> זאת<small>]</small> לגבי נשים, שאמרו: <strong>אי אפשר לעולם בלא זכרים ובלא נקבות,</strong> שהרי הם קיום העולם, מכל מקום <strong>אשרי מי שבניו זכרים, אוי לו למי שבניו נקבות.</strong>
 <strong>אלא</strong> תטען אתה <strong>משום</strong> <strong>דכתיב</strong> <small>[שנאמר]</small> שם: <strong>"לא תעיל דויא בלבך, דגברי גיברין קטל דויא"</strong> (בן סירא יד, א. ל, כט) <small>[אל תכניס דאגה בלבך, שאנשים גיבורים הרגה הדאגה]</small> ואולם <strong>הא</strong> <small>[הרי]</small> כבר <strong>שלמה אמרה</strong> לדבר זה באופן דומה: <strong>"דאגה בלב איש ישחנה"</strong> (משלי יב, כה), ופירשו ביטוי זה <strong>ר' אמי ור' אסי, חד</strong> <small>[אחד</small> מהם<small>]</small> <strong>אמר</strong> כי הכוונה: <strong>ישיחנה מדעתו,</strong> שלא יחשוב בה, שלא תציקנו הדאגה, <strong>וחד</strong> <small>[ואחד</small> מהם<small>]</small> <strong>אמר:</strong> <strong>ישיחנה לאחרים</strong> כדי להקל עליו. ומכל מקום מסכימים הכל שאין להשאיר דאגה בלבו, והרי זה כדברי בן סירא!
 <strong>ואלא</strong> טוען אתה כנגדו <strong>משום דכתיב</strong> <small>[שנאמר]</small> שם: <strong>"מנע רבים מתוך ביתך, ולא הכל תביא אל ביתך"</strong> (בן סירא יא, לו) ואולם <strong>הא</strong> <small>[הרי]</small> <strong>רבי נמי</strong> <small>[גם כן]</small> <strong>אמרה, דתניא</strong> <small>[ש</small>כן <small>שנינו</small> בברייתא<small>],</small> <strong>רבי אומר: לעולם לא ירבה אדם רעים בתוך ביתו, שנאמר: "איש רעים להתרועע"</strong> (משלי יח, כד), כלומר, אדם שיש לו רעים רבים סופו שהוא מתרועע, כלומר, נחלש ונהרס.
 <strong>אלא</strong> אמר לו הטעם <strong>משום דכתיב</strong> <small>[שנאמר</small> בו<small>]</small> דברי הבאי, שאמר <strong>"זלדקן</strong> — <strong>קורטמן, עבדקן</strong> — <strong>סכסן</strong> <small>[בעל זקן קטן</small> הוא <small>ערמומי, בעל זקן עבה</small> הוא <small>טיפש],</small> <strong>דנפח בכסיה</strong> — <strong>לא צחי</strong> <small>[</small>מי <small>שנופח בכוסו</small> להסיר קצף ולכלוך <small>איננו צמא],</small> שאם לא כן לא היה מקפיד. מי ש<strong>אמר "במאי איכול לחמא"</strong> <small>["במה אוכל לחם"],</small> כלומר, איזה לפתן נחוץ לי — <strong>לחמא סב מיניה</strong> <small>[</small>את ה<small>לחם קח ממנו],</small> שבוודאי אינו רעב אם דואג ללפתן. <strong>מאן דאית ליה מעברתא בדיקניה</strong> <small>[מי שיש לו מעבורת,</small> מקום פנוי, <small>ב</small>תוך <small>זקנו]</small> — <strong>כולי עלמא לא יכלי ליה</strong> <small>[כל העולם אינם יכולים לו]</small> מרוב ערמומיותו. וכיון שדברים אלה דברים בטלים הם אין כדאי לקרוא בספר זה.
 <strong>אמר רב יוסף:</strong> אפילו שאין הספר כולו ראוי להגות בו, מכל מקום <strong>מילי מעלייתא דאית ביה, דרשינן להו</strong> <small>[דברים טובים שיש בו, אנו דורשים אותם]</small> אפילו ברבים. שנאמר שם: <strong>"אשה טובה</strong> — <strong>מתנה טובה, בחיק ירא אלהים תנתן"</strong> (בן סירא כו, ג). <strong>"אשה רעה</strong> — הרי היא כ<strong>צרעת לבעלה. מאי תקנתיה</strong> <small>[מה תקנתו]?</small> — <strong>יגרשנה מביתו ויתרפא מצרעתו"</strong> (בן סירא כה, ל). <strong>"אשה יפה</strong> — <strong>אשרי בעלה, מספר ימיו כפלים"</strong> (בן סירא כו, א), שחייו מאושרים וכאילו מספר ימיו כפליים.
 <strong>"העלם עיניך מאשת חן פן תלכד במצודתה. אל תט אצל בעלה למסוך עמו יין ושכר, כי בתואר אשה יפיה רבים הושחתו, ועצומים כל הרוגיה"</strong> (בן סירא ט, ט- יא). ועוד נאמר שם: <strong>"רבים היו פצעי רוכל"</strong> (בן סירא יא, לו), ומשמעו — אלה <strong>המרגילים לדבר ערוה. כניצוץ מבעיר גחלת</strong> (בן סירא יא, מג), <strong>ככלוב מלא עוף, כן בתיהם מלאים מרמה</strong> (בן סירא יא, לו- לז). <strong>מנע רבים מתוך ביתך, ולא הכל תביא ביתך. רבים יהיו דורשי שלומך,</strong> ואולם <strong>גלה סודך</strong> רק <strong>לאחד מאלף.</strong> אף <strong>"משוכבת חיקך שמור פתחי פיך"</strong> (מיכה ז, ה) ואל תספר לה הכל. <strong>אל תצר</strong> (תדאג) ל<strong>צרת מחר "כי לא</strong> תדע <strong>מה ילד יום"</strong> (משלי כז, א) <strong>שמא למחר איננו,</strong> שמת בינתיים, <strong>ונמצא מצטער על עולם שאינו שלו,</strong> ונאמר:
 <strong>"כל ימי עני רעים"</strong> (בן סירא טו, טו). <strong>בן סירא אומר: אף לילות</strong> של עני רעים מפני דאגתו. <strong>בשפל גגים גגו,</strong> שהוא חי במקום הנמוך בעיר, <strong>ובמרום הרים כרמו,</strong> שכרמו הוא במקום הגבוה ביותר בין הכרמים ששם המקומות הזולים והפחותים, ובסופו של דבר, כשיורד גשם בעיר <strong>ממטר גגים</strong> של כל העיר יורד <strong>לגגו</strong> ומרטיבו, <strong>ומעפר כרמו</strong> נסחף על ידי הגשם לשאר <strong>כרמים.</strong>
 <big>ב</big> <strong>סימן</strong> לשמועות הבאות ואומריהן: <strong>זיר"א רב"א משרשי"א, חנינ"א טובי"ה</strong> (ר' חנינא הזכיר אשה טובה) <strong>ינא"י יפ"ה</strong> (ר' ינאי — מי שדעתו יפה) <strong>יוחנ"ן מרח"ם</strong> (ר' יוחנן — מי שמרחם) <strong>יהוש"ע מקצ"ר</strong> (ר' יהושע בן לוי — מי שדעתו קצרה).
 <strong>אמר ר' זירא אמר רב: מאי דכתיב</strong> <small>[מהו שנאמר]</small> <strong>"כל ימי עני רעים</strong> וטוב לב משתה תמיד<strong>"</strong> (משלי טו, טו), <strong>"כל ימי עני רעים"</strong> — <strong>אלו בעלי תלמוד</strong> היגעים תמיד בלימודם, ותמיד יש להם קשיים ושאלות, <strong>"וטוב לב משתה תמיד"</strong> — <strong>אלו בעלי משנה</strong> שהם יודעים רק הלכה פסוקה וגמורה, ואין להם בעיות.
 <strong>רבא אמר איפכא</strong> <small>[ההיפך</small> הוא הנכון<small>],</small> <strong>והיינו</strong> <small>[וזהו]</small> ש<strong>אמר רב משרשיא משמיה</strong> <small>[משמו]</small> של <strong>רבא: מאי דכתיב</strong> <small>[מהו שנאמר]</small> <strong>"מסיע אבנים יעצב בהם</strong> בוקע עצים יסכן בם<strong>"</strong> (קהלת י, ט), <strong>"מסיע אבנים יעצב בהם"</strong> — <strong>אלו בעלי משנה,</strong> שהם עמלים ואינם נהנים מעמלם, לפי שהם מתייגעים על לימוד המשנה. אבל אינם יכולים להוציא ממנה מסקנה למעשה, ולכן הם כמסיעים משא כבד שאינם נהנים ממנו. <strong>ו"בוקע עצים יסכן בם"</strong> — <strong>אלו בעלי תלמוד,</strong> שאמנם עובדים קשה אבל יכולים ליהנות מפירות תורתם, בפסק ההלכה.
 <strong>ר' חנינא אומר:</strong> אותו פסוק מתפרש כך: <strong>"כל ימי עני רעים"</strong> — <strong>זה מי שיש לו אשה רעה, "וטוב לב משתה תמיד"</strong> — <strong>זה</strong> מי <strong>שיש לו אשה טובה. ר' ינאי אומר: "כל ימי עני רעים"</strong> — <strong>זה אסטניס</strong> (מפונק) הרגיש לדברים מגעילים, <strong>"וטוב לב משתה תמיד"</strong> — <strong>זה שדעתו יפה,</strong> האיש שאינו מקפיד, ומסוגל לאכול הכל. <strong>ר' יוחנן אמר: "כל ימי עני רעים"</strong> — <strong>זה רחמני,</strong> לפי שרואה תמיד סבל בעולם ולכן דואב, <strong>"וטוב לב משתה תמיד"</strong> — <strong>זה אכזרי,</strong> שאיננו כואב בסבלות העולם. <strong>ר' יהושע בן לוי אמר: "כל ימי</strong> <strong>עני רעים"</strong> — <strong>זה</strong>
## דף קא.
 <strong>שדעתו קצרה,</strong> כלומר, אינו יכול לסבול דברים שעושים כנגד רצונו. <strong>"וטוב לב משתה תמיד"</strong> — <strong>זה שדעתו רחבה</strong> ויכול לקבל דברים בנחת. <strong>ואמר ר' יהושע בן לוי:</strong> אמרנו ש<strong>"כל ימי עני רעים", והאיכא</strong> <small>[והרי יש]</small> <strong>שבתות וימים טובים</strong> שהוא נח ואוכל בהם? ויש לומר שגם אז ימיו רעים <strong>כ</strong>דברי <strong>שמואל,</strong> ש<strong>אמר שמואל: שינוי וסת</strong> (מנהג קבוע) הוא <strong>תחלת חולי מעיים.</strong> וכיון שהעני משנה בשבת ובחג את מנהגו באכילה ומנוחה — סובל הוא מחולי מעיים.
 <big>א</big> <strong>תנו רבנן</strong> <small>[שנו חכמים]:</small> <strong>הקורא פסוק של שיר השירים ועושה אותו כמין זמר</strong> שלא למטרת קדושה אלא כשירת חולין סתם, <strong>ו</strong>כן <strong>הקורא פסוק</strong> כל שהוא <strong>בבית משתאות בלא זמנו</strong> לצורך זמרה בלבד — <strong>מביא רעה לעולם</strong> על ידי כך. <strong>מפני שהתורה חוגרת שק ועומדת לפני הקדוש ברוך הוא, ואומרת לפניו: רבונו של עולם! עשאוני בניך ככנור שמנגנין בו לצים,</strong> שהם משתמשים בתורה ככלי משחק.
 <strong>אמר לה</strong> הקדוש ברוך הוא לתורה: <strong>בתי, בשעה שאוכלין ושותין במה יתעסקו? אמרה לפניו: רבונו של עולם! אם בעלי מקרא הן</strong> — <strong>יעסקו בתורה ובנביאים ובכתובים, אם בעלי משנה הן</strong> — <strong>יעסקו במשנה, בהלכות ובהגדות, ואם בעלי תלמוד הן</strong> — <strong>יעסקו בהלכות פסח בפסח, בהלכות עצרת</strong> (שבועות) <strong>בעצרת, בהלכות חג</strong> (הסוכות) <strong>בחג.</strong> ומדוע יבזו את דברי התורה בשימוש בה לצורכי שעשועים? ובמקביל <strong>העיד ר' שמעון בן אלעזר משום</strong> (בשם) <strong>ר' שמעון בן חנניא: כל הקורא פסוק בזמנו</strong> שראוי לקרותו בו, ובאופן הראוי — <strong>מביא טובה לעולם, שנאמר: "</strong>שמחה לאיש במענה פיו <strong>ודבר בעתו מה טוב"</strong> (משלי טו, כג).
 <big>ב</big> במשנה נמנה בין אלה שאין להם חלק לעולם הבא גם <strong>הלוחש על המכה. אמר ר' יוחנן: וברוקק בה</strong> בשעת לחישה, <strong>לפי שאין מזכירין שם שמים על הרקיקה,</strong> והמזכיר שם שמים על הרקיקה מבזה את השם, ולכן נענש. <strong>איתמר</strong> <small>[נאמר],</small> <strong>רב אמר: אפילו</strong> את הפסוק <strong>"נגע צרעת</strong> כי תהיה באדם והובא אל הכהן<strong>"</strong> (ויקרא יג, ט) שאין בו שם, אין אומרים ללחש. <strong>ר' חנינא אמר: אפילו</strong> פסוק שאיננו קשור לענין מחלה, וכגון <strong>"ויקרא אל משה"</strong> ((ויקרא א, א) אין אומרים.
 <strong>תנו רבנן</strong> <small>[שנו חכמים]:</small> <strong>סכין וממשמשין בבני מעיים בשבת</strong> כדי להקל את הכאב, ואין בכך משום איסור רפואה בשבת. <strong>ולוחשין לחישת נחשים ועקרבים בשבת</strong> לרפא את כאב הנשיכה (רמב"ם). <strong>ומעבירין כלי על גב העין בשבת,</strong> כלומר, שאם סובל מדלקת בעין מותר לו לשים כלי קר כדי לצנן מעט. <strong>אמר רבן שמעון בן גמליאל: במה דברים אמורים</strong> — <strong>בכלי הניטל,</strong> כלי שמותר לטלטלו בשבת, <strong>אבל בכלי שאינו ניטל</strong> — <strong>אסור. ואין שואלין בדבר שדים בשבת. ר' יוסי אומר: אף בחול אסור.</strong>
 <strong>אמר רב הונא: הלכה כר' יוסי.</strong> ומעירים: <strong>ואף ר' יוסי לא אמרה</strong> לאסור מפני איסור תורה של כשפים, <strong>אלא משום סכנה</strong> שמא יזיקוהו השדים, <strong>כי הא</strong> <small>[כמו</small> מעשה <small>זה]</small> של <strong>רב יצחק בר יוסף</strong> שנשאל בשד וגרם לו <strong>דאיבלע בארזא</strong> <small>[שנבלע ב</small>תוך <small>הארז]</small> (רש"ש), <strong>ואתעביד ליה ניסא</strong> <small>[ונעשה לו נס]</small> ו<strong>פקע ארזא</strong> <small>[הארז],</small> <strong>ופלטיה</strong> <small>[ופלטו],</small> ללמד כמה מסוכן הדבר.
 ועוד <strong>תנו רבנן</strong> <small>[שנו חכמים]:</small> <strong>סכין וממשמשין בבני מעיים בשבת</strong> לרפואה <strong>ובלבד שלא יעשה</strong> בשבת <strong>כדרך שהוא עושה בחול!</strong> ושואלים: <strong>היכי עביד</strong> <small>[כיצד עושה]</small> בשבת? <strong>ר' חמא בר' חנינא אמר: סך</strong> תחילה <strong>ואחר כך ממשמש. ר' יוחנן אמר: סך וממשמש</strong> בשבת <strong>בבת אחת,</strong> שכיון שעושה בשינוי — מותר.
 <strong>תנו רבנן</strong> <small>[שנו חכמים]:</small> <strong>שרי שמן ושרי ביצים,</strong> שהם שדים ששואלים אותם על ידי שמן וביצים — <strong>מותרין לשאול בהן</strong> בשבת ואין בכך משום איסור, <strong>אלא</strong> אין טעם לעשות כן <strong>מפני שמכזבין,</strong> שאינם עונים תשובות אמת. ועוד: <strong>לוחשין</strong> לרפואה <strong>על שמן שבכלי, ואין לוחשין על שמן שביד. לפיכך סכין משמן ש</strong>מביאים <strong>ביד</strong> מכל אדם, כי אין לחשוש שמא לחשו עליו, <strong>ואין סכין משמן שבכלי</strong> שמא לחשו עליו ויזיקנו.
  ומסופר, <strong>רב יצחק בר שמואל בר מרתא איקלע לההוא אושפיזא</strong> <small>[הזדמן לפונדק אחד]</small> <strong>אייתי ליה מישחא במנא</strong> <small>[הביאו לו שמן בכלי],</small> <strong>שף, נפקן ליה צימחי באפיה</strong> <small>[סך</small> משמן זה בפניו, ו<small>יצאו לו אבעבועות בפניו],</small> <strong>נפק</strong> <small>[יצא]</small> <strong>לשוק, חזיתיה ההיא איתתא</strong> <small>[ראתה אותו אשה אחת]</small> ו<strong>אמרה: זיקא</strong> <small>[</small>את <small>הרוח</small> הרעה<small>]</small> של <strong>חמת קא חזינא הכא</strong> <small>[אני רואה כאן</small> בפניך<small>].</small> <strong>עבדא ליה מלתא ואיתסי</strong> <small>[עשתה לו דבר,</small> לחש, <small>והתרפא].</small>
 <strong>אמר ליה</strong> <small>[לו]</small> <strong>ר' אבא לרבה בר מרי, כתיב</strong> <small>[נאמר]:</small> <strong>"כל המחלה אשר שמתי במצרים לא אשים עליך כי אני ה' רפאך"</strong> (שמות טו, כו), ויש לשאול: <strong>וכי מאחר שלא שם</strong> מחלה, אם כן <strong>רפואה למה? אמר ליה</strong> <small>[לו],</small> <strong>הכי</strong> <small>[כך]</small> <strong>אמר ר' יוחנן: מקרא זה מעצמו נדרש,</strong> שיש בו תשובה לשאלה זו באופן זה, <strong>שנאמר: "ויאמר אם שמוע תשמע לקול ה' אלהיך..."</strong>(שמות טו, כו), <strong>אם תשמע</strong> — <strong>לא אשים, ואם לא תשמע</strong> — <strong>אשים.</strong> ו<strong>אף על פי כן,</strong> גם אם לא תשמע ותהיה בך מחלה, דע לך <strong>כי אני ה' רפאך</strong> וארפאך גם אז.
 <big>ג</big> <strong>אמר רבה בר בר חנה: כשחלה ר' אליעזר נכנסו תלמידיו לבקרו. אמר להן: חמה עזה יש בעולם,</strong> כלומר, רואה אני שהקדוש ברוך הוא כועס על העולם, ומשום כך אני סובל יסורים (רמ"ה). <strong>התחילו הן,</strong> תלמידיו, <strong>בוכין</strong> מפני צערו של רבם, <strong>ור' עקיבא</strong> היה <strong>משחק</strong> (צוחק). <strong>אמרו לו: למה אתה משחק? אמר להן: וכי מפני מה אתם בוכים? אמרו לו: אפשר ספר תורה,</strong> רבינו, ר' אליעזר, המלא וגדוש תורה כספר תורה <strong>שרוי בצער, ולא נבכה?</strong>
 <strong>אמר להן: לכך אני משחק,</strong> מטעם זה עצמו, כי <strong>כל זמן שאני רואה</strong> את <strong>רבי שאין יינו מחמיץ</strong> במחלה, <strong>ואין פשתנו לוקה, ואין שמנו מבאיש, ואין דובשנו</strong> (הדבש שלו) <strong>מדביש</strong> (מתקלקל), <strong>אמרתי: שמא חס ושלום קיבל רבי</strong> את <strong>עולמו,</strong> כלומר, שכר מצוותיו, שהוא ראוי לו לעולם הבא, בחייו. <strong>ועכשיו שאני רואה</strong> את <strong>רבי</strong> כשהוא <strong>בצער</strong> — <strong>אני שמח.</strong> שבוודאי מקבל עכשיו עונשו על מעט חטאים שחטא כדי שיקבל את כל שכרו בעולם הבא. <strong>אמר לו</strong> ר' אליעזר: <strong>עקיבא! כלום חיסרתי מן התורה כולה? אמר לו, לימדתנו רבינו: "כי אדם אין צדיק בארץ אשר יעשה טוב ולא יחטא"</strong> (קהלת ז, כ).
 ועוד <strong>תנו רבנן</strong> <small>[שנו חכמים]</small> בענין זה: <strong>כשחלה ר' אליעזר, נכנסו ארבעה זקנים לבקרו: ר' טרפון, ור' יהושע, ור' אלעזר בן עזריה, ור' עקיבא.</strong>
 <strong>נענה ר' טרפון</strong> בדברי עידוד <strong>ואמר: טוב אתה לישראל מטיפה של גשמים, שטיפה של גשמים</strong> מועילה רק <strong>בעולם הזה,</strong> <strong>ורבי</strong> מועיל <strong>בעולם הזה ובעולם הבא.</strong>
 <strong>נענה ר' יהושע ואמר: טוב אתה לישראל יותר מגלגל חמה, שגלגל חמה בעולם הזה  ורבי בעולם הזה ובעולם הבא. </strong>
 <strong>נענה ר' אלעזר בן עזריה ואמר: טוב אתה לישראל יותר מאב ואם, שאב ואם</strong> מועילים <strong>בעולם הזה, ורבי</strong> מועיל <strong>בעולם הזה</strong> <strong>ו</strong>אף <strong>בעולם הבא. </strong>
 <strong>נענה ר' עקיבא ואמר: חביבין יסורין.</strong> מששמע זאת ר' אליעזר <strong>אמר להם</strong> למשמשיו: <strong>סמכוני,</strong> כלומר, החזיקו בי שאוכל לשבת, <strong>ואשמעה</strong> את <strong>דברי עקיבא תלמידי, שאמר "חביבין יסורין", אמר לו: עקיבא, זו מנין לך? אמר</strong> לו: <strong>מקרא אני דורש,</strong> נאמר: <strong>"בן שתים עשרה שנה מנשה במלכו וחמשים וחמש שנה מלך בירושלם... ויעש הרע בעיני ה' "</strong><small>(מלכים ב' כא, א-ב)</small>.
## דף קא:
 ונאמר <strong>וכתיב</strong> <small>[ונאמר]</small>: <strong>"גם אלה משלי שלמה אשר העתיקו אנשי חזקיה מלך יהודה"</strong> (משלי כה, א), משמע שחזקיה עסק בלימוד התורה והרבצתה ברבים, <strong>וכי חזקיה מלך יהודה לכל העולם כולו לימד תורה, ו</strong>אילו <strong>למנשה בנו לא לימד תורה? אלא</strong> ודאי דאג ללמדו הרבה, ובכל זאת <strong>מכל טורח שטרח בו ומכל עמל שעמל בו לא העלהו למוטב אלא יסורין, שנאמר: "וידבר ה' אל מנשה ואל עמו ולא הקשיבו. ויבא ה' עליהם את שרי הצבא אשר למלך אשור וילכדו את מנשה בחחים ויאסרהו בנחשתים ויוליכהו בבלה"</strong> (דברי הימים ב' לג, י-יא) 
 <strong>וכתיב</strong> <small>[ונאמר]</small> אחר כך: <strong>"וכהצר לו חלה את פני ה' אלהיו ויכנע מאד מלפני אלהי אבותיו. ויתפלל אליו ויעתר לו וישמע תחנתו וישיבהו ירושל  ם למלכותו וידע מנשה כי ה' הוא האלהים"</strong> (דברי הימים ב' יב-יג), <strong>הא</strong> <small>[הרי]</small> <strong>למדת שחביבין יסורין,</strong> שיפה כוחם לתקן יותר מדברים אחרים.
  כיון שהוזכרה אגב הסיפור תשובת מנשה, מביאים את מה ש<strong>תנו רבנן</strong> <small>[שנו חכמים]</small> בברייתא: <strong>שלשה באו בעלילה</strong> בטענה כלפי הקדוש ברוך הוא, ו<strong>אלו הן: קין, עשו ומנשה. קין</strong> — <strong>דכתיב</strong> <small>[שנאמר]</small> שאמר קין: <strong>"גדול עוני מנשוא"</strong> (בראשית ד, יג), <strong>אמר לפניו: רבונו של עולם, כלום גדול עוני מששים ריבוא שעתידין לחטוא לפניך</strong> בחטא העגל <strong>ואתה סולח להם?</strong> אם כן ודאי גם לעווני יש מחילה. <strong>עשו</strong> — בא בטענה, <strong>דכתיב</strong> <small>[שנאמר]:</small> <strong>"הברכה אחת היא לך אבי"</strong> (בראשית כז, לח). וכן <strong>מנשה</strong> — <strong>בתחילה קרא לאלוהות הרבה</strong> ולא ענוהו, <strong>ולבסוף קרא לאלהי אבותיו,</strong> וטען: אם ה' לא יענהו משמע שכולם שווים.
 <big>א</big> שנינו במשנה ש<strong>אבא שאול אומר</strong> ש<strong>אף ההוגה את השם באותיותיו</strong> אין לו חלק לעולם הבא. <strong>תנא:</strong> מדובר כשהוגה את השם <strong>בגבולין</strong> ולא במקדש, <strong>ובלשון עגה</strong> בלשון שיחה, שלא לצורך (גאונים).
 <big>ב</big> שנינו במשנה ש<strong>שלשה מלכים וארבעה הדיוטות</strong> אין להם חלק לעולם הבא, <strong>תנו רבנן</strong> <small>[שנו חכמים]:</small> <strong>ירבעם</strong> נקרא כך משום <strong>שריבע</strong> (הרביץ), כלומר, השפיל את ישראל. <strong>דבר אחר: ירבעם</strong> — <strong>שעשה מריבה בעם</strong> ופילג את ישראל. <strong>דבר אחר: ירבעם</strong> — <strong>שעשה מריבה בין ישראל לאביהם שבשמים,</strong> שהרי עשה את עגלי הזהב. ונקרא <strong>בן נבט</strong> — <strong>בן שניבט</strong> (הביט) <strong>ולא ראה</strong> כראוי.
 <strong>תנא</strong> <small>[שנה]</small> החכם: <strong>הוא נבט, הוא מיכה, הוא שבע בן בכרי,</strong> ושמותיו נדרשים כך: <strong>"נבט"</strong> — <strong>שניבט ולא ראה,</strong> שחשב שהוא עצמו יגיע לגדולה ובאמת זכה לגדולה רק בנו. <strong>"מיכה"</strong> — משום <strong>שנתמכמך</strong> (נמעך) <strong>ב</strong>תוך <strong>בנין</strong> ערי המסכנות של פרעה והוצא משם בדרך נס. <strong>ומה שמו</strong> האמיתי? — <strong>שבע בן בכרי שמו.</strong>
 <strong>תנו רבנן</strong> <small>[שנו חכמים]:</small> <strong>שלשה ניבטו</strong> (הביטו) <strong>ולא ראו</strong> מה בדיוק יהיה, וטעו בעצמם, <strong>ואלו הן: נבט, ואחיתופל, ואיצטגניני פרעה.</strong>
 ומפרטים: <strong>נבט ראה אש שיוצאת מאמתו</strong> (אבר המין שלו), <strong>הוא סבר איהו מליך</strong> <small>[חשב</small> ש<small>הוא ימלוך],</small> <strong>ולא היא</strong> אלא <strong>ירבעם הוא דנפק מיניה</strong> <small>[שיצא ממנו]</small> ומלך.
 <strong>אחיתופל ראה צרעת שזרחה לו על אמתו, הוא סבר איהו מלך</strong> <small>[חשב</small> ש<small>הוא ימלוך],</small> <strong>ולא היא,</strong> אלא <strong>בת שבע בתו,</strong> בת בנו, <strong>הוא דנפקא מינה</strong> <small>[שיצא ממנה]</small> <strong>שלמה</strong> המלך.
 <strong>איצטגניני פרעה</strong> — כפי ש<strong>אמר ר' חמא בר' חנינא: מאי דכתיב</strong> <small>[מהו שנאמר]</small> <strong>"המה מי מריבה"</strong> (במדבר כ, יג) — <strong>המה</strong> המים <strong>שראו איצטגניני פרעה וטעו</strong> בהם. ומה היתה טעותם? — <strong>ראו</strong> בכוכבים <strong>שמושיען של ישראל במים הוא לוקה,</strong> ועל סמך זה <strong>אמר</strong> פרעה <strong>"כל הבן הילוד היארה תשליכהו"</strong> (שמות א, כב), שחשבו שבמים אלה תהיה מפלתו, <strong>והן לא ידעו</strong> שלא בכך הוא נפגע אלא <strong>שעל עסקי מי מריבה לוקה,</strong> שעל ידם נענש ולא נכנס לארץ.
  ושוב לענין ירבעם: <strong>ומנא לן דלא אתי לעלמא דאתי</strong> <small>[ומנין לנו שאינו בא,</small> ירבעם, <small>לעולם הבא]?</small> — <strong>דכתיב</strong> <small>[שנאמר]:</small> <strong>"ויהי בדבר הזה לחטאת בית ירבעם ולהכחיד ולהשמיד מעל פני</strong> ה<strong>אדמה"</strong> (מלכים א' יג, לד), <strong>"להכחיד"</strong> — <strong>בעולם הזה, "ולהשמיד"</strong> — <strong>לעולם הבא.</strong>
 <strong>אמר ר' יוחנן: מפני מה זכה ירבעם למלכות?</strong> — <strong>מפני שהוכיח את שלמה</strong> על חטאיו. <strong>ומפני מה נענש</strong> שנכשל בעבודה זרה ואיבד עולמו — <strong>מפני שהוכיחו ברבים</strong> וביישו. <strong>שנאמר: "וזה הדבר אשר הרים יד במלך שלמה בנה את המלוא סגר את פרץ עיר דוד אביו"</strong> (מלכים א' יא, כז) <strong>אמר לו</strong> ירבעם לשלמה: <strong>דוד אביך פרץ פרצות בחומה כדי שיעלו ישראל לרגל, ואתה גדרת אותם כדי לעשות אנגריא</strong> (לגבות מיסים) עבור <strong>בת פרעה!</strong>
 <strong>ומאי</strong> <small>[ומה</small> פירוש<small>]</small> <strong>"וזה אשר הרים יד במלך",</strong> כיצד עשה? <strong>אמר רב נחמן: שחלץ תפיליו בפניו,</strong> והעושה כן מראה שאיננו מתחשב במי שגדול ממנו. <strong>אמר רב נחמן: גסות הרוח</strong> (גאוה) <strong>שהיה בו בירבעם טרדתו מן העולם</strong> הבא. <strong>שנאמר: "ויאמר ירבעם בלבו עתה תשוב הממלכה לבית דוד. אם יעלה העם הזה לעשות זבחים בבית ה' בירושל  ם ושב לב העם הזה אל אדניהם אל רחבעם מלך יהודה והרגני ושבו אל רחבעם מלך יהודה"</strong> (מלכים א' יב, כו-כז),
 <strong>אמר,</strong> כלומר, כך יש לפרש את הדבר: <strong>גמירי</strong> <small>[למודים אנו]</small> ש<strong>אין ישיבה בעזרה אלא למלכי בית יהודה בלבד,</strong> ולכן רק רחבעם יוכל לשבת בעזרה ולא אני. <strong>כיון דחזו ליה</strong> <small>[שיראו אותו]</small> את <strong>רחבעם דיתיב ואנא קאימנא</strong> <small>[ש</small>הוא <small>יושב ואני עומד],</small> <strong>סברי</strong> <small>[יחשבו]:</small> <strong>הא מלכא והא עבדא</strong> <small>[זה,</small> רחבעם, הוא <small>המלך, וזה,</small> ירבעם, הוא <small>העבד],</small> <strong>ואי יתיבנא</strong> <small>[ואם אשב]</small> שם — <strong>מורד במלכות הואי</strong> <small>[אהיה,</small> אחשב<small>],</small> <strong>וקטלין לי</strong> <small>[ויהרגוני]</small> <strong>ואזלו בתריה</strong> <small>[וילכו אחריו].</small> <strong>מיד "ויועץ המלך ויעש שני עגלי זהב ויאמר אלהם רב לכם מעלות ירושל  ם הנה אלהיך ישראל אשר העלוך מארץ מצרים. וישם את האחד בבית אל ואת האחד נתן בדן"</strong> (מלכים א' כח–כט),
 <strong>מאי</strong> <small>[מה</small> פירוש<small>]</small> <strong>"ויועץ</strong> המלך <strong>"?</strong> <strong>אמר רב יהודה: שהושיב רשע אצל צדיק</strong> בין גדולי ישראל ונועץ בהם. <strong>אמר להו</strong> <small>[להם]</small> לזקני ישראל: האם <strong>חתמיתו</strong> <small>[חותמים אתם]</small> <strong>על כל</strong> מה <strong>דעבידנא</strong> <small>[שאני עושה]?</small> <strong>אמרו ליה</strong> <small>[לו]:</small> <strong>הין</strong> <small>[כן].</small> <strong>אמר להו</strong> <small>[להם]:</small> <strong>מלכא בעינא למיהוי</strong> <small>[מלך רוצה אני להיות],</small> <strong>אמרו ליה</strong> <small>[לו]:</small> <strong>הין</strong> <small>[כן].</small> והוסיף לשאול: האם <strong>כל</strong> מה <strong>דאמינא לכו עבידתו</strong> <small>[שאומר לכם תעשו]?</small> <strong>אמרו ליה</strong> <small>[לו]:</small> <strong>הין</strong> <small>[כן].</small> אמר להם: <strong>אפילו למפלח</strong> <small>[לעבוד]</small> <strong>לעבודה זרה?</strong> <strong>אמר ליה</strong> <small>[לו]</small> <strong>צדיק: חס וחלילה,</strong> עבודה זרה איננו מקבלים! <strong>אמר ליה</strong> <small>[לו]</small> <strong>רשע לצדיק</strong> היושב בצידו: האם <strong>סלקא דעתך דגברא</strong> <small>[עולה על דעתך שאדם]</small> <strong>כירבעם פלח</strong> <small>[יעבוד]</small> <strong>לעבודה זרה? אלא למינסינהו</strong> <small>[לנסות אותם]</small> <strong>הוא דקא בעי</strong> <small>[שרצה],</small> לדעת <strong>אי קבליתו למימריה</strong> <small>[אם יקבלו את דבריו],</small> ולשון הפלגה היא ואין כוונתו לכך כלל,
## דף קב.
 <strong>ואף אחיה השילוני טעה</strong> באותו דבר <strong>וחתם</strong> שמקבל על עצמו כל שיאמר ירבעם, <strong>דהא</strong> <small>[שהרי]</small> <strong>יהוא צדיקא רבה הוה</strong> <small>[צדיק גדול היה],</small> <strong>שנאמר: "ויאמר ה' אל יהוא יען אשר הטיבת לעשות הישר בעיני ככל אשר בלבבי עשית לבית אחאב בני רבעים ישבו לך על כסא ישראל"</strong> (מלכים ב' י, ל), <strong>וכתיב</strong> <small>[ונאמר]:</small> <strong>"ויהוא לא שמר ללכת בתורת ה' אלהי ישראל בכל לבבו לא סר מעל חטאות ירבעם אשר החטיא את ישראל"</strong> (מלכים ב' י, לא),
 <strong>מאי גרמא ליה</strong> <small>[מה גרם לו]</small> לעשות כן? <strong>אמר אביי: ברית כרותה לשפתים, שנאמר</strong> שאמר יהוא בערמה: <strong>"אחאב עבד את הבעל מעט יהוא יעבדנו הרבה"</strong> (מלכים ב' י,  יח), וכיון שהוציא דבר זה מפיו גרם לו שנגרר אחרי הדברים ועשאם. <strong>רבא אמר: חותמו של אחיה השילוני ראה</strong> על המלכת ירבעם, <strong>וטעה</strong> וחשב שהדבר מותר.
 <big>א</big> ועוד בענין ירבעם. על מה <strong>דכתיב</strong> <small>[שנאמר]:</small> <strong>"ושחטה שטים העמיקו ואני מוסר לכלם"</strong> (הושע ה, ב), <strong>אמר ר' יוחנן, אמר הקדוש ברוך הוא: הם העמיקו</strong> והחמירו מגזירותי <strong>שלי.</strong> ש<strong>אני אמרתי: כל שאינו עולה לרגל</strong> — <strong>עובר בעשה, והם אמרו: כל העולה לרגל ידקר בחרב,</strong> וכך הצליח ירבעם למנוע את ישראל מלעלות לרגל.
  ושוב בדברי רב: נאמר <strong>"ויהי בעת ההיא וירבעם יצא מירושל  ם וימצא אתו אחיה השילני הנביא בדרך והוא מתכסה בשלמה חדשה"</strong> (מלכים א' יא, כט). <strong>תנא</strong> <small>[שנה</small> החכם<small>]</small> <strong>משום</strong> (בשם) <strong>ר' יוסי:</strong> "בעת ההיא", כוונתו: <strong>עת היא מזומנת לפורענות.</strong>
 וכן על הנאמר <strong>"בעת פקדתם יאבדו"</strong> (ירמיה נא, יח), <strong>תנא משום ר' יוסי: עת</strong> היא <strong>מזומנת לפורענות.</strong> וכיוצא בו מה שנאמר: <strong>"בעת רצון עניתיך"</strong> (ישעיה מט, ח), <strong>תנא משום ר' יוסי:</strong> יש <strong>עת</strong> שהיא <strong>מזומנת לטובה.</strong> וכן על הנאמר <strong>"וביום פקדי ופקדתי עלהם חטאתם"</strong> (שמות לב, לד), <strong>תנא משום ר' יוסי: עת היא מזומנת לפורענות.</strong> וכן <strong>"ויהי בעת ההיא וירד יהודה מאת אחיו"</strong> (בראשית לח, א), <strong>תנא משום ר' יוסי: עת</strong> היא <strong>מזומנת לפורענות.</strong>
 ועוד בירבעם, נאמר: <strong>"וילך רחבעם שכם כי שכם בא כל ישראל להמליך אתו"</strong> (מלכים א' יב, א) <strong>תנא משום</strong> <strong>ר' יוסי:</strong> שכם הוא <strong>מקום מזומן לפורענות; בשכם עינו את דינה, ב</strong>סביבות העיר <strong>שכם מכרו אחיו את יוסף, בשכם נחלקה מלכות בית דוד.</strong>
 ועל הנאמר <strong>"וירבעם יצא מירושל  ם"</strong> (מלכים א' יא, כט), <strong>אמר ר' חנינא בר פפא: שיצא מפיתקה של ירושלים,</strong> כלומר, הוציא את עצמו מכלל יושבי ירושלים ודריה, שלא לחזור לשם לעולם.
  נאמר שם: <strong>"וימצא אתו אחיה השילוני הנביא בדרך והוא מתכסה בשלמה חדשה ושניהם לבדם בשדה"</strong> (מלכים א' יא, כט) <strong>מאי</strong> <small>[מה</small> משמע<small>],</small> ומה מלמדנו האמור <strong>"בשלמה חדשה"? אמר רב נחמן: כשלמה חדשה, מה שלמה חדשה אין בה שום דופי</strong> (פגם) — <strong>אף תורתו של ירבעם לא היה בה</strong> אז <strong>שום דופי. דבר אחר: "שלמה חדשה"</strong> — <strong>שחידשו דברים שלא שמעה אזן מעולם.</strong>
 <strong>מאי</strong> <small>[מה]</small> מלמדנו האמור <strong>"ושניהם לבדם בשדה"? אמר רב יהודה אמר רב: שכל תלמידי חכמים</strong> שבדור <strong>דומין לפניהם כעשבי השדה,</strong> ששניהם היו למעלה מכולם בחכמה. <strong>ואיכא דאמר</strong> <small>[ויש</small> מי <small>שאומר]</small> ופירש: <strong>שכל טעמי תורה מגולין להם כשדה.</strong>
 על הנאמר: <strong>"לכן תתני שלוחים על מורשת גת בתי אכזיב לאכזב למלכי ישראל"</strong> (מיכה א, יד), <strong>אמר ר' חנינא בר פפא:</strong> כשהמליכו את ירבעם <strong>יצאה בת קול ואמרה להן</strong> לישראל: ד<strong>מי שהרג את הפלשתי והוריש אתכם גת,</strong> כלומר, דוד המלך, <strong>תתנו שילוחים לבניו</strong> ותמרדו בהם? סופכם כי <strong>"בתי אכזיב לאכזב למלכי ישראל",</strong> שאף מלכי ישראל יוכזבו על ידי נתיניהם שכולם לא יהיו נאמנים להם.
 <strong>אמר רב חיננא בר פפא: כל הנהנה מן העולם הזה בלא ברכה</strong> הריהו <strong>כאילו גוזל</strong> גם את <strong>הקדוש ברוך הוא</strong> שהכל שלו, וגם את <strong>כנסת ישראל,</strong> שהוא מביא עליה קללה אם אינו מברך. ורמז לדבר — <strong>שנאמר: "גוזל אביו ואמו ואמר אין פושע חבר הוא לאיש משחית"</strong> (משלי כח, כד), <strong>ואין "אביו" אלא הקדוש ברוך הוא, שנאמר: "הלא הוא אביך קנך"</strong> (דברים לב, ו), <strong>ואין "אמו" אלא כנסת ישראל, שנאמר: "שמע בני מוסר אביך ואל תטש תורת אמך"</strong> (משלי א, ח), שמשמע שתורת האם היא המסורת המקובלת בישראל.
 <strong>מאי</strong> <small>[מה</small> פירוש<small>]</small> <strong>"חבר הוא לאיש משחית"</strong> — <strong>חבר הוא לירבעם בן נבט, שהשחית</strong> את <strong>ישראל לאביהם שבשמים.</strong>
 על הנאמר <strong>"וידח ירבעם בן נבט את ישראל מאחרי ה' והחטיאם חטאה גדולה"</strong> (מלכים ב' יז, כא), <strong>אמר רבי חנין: כשתי מקלות המתיזות</strong> (זורקות) <strong>זו את זו,</strong> שמתוך הריב שנוצר על ידי כך גרר ירבעם את ישראל מאחרי ה'.
 <big>ב</big> אגב הזכרת עגלי ירבעם מזכירים את העגל הראשון, על הנאמר: <strong>"ודי זהב"</strong> (דברים א, א), <strong>אמרו דבי</strong> <small>[</small>חכמי <small>בית</small> מדרשו<small>]</small> של <strong>ר' ינאי: אמר משה לפני הקדוש ברוך הוא: רבונו של עולם, בשביל כסף וזהב שהשפעת להן לישראל</strong> כה הרבה, <strong>עד שיאמרו דיי</strong> לנו — הוא ש<strong>גרם להם לעשות להם אלהי זהב</strong> מפני השפע והבטלה, שהיתה דעתם לדברים כאלה. ו<strong>משל</strong> לדבר: <strong>אין ארי דורס ונוהם מתוך קופה</strong> (סל) <strong>של תבן, אלא מתוך קופה של בשר,</strong> ואם כן לא רק הם אשמים בכך.
 <strong>אמר ר' אושעיא: עד ירבעם היו ישראל יונקים,</strong> כלומר, סובלים על חטאתם <strong>מעגל אחד</strong> שעשו במדבר, <strong>מכאן ואילך משנים ושלשה עגלים</strong> שהוסיף ירבעם בישראל. <strong>אמר ר' יצחק: אין לך כל פורענות ופורענות שבאה לעולם שאין בה אחד מעשרים וארבעה בהכרע ליטרא של עגל הראשון,</strong> שבתוך המשקל היו מוסיפים דבר קטן כדי להכריע את כף המאזניים, ואחד מעשרים וארבע בהכרע ליטרא הוא דבר קטן מאוד, וכוונתו, שחלק קטן מזעיר מחטא עגל הראשון נזכר בכל חטאי ישראל, <strong>ש</strong>כן <strong>נאמר: "וביום פקדי ופקדתי עלהם חטאתם"</strong> (שמות לב, לד), שחטא זה לא נמחל, אלא נפרע מישראל בכל דור.
 <strong>אמר ר' חנינא: לאחר עשרים וארבעה דורות</strong> מאז חטא העגל <strong>נגבה פסוק זה, שנאמר: "ויקרא באזני קול גדול לאמר קרבו פקדות העיר ואיש כלי משחתו בידו"</strong> (יחזקאל ט, א), שמאז חטא העגל עד גלות בבל היו עשרים וארבעה דורות.
  נאמר בירבעם <strong>"אחר הדבר הזה לא שב ירבעם מדרכו הרעה"</strong> (מלכים א' יג, לג) <strong>מאי</strong> <small>[מהי]</small> משמעות <strong>"אחר"</strong> שנאמר? מהו אותו מאורע שמרומז לו? <strong>אמר ר' אבא: אחר שתפשו הקדוש ברוך הוא לירבעם בבגדו</strong> כלומר, ששלח נביאים והפציר בו, <strong>ואמר לו: חזור בך, ו</strong>אז <strong>אני ואתה ובן ישי נטייל בגן עדן. אמר לו: מי</strong> יהיה <strong>בראש?</strong> אמר לו ה': <strong>בן ישי</strong> ילך <strong>בראש.</strong> אמר ירבעם: <strong>אי הכי, לא בעינא</strong> <small>[אם</small> <small>כך, אין אני רוצה],</small> שמפני גאוותו לא רצה לחזור בו.
 <big>ג</big> מסופר: <strong>ר' אבהו הוה</strong> <small>[היה]</small> <strong>רגיל דהוה קא דריש</strong> <small>[לדרוש],</small> ולהאריך בדרשה על המשנה <strong>בשלשה מלכים</strong> שאין להם חלק לעולם הבא. <strong>חלש, קביל עליה</strong> <small>[נחלש,</small> חלה, ו<small>קיבל על עצמו]</small> ש<strong>לא</strong> <strong>דריש</strong> <small>[ידרוש]</small> עוד במשנה זו. <strong>כיון</strong>
## דף קב:
 <strong>כ</strong><strong>דאיתפח, הדר קא דריש</strong> <small>[שהבריא, חזר, ודרש].</small> <strong>אמרי</strong> <small>[אמרו]</small> לו תלמידיו: וכי <strong>לא קבילת עלך</strong> <small>[קיבלת עליך]</small> ש<strong>לא דרשת בהו?</strong> <small>[תדרוש בהם]?</small> <strong>אמר: אינהו מי הדרו בהו, דאנא אהדר בי?</strong> <small>[</small>ו<small>הם, האם חזרו בהם</small> בתשובה, <small>שאני אחזור בי</small> מלדרוש בגנותם<small>]?</small>
 <strong>רב אשי אוקי</strong> <small>[עמד,</small> הפסיק<small>]</small> בלמודיו יום אחד סמוך לענין <strong>שלשה מלכים,</strong> <strong>אמר</strong> לתלמידים: <strong>למחר נפתח</strong> את הלימוד <strong>בחברין</strong> <small>[בחברינו],</small> כלומר, ששלושה מלכים אלו, אף על פי שרשעים היו, מכל מקום היו תלמידי חכמים והם כחברים בהלכה. <strong>אתא</strong> <small>[בא]</small> <strong>מנשה</strong> מלך יהודה <strong>איתחזי ליה בחלמיה</strong> <small>[</small>ו<small>נראה לו בחלומו].</small> <strong>אמר</strong> לו מנשה בכעס: <strong>חברך וחבירי דאבוך קרית לן</strong> <small>[חבריך וחברי אביך קורא אתה לנו]!</small> כיצד עושה אתה עצמך חבר לנו?!
  הנה אשאלך <strong>מהיכא בעית למישרא</strong> <small>[מהיכן,</small> מאיזה מקום בככר הלחם <small>צריך אתה לפתוח,</small> לחתוך<small>]</small> לפני ברכת <strong>"המוציא"?</strong> <strong>אמר ליה</strong> <small>[לו]</small> רב אשי: <strong>לא ידענא</strong> <small>[אין אני יודע].</small> <strong>אמר ליה</strong> <small>[לו]</small> מנשה: <strong>מהיכא דבעית למישרא</strong> <small>[מהיכן שצריך אתה לפתוח]</small> לברכת <strong>"המוציא" לא גמירת</strong> <small>[למדת],</small> <strong>ו"חברך" קרית לן</strong> <small>[ו"חבריך" אתה קורא לנו]?!</small> <strong>אמר ליה</strong> <small>[לו]</small> רב אשי למנשה: <strong>אגמריה</strong> <small>[למד]</small> <strong>לי</strong> את הדבר, <strong>ולמחר דרישנא ליה משמך בפירקא</strong> <small>[אדרוש אותו בשמך בדרשה</small> הפומבית<small>]</small> <strong>אמר ליה</strong> <small>[לו]</small> מנשה: <strong>מהיכא דקרים בישולא</strong> <small>[מהיכן שהקרים והתבשל</small> יפה הלחם<small>]</small> משם חותכים.
 <strong>אמר ליה</strong> <small>[לו]</small> רב אשי: <strong>מאחר דחכימתו כולי האי</strong> <small>[שהייתם חכמים כל כך],</small> <strong>מאי טעמא קא פלחיתו</strong> <small>[מה טעם</small> אם כן <small>עבדתם]</small> <strong>לעבודה זרה?</strong> <strong>אמר ליה</strong> <small>[לו]</small> מנשה: <strong>אי הות התם הות נקיטנא בשיפולי גלימא ורהטת אבתראי</strong> <small>[אילו היית שם</small> באותם הדורות <small>היית אוחז בשיפולי הגלימה</small> שלך, מגביהה <small>ורץ אחרי]</small> מרוב תשוקתך, שבאותם דורות היתה זו תאוה עזה, ואמונה מקובלת. <strong>למחר אמר להו לרבנן</strong> <small>[להם</small> רב אשי <small>לחכמים]</small> לפני שפתח בדרשה: <strong>נפתח ברבוותא</strong> <small>[ברבותינו],</small> באותם מלכים שהיו גדולים מאתנו בתורה ומפני חטאיהם אין להם חלק לעולם הבא.
 <big>א</big> ומעתה לענין המלך אחאב. את שמו הפרטי דורשים כך: <strong>"אחאב"</strong> — שאמנם היה <strong>אח לשמים,</strong> אבל <strong>אב לעבודה זרה. אח לשמים</strong> — <strong>דכתיב</strong> <small>[שנאמר]:</small> <strong>"</strong>ו<strong>אח לצרה יולד"</strong> (משלי יז, יז), שבעתות צרה נעשה אח לשמים (מהרש"א). <strong>אב לעבודה זרה</strong> — <strong>דכתיב</strong> <small>[שנאמר]:</small> <strong>"כרחם אב על בנים"</strong> (תהלים קג, יג).
  נאמר באחאב: <strong>"ויהי הנקל לכתו בחטאות ירבעם בן נבט"</strong> (מלכים א' טז, לא), מכאן <strong>אמר ר' יוחנן:</strong> עבירות <strong>קלות שעשה אחאב</strong> היו <strong>כ</strong>עבירות <strong>חמורות שעשה ירבעם,</strong> שחמורות יותר היו חטאות אחאב משל ירבעם. <strong>ומפני מה תלה הכתוב</strong> בכל מקום בחטאי מלכי ישראל <strong>בירבעם</strong> אף שכאמור אחאב הרשיע יותר — <strong>מפני שהוא,</strong> ירבעם, <strong>היה תחילה לקלקלה.</strong> על הנאמר: <strong>"גם מזבחותם כגלים על תלמי שדי"</strong> (הושע יב, יב), <strong>אמר ר' יוחנן: אין לך כל תלם ותלם בארץ ישראל שלא העמיד עליו אחאב עבודה זרה והשתחוה לה.</strong>
 ושואלים: <strong>ומנא לן</strong> <small>[ומנין לנו]</small> ש<strong>לא אתי לעלמא דאתי</strong> <small>[בא</small> אחאב <small>לעולם הבא]?</small> ומשיבים: <strong>דכתיב</strong> <small>[שנאמר]</small> <strong>"והכרתי לאחאב משתין בקיר ועצור ועזוב בישראל"</strong> (מלכים א' כא, כא), והכפילות נדרשת כך: <strong>"עצור"</strong> — <strong>בעולם הזה, "ועזוב"</strong> — <strong>לעולם הבא.</strong>
 <strong>אמר ר' יוחנן: מפני מה זכה עמרי</strong> מלך ישראל <strong>למלכות</strong> — <strong>מפני שהוסיף כרך אחד בארץ ישראל, שנאמר: "ויקן את ההר שמרון מאת שמר בככרים כסף ויבן את ההר ויקרא את שם העיר אשר בנה על שם שמר אדני ההר שמרון"</strong> (מלכים א' טז, כד).
 <strong>אמר ר' יוחנן: מפני מה זכה אחאב למלכות עשרים ושתים שנה</strong> —
 <strong>מפני שכיבד את התורה, שניתנה בעשרים ושתים אותיות,</strong> וכיצד רואים שכיבד את התורה — <strong>שנאמר: "וישלח מלאכים אל אחאב מלך ישראל העירה. ויאמר לו כה אמר בן הדד כספך וזהבך לי הוא ונשיך ובניך הטובים לי הם... כי אם כעת מחר אשלח את עבדי אליך וחפשו את ביתך ואת בתי עבדיך והיה כל מחמד עיניך ישימו בידם ולקחו... ויאמר למלאכי בן הדד</strong> <strong>אמרו לאדני המלך כל אשר שלחת אל עבדך בראשונה אעשה והדבר הזה לא אוכל לעשות"</strong> (מלכים א' כ, ב-ג. מלכים א' כ, ו. מלכים א' כ,ס ט).
  ושואלים:  <strong>מאי</strong> <small>[מהו]</small> אותו <strong>"מחמד עיניך"</strong> שלא רצה לתת לבן הדד אחר שכבר הסכים לתת את נשיו וזהבו, <strong>לאו</strong> <small>[האם לא]</small> היה זה <strong>ספר תורה?</strong> ואם כן רואים אנו שהיה מוכן לוותר על הכל, אבל לא לתת את ספר התורה לגויים ובשל כך נמשכה מלכותו.
  ושואלים:  <strong>דילמא</strong> <small>[שמא]</small> <strong>עבודה זרה</strong> היא מחמד עיניו? ומשיבים: <strong>לא סלקא דעתך</strong> <small>[יעלה על דעתך]</small> לומר כך, <strong>דכתיב</strong> <small>[ש</small>כן <small>נאמר]</small> ששאל אחאב בענין זה את הזקנים, <strong>"ויאמרו אליו כל הזקנים וכל העם אל תשמע ולוא "תאבה"</strong> (מלכים א' כ, ח), ו"זקנים" משמע כרגיל חכמים. ועוד ממשיכים בשאלה: <strong>ודילמא סבי דבהתא הוו</strong> <small>[ושמא זקני תוהו,</small> רשעים, <small>היו]</small> ועובדי עבודה זרה? וראיה לדבר — <strong>מי</strong> <small>[האם]</small> <strong>לא כתיב</strong> <small>[נאמר]</small> <strong>"ויישר הדבר בעיני אבשלם ובעיני כל זקני ישראל"</strong> (שמואל ב' יז, ד), <strong>ואמר רב יוסף:</strong> אותם "זקני ישראל" המוזכרים בפסוק היו <strong>סבי דבהתא</strong> <small>[זקני תוהו],</small> הרי שייתכן שזקני ישראל יהיו רשעים.
  ודוחים:  <strong>התם</strong> <small>[שם]</small> באבשלום <strong>לא כתיב</strong> <small>[נאמר]</small> <strong>"וכל העם", הכא כתיב</strong> <small>[כאן נאמר]</small> <strong>"וכל העם",</strong> ש<strong>אי אפשר</strong> ש<strong>לא הוו בהון צדיקי</strong> <small>[היו בהם צדיקים]</small> ואם גם הצדיקים הסכימו לכך — ראיה היא שדבר קדושה היה זה. שהרי <strong>כתיב</strong> <small>[נאמר]:</small> <strong>"והשארתי בישראל שבעת אלפים כל הברכים אשר לא כרעו לבעל וכל הפה אשר לא נשק לו"</strong> (מלכים א' יט, יח).
 <strong>אמר רב נחמן: אחאב</strong> עצמו <strong>שקול היה</strong> בין טוב ורע, <strong>שנאמר: "ויאמר ה' מי יפתה את אחאב ויעל ויפל ברמת גלעד ויאמר זה בכה וזה אמר בכה"</strong> (מלכים א' כב, כ) ולא היה ברור שהוא רשע גמור. <strong>מתקיף לה</strong> <small>[מקשה על כך]</small> <strong>רב יוסף: מאן דכתב ביה</strong> <small>[מי שנכתב בו]</small> <strong>"רק לא היה כאחאב אשר התמכר לעשות הרע בעיני ה' אשר הסתה אתו איזבל אשתו"</strong> (מלכים א' כא, כה), <strong>ותנינא</strong> <small>[ושנינו]</small> על כך: <strong>בכל יום היתה שוקלת שקלי זהב</strong> במשקלו <strong>לעבודה זרה, ואת אמרת</strong> <small>[ואתה אומר]</small> <strong>שקול היה?! אלא, אחאב וותרן בממונו היה</strong> שלא הקפיד ולא קימץ, <strong>ומתוך ש</strong>גם <strong>ההנה תלמידי חכמים מנכסיו כיפרו לו מחצה</strong> מעוונותיו.
  ואגב הזכרת הכתוב מביאים את המשכו: <strong>"ויצא הרוח ויעמד לפני ה' ויאמר אני אפתנו ויאמר ה' אליו במה. ויאמר אצא והייתי רוח שקר בפי כל נביאיו ויאמר תפתה וגם תוכל צא ועשה כן"</strong> (מלכים א' כב, כא-כב). ושואלים: <strong>מאי</strong> <small>[מהו]</small> אותו <strong>רוח? אמר ר' יוחנן: רוחו של נבות היזרעאלי</strong> שרצה להינקם מאחאב.
  ושואלים:  <strong>מאי</strong> <small>[מה</small> פירוש<small>]</small> <strong>"צא"</strong> שאמר ה' לרוח? <strong>אמר רבינא,</strong> כוונתו: <strong>צא ממחיצתי</strong> ושוב אל תהיה כאן, <strong>שכן כתיב</strong> <small>[נאמר]:</small> <strong>"דבר שקרים לא יכון לנגד עיני"</strong> (תהלים קא, ז), ואינו ראוי להיות עוד לפני ה'. <strong>אמר רב פפא: היינו דאמרי אינשי</strong> <small>[זהו שאומרים אנשים]</small> בפתגם עממי: <strong>"דפרע קיניה</strong> <small>[</small>מי <small>שפורע,</small> נוקם, <small>את קנאתו]</small> — הריהו בסופו של דבר <strong>מחריב ביתיה</strong> <small>[</small>את <small>ביתו</small> שלו<small>]</small> וכן אירע ברוח נבות שנדחה ממחיצת ה'.
  על הנאמר <strong>"ויעש אחאב את האשרה ויוסף אחאב לעשות להכעיס את ה' אלהי ישראל מכל מלכי ישראל אשר היו לפניו"</strong> (מלכים א' טז, לג), <strong>אמר ר' יוחנן: שכתב על דלתות שמרון "אחאב כפר באלהי ישראל", לפיכך אין לו חלק באלהי ישראל.</strong>
 על הנאמר <strong>"ויבקש את אחזיהו וילכדהו והוא מתחבא בשמרון"</strong> (דברי הימים ב' כב, ט), <strong>אמר ר' לוי:</strong> מה היה עושה בהחבא? — <strong>היה קודר</strong> (חותך ומוציא) את <strong>אזכרות</strong> שם ה' הכתובות בספרי התורה <strong>וכותב</strong> שם <strong>עבודה זרה תחתיהן.</strong>
 <big>ב</big> מעתה מדברים מענין <strong>מנשה.</strong> מדוע נקרא כן — מפני <strong>שנשה</strong> (שכח) <strong>יה. דבר אחר: מנשה</strong> — <strong>שהנשי</strong> (השכיח) <strong>את ישראל לאביהם שבשמים. ומנלן</strong> <small>[ומנין לנו]</small> שהוא <strong>לא אתי לעלמא דאתי</strong> <small>[בא לעולם הבא]?</small> — <strong>דכתיב</strong> <small>[שנאמר]:</small> <strong>"בן שתים עשרה שנה מנשה במלכו וחמשים וחמש שנה מלך בירושל  ם... ויעש אשרה כאשר עשה אחאב מלך ישראל"</strong> (מלכים ב' כא, א. מלכים ב' כא ג), ונלמד מכאן: <strong>מה אחאב אין לו חלק לעולם הבא</strong> — <strong>אף מנשה אין לו חלק לעולם הבא.</strong>
 <big>ג</big> שנינו במשנה ש<strong>ר' יהודה אומר: מנשה יש לו חלק לעולם הבא, שנאמר: "ויתפלל אליו ויעתר לו</strong> וישמע תחנתו וישיבהו ירושלים למלכותו<strong>"</strong> (דברי הימים ב' לג, יג). <strong>אמר ר' יוחנן: ושניהם,</strong> ר' יהודה וחכמים החולקים עליו ולדעתם אין למנשה חלק לעולם הבא, <strong>מקרא אחד דרשו. שנאמר: "ונתתים לזעוה לכל ממלכות הארץ בגלל מנשה בן יחזקיהו"</strong> (ירמיה טו, ד) <strong>מר סבר</strong> <small>[חכם זה,</small> ר' יהודה, <small>סבור]:</small> <strong>"בגלל מנשה"</strong> — שלבסוף <strong>עשה תשובה, ואינהו</strong> <small>[והם]</small> <strong>לא עבוד</strong> <small>[עשו]</small> והוא גנאי לישראל שאף רשע גמור כמנשה יכול לעשות תשובה והם אינם עושים. <strong>ומר סבר</strong> <small>[וחכם זה,</small> חכמים, <small>סבורים]:</small>
## דף קג.
 <strong>"בגלל מנשה"</strong> — ש<strong>לא עבד</strong> <small>[עשה]</small> <strong>תשובה.</strong>
 <strong>אמר ר' יוחנן: כל האומר מנשה אין לו חלק לעולם הבא</strong> בכך הוא <strong>מרפה</strong> את <strong>ידיהן של בעלי תשובה,</strong> שנראה מכאן שיש מקרים שאין אדם יכול לחזור בו. <strong>דתני תנא קמיה</strong> <small>[ששנה חוזר המשניות לפני]</small> <strong>ר' יוחנן: מנשה עשה תשובה לשלשים ושלש שנים, דכתיב</strong> <small>[שנאמר]:</small> <strong>"בן שתים עשרה שנה מנשה במלכו וחמשים וחמש שנה מלך בירושל  ם... ויעש הרע... ויעש אשרה כאשר עשה אחאב מלך ישראל"</strong> (מלכים ב' כא, א–ג). <strong>כמה</strong> שנים <strong>מלך אחאב?</strong> — <strong>עשרין ותרתין שנין</strong> <small>[עשרים ושתים שנה],</small> <strong>מנשה כמה מלך?</strong> — <strong>חמשים וחמש. דל מינייהו עשרים ותרתין</strong> <small>[הוצא מהן עשרים ושתים</small> שנים<small>]</small> שעשה את הרע כמעשה אחאב, אם כן <strong>פשו להו תלתין ותלת</strong> <small>[נשארו להן שלושים ושלוש</small> שנים<small>]</small> שבהן עשה תשובה.
 <strong>אמר ר' יוחנן משום</strong> (בשם) <strong>ר' שמעון בן יוחי: מאי דכתיב</strong> <small>[מהו שנאמר]</small> <strong>"וישמע אליו ויחתר לו",</strong> והלא <strong>"ויעתר לו"</strong> (דברי הימים ב' לג, יג) <strong>מיבעי ליה</strong> <small>[צריך היה לו</small> לכתוב<small>]!</small> אלא כתוב זה <strong>מלמד שעשה לו הקדוש ברוך הוא כמין מחתרת ברקיע, כדי לקבלו בתשובה, מפני מדת הדין</strong> שעכבה ואמרה שאין לו תקנה.
 <big>א</big> <strong>ואמר ר' יוחנן משום ר' שמעון בן יוחי: מאי דכתיב</strong> <small>[מהו שנאמר]</small> <strong>"בראשית ממלכות יהויקים בן יאשיהו"</strong> (ירמיה כו, א), <strong>וכתיב</strong> <small>[ונאמר]</small> <strong>"בראשית ממלכת צדקיה"</strong> (ירמיה כח, א), <strong>וכי עד האידנא</strong> <small>[עכשיו]</small> <strong>לא הוו מלכי</strong> <small>[היו מלכים]?</small> ומה היא לשון "בראשית" האמורה דווקא בהם מבשאר מלכים? היה לו לומר "בשנה ראשונה" וכדומה!
 <strong>אלא בקש הקדוש ברוך הוא להחזיר את העולם כולו לתוהו ובוהו בשביל יהויקים</strong> הרשע, <strong>נסתכל בדורו ונתקררה דעתו,</strong> שהיה מרוצה מן הצדיקים שבאותו דור, ולכן נאמרה המלה "בראשית", לומר שבימיו היתה כבריאה חדשה מן התוהו.
  וכן <strong>בקש הקדוש ברוך הוא להחזיר את העולם כולו לתוהו ובוהו בשביל דורו של צדקיה</strong> שהיו כולם רשעים, <strong>נסתכל בצדקיה ונתקררה דעתו.</strong> ושואלים: והלא <strong>בצדקיה נמי כתיב</strong> <small>[גם כן נאמר]</small> <strong>"ויעש הרע בעיני ה' "</strong>(מלכים ב' כד, יט)! ומשיבים: לא שהיה רשע, אלא <strong>שהיה בידו למחות</strong> בבני דורו <strong>ולא מיחה</strong> כראוי, על כן נקרא על שמו.
 <strong>ו</strong>עוד <strong>אמר ר' יוחנן משום ר' שמעון בן יוחי: מאי דכתיב</strong> <small>[מהו שנאמר]</small> <strong>"איש חכם נשפט את איש אויל ורגז ושחק ואין נחת"</strong> (משלי כט, ט) — <strong>אמר הקדוש ברוך הוא: כעסתי על אחז ונתתיו ביד מלכי דמשק,</strong> מה עשה? <strong>זיבח וקיטר לאלהיהם, שנאמר: "ויזבח לאלהי דרמשק המכים בו ויאמר כי אלהי מלכי ארם הם מעזרים אתם להם אזבח ויעזרוני והם היו לו להכשילו ולכל ישראל"</strong> (דברי הימים ב' כח, כג), הרי שכאשר כעס הקדוש ברוך הוא על ישראל והכשילם במלחמה, הלכו ועבדו עבודה זרה.
 <strong>שחקתי עם אמציה ונתתי מלכי אדום בידו</strong> — <strong>הביא אלהיהם והשתחוה להם, שנאמר: "ויהי אחרי בוא אמציהו מהכות את אדומים ויבא את אלהי בני שעיר ויעמידם לו לאלהים ולפניהם ישתחוה ולהם יקטר"</strong> (דברי הימים ב' כח, כג), הרי שכאשר כעס הקדוש ברוך הוא על ישראל (דברי הימים ב' כה, יד), שאף בשעת הצלחה עובדים עבודה זרה, ואם כן אין להם תקנה. <strong>אמר רב פפא: היינו דאמרי אינשי</strong> <small>[זהו שאומרים אנשים]</small> בפתגם עממי לגבי תוכחה לאויל: <strong>"בכיי ליה למר</strong> <small>[בכיתי לו לאדוני]</small> ו<strong>לא ידע, חייכי למר</strong> <small>[צחקתי לאדוני]</small> ו<strong>לא ידע,</strong> <strong>ווי ליה למר דלא ידע בין טב לביש</strong> <small>[אוי לו לאדוני שאינו יודע בין טוב לרע]</small><strong>".</strong> וכך הם ישראל, בין כשמיטיב ה' להם בין כשמרע להם — עובדים הם עבודה זרה. 
 על הנאמר: <strong>"ויבאו כל שרי מלך בבל וישבו בשער התוך"</strong> (ירמיה לט, ג), <strong>אמר ר' יוחנן משום ר' שמעון בן יוחי:</strong> "שער התוך" היה <strong>מקום שמחתכין בו הלכות,</strong> שדרש בחילוף ה' ו־ח' — "התוך" כמו חתוך. <strong>אמר רב פפא: היינו דאמרי אינשי</strong> <small>[זהו שאומרים אנשים]</small> כפתגם עממי: <strong>"באתרא דמריה תלא ליה זייניה, תמן קולבא רעיא קולתיה תלא"</strong> <small>[במקום שבעל הבית תולה שם</small> את <small>כלי זינו, שם הרועה הבזוי תולה</small> את <small>כדו],</small> שבמקום סנהדרין ישב נבוכדנצר הרשע.
 <big>ב</big> <strong>(סימן</strong> לדברים האמורים להלן: <strong>על שדה בתים לא תאונה).</strong>
 <strong>אמר רב חסדא אמר ר' ירמיה בר אבא: מאי דכתיב</strong> <small>[מהו שנאמר]</small> <strong>"על שדה איש עצל עברתי ועל כרם אדם חסר לב. והנה עלה כלו קמשונים כסו פניו חרלים וגדר אבניו נהרסה"</strong> (משלי כד, ל–לא) — המדובר הוא בירידתם הרוחנית והמדינית של מלכי יהודה, <strong>"על שדה איש עצל עברתי"</strong> — <strong>זה אחז. "ועל כרם אדם חסר לב"</strong> — <strong>זה מנשה. "והנה עלה כלו קמשונים"</strong> — <strong>זה אמון. "כסו פניו חרלים"</strong> — <strong>זה יהויקים. "וגדר אבניו נהרסה"</strong> — <strong>זה צדקיהו, שנחרב בית המקדש בימיו.</strong> וכיון שהוזכר מאמר של רב חסדא בשם ר' ירמיה מביאים עוד מאמר כזה.
 <strong>ואמר רב חסדא אמר ר' ירמיה בר אבא: ארבע כיתות</strong> של בני אדם <strong>אין מקבלות פני שכינה: כת לצים, כת שקרנים, כת חניפים, כת מספרי לשון הרע. כת לצים</strong> — <strong>דכתיב</strong> <small>[שנאמר]:</small> <strong>"משך ידו את לצצים"</strong> (הושע ז, ה), משמע שה' מושך ידו מהם. <strong>כת שקרנים</strong> — <strong>דכתיב</strong> <small>[שנאמר]:</small> <strong>"דבר שקרים לא יכון לנגד עיני"</strong> (תהלים קא, ז). <strong>כת חניפים</strong> — <strong>דכתיב</strong> <small>[שנאמר]:</small> <strong>"כי לא לפניו חנף יבוא"</strong> (איוב יג, טז). <strong>כת מספרי לשון הרע</strong> — <strong>דכתיב</strong> <small>[שנאמר]:</small> <strong>"כי לא אל חפץ רשע אתה לא יגרך רע"</strong> (תהלים ה, ה), משמע: <strong>צדיק אתה, ולא יהיה במגורך</strong> דבר של <strong>רע. ו</strong>עוד
 <strong>אמר רב חסדא אמר ר' ירמיה בר אבא: מאי דכתיב</strong> <small>[מהו שנאמר]</small> <strong>"לא תאנה אליך רעה ונגע לא יקרב באהלך"</strong> (תהלים צא, י), יש לפרש ולומר: <strong>"לא תאנה אליך רעה"</strong> — <strong>שלא ישלוט בהן יצר הרע. "ונגע לא יקרב באהלך"</strong> — <strong>שלא תמצא אשתך ספק נדה בשעה שתבא מן הדרך,</strong> שאז אדם משתוקק לאשתו, וכיון שהיא ספק נדה מצטער יותר מכאשר ידוע לו שהיא נדה ודאית, שהרי אינו יודע אם באמת חייב הוא לפרוש ממנה.
 <strong>דבר אחר: "לא תאנה אליך רעה"</strong> — <strong>שלא יבעתוך חלומות רעים והרהורים רעים. "ונגע לא יקרב באהלך"</strong> — <strong>שלא יהא לך בן או תלמיד שמקדיח תבשילו ברבים,</strong> כלומר, שמקלקל דמעשיו, <strong>כגון ישו הנוצרי.</strong>
 <strong>עד כאן ברכו</strong> דוד <strong>אביו</strong> לשלמה בברכות הנוגעות והמתאימות לברכת אב, <strong>מכאן ואילך ברכתו אמו,</strong> כי הברכות הן כעין ברכת אם לעניינים שהאם מודאגת עליו: <strong>"כי מלאכיו יצוה לך לשמרך בכל דרכיך. על כפים ישאונך</strong> פן תגוף באבן רגלך <strong>על שחל ופתן תדרך</strong> תרמוס כפיר ותנין
 <strong>"</strong>(תהלים צא, יג–יד), <strong>עד כאן ברכתו אמו, מכאן ואילך ברכתו שמים,</strong> שעובר לדבר על ה' בגוף ראשון כמדבר בעדו:
## דף קג:
 <strong>"כי בי חשק ואפלטהו אשגבהו כי ידע שמי. יקראני ואענהו עמו אנכי בצרה אחלצהו ואכבדהו. ארך ימים אשביעהו ואראהו בישועתי"</strong> (תהלים צא, יד —טז).
 <strong>אמר ר' שמעון בן לקיש: מאי דכתיב</strong> <small>[מהו שנאמר]:</small> <strong>"וימנע מרשעים אורם וזרוע רמה תשבר"</strong> (איוב לח, טו)? — <strong>מפני מה</strong> האות <strong>עי"ן של</strong> המלה <strong>"רשעים" תלויה</strong> וכתובה קצת מעל לשורה? — ללמד שצריכים לקרוא כאילו היה כתוב "רשים", לומר: <strong>כיון שנעשה אדם רש מלמטה</strong> שמתרבים שונאיו למטה — <strong>נעשה רש</strong> גם <strong>מלמעלה,</strong> שבוודאי אדם חוטא הוא ולכן הוא שנוא.
  ושואלים: אם כך הוא הפירוש,  <strong>ו</strong>ש<strong>לא נכתביה</strong> <small>[יכתבו]</small> <strong>כלל</strong> את האות ע', ויכתב בפירוש "רשים"! <strong>ר' יוחנן ור' אלעזר</strong> השיבו על כך שיש צורך לרמוז ש"רשים" (שנואים) אלה הם גם רשעים ממש, כי לעתים יש צדיקים הנשנאים חנם. <strong>חד</strong> <small>[אחד</small> מהם<small>]</small> <strong>אמר: מפני כבודו של דוד,</strong> שאף שהיו לו שונאים מרובים למטה, היה צדיק ורצוי למעלה, <strong>וחד</strong> <small>[ואחד</small> מהם<small>]</small> <strong>אמר: משום כבודו של נחמיה בן חכליה,</strong> שאף הוא היו לו שונאים מרובים מלמטה שלא בצדק.
 <big>א</big> <strong>תנו רבנן</strong> <small>[שנו חכמים]:</small> <strong>מנשה</strong> מלך יהודה <strong>היה שונה חמשים וחמשה פנים</strong> (דרכים) <strong>בתורת כהנים</strong> (מדרש ההלכה על ספר ויקרא) <strong>כנגד שני</strong> (שנות) <strong>מלכותו,</strong> שכל כך גדול היה בחכמה. <strong>אחאב</strong> גדול היה ממנו, ושנה <strong>שמנים וחמשה</strong> פנים, <strong>ירבעם</strong> שנה <strong>מאה ושלשה</strong> פנים.
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: אבשלום אין לו חלק לעולם הבא, שנאמר: "ויכו את אבשלום וימתהו"</strong> (שמואל ב' יח, טו), <strong>"ויכוהו"</strong> — שהרגוהו <strong>בעולם הזה, "וימיתהו"</strong> — <strong>לעולם הבא. תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר משום</strong> (בשם) <strong>ר' מאיר: אחז ואחזיה</strong> ממלכי יהודה <strong>וכל מלכי ישראל שכתוב בהן "ויעש הרע בעיני ה' "</strong>— <strong>לא חיין</strong> לעתיד לבוא, <strong>ו</strong>אולם גם <strong>לא נידונין</strong> לנצח בגיהנם.
  נאמר <strong>"וגם דם נקי שפך מנשה הרבה מאד עד אשר מלא את ירושל  ם פה לפה לבד מחטאתו אשר החטיא את יהודה לעשות הרע בעיני ה' "</strong>(מלכים ב' כא, טז), מה עניינו של "מלא את ירושלים פה לפה"? <strong>הכא תרגימו</strong> <small>[כאן,</small> בבבל, <small>הסבירו]</small> <strong>שהרג</strong> את הנביא <strong>ישעיה</strong> שהיה מדבר עם ה' פה אל פה. <strong>במערבא אמרי</strong> <small>[בארץ ישראל היו אומרים]:</small> <strong>שעשה צלם</strong> כה גדול וכבד שהיה <strong>משאוי</strong> (משא) <strong>אלף בני אדם, ובכל יום ויום הורג את כולם</strong> מפני כובד המשא. ושואלים: <strong>כמאן אזלא הא</strong> <small>[כ</small>שיטת <small>מי הולכת זו]</small> השמועה ש<strong>אמר רבה בר בר חנה: שקולה נשמה של צדיק אחד כנגד כל העולם כולו?</strong> — <strong>כמאן דאמר</strong> <small>[כ</small>שיטת <small>מי שאומר]</small> שאת <strong>ישעיה הרג.</strong>
 <strong>כתיב</strong> <small>[נאמר</small> במקרא<small>]</small> שעשה <strong>"פסל"</strong> (דברי הימים ב' לג, ו), <strong>וכתיב "פסילים"</strong> (דברי הימים ב' לג, יט), <strong>אמר ר' יוחנן: בתחלה עשה לו</strong> לפסל <strong>פרצוף אחד, ולבסוף עשה לו ארבעה פרצופים, כדי</strong> להכעיס, <strong>שתראה שכינה</strong> מכל צד <strong>ותכעוס.</strong>
 <strong>אחז העמידו</strong> את הפסל <strong>בעלייה</strong> שבמקדש, <strong>שנאמר: "ואת המזבחות אשר על הגג עלית אחז"</strong> (מלכים ב' כג, יב). <strong>מנשה העמידו בהיכל</strong> עצמו, <strong>שנאמר: "וישם את פסל האשרה אשר עשה בבית אשר אמר ה' אל דוד ואל שלמה בנו בבית הזה ובירושל  ם אשר בחרתי מכל שבטי ישראל אשים את שמי לעולם"</strong> (מלכים ב' כא, ז). <strong>אמון הכניסו לבית קדשי הקדשים, שנאמר: "כי קצר המצע מהשתרע והמסכה צרה כהתכנס"</strong> (ישעיה כח, כ).
 <strong>מאי</strong> <small>[מה</small> פירוש<small>]</small> <strong>"כי קצר המצע מהשתרע"? אמר ר' שמואל בר נחמני אמר ר' יונתן: כי קצר המצע זה מלהשתרר</strong> להיות <strong>עליו שני רעים כאחד,</strong> שלא ייתכן שיהיו באותו מקום גם עבודת ה' וגם עבודה זרה. <strong>מאי</strong> <small>[מה</small> פירוש<small>]</small> <strong>"והמסכה צרה</strong> כהתכנס <strong>"?</strong> <strong>אמר ר' שמואל בר נחמני: ר' יונתן כי הוה מטי</strong> <strong>להאי קרא, הוה קא בכי</strong> <small>[כאשר היה מגיע למקרא זה, היה בוכה],</small> <strong>מי שכתב בו "כנס כנד מי הים"</strong> (תהלים לג, ז) (והוא "כהתכנס") <strong>תעשה לו מסכה צרה</strong> (מתחרה)?!
 <strong>אחז</strong> המלך <strong>בטל את העבודה</strong> במקדש <strong>וחתם את התורה,</strong> שאסר את לימודה, <strong>שנאמר: "צור תעודה חתום תורה בלמדי"</strong> (ישעיה ח, טז). <strong>מנשה קדר</strong> (חתך) <strong>את האזכרות</strong> של שמות ה' מספרי הקודש, <strong>והרס את המזבח. אמון שרף את התורה, והעלה שממית</strong> שהיא טמאה, כקרבן <strong>על גבי המזבח. אחז התיר את הערוה,</strong> שהכריז שאין עוד איסורי עריות בנישואין. <strong>מנשה</strong> עשה מעשה ו<strong>בא על אחותו,</strong>
 <strong>אמון בא על אמו, שנאמר: "כי הוא אמון הרבה אשמה"</strong> (דברי הימים ב' לג, כג) כלומר, עשה אשמה רבה ובזויה יותר מכולם. <strong>ר' יוחנן ור' אלעזר</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: ששרף את התורה, וחד</strong> <small>[ואחד</small> מהם<small>]</small> <strong>אמר: שבא על אמו. אמרה לו אמו: כלום יש לך הנאה</strong> בביאה <strong>ממקום שיצאת ממנו? אמר לה: כלום אני עושה</strong> להנאתי? <strong>אלא להכעיס את בוראי</strong> אני עושה.
 <strong>כי אתא</strong> <small>[כאשר בא]</small> ומלך המלך <strong>יהויקים, אמר: קמאי</strong> <small>[</small>המלכים <small>הראשונים]</small> <strong>לא ידעי לארגוזי</strong> <small>[ידעו</small> כלל <small>להרגיז]</small> את הקדוש ברוך הוא, <strong>כלום אנו צריכין אלא לאורו</strong> של הקדוש ברוך הוא? <strong>יש לנו זהב פרויים שאנו משתמשין בו</strong> והוא מבריק, <strong>יטול</strong> הקדוש ברוך הוא את <strong>אורו</strong> מן העולם. <strong>אמרו לו: והלא</strong> אף <strong>כסף וזהב שלו הוא, שנאמר: "לי הכסף ולי הזהב נאם ה' צבאות"</strong> (חגי ב, ח)! <strong>אמר להם: כבר נתנו לנו, שנאמר: "השמים שמים לה' והארץ נתן לבני אדם"</strong> (תהלים קטו, טז).
 <big>ב</big> <strong>אמר ליה</strong> <small>[לו]</small> <strong>רבא לרבה בר מרי: מפני מה לא מנו את יהויקים</strong> בין המלכים שאין להם חלק לעולם הבא? ויש טעם לחשוב שלא יהא לו חלק <strong>משום דכתיב ביה</strong> <small>[שנאמר בו]:</small> <strong>"ויתר דברי יהויקים ותעבתיו אשר עשה והנמצא עליו"</strong> (דברי הימים ב' לו, ח). והסבירו: <strong>מאי</strong> <small>[מה</small> פירוש<small>]</small> <strong>"והנמצא עליו"? ר' יוחנן ור' אלעזר</strong> נחלקו, <strong>חד</strong> <small>[אחד</small> מהם<small>]</small> <strong>אמר: שחקק שם עבודה זרה על אמתו</strong> (אבר המין שלו) מתוך דבקותו הרבה בה, <strong>וחד</strong> <small>[ואחד</small> מהם<small>]</small> <strong>אמר: שחקק שם שמים על אמתו</strong> כדי לבזות את השם.
 <strong>אמר ליה</strong> <small>[לו]</small> רבה בר מרי לרבא: <strong>במלכים לא שמעתי</strong> מדוע לא נמנה יהויקים, ואילו לגבי ארבעה <strong>הדיוטות שמעתי מפני מה לא מנו</strong> ביניהם גם <strong>את מיכה</strong> שעשה עבודה זרה שתעו כל ישראל אחריו? — <strong>מפני ש</strong>היתה <strong>פתו מצויה לעוברי דרכים, שנאמר: "כל העובר ושב אל הלוים",</strong> שהיה מפרנס את כל המתארח בביתו.
  על הנאמר: <strong>"ועבר בים צרה והכה בים גלים"</strong> (זכריה י, יא), <strong>אמר ר' יוחנן: זה פסלו של מיכה</strong> ("צרה") שאף הוא עבר ב"ים" כאשר עברו בו ישראל ביציאת מצרים. <strong>תניא</strong> <small>[שנויה</small> ברייתא<small>],</small> <strong>ר' נתן אומר: מגרב</strong> מקומו של מיכה <strong>לשילה</strong> מרחק <strong>שלשה מילין, והיה עשן המערכה</strong> שעל המזבח שבשילה <strong>ועשן פסל מיכה מתערבין זה בזה.</strong>
 <strong>בקשו מלאכי השרת לדוחפו,</strong> להוציא את מיכה מן העולם, <strong>אמר להן הקדוש ברוך הוא: הניחו לו,</strong> לפי <strong>שפתו מצויה לעוברי דרכים. ועל דבר זה,</strong> על חטא פסל מיכה, <strong>נענשו אנשי פלגש בגבעה</strong> שבטי ישראל שעלו למלחמה על שבט בנימין ונהרגו מהם ארבעים אלף איש. <strong>אמר להן הקדוש ברוך הוא: בכבודי לא מחיתם</strong> ולא עשיתם דבר לבער את פסלו של מיכה, <strong>על כבודו של בשר ודם</strong> שהרגו את אשתו <strong>מחיתם!</strong> ולכן לא הצליחו בתחילה במלחמתם ואבדו נפשות רבות.
 <strong>אמר ר' יוחנן משום ר' יוסי בן קסמא: גדולה לגימה</strong> (אכילה) שגרמה <strong>שהרחיקה שתי משפחות מישראל, שנאמר: "</strong>לא יבא עמוני ומואבי בקהל ה'... <strong>על דבר אשר לא קדמו אתכם בלחם ובמים"</strong> (דברים כג, ד–ה). <strong>ור' יוחנן דידיה</strong> <small>[משלו]</small> <strong>אמר:</strong> הלגימה פעמים <strong>מרחקת את הקרובים, ו</strong>פעמים <strong>מקרבת את הרחוקים, ומעלמת עינים מן הרשעים,</strong> שלא יענשו, <strong>ומשרה שכינה על נביאי הבעל, ושגגתו</strong> שפעמים אם אין מאכילים אדם רק מתוך שגגה הרי זה <strong>עולה</strong> ונחשבת כ<strong>זדון.</strong>
 ומפרטים ומבארים את הדברים: <strong>מרחקת</strong> <strong>את הקרובים</strong> —
## דף קד.
 <strong>מעמון ומואב</strong> שהיו קרובים לישראל, שהם מבני לוט בן אחי אברהם, ומשום שלא נתנו לחם ומים לישראל נאסר להתחתן בהם.
 <strong>ומקרבת את הרחוקים</strong> — <strong>מיתרו.</strong> ש<strong>אמר ר' יוחנן: בשכר</strong> שאמר יתרו לבנותיו על משה <strong>"קראן לו ויאכל לחם"</strong> (שמות ב, כ) <strong>זכו בני בניו</strong> של יתרו <strong>וישבו בלשכת הגזית</strong> במושב הסנהדרין, <strong>שנאמר: "ומשפחות סופרים ישבי יעבץ תרעתים שמעתים שוכתים המה הקינים הבאים מחמת אבי בית רכב"</strong> (דברי הימים א' ב, נה), <strong>וכתיב התם</strong> <small>[ונאמר שם]</small> מי הם ה"קינים" — <strong>"ובני קיני חתן משה עלו מעיר התמרים את בני יהודה מדבר יהודה אשר בנגב ערד וילך וישב את העם"</strong> (שופטים א, טז).
 <strong>ומעלמת עינים מן הרשעים</strong> — <strong>ממיכה,</strong> שאמרנו שלא נענש משום שהיה עוסק בהכנסת אורחים.
 <strong>ומשרה שכינה על נביאי הבעל</strong> — <strong>מחבירו של עדו הנביא,</strong> שעידו הנביא נשלח לנבא לירבעם ונשאר לאכול שם בניגוד לדבר ה', <strong>דכתיב</strong> <small>[שנאמר]:</small> <strong>"ויהי הם ישבים אל השלחן ויהי דבר ה' אל הנביא אשר השיבו"</strong> (מלכים א' יג, כ) — אף שאותו נביא, נביא שקר היה מתחילה, זכה להתנבאות באמת בזכות הכנסת האורחים.
 <strong>ושגגתה עולה זדון</strong> — ש<strong>אמר רב יהודה אמר רב: אלמלא</strong> (אילו) <strong>הלווהו יהונתן לדוד שתי ככרות לחם</strong> בברחו מפני שאול, לא היה דוד נזקק ללכת לנוב לבקש שם לחם, ועל ידי כך <strong>לא נהרגה נוב עיר הכהנים, ולא נטרד דואג האדמי</strong> מעולם הבא, <strong>ולא נהרג שאול ושלשת בניו</strong> שכל אלה נגרמו בשל מעשה זה. 
 <big>א</big>  <strong>ו</strong>שואלים: כיון שמסופר כל כך הרבה על רשעותו של אחז, <strong>מפני מה לא מנו את אחז</strong> בין המלכים שאין להם חלק לעולם הבא? <strong>אמר ר' ירמיה בר אבא: מפני שמוטל בין שני צדיקים, בין</strong> אביו <strong>יותם ל</strong>בין בנו <strong>חזקיהו,</strong> שהיו צדיקים. <strong>רב יוסף אמר: מפני שהיה לו בשת פנים מישעיהו</strong> הנביא, <strong>שנאמר: "ויאמר ה' אל ישעיהו צא נא לקראת אחז אתה ושאר ישוב בנך אל קצה תעלת הברכה העליונה אל מסלת שדה כובס"</strong> (ישעיה ז, ג). <strong>מאי</strong> <small>[מה</small> פירוש<small>]</small> <strong>"כובס"</strong> כאן? <strong>איכא דאמרי</strong> <small>[יש שאומרים]:</small> <strong>דכבשינהו לאפיה וחלף</strong> <small>[שכבש</small> אחז <small>אותם, את פניו, ועבר],</small> שדרשו "כובס" מלשון "כובש", שנתבייש אחז ועבר מלפני ישעיהו, <strong>ואיכא דאמרי</strong> <small>[ויש שאומרים]:</small> <strong>אוכלא דקצרי סחף ארישיה וחלף</strong> <small>[כלי הכובסים שם על ראשו</small> שלא יכירנו הנביא <small>ועבר].</small>
 ועוד שואלים: <strong>מפני מה לא מנו את אמון</strong> שאמרנו שהרבה אשמה, בין המלכים שאין להם חלק לעולם הבא? ומשיבים: <strong>מפני כבודו של יאשיהו</strong> בנו. ושואלים: <strong>מנשה נמי</strong> <small>[גם כן]</small> <strong>לא נמני</strong> <small>[ימנו]</small> אותו <strong>מפני כבודו של חזקיהו</strong> אביו! ומשיבים: <strong>ברא מזכי אבא</strong> <small>[הבן מזכה</small> את <small>האב],</small> שהרי נחשב הדבר לזכות לאב שמוליד בן צדיק, ואולם <strong>אבא לא מזכי ברא</strong> <small>[האב אינו מזכה</small> את <small>הבן],</small> <strong>דכתיב "ואין מידי מציל"</strong> (דברים לב, לט), <strong>אין אברהם מציל את ישמעאל</strong> בנו מדיני שמים, <strong>אין יצחק מציל את עשו</strong> בנו. ומעירים: <strong>השתא דאתית להכי</strong> <small>[עכשיו שהגעת לכאן],</small> להסבר זה שהבן מזכה את האב, יכול אתה לומר: <strong>אחז נמי</strong> <small>[גם כן]</small> <strong>לא אימני</strong> <small>[נמנה]</small> <strong>משום כבודו של חזקיהו</strong> בנו.
  ושואלים:  <strong>ומפני מה לא מנו את יהויקים</strong> שאמרנו שאף הוא היה רשע מופלג בין המלכים שאין להם חלק לעולם הבא? ומסבירים: <strong>משום</strong> המסופר על ידי <strong>ר' חייא בר' אבויה.</strong> ש<strong>אמר ר' חייא בר' אבויה: כתיב</strong> <small>[כתוב</small> היה, חקוק<small>]</small> <strong>על גולגלתו</strong> <strong>של יהויקים "זאת ועוד אחרת"</strong> שיענש עונש כפול. מסופר: <strong>זקינו</strong> של <strong>ר' פרידא</strong> (ונראה שהוא ר' חייא בר אבויה) <strong>אשכח גולגלתא דהוה קא שדיא</strong> <small>[מצא גולגולת שהיתה מושלכת]</small> <strong>בשערי ירושלים, וכתיב</strong> <small>[וכתוב]</small> <strong>בה: "זאת ועוד אחרת". קברה ולא איקברא</strong> <small>[נקברה],</small> <strong>קברה</strong> שוב <strong>ולא איקברא</strong> <small>[נקברה],</small> שבכל פעם היתה מבצבצת ויוצאת מן הקבר,
 <strong>אמר:</strong> ודאי <strong>גולגלתו של יהויקים היא, דכתיב ביה</strong> <small>[שנאמר בו]</small> <strong>"קבורת חמור יקבר סחוב והשלך</strong> מהלאה לשערי ירושלים<strong>"</strong> (ירמיה כב, יט), ונתקיים בו הדבר שאינו יכול להיקבר כשאר כל אדם מישראל. <strong>אמר:</strong> מכל מקום <strong>מלכא</strong> <small>[מלך]</small> <strong>הוא, ולא איכשר לזלזולי ביה</strong> <small>[ואין ראוי לזלזל בו].</small> <strong>כרכה</strong> את הגולגולת <strong>בשיראי ואותבה בסיפתא</strong> <small>[במשי והניחה בתוך תיבה].</small> <strong>חזיתא דביתהו</strong> <small>[ראתה</small> זאת <small>אשתו],</small> <strong>סברא</strong> <small>[חשבה]</small> כי <strong>הא דאיתתא קמייתא הוה, דהא לא קא מנשי לה</strong> <small>[זו</small> הגולגולת <small>של אשתו הראשונה היא, שאיננו שוכח אותה].</small> לכן <strong>שגרא תנורא וקלתה</strong> <small>[הסיקה</small> את <small>התנור ושרפה אותה,</small> את הגולגולת<small>],</small> וכשנודע המעשה לבעלה אמר: <strong>היינו דכתיב</strong> <small>[זהו שכתוב</small> עליה<small>]</small> <strong>"זאת ועוד אחרת"</strong> שלא די שיקבר בבזיון אלא אף ישרף. וכיון שנענש בגופו באופן זה, נתכפר לו מקצת עוונו.
 <big>ב</big> <strong>תניא</strong> <small>[שנויה</small> ברייתא<small>],</small> <strong>אמר ר' שמעון בן אלעזר: בשביל</strong> שאמר חזקיהו בהתפארות <strong>"</strong>ו<strong>הטוב בעיניך עשיתי"</strong> (מלכים ב' כ, ג), ונתפאר במעשיו הטובים, גרם לעצמו שישאל מן הנביא <strong>"מה אות</strong> כי ירפא ה' לי<strong>"</strong> (מלכים ב' כ, ח), <strong>בשביל "מה אות"</strong> — <strong>נכרים אכלו על שולחנו,</strong> כי אות זה היה שתרד השמש במעלות אחז, ומשום כך שלח מלך בבל שלוחים אליו. <strong>בשביל שנכרים אכלו על שולחנו</strong> לבסוף <strong>גרם גלות לבניו.</strong> ומעירים: <strong>מסייע ליה</strong> <small>[לו]</small> הדבר <strong>לחזקיה.</strong> ש<strong>אמר חזקיה: כל המזמן עובד עבודה זרה לתוך ביתו ומשמש עליו גורם גלות לבניו</strong> כעונש על כך, <strong>שנאמר: "ומבניך אשר יצאו ממך אשר תוליד יקחו והיו סריסים בהיכל מלך בבל"</strong> (מלכים ב' כ, יח).
  על הנאמר שם <strong>"וישמח עליהם חזקיהו ויראם את בית נכתה את הכסף ואת הזהב ואת הבשמים ואת השמן הטוב"</strong> (ישעיה לט, ב), <strong>אמר רב: מאי</strong> <small>[מה</small> פירוש<small>]</small> <strong>"בית נכתה"?</strong> — <strong>אשתו,</strong> שכרגיל אין אחרים רואים אותה מפני צניעות, היא <strong>השקתה עליהם. ושמואל אמר: בית גנזיו</strong> ממש <strong>הראה להם. ור' יוחנן אמר: זין</strong> (כלי נשק) שהוא כל כך חזק ש<strong>אוכל</strong> (ששובר) <strong>זין</strong> אחר <strong>הראה להן.</strong>
 <big>ג</big> כיון שהזכרנו את גלות בני מלכי יהודה לבבל, מביאים כמה דברי אגדה בענין החורבן וחטאי ישראל שגרמו לו. על הנאמר <strong>"איכה ישבה בדד"</strong> (איכה א, א), <strong>אמר רבה אמר ר' יוחנן: מפני מה לקו ישראל</strong> ונאמרה עליהם קינה <strong>ב</strong>לשון <strong>"איכה"?</strong> — <strong>מפני שעברו על שלשים ושש כריתות ש</strong>יש <strong>בתורה</strong> שהם כמנין "איכה".
 <strong>אמר ר' יוחנן: מפני מה לקו באל"ף בי"ת,</strong> שמגילת איכה כתובה באלף בית? — <strong>מפני שעברו על התורה שניתנה באל"ף בי"ת.</strong>
 על הנאמר <strong>"ישבה בדד", אמר רבא אמר ר' יוחנן, אמר הקדוש ברוך הוא: אני אמרתי "וישכן ישראל בטח בדד עין יעקב אל ארץ דגן ותירוש אף שמיו יערפו טל"</strong> (דברים לג, כח) ותהא בדידותם של עושר וגדולה, <strong>עכשיו</strong> שלא רצו לקבל דברי והתחברו ולמדו מן הגויים — <strong>יהיה בדד מושבם.</strong> על הנאמר <strong>"העיר רבתי עם"</strong> (איכה א, א), <strong>אמר רבא אמר ר' יוחנן</strong> לפרש: <strong>שהיו משיאין קטנה לגדול וגדולה לקטן, כדי שיהו להם בנים הרבה.</strong>
 ובפירוש הכתוב <strong>"היתה כאלמנה"</strong> (איכה א, א), <strong>אמר רב יהודה אמר רב: כאלמנה, ולא אלמנה ממש, אלא כאשה שהלך בעלה למדינת הים</strong> שהיא אמנם בודדה כאלמנה אבל <strong>דעתו לחזור אליה. "רבתי בגוים שרתי במדינות"</strong> (איכה א, א), <strong>אמר רבא אמר ר' יוחנן: כל מקום שהן הולכין</strong> (בגלות במדינות) הריהם <strong>נעשין שרים לאדוניהן</strong> מפני חכמתם.
 <strong>תנו רבנן</strong> <small>[שנו חכמים]:</small> <strong>מעשה בשני בני אדם</strong> מישראל <strong>שנשבו בהר הכרמל, והיה</strong> ה<strong>שבאי</strong> (זה ששבה אותם) <strong>מהלך אחריהם.</strong>
## דף קד:
 <strong>אמר לו אחד מהם</strong> מן השבויים <strong>לחבירו: גמל שמהלכת לפנינו סומא</strong> (עיוורת) <strong>באחת מעיניה, וטעונה שתי נודות, אחת של יין ואחת של שמן, ושני בני אדם המנהיגים אותה אחד</strong> מהם <strong>ישראל ואחד</strong> מהם <strong>גוי. אמר להן שבאי: עם קשה עורף! מאין אתם יודעין</strong> דברים אלה שאינכם רואים?
 <strong>אמרו לו:</strong> שה<strong>גמל</strong> סומא יודעים הם <strong>מעשבים שלפניה,</strong> כי <strong>מצד שרואה אוכלת, מצד שאינה רואה אינה אוכלת,</strong> ורואים אנו שאכלה רק מצד אחד. <strong>וטעונה שתי נודות אחת של יין ואחת של שמן,</strong> כי טיפה מן הנוד <strong>של יין</strong> — <strong>מטפטף ושוקע, ושל שמן</strong> — <strong>מטפטף וצף,</strong> ורואים אנו את ההבדל בטיפות. <strong>ושני בני אדם המנהיגים אותה אחד גוי ואחד ישראל,</strong> כי <strong>גוי נפנה</strong> לצרכיו <strong>לדרך</strong> עצמה, <strong>וישראל</strong> שנפנה <strong>נפנה לצדדין</strong> מפני הצניעות.
 <strong>רדף</strong> השבאי <strong>אחריהם</strong> אחרי ההולכים לפניו להשיגם ולברר את הדבר, <strong>ומצא כדבריהם. בא ונשקן על ראשן</strong> בכבוד, <strong>והביאן לביתן ועשה להן סעודה גדולה, והיה מרקד לפניהם, ואמר: ברוך שבחר בזרעו של אברהם, ונתן להם מחכמתו, ובכל מקום שהן הולכים נעשין שרים לאדוניהם. ופטרן והלכו לבתיהם לשלום.</strong>
 <big>א</big> ועוד בפירוש מגילת איכה. על הנאמר <strong>"בכה תבכה בלילה"</strong> (איכה א, ב) יש לתהות: <strong>שתי בכיות הללו למה? אמר רבה אמר ר' יוחנן: אחד על מקדש ראשון, ואחד על מקדש שני</strong> שעתיד ליחרב. <strong>"בלילה"</strong> — <strong>על עסקי</strong> (בגלל) בעיות של <strong>לילה, שנאמר</strong> לאחר שמיעת דברי המרגלים את הארץ: <strong>"ותשא כל העדה ויתנו את קולם ויבכו העם בלילה ההוא"</strong> (במדבר יד, א).
 <strong>אמר רבה אמר ר' יוחנן: אותו היום ליל תשעה באב היה, אמר להן הקדוש ברוך הוא לישראל: אתם בכיתם</strong> ביום זה <strong>בכיה של חנם, ואני אקבע לכם בכיה לדורות</strong> שתהא לכם סיבה לבכיה.
 <strong>דבר אחר: "בלילה"</strong> — <strong>שכל הבוכה בלילה, קולו נשמע</strong> בגלל הדממה בחוץ. <strong>דבר אחר: "בלילה"</strong> — <strong>שכל הבוכה בלילה כוכבים ומזלות בוכין עמו. דבר אחר: "בלילה"</strong> — <strong>שכל הבוכה בלילה, השומע קולו</strong> מתרגש ו<strong>בוכה כנגדו. מעשה באשה אחת</strong> שהיתה <strong>שכנתו של רבן גמליאל שמת בנה, והיתה בוכה עליו בלילה, שמע רבן גמליאל קולה ובכה כנגדה, עד שנשרו ריסי עיניו</strong> מרוב בכיה. <strong>למחר הכירו בו תלמידיו</strong> שבכה <strong>והוציאוה משכונתו</strong> כדי שתהא לו מנוחה.
  על הנאמר שם <strong>"ודמעתה על לחיה"</strong> (איכה א, ב), <strong>אמר רבא אמר ר' יוחנן: כאשה שבוכה על בעל נעוריה, שנאמר: "אלי כבתולה חגרת שק על בעל נעוריה"</strong> (יואל א, ח). ועל הנאמר <strong>"היו צריה לראש"</strong> (איכה א, ה), <strong>אמר רבא אמר ר' יוחנן:</strong> כתוב זה בא ללמדנו ש<strong>כל המיצר לישראל נעשה ראש, שנאמר: "כי לא מועף לאשר מוצק לה כעת הראשון הקל ארצה זבלון וארצה נפתלי והאחרון הכביד דרך הים עבר הירדן גליל הגוים"</strong> (ישעיה ח, כג), <strong>אמר רבא אמר ר' יוחנן:</strong> מכתוב זה נלמד כי <strong>כל המציק לישראל אינו</strong> נעשה <strong>עיף.</strong>
 על הנאמר <strong>"לא אליכם כל עברי דרך"</strong> (איכה א, יב), <strong>אמר רבא אמר ר' יוחנן: מכאן לקובלנא</strong> (הבעת צער) <strong>מן התורה,</strong> שראוי לאדם לפרסם לרבים את צערו כדי שיעזרוהו וירחמו עליו. על הכתוב <strong>"כל עברי דרך", אמר רב עמרם אמר רב:</strong> שאמרה ירושלים <strong>עשאוני כעוברי על דת</strong> העוברים על עיקרי החוק והמוסר, ש<strong>אילו בסדום כתיב</strong> <small>[נאמר]:</small> <strong>"וה' המטיר</strong> <strong>על סדם</strong> גפרית ואש מאת ה' מן השמים<strong>"</strong> (בראשית יט, כד), <strong>ואילו בירושלים כתיב</strong> <small>[נאמר]</small> <strong>"ממרום שלח אש בעצמתי וירדנה"</strong> (איכה א, יג) — שבשניהם ירד אש משמים, <strong>וכתיב</strong> <small>[ונאמר]</small> <strong>"ויגדל עון בת עמי מחטאת סדם"</strong> (איכה ד, ו).
  ושואלים:  <strong>וכי משוא פנים יש בדבר</strong> שלא נענשה ירושלים כסדום ולא נהפכה? <strong>אמר רבא אמר ר' יוחנן: מדה יתירה</strong> של סבל <strong>היתה בירושלים שלא היתה בסדום,</strong> ש<strong>אילו בסדום כתיב</strong> <small>[נאמר]:</small> <strong>"הנה זה היה עון סדם אחותך גאון שבעת לחם</strong> ושלות השקט היה לה ולבנותיה <strong>ויד עני ואביון לא החזיקה"</strong> (יחזקאל טז, מט), שיושבי העיר לא סבלו יסורי עוני ורעב, <strong>ואילו בירושלים כתיב</strong> <small>[נאמר]</small> <strong>"ידי נשים רחמניות בשלו ילדיהן"</strong> (איכה ד, י), ואם כן נענשו יושבי ירושלים גם הם בחומרה רבה.
  וביאור הכתוב <strong>"סלה כל אבירי ה' בקרבי"</strong> (איכה א, טו) — <strong>כאדם שאומר לחברו: נפסלה מטבע זו,</strong> שגדולי ירושלים נרמסו ובוזו ללא תקנה.
  ועל הנאמר <strong>"פצו עליך פיהם"</strong> (איכה ב, טז), <strong>אמר רבא אמר ר' יוחנן: בשביל מה הקדים</strong> בכמה מפרקי איכה הפסוק שיש בו את האות <strong>פ"א ל</strong>פסוק שיש בו את האות <strong>עי"ן?</strong> — <strong>בשביל</strong> עוון ה<strong>מרגלים שאמרו בפיהם מה שלא ראו בעיניהם,</strong> וכנגד הקדמת פה לעין הקדימו בקינה פ"א לעי"ן.
  ועל הנאמר <strong>"אכלי עמי אכלו לחם ה' לא קראו"</strong> (תהלים יד, ד), <strong>אמר רבא אמר ר' יוחנן: כל</strong> גוי שודד <strong>האוכל מלחמן של ישראל</strong> נראה לו כ<strong>טועם טעם לחם, ושאינו אוכל מלחמן של ישראל אינו טועם טעם לחם.</strong> שכך נראה שאינם נהנים אלא מגזל של ישראל. ובביאור הכתוב <strong>"ה' לא קראו"</strong> — <strong>רב אמר: אלו הדיינין</strong> שלא היו יראי שמים, <strong>ושמואל אמר: אלו מלמדי תינוקות</strong> שלא קראו בשם ה' בזמן הוראתם.
 <big>ב</big> ומכאן חוזרים לעיקר ענין של המשנה, לגבי מניינם של אלה שאין להם חלק לעולם הבא. ושואלים: <strong>מי מנאן? אמר רב אשי: אנשי כנסת הגדולה מנאום. אמר רב יהודה אמר רב: בקשו עוד למנות אחד</strong> (את שלמה המלך) בין אלה שאין להם חלק לעולם הבא, <strong>באה דמות דיוקנו של אביו ונשטחה לפניהם</strong> בתחינה שלא ימנוהו, <strong>ולא השגיחו עליה. באה אש מן השמים ולחכה אש בספסליהם</strong> — <strong>ולא השגיחו עליה.</strong>
 <strong>יצאה בת קול ואמרה להם: "חזית איש מהיר במלאכתו לפני מלכים יתיצב בל יתיצב לפני חשכים"</strong> (משלי כב, כט), כלומר, ראו גדולתו של שלמה <strong>מי שהקדים</strong> בנין <strong>ביתי</strong> (המקדש) <strong>ל</strong>בנין <strong>ביתו, ולא עוד אלא שביתי בנה</strong> בזריזות <strong>בשבע שנים וביתו בנה בשלש עשרה שנה,</strong> הוא <strong>"לפני מלכים יתיצב בל יתיצב לפני חשכים",</strong> שאין ראוי למנותו עם הרשעים, <strong>ו</strong>עדיין <strong>לא השגיח עליה. יצאה בת קול ואמרה: "המעמך ישלמנה כי מאסת כי אתה תבחר ולא אני"</strong> (איוב לד, לג), שהרי רק ה' הוא לבדו קובע מי יש לו חלק לעולם הבא, ואין הדבר תלוי בבני אדם.
  ומעירים:  <strong>דורשי רשומות היו אומרים: כולן,</strong> כל ישראל המנויים שאין להם חלק, בסופם <strong>באין לעולם הבא, שנאמר: "לי גלעד ולי מנשה ואפרים מעוז ראשי יהודה מחקקי. מואב סיר רחצי על אדום אשליך נעלי עלי פלשת התרועעי"</strong> (תהלים ס, ט–י. וראה שם קח ט,י). וכך נתבאר פסוק זה: <strong>"לי גלעד ולי מנשה"</strong> — <strong>זה אחאב שנפל ברמות גלעד. "מנשה"</strong> — <strong>כמשמעו</strong> הוא המלך מנשה. <strong>"אפרים מעוז ראשי"</strong> — <strong>זה ירבעם דקאתי</strong> <small>[שבא]</small> <strong>מ</strong>שבט <strong>אפרים. "יהודה מחקקי"</strong> — <strong>זה אחיתופל</strong>
## דף קה.
 <strong>דקאתי</strong> <small>[שבא]</small> <strong>מ</strong>שבט <strong>יהודה. "מואב סיר רחצי"</strong> — <strong>זה גחזי, שלקה על עסקי רחיצה</strong> של נעמן ולקח ממונו ונענש בצרעת. <strong>"על אדום אשליך נעלי"</strong> — <strong>זה דואג האדומי. "עלי פלשת התרועעי"</strong> — <strong>אמרו מלאכי השרת לפני הקדוש ברוך הוא: רבונו של עולם! אם יבא דוד שהרג את הפלשתי, והוריש את בניך גת,</strong> ויטען <strong>על שאתה נותן חלק לדואג ואחיתופל שהיו שונאיו,</strong> <strong>מה אתה עושה לו,</strong> האם אתה מקבל לעולם הבא את אלה שהיו אויביו ושונאיו? <strong>אמר להן</strong> הקב"ה: <strong>עלי לעשותן ריעים זה לזה,</strong> שאף דוד יסכים לכך.
 <big>א</big> על הנאמר <strong>"מדוע שובבה העם הזה ירושל  ם משבה נצחת"</strong> (ירמיה ח, ה), <strong>אמר רב: תשובה נצחת השיבה כנסת ישראל לנביא. אמר להן נביא לישראל: חזרו בתשובה,</strong> שהרי <strong>אבותיכם שחטאו היכן הם? אמרו להן</strong> לנביאים: <strong>ונביאיכם שלא חטאו היכן הם?</strong> שהרי אף הם מתו! <strong>שנאמר</strong> ויכוח זה בקיצור: <strong>"אבותיכם איה הם והנבאים הלעולם יחיו"</strong> (זכריה א, ה). <strong>אמר להן</strong> הנביא לישראל: <strong>אבותיכם חזרו והודו</strong> שדברי הנביאים התקיימו, <strong>שנאמר: "אך דברי וחקי אשר צויתי את עבדי הנביאים</strong> הלוא השיגו אבותיכם וישובו ויאמרו כאשר זמם ה' צבאות לעשות לנו כדרכינו וכמעללינו כן עשה איתנו
 <strong>"</strong>(זכריה א, ו). <strong>שמואל אמר,</strong> תשובה נצחת כך היתה: <strong>באו עשרה בני אדם וישבו לפניו</strong> לפני הנביא יחזקאל, <strong>אמר להן: חזרו בתשובה! אמרו לו: עבד שמכרו רבו</strong> (בעליו) לאדון אחר, <strong>ואשה שגרשה בעלה, כלום יש לזה על זה כלום?</strong> וכיון שמסרנו ה' בידי אדונים אחרים, שוב אין בינינו לבינו כלום. <strong>אמר לו הקדוש ברוך הוא לנביא, לך אמור להן: "אי זה ספר כריתות אמכם אשר שלחתיה או מי מנושי אשר מכרתי אתכם לו הן בעונתיכם נמכרתם ובפשעיכם שלחה אמכם"</strong> (ישעיה נ, א), שלא נותקו היחסים בין ה' ובין ישראל.
 <strong>והיינו</strong> <small>[וזהו]</small> ש<strong>אמר</strong> <strong>ריש לקיש: מאי דכתיב</strong> <small>[מהו שנאמר]</small> <strong>"דוד עבדי"</strong> (שמואל ב' ג, יח) ונאמר: <strong>"</strong><strong>נבוכדנצר עבדי"</strong> (ירמיה מג, י), ולכאורה מה מקום לקרוא לנבוכדנצר הרשע עבד ה' כמו שקרא לדוד? אלא ש<strong>גלוי וידוע לפני מי שאמר והיה העולם שעתידין ישראל לומר כך</strong> שמכרם ה' לגויים, ושוב אין להם קשר לקדוש ברוך הוא, <strong>לפיכך הקדים הקדוש ברוך הוא וקראו</strong> לנבוכדנצר <strong>עבדו.</strong> ולפי ההלכה <strong>עבד שקנה נכסים, עבד למי, נכסים למי?</strong> — הכל שייך לאדון, ואם כן ברשות שמים הם עומדים.
  על הנאמר <strong>"והעלה על רוחכם היו לא תהיה אשר אתם אמרים נהיה כגוים כמשפחות הארצות לשרת עץ ואבן. חי אני נאם ה' אלהים אם לא ביד חזקה ובזרוע נטויה ובחמה שפוכה אמלוך עליכם"</strong> (יחזקאל כ, לב–לג), <strong>אמר רב נחמן: כל כי האי ריתחא לירתח רחמנא עלן ולפרוקינן</strong> <small>[</small>ולואי <small>ככל הכעס הזה שיכעס ה' עלינו ויצילנו].</small>
 ועל הנאמר <strong>"ויסרו למשפט אלהיו יורנו"</strong> (ישעיה כח, כו), <strong>אמר רבה בר בר חנה: אמר להן נביא לישראל: חזרו בתשובה! אמרו לו: אין אנו יכולין,</strong> כי <strong>יצר הרע שולט בנו. אמר להם: יסרו יצריכם! אמרו לו: "אלהיו יורנו"</strong> כיצד לעשות זאת, ואנו לבדנו איננו מסוגלים אף לכך.
 <big>ב</big> שנינו במשנה כי <strong>ארבעה הדיוטות</strong> שהיו גם גדולים בחכמה — <strong>בלעם, ודואג, ואחיתופל וגחזי</strong> — אין להם חלק בעולם הבא. ומעתה דורשים בהם. <strong>"בלעם"</strong> נדרש כנוטריקון — <strong>בלא עם,</strong> שאין לו חלק עם ישראל לעתיד. <strong>דבר אחר: "בלעם"</strong> — <strong>שבלה</strong> (השמיד, כילה) את <strong>עם</strong> ישראל. <strong>"בן בעור"</strong> — ללמד <strong>שבא על בעיר</strong> (בהמה).
 <strong>תנא</strong> <small>[שנה]</small> החכם: <strong>הוא בעור</strong> אבי בלעם, <strong>הוא כושן רשעתים, הוא לבן הארמי. "בעור"</strong> קראו לו — משום <strong>שבא על בעיר, כושן רשעתים</strong> — משום <strong>דעבד</strong> <small>[שעשה]</small> <strong>שתי רשעיות בישראל, אחת בימי יעקב</strong> שרדף אחריו לאבדו, <strong>ואחת בימי שפוט השופטים.</strong> <strong>ומה שמו</strong> האמיתי? — <strong>לבן הארמי שמו.</strong>
 והיכן אתה למד זאת — <strong>כתיב</strong> <small>[נאמר]</small> פעם אחת: <strong>"בן בעור"</strong> (במדבר כב, ה), <strong>וכתיב</strong> <small>[ונאמר]</small> פעם אחרת: <strong>"בנו בער"</strong> (במדבר כד, ג), וליישב זאת <strong>אמר ר' יוחנן:</strong> ללמד ש<strong>אביו בנו הוא לו בנביאות,</strong> שלגבי נבואה בעור הוא כבנו של בלעם, שבלעם היה גדול מאביו.
  מדברי המשנה מדייקים: <strong>בלעם הוא דלא אתי לעלמא דאתי</strong> <small>[שאינו בא לעולם הבא],</small> <strong>הא אחריני אתו</strong> <small>[הרי</small> גויים <small>אחרים באים]</small> לעולם הבא. <strong>מתניתין מני</strong> <small>[משנתנו</small> כשיטת <small>מי היא]?</small>
 — כשיטת <strong>ר' יהושע היא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר:</strong> נאמר <strong>"ישובו רשעים לשאולה כל גוים שכחי אלהים"</strong> (תהלים ט, יח), וכוונת הכתוב: <strong>"ישובו רשעים לשאולה"</strong> — <strong>אלו פושעי ישראל</strong> הנידונים לשאול. <strong>"כל גוים שכחי אלהים"</strong> — <strong>אלו פושעי גוים,</strong> אלו <strong>דברי ר' אליעזר. אמר לו ר' יהושע: וכי נאמר "בכל גוים"</strong> שפושעי ישראל הם כשאר כל הגויים, <strong>והלא לא נאמר אלא "כל גוים שכחי אלהים", אלא</strong> כך יש לפרש <strong>"ישובו רשעים לשאולה" מאן נינהו</strong> <small>[מי הם]?</small> — <strong>"כל גוים שכחי אלהים",</strong> וגויים שהם יראי ה' יש להם חלק לעולם הבא.
 <strong>ואף אותו רשע,</strong> בלעם, <strong>נתן סימן בעצמו, אמר: "תמת נפשי מות ישרים</strong> ותהי אחריתי כמוהו<strong>"</strong> (במדבר כג, י), <strong>אם תמות נפשי מות ישרים,</strong> שאמות כדרך הטבע — <strong>תהא אחריתי כמוהו,</strong> שיהיה לי חלק לעולם הבא כמו ישראל, <strong>ואם לאו</strong> <small>[לא]</small> אמות בדרך הטבע — <strong>"הנני הולך לעמי",</strong> כלומר, כשאר רשעים שבדורו שאין להם חלק בו.
  על הנאמר <strong>"וילכו זקני מואב וזקני מדין</strong> וקסמים בידם ויבואו אל בלעם<strong>"</strong> (במדבר כב, ז), <strong>תנא</strong> <small>[שנה]</small> החכם: <strong>מדין ומואב לא היה להם שלום מעולם,</strong> שהיו נלחמים זה בזה, ומפני מה השלימו בשעה זו? <strong>משל לשני כלבים שהיו בעדר, והיו צהובין</strong> (שונאים) <strong>זה לזה. בא זאב</strong> והתנפל <strong>על האחד. אמר האחד: אם איני עוזרו, היום הורג אותו ולמחר בא עלי. הלכו שניהם והרגו</strong> את <strong>הזאב.</strong> כך מואב ומדין השלימו לשעה כדי להלחם בישראל. <strong>אמר רב פפא: היינו דאמרי אינשי</strong> <small>[זהו שאומרים אנשים]</small> בפתגם העממי: <strong>"כרכושתא ושונרא עבדו הלולא מתרבא דביש גדא"</strong> <small>[החולדה והחתול עשו חתונה מן החלב של רע המזל],</small> שאף ששניהם שונאים זה לזה עושים הם שלום ושמחה על חשבונו של אחר.
  נאמר:  <strong>"וישבו שרי מואב עם בלעם"</strong> (במדבר כב, ח), ושואלים: <strong>ושרי מדין להיכן אזול</strong> <small>[הלכו]?</small> מדוע לא נאמר דבר עליהם? ומשיבים: <strong>כיון</strong> ש<strong>אמר להו</strong> <small>[להם]</small> <strong>"לינו פה הלילה והשיבתי אתכם דבר</strong> כאשר ידבר ה' אלי<strong>"</strong> (במדבר כב, ח), <strong>אמרו</strong> זקני מדין: אם רצונו לקבל רשות מה' <strong>כלום יש אב ששונא את בנו?</strong> ובוודאי יסייע ה' לבני ישראל.
 <strong>אמר רב נחמן: חוצפא, אפילו כלפי שמיא</strong> <small>[שמים]</small> <strong>מהני</strong> <small>[</small>היא <small>מועילה].</small> כיצד? <strong>מעיקרא כתיב</strong> <small>[מתחילה נאמר]</small> שאמר לו ה' <strong>"לא תלך עמהם"</strong> (במדבר כב, יב), <strong>ולבסוף</strong> שהפציר וניסה שנית <strong>כתיב</strong> <small>[נאמר]</small> <strong>"קום לך אתם"</strong> (במדבר כב, כ). <strong>אמר רב ששת: חוצפא, מלכותא</strong> <small>[מלכות]</small> <strong>בלא תאגא</strong> <small>[כתר]</small> <strong>היא,</strong> שתוקפה ואימתה מרובים ואין חסר לה אלא כתר מלוכה, <strong>דכתיב</strong> <small>[שנאמר]</small> <strong>"ואנכי היום רך ומשוח מלך והאנשים האלה בני צרויה קשים ממני"</strong> (שמואל ב' ג, לט), הרי שבני צרויה בתוקף חוצפתם חזקים היו כדוד עצמו.
 <strong>אמר ר' יוחנן: בלעם חיגר ברגלו</strong> ה<strong>אחת היה, שנאמר</strong> בו: <strong>"וילך שפי"</strong> (במדבר כג, ג), ששפו (זזו) עצמות רגלו ממקומן. <strong>שמשון</strong> היה חיגר <strong>בשתי רגליו, שנאמר</strong> עליו בנבואת יעקב: <strong>"</strong>יהי דן נחש עלי דרך <strong>שפיפן עלי ארח הנושך עקבי סוס"</strong> (בראשית מט, יז), ו"שפיפון" הוא כפלים "שפי". <strong>בלעם סומא באחת מעיניו היה, שנאמר: "שתם העין"</strong> (במדבר כד, ג), שמשמעו שעין אחת פתוחה וגלויה, הרי שעינו האחרת עיורת היתה.
  ועוד אומרים: בלעם <strong>קוסם באמתו</strong> (אבר הזכרות שלו) <strong>היה.</strong> ומהיכן אתה למד זאת — <strong>כתיב הכא</strong> <small>[נאמר כאן]</small> <strong>"נפל וגלוי עינים"</strong> (במדבר כד, ד), <strong>וכתיב התם</strong> <small>[ונאמר שם]</small> <strong>"והמן נפל על המטה"</strong> (אסתר ז, ח), משמע שנפילה זו קשורה בענייני משכב ואישות. <strong>איתמר</strong> <small>[נאמר]</small> שנחלקו אמוראים בדבר, <strong>מר זוטרא אמר:</strong> בלעם <strong>קוסם באמתו היה, מר בריה</strong> <small>[בנו]</small> של <strong>רבינא אמר: שבא על אתונו. מאן דאמר</strong> <small>[מי שאומר]</small> ש<strong>קוסם באמתו היה</strong> — <strong>כדאמרן</strong> <small>[כפי שאמרנו],</small> <strong>ומאן דאמר</strong> <small>[ומי שאומר]</small> ש<strong>בא על אתונו היה</strong> — <strong>כתיב הכא</strong> <small>[נאמר כאן]</small> <strong>"כרע שכב"</strong> (במדבר כד, ט), <strong>וכתיב התם</strong> <small>[ונאמר שם]</small> <strong>"בין רגליה</strong>
## דף קה:
 <strong>כרע נפל שכב"</strong> (שופטים ה, כז) שפירשוהו לענין בעילה.
 <big>א</big> נאמר בבלעם <strong>"וידע דעת עליון"</strong> (במדבר כד, טז), ושואלים: <strong>השתא</strong> <small>[הרי]</small> <strong>דעת בהמתו לא הוה ידע</strong> <small>[היה יודע],</small> וכי <strong>דעת עליון הוה ידע</strong> <small>[היה יודע]?!</small> ומסבירים: <strong>מאי</strong> <small>[מה</small> פירוש<small>]</small> <strong>דעת בהמתו</strong> שלא ידע לענות? — <strong>דאמרי ליה</strong> <small>[שאמרו לו]</small> השרים: <strong>מאי טעמא</strong> <small>[מה טעם]</small> <strong>לא רכבת</strong> על <strong>סוסיא</strong> <small>[סוסים]?</small> <strong>אמר להו</strong> <small>[להם]:</small> <strong>שדאי להו ברטיבא</strong> <small>[הבאתי אותם</small> את הסוסים לרעות <small>באחו]</small> ולנוח שם.
 <strong>אמרה ליה</strong> <small>[לו]</small> האתון: <strong>"הלוא אנכי אתנך"</strong> (במדבר כב, ל), אמר לה: <strong>לטעינה בעלמא</strong> <small>[בלבד],</small> שמשתמש בה כרגיל למשא ואינו רוכב עליה. אמרה לו: <strong>"אשר רכבת עלי"</strong> (במדבר כב, ל), אמר לה: <strong>אקראי בעלמא</strong> <small>[</small>זו <small>במקרה בלבד]</small> ולא בקביעות. אמרה לו: <strong>"מעודך עד היום הזה"</strong> (במדבר כב, ל),
 <strong>ולא עוד אלא שאני עושה לך מעשה אישות בלילה,</strong> שהיה בועל אתונו. ומהיכן למד את זאת — <strong>כתיב הכא</strong> <small>[נאמר כאן]:</small> <strong>"ההסכן הסכנתי"</strong> (במדבר כב, ל), <strong>וכתיב התם</strong> <small>[ונאמר שם]</small> באבישג השונמית: <strong>"ותהי לו סכנת"</strong> (מלכים א' א, ב), הרי שלשון "סכן" רמז למשכב הוא.
  ואם כן לא יכול בלעם אף לנצח את בהמתו בויכוח, <strong>אלא מאי</strong> <small>[מה</small> פירוש<small>]</small> <strong>"וידע דעת עליון"?</strong> כיצד יתכן שהיה יודע דעת עליון? אלא <strong>שהיה יודע לכוון אותה שעה ש</strong>עליון, <strong>הקדוש ברוך הוא, כועס בה,</strong> ובאותה שעה היה מקלל והיתה קללתו מתקיימת.
 <strong>והיינו דקאמר להו</strong> <small>[וזהו שאמר להם]</small> ה<strong>נביא לישראל: "עמי זכר נא מה יעץ בלק מלך מואב ומה ענה אתו בלעם בן בעור מן השטים עד הגלגל למען דעת צדקות ה' "</strong>(מיכה ו, ה). <strong>מאי</strong> <small>[מה</small> פירוש<small>]</small> <strong>"למען דעת צדקות ה' "?</strong> — <strong>אמר להן הקדוש ברוך הוא לישראל: דעו נא כמה צדקות עשיתי עמכם, שלא כעסתי כל אותן הימים בימי בלעם הרשע, שאילמלא כעסתי כל אותן הימים לא נשתייר משונאיהן של ישראל</strong> (מישראל, בלשון נקיה) <strong>שריד ופליט.</strong>
 <strong>היינו דקאמר ליה</strong> <small>[זהו שאמר לו]</small> <strong>בלעם לבלק: "מה אקב לא קבה אל</strong> ומה אזעם לא זעם ה'<strong>"</strong> (במדבר כג, ח), שמאחר ולא זעם ה' אינו יכול לקלל. נאמר <strong>"</strong>ו<strong>אל זעם בכל יום"</strong> (תהלים ז, יב), <strong>וכמה</strong> נמשך <strong>זעמו?</strong> — <strong>רגע</strong> אחד בלבד, <strong>שנאמר: "כי רגע באפו חיים ברצונו"</strong> (תהלים ל, ו).
 <strong>איבעית אימא</strong> <small>[אם תרצה אמור]</small> ראיה לדבר ממקום אחר, שנאמר: <strong>"לך עמי בא בחדריך וסגר דלתך בעדך חבי כמעט רגע עד יעבר זעם"</strong> (ישעיה כו, כ). <strong>אימת רתח</strong> <small>[מתי כועס]</small> הקדוש ברוך הוא? מתי הוא אותו רגע של זעם? <strong>בתלת שעי קמייתא</strong> <small>[בשלוש שעות ראשונות</small> של היום<small>],</small> <strong>כי חוורא כרבלתא דתרנגולא</strong> <small>[כאשר מלבינה כרבולת התרנגול],</small> וחיורון זה הוא סימן לזעם ה'. ושואלים: והלא <strong>כל שעתא ושעתא נמי חוורא</strong> <small>[שעה ושעה גם כן מלבינה</small> הכרבולת<small>],</small> שאינה עומדת תמיד באדמומיתה! ומשיבים: <strong>כל שעתא ושעתא אית ביה סוריקי סומקי</strong> <small>[שעה ושעה יש בה גידים אדומים],</small> <strong>ההיא שעתא לית ביה סוריקי סומקי</strong> <small>[אותה שעה אין בה גידים אדומים]</small> ומלבינה כולה, וזה הוא רגע זעמו של ה'.
  מסופר:  <strong>ההוא מינא דהוה בשיבבותיה</strong> <small>[מין אחד שהיה בשכנותו]</small> של <strong>ר' יהושע בן לוי דהוה קא מצער ליה</strong> <small>[שהיה מצער אותו].</small> <strong>יומא חד נקט תרנגולתא, ואסר ליה בכרעיה, ואותיב</strong> <small>[יום אחד לקח</small> ר' יהושע בן לוי <small>תרנגול, וקשר אותו ברגליו, והושיבו].</small> <strong>אמר: כי מטא ההוא שעתא אילטייה</strong> <small>[כאשר תגיע אותה שעה</small> של זעם <small>אקללנו].</small> <strong>כי מטא ההוא שעתא</strong> <small>[כאשר הגיעה אותה השעה]</small> <strong>נמנם. אמר:</strong> ר' יהושע בן לוי <strong>שמע מינה לאו אורח ארעא</strong> <small>[למד מכאן</small> ש<small>אין</small> זו <small>דרך ארץ]</small> ואין ראוי לעשות כן, <strong>דכתיב</strong> <small>[שנאמר]:</small> <strong>"גם ענוש לצדיק לא טוב"</strong> (משלי יז, כו), <strong>אפילו במיני</strong> <small>[ב</small>ענין <small>מינים]</small> <strong>לא איבעי ליה למימר הכי</strong> <small>[היה צריך לו לומר כך]</small> דברי קללה, שאינו ראוי לצדיק להיות מענישם של הבריות.
 <strong>תנא</strong> <small>[שנה]</small> החכם <strong>משמיה</strong> <small>[משמו]</small> של <strong>ר' מאיר: בשעה שהחמה זורחת והמלכים מניחין כתריהן על ראשיהן ומשתחוים לחמה, מיד כועס</strong> הקדוש ברוך הוא, ולכן זמן הכעס הוא בשלוש שעות ראשונות.
 <big>ב</big> נאמר בבלעם <strong>"ויקם בלעם בבקר ויחבש את אתנו"</strong> (במדבר כב, כא), <strong>תנא</strong> <small>[שנה</small> החכם<small>]</small> <strong>משום</strong> (בשם) <strong>ר' שמעון בן אלעזר: אהבה מבטלת שורה</strong> (גדר) <strong>של גדולה,</strong> ודבר זה נלמד <strong>מאברהם, דכתיב</strong> <small>[שנאמר]:</small> <strong>"וישכם אברהם בבקר</strong> ויחבוש את חמורו<strong>"</strong> (בראשית כב, ג), שהוא עצמו עשה כן ולא המתין למשרתיו, וכיוצא בזה <strong>שנאה מבטלת שורה של גדולה</strong> — <strong>מבלעם, שנאמר: "ויקם בלעם בבקר ויחבש</strong> <strong>את אתנו"</strong> (במדבר כב, כא).
 <strong>אמר רב יהודה אמר רב: לעולם יעסוק אדם בתורה ובמצוה, אפילו שלא לשמה, שמתוך שלא לשמה בא</strong> לבסוף <strong>לשמה.</strong> וראיה לדבר <strong>שבשכר ארבעים ושתים קרבנות שהקריב בלק</strong> אף שהקריבם לשם מפלת ישראל <strong>זכה ויצאה ממנו רות. אמר ר' יוסי בר הונא: רות בתו של עגלון,</strong> שהוא <strong>בן בנו של בלק מלך מואב היתה.</strong>
 כיון שהוזכרה רות אמה של מלכות בית דוד, מביאים מה ש<strong>אמר ליה</strong> <small>[לו]</small> <strong>רבא לרבה בר מרי: כתיב</strong> <small>[נאמר]</small> שאמרו עבדי דוד לדוד: <strong>"ייטב אלהים את שם שלמה משמך ויגדל את כסאו מכסאך"</strong> (מלכים א' א, מז), והדבר תמוה: וכי <strong>אורח ארעא למימרא ליה למלכא הכי</strong> <small>[דרך ארץ לומר למלך כך]</small> שבנו יגדל ממנו?! <strong>אמר ליה</strong> <small>[לו]:</small> <strong>מעין קאמרה ליה</strong> <small>[אמרה לו],</small> וכוונתה: "מכסאך" — שיהיה מעין כסאך.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> ותפרש בצורה זו, אף מה שנאמר <strong>"תברך מנשים יעל אשת חבר הקיני מנשים באהל תברך"</strong> (שופטים ה, כד), <strong>"נשים באהל" מאן נינהו</strong> <small>[מי הן]?</small> הלא הן האמהות <strong>שרה רבקה רחל ולאה,</strong> וכי <strong>אורח ארעא למימר הכי</strong> <small>[דרך ארץ לומר כך]</small> על אמותיהם של ישראל? <strong>אלא מעין קאמר</strong> <small>[אמר]</small> שתבורך מברכתן של האמהות. <strong>הכי נמי</strong> <small>[כאן גם כן]</small> <strong>מעין</strong> כסאו <strong>קאמר</strong> <small>[אמר].</small>
 ומעירים: <strong>ופליגא</strong> <small>[וחלוקה]</small> דעה זו על דעת <strong>רב יוסי בר חוני,</strong> ש<strong>אמר רב יוסי בר חוני: בכל אדם מתקנא, חוץ מ</strong>אשר ב<strong>בנו ותלמידו,</strong> שכיון שהם באים מכוחו שמח הוא בגדלותם. <strong>בנו</strong> למדים <strong>משלמה,</strong> שאמרו עבדי דוד לדוד בפניו ששלמה יהיה גדול ממנו. <strong>ו</strong>לענין <strong>תלמידו, איבעית אימא</strong> <small>[אם תרצה אמור]</small> נלמד ממה שאמר אלישע לאליהו: <strong>"ויהי נא פי שנים ברוחך אלי"</strong> (מלכים ב' ב, ט), שביקש ממנו בפניו שיהא גדול ממנו, משמע שאין זה דבר צער, <strong>ואיבעית אימא</strong> <small>[ואם תרצה אמור]</small> ראיה ממשה: <strong>"ויסמך את ידיו עליו ויצוהו"</strong> (במדבר כז, כג), שה' ציווהו רק לסמוך ידו אחת עליו והוא סמכו בכל יכולתו בשתי ידיו.
 <big>ג</big> על הנאמר <strong>"וישם</strong> ה' <strong>דבר בפי בלעם"</strong> (במדבר כג, ה), <strong>ר' אלעזר אומר: מלאך</strong> היה מדבר בפיו, <strong>ר' יונתן אמר: חכה</strong> נתנו בפיו, כלומר, מעצור עשה לו שלא יאמר דבר אחר.
 <strong>אמר ר' יוחנן: מברכתו של אותו רשע אתה למד מה היה בלבו</strong> לקלל, אלא שהפך את הקללה לברכה. <strong>ביקש לומר שלא יהו להם בתי כנסיות ובתי מדרשות,</strong> ואמר <strong>"מה טבו אהליך יעקב"</strong> (במדבר כד, ה) שהיא ברכת בתי כנסיות. ביקש לומר <strong>לא תשרה שכינה עליהם,</strong> <strong>ו</strong>אמר <strong>"משכנתיך ישראל".</strong> ביקש לומר ש<strong>לא תהא מלכותן נמשכת,</strong> והפך ואמר <strong>"כנחלים נטיו"</strong> (במדבר כד, ו), שהם נמשכים והולכים. ביקש לומר ש<strong>לא יהא להם זיתים וכרמים,</strong> והפך ואמר <strong>"כגנת עלי נהר".</strong> רצה לקללם ש<strong>לא יהא ריחן נודף</strong> במצוות, ואמר להיפך <strong>"כאהלים נטע ה' "</strong>(במדבר כד, ו).
  רצה לקללם ש<strong>לא יהיו להם מלכים בעלי קומה,</strong> ואמר <strong>"כארזים עלי מים".</strong> רצה לומר ש<strong>לא יהיה להם מלך בן מלך,</strong> והוכרח לומר <strong>"יזל מים מדליו"</strong> (במדבר כד, ז). רצה לקלל ש<strong>לא תהא מלכותן שולטת באומות,</strong> ואמר <strong>"וזרעו במים רבים"</strong> (במדבר כד, ז) כנגד רצונו. רצה לומר ש<strong>לא תהא עזה מלכותן,</strong> ואמר <strong>"וירם מאגג מלכו"</strong> (במדבר כד, ז). ביקש לומר ש<strong>לא תהא אימת מלכותן</strong> על נתיניהם, אבל אמר <strong>"ותנשא מלכתו".</strong>
 <strong>אמר ר' אבא בר כהנא: כולם חזרו</strong> לבסוף <strong>לקללה</strong> שהיתה בלבו, שכל אותם הדברים נתקיימו בישראל, <strong>חוץ מ</strong>חורבן <strong>בתי כנסיות ומבתי מדרשות, שנאמר: "ויהפך ה' אלהיך לך את הקללה לברכה כי אהבך ה' אלהיך"</strong> (דברים כג, ו) — <strong>"קללה"</strong> בלשון יחיד נאמר <strong>ולא "קללות",</strong> לומר שרק אחת הקללות בטלה כולה לעולם.
 <strong>אמר ר' שמואל בר נחמני אמר ר' יונתן: מאי דכתיב</strong> <small>[מהו שנאמר]</small> <strong>"נאמנים פצעי אוהב ונעתרות נשיקות שונא"</strong> (משלי כז, ו) — <strong>טובה קללה שקילל אחיה השילוני את ישראל יותר מברכה שברכם בלעם הרשע. אחיה השילוני קילל את ישראל בקנה, שנאמר: "והכה ה' את ישראל כאשר ינוד הקנה במים"</strong> (מלכים א' יד, טו), וצד הברכה שבו — <strong>מה קנה זה עומד במקום</strong> <strong>מים</strong> והמים משקים אותו תמיד, <strong>וגיזעו</strong>
## דף קו.
 <strong>מחליף,</strong> שאם קוצצים אותו הוא חוזר ומגדל גזע חדש, <strong>ושרשיו מרובין, ואפילו כל רוחות שבעולם באות ונושבות בו אין מזיזות אותו ממקומו</strong> שיעקר, <strong>אלא הוא הולך ובא עמהן, כיון שדוממו הרוחות עמד קנה במקומו.</strong>
 <strong>אבל בלעם הרשע ברכן בארז, מה ארז זה אינו עומד במקום מים, ושרשיו מועטין</strong> לפי גדלו, <strong>ואין גזעו מחליף,</strong> שאם נחתך אינו צומח עוד, ו<strong>אפילו כל הרוחות שבעולם באות ונושבות בו אין מזיזות אותו ממקומו,</strong> ואולם <strong>כיון שנשבה בו רוח דרומית מיד עוקרתו והופכתו על פניו. ולא עוד אלא שזכה קנה ליטול ממנו קולמוס</strong> (עט) <strong>לכתוב ממנו ספרי תורה נביאים וכתובים,</strong> ואם כן יפה קללתו של אחיה מברכת בלעם.
 <big>א</big> נאמר עוד בדברי בלעם: <strong>"וירא את הקיני וישא משלו</strong> ויאמר איתן מושבך ושים בסלע קנך<strong>"</strong> (במדבר כד, כא), <strong>אמר לו בלעם ליתרו: קיני,</strong> וכי <strong>לא היית עמנו באותה עצה</strong> שיעצנו להטביע את בני ישראל במצרים, <strong>מי הושיבך אצל איתני עולם?</strong>
 <strong>והיינו</strong> <small>[וזהו]</small> ש<strong>אמר ר' חייא בר אבא אמר ר' סימאי: שלשה היו באותה עצה, אלו הן: בלעם, איוב ויתרו. בלעם שיעץ</strong> עצה זו — סופו <strong>נהרג, איוב ששתק</strong> ופחד להביע דעה — <strong>נידון ביסורין, ויתרו שברח</strong> לאחר שאמר שאינו מסכים לעצה ורצה פרעה להרגו — <strong>זכו בני בניו לישב בלשכת הגזית, שנאמר: "ומשפחות סופרים יושבי יעבץ תרעתים שמעתים שוכתים המה הקינים הבאים מחמת אבי בית רכב"</strong> (דברי הימים א' ב, נה), <strong>וכתיב</strong> <small>[ונאמר]</small> <strong>"ובני קיני חתן משה עלו מעיר התמרים"</strong> (שופטים א, טז).
  ועל מה שנאמר עוד בדברי בלעם <strong>"וישא משלו ויאמר אוי מי יחיה משמו אל"</strong> (במדבר כד, כג), <strong>אמר ר' שמעון בן לקיש: אוי מי שמחיה</strong> את <strong>עצמו בשם אל</strong> ומתפרנס ממה שמדבר בשם ה' כבלעם. <strong>אמר ר' יוחנן: אוי לה לאומה שתמצא</strong> מעכבת את ישראל <strong>בשעה שהקדוש ברוך הוא עושה פדיון לבניו,</strong> כי <strong>מי מטיל כסותו בין לביא ללביאה בשעה שנזקקין זה עם זה?</strong> מי שעושה כן ודאי סופו מיתה.
  ועל מה שנאמר שם <strong>"וצים מיד כתים"</strong> (במדבר כד, כד), <strong>אמר רב:</strong> אלה הן <strong>ליבון אספיר,</strong> גדוד רומי שיבוא על אשור. <strong>"וענו אשור וענו עבר"</strong> (במדבר כד, כד), כלומר, <strong>עד</strong> שיגיעו ל<strong>אשור</strong> — <strong>קטלי מיקטל</strong> <small>[יהרגו]</small> את ישראל, <strong>מכאן ואילך</strong> — <strong>משעבדי שיעבודי</strong> <small>[ישעבדו אותם]</small> ולא יהרגום.
 <big>ב</big> נאמר עוד שאמר בלעם: <strong>"הנני הולך לעמי לכה איעצך אשר יעשה העם הזה לעמך"</strong> (במדבר כד, יד), ולכאורה <strong>"</strong>אשר יעשה <strong>עמך לעם הזה" מיבעי ליה</strong> <small>[צריך היה לו</small> לומר<small>]!</small> <strong>אמר ר' אבא בר כהנא: כאדם שמקלל את עצמו</strong> אבל אינו רוצה להוציא את הדבר מפיו <strong>ותולה קללתו באחרים.</strong>
 <strong>אמר להם</strong> עצה זאת: <strong>אלהיהם של אלו</strong> של ישראל <strong>שונא זימה הוא, והם</strong> ישראל <strong>מתאוים לכלי פשתן,</strong> שאין להם בגדים חדשים, <strong>בוא ואשיאך עצה</strong> זו: <strong>עשה להן קלעים</strong> (סוכות), <strong>והושיב בהן זונות, זקינה מבחוץ וילדה</strong> (צעירה) <strong>מבפנים, וימכרו להן כלי פשתן.</strong>
 <strong>עשה להן קלעים מהר שלג</strong> (החרמון) <strong>עד בית הישימות, והושיב בהן זונות, זקינה מבחוץ וילדה מבפנים,</strong> <strong>ובשעה שישראל אוכלין ושותין ושמחין ויוצאין לטייל בשוק, אומרת לו הזקינה:</strong> וכי <strong>אי</strong> (אין) <strong>אתה מבקש כלי פשתן?</strong> נכנס לראות ושואל למחיר, <strong>זקינה אומרת לו ב</strong>מחיר ה<strong>שוה, וילדה אומרת לו בפחות,</strong> וכך באים <strong>שתים ושלש פעמים.</strong>
 <strong>ואחר כך אומרת לו: הרי את כבן בית</strong> אצלנו, <strong>שב ברור לעצמך</strong> סחורה שאתה חפץ בה. <strong>וצרצורי</strong> (כד) <strong>של יין עמוני מונח אצלה, ועדיין לא נאסר</strong> לישראל סתם <strong>יין של עמוני ולא יין של גוים. אמרה לו: רצונך שתשתה כוס של יין? כיון ששתה, בער בו</strong> יצרו.
 <strong>אמר לה: השמיעי</strong> (היבעלי) <strong>לי.</strong> <strong>הוציאה יראתה</strong> (פסל עבודה זרה) <strong>מתוך חיקה, אמרה לו: עבוד לזה! אמר לה:</strong> ו<strong>הלא יהודי אני</strong> ואסורה עלי עבודה זרה! <strong>אמרה לו: ומה איכפת לך? כלום מבקשים ממך אלא פיעור</strong> (הטלת צואה בפניו), <strong>והוא אינו יודע שעבודתה בכך.</strong> כיון שעשה כן אומרת לו: <strong>ולא עוד אלא שאיני מנחתך עד שתכפור בתורת משה רבך, שנאמר: "המה באו בעל פעור וינזרו לבשת ויהיו שקוצים באהבם"</strong> (הושע ט, י), שנתנו עצמם לחרפת הפיעור, ואף שיקצו שם ה'.
  ועל הנאמר <strong>"וישב ישראל בשטים"</strong> (במדבר כה, א), <strong>ר' אליעזר אומר: "שטים" שמה, ר' יהושע אומר:</strong> רמז הוא <strong>שנתעסקו בדברי שטות</strong> של זנות ועבודה זרה.
  ועל הנאמר <strong>"ותקראן לעם לזבחי אלהיהן"</strong> (במדבר כה, ב), <strong>ר' אליעזר אומר: ערומות פגעו בהן</strong> (שדורש "תקראן" מלשון פגישה, מקרה), <strong>ר' יהושע אומר: שנעשו כולן בעלי קריין</strong> מן התאוה, שדורש "ותקראנה" לשון "קרי".
  וכיון שדרשו שמות מקומות הביאו מחלוקת דומה, <strong>מאי</strong> <small>[מה]</small> ה<strong>לשון "רפידים"? ר' אליעזר אומר: "רפידים"</strong> ממש <strong>שמה, ר' יהושע אומר:</strong> רמז הוא <strong>שריפו עצמן מדברי תורה</strong> ("רפידים" — רפיון ידים), <strong>שנאמר: "לא הפנו אבות אל בנים מרפיון ידים"</strong> (ירמיה מז, ג), שאף שם משמעו ביטול לימוד התורה.
 <strong>אמר ר' יוחנן: כל מקום שנאמר</strong> לשון <strong>"וישב" אינו אלא לשון צער,</strong> שאז מתחילה פורענות כלשהי, <strong>שנאמר: "וישב ישראל בשטים ויחל העם לזנות אל בנות מואב"</strong> (במדבר כה, א). נאמר <strong>"וישב יעקב בארץ מגורי אביו בארץ כנען"</strong> (בראשית לז, א), ומיד <strong>"ויבא יוסף את דבתם רעה אל אביהם"</strong> (בראשית לז, ב), ובהמשך כל מה שאירע במכירת יוסף. <strong>ונאמר: "וישב ישראל</strong> בארץ מצרים <strong>בארץ גשן"</strong> (בראשית מז, כז), ומיד אחריו <strong>"ויקרבו ימי ישראל למות"</strong> (בראשית מז, כט). <strong>"וישב יהודה וישראל לבטח איש תחת גפנו ותחת תאנתו"</strong> (מלכים א' ה, ה), ונאמר אחר כך <strong>"ויקם ה' שטן לשלמה את הדד האדמי מזרע המלך הוא באדום"</strong> (מלכים א' יא, יד).
 <big>ג</big> ועוד לענין בלעם, נאמר כי <strong>"ואת מלכי מדין הרגו על חלליהם... ואת בלעם בן בעור הרגו בחרב"</strong> (במדבר לא, ח). ושואלים: <strong>בלעם מאי בעי התם</strong> <small>[מה צריך הוא שם]</small> ומה מעשיו במלחמה זו? והלא מקומו בארם! <strong>אמר ר' יוחנן: שהלך ליטול שכר עשרים וארבעה אלף שהפיל מישראל</strong> על ידי עצתו. <strong>אמר מר זוטרא בר טוביה אמר רב: היינו דאמרי אינשי</strong> <small>[זהו שאומרים אנשים]</small> בפתגם עממי: <strong>"גמלא אזלא למיבעי קרני, אודני דהוו ליה גזיזן מיניה"</strong> <small>[גמל הלך לבקש קרניים, האזניים שהיו לו נגזזו ממנו],</small> וכן אירע לבלעם, שלא זו בלבד שלא קיבל שכרו אלא גם איבד את חייו.
  נאמר:  <strong>"ואת בלעם בן בעור הקוסם</strong> הרגו בני ישראל בחרב אל חלליהם<strong>"</strong> (יהושע יג, כב). ותמהים: וכי <strong>קוסם</strong> הוא?! והלא <strong>נביא הוא! אמר ר' יוחנן: בתחלה נביא</strong> היה, <strong>ולבסוף</strong> נסתלקה ממנו הנבואה ונשאר רק <strong>קוסם. אמר רב פפא: היינו דאמרי אינשי</strong> <small>[זהו שאומרים אנשים]</small> בפתגם עממי: <strong>"מסגני ושילטי הואי</strong> <small>[מ</small>משפחת <small>אדונים ושליטים</small> <small>היתה]</small> אשה זו, <strong>אייזן לגברי נגרי</strong> <small>[וזנתה לאיש נגר]</small> <strong>".</strong> 
## דף קו:
 <strong>"הרגו בני ישראל בחרב אל חלליהם"</strong> (יהושע יג, כב), <strong>אמר רב: שקיימו בו ארבע מיתות</strong> כולן: <strong>סקילה ושריפה הרג וחנק.</strong>
 <strong>אמר ליה ההוא מינא</strong> <small>[לו מין אחד]</small> <strong>לר' חנינא: מי שמיע</strong> <small>[האם ידוע]</small> <strong>לך</strong> <strong>בלעם בר</strong> <small>[בן]</small> <strong>כמה הוה</strong> <small>[היה]</small> כשמת? <strong>אמר ליה</strong> <small>[לו]:</small> <strong>מיכתב</strong> <small>[להיכתב]</small> במקרא <strong>לא כתיב</strong> <small>[נכתב]</small> הדבר במפורש, <strong>אלא מדכתיב</strong> <small>[מכיון שנאמר]</small> <strong>"אנשי דמים ומרמה לא יחצו ימיהם"</strong> (תהלים נה, כד), משמע ש<strong>בר תלתין ותלת שנין</strong> <small>[בן שלושים ושלוש שנים]</small> <strong>או בר תלתין</strong> <small>[בן שלושים]</small> <strong>וארבע,</strong> שוודאי לא הגיע למחצית שנות אדם רגילות שהן שבעים. <strong>אמר ליה</strong> <small>[לו]:</small> <strong>שפיר קאמרת</strong> <small>[יפה אמרת],</small> <strong>לדידי חזי לי פנקסיה</strong> <small>[אני עצמי ראיתי</small> את <small>ספרו]</small> של <strong>בלעם, והוה כתיב ביה</strong> <small>[והיה כתוב בו]:</small> <strong>בר תלתין ותלת שנין</strong> <small>[בן שלושים ושלוש שנים]</small> היה <strong>בלעם חגירא</strong> <small>[החיגר]</small> <strong>כד קטיל יתיה</strong> <small>[כאשר הרג אותו]</small> <strong>פנחס ליסטאה</strong> <small>[השודד].</small>
 <strong>אמר ליה</strong> <small>[לו]</small> <strong>מר בריה</strong> <small>[בנו]</small> של <strong>רבינא לבריה</strong> <small>[לבנו]:</small> <strong>בכולהו</strong> <small>[בכולם]</small> שנזכר שאין להם חלק לעולם הבא <strong>לא תפיש למדרש</strong> <small>[אל תרבה לדרוש]</small> דברים של גנאי, <strong>לבר</strong> <small>[חוץ]</small> <strong>מבלעם הרשע,</strong> שכל <strong>כמה דמשכחת ביה</strong> <small>[שאתה מוצא בו]</small> דברי גנאי <strong>דרוש ביה</strong> <small>[בו]</small> והוסף למצוא בגנותו, שכן ראוי לייחס לרשע דברי רשע.
 <big>א</big> <strong>כתיב</strong> <small>[נאמר]</small> ששמו <strong>"דואג"</strong> ("ויען דואג האדומי". שמואל א' כב, ט) <strong>וכתיב</strong> <small>[ונאמר]</small> גם ששמו <strong>"דוייג"</strong> ("ויאמר המלך לדויג... ויסוב דויג האדומי". שמואל א' כב, יח). <strong>אמר ר' יוחנן,</strong> כך יש לדרוש: <strong>בתחילה יושב הקדוש ברוך הוא ודואג</strong> עליו: <strong>שמא יצא זה לתרבות רעה. לאחר שיצא אמר: "ווי שיצא זה"</strong> והוא "וי" שבדוייג.
 <strong>(סימן</strong> לדברי ר' יצחק שלהלן: <strong>גבור ורשע וצדיק חיל וסופר).</strong>
 <strong>אמר ר' יצחק: מאי דכתיב</strong> <small>[מהו שנאמר]</small> <strong>"מה תתהלל ברעה הגבור חסד אל כל היום"</strong> (תהלים נב, ג)? — <strong>אמר לו הקדוש ברוך הוא לדואג:</strong> וכי <strong>לא גבור בתורה אתה? מה תתהלל ברעה?</strong> וכי <strong>לא חסד אל נטוי עליך כל היום</strong> כשאתה עוסק בתורתו?
 <strong>ואמר ר' יצחק: מאי דכתיב</strong> <small>[מהו שנאמר]</small> <strong>"ולרשע אמר אלהים מה לך לספר חקי</strong> ותשא בריתי עלי פיך<strong>"</strong> (תהלים  נ, טז)? — <strong>אמר לו הקדוש ברוך הוא לדואג הרשע: מה לך לספר</strong> ולדון ב<strong>חקי</strong> ובתורתי? <strong>כשאתה מגיע לפרשת מרצחים ופרשת מספרי לשון הרע, מה אתה דורש בהם?</strong> והלא בשתיהן עברת. על הנאמר שם <strong>"ותשא בריתי עלי פיך"</strong> (תהלים  נ, טז), <strong>אמר ר' אמי: אין תורתו של דואג אלא משפה ולחוץ,</strong> "עלי פיך" ולא בלבבך, שלא הבין את התורה לכל עומקה, ולא קיבלה על עצמו.
 <strong>ואמר ר' יצחק: מאי דכתיב</strong> <small>[מהו שנאמר]</small> <strong>"ויראו צדיקים וייראו ועליו ישחקו"</strong> (תהלים נב, ח) — <strong>בתחילה ייראו</strong> מפני הצלחתו, <strong>ולבסוף ישחקו</strong> שראו במפלתו.
 <strong>ואמר ר' יצחק: מאי דכתיב</strong> <small>[מהו שנאמר]</small> <strong>"חיל בלע ויקאנו מבטנו ירשנו אל"</strong> (איוב כ, טו)? — <strong>אמר דוד לפני הקדוש ברוך הוא: רבונו של עולם, ימות דואג</strong> ולא תהא לו תקנה. <strong>אמר לו</strong> ה': <strong>"חיל בלע ויקיאנו",</strong> הלא מלא הוא בדברי תורה וחכמה והמתן לו עד שישכח מה שלמד! <strong>אמר לפניו</strong> דוד: <strong>"מבטנו יורישנו אל",</strong> שיכול ה' להוציא תורתו ממנו אף קודם שישכחנה מעצמו.
 <strong>ואמר ר' יצחק: מאי דכתיב</strong> <small>[מהו שנאמר]</small> <strong>"גם אל יתצך לנצח"</strong> (תהלים נב, ז) — <strong>אמר הקדוש ברוך הוא לדוד: ניתי</strong> <small>[שיבוא]</small> <strong>דואג לעלמא דאתי</strong> <small>[לעולם הבא].</small> <strong>אמר</strong> דוד <strong>לפניו: "גם אל יתצך לנצח",</strong> שלא יהיה לו נצח. <strong>מאי דכתיב</strong> <small>[מהו שנאמר]</small> <strong>"יחתך ויסחך מאהל ושרשך מארץ חיים סלה"</strong> (תהלים נב, ז)? — <strong>אמר הקדוש ברוך הוא</strong> לדוד: לפחות <strong>לימרו שמעתא בי מדרשא משמיה</strong> <small>[שיאמרו הלכה בבית המדרש בשמו].</small> <strong>אמר לפניו</strong> דוד: <strong>"יחתך ויסחך מאהל"</strong> שיסולק לגמרי מאהלי תורה. אמר לו ה': <strong>ליהוי ליה בנין רבנן</strong> <small>[שיהו לו בנים חכמים].</small> אמר דוד: <strong>"ושרשך מארץ חיים סלה"</strong> שיעקר משורשו לגמרי.
 <strong>ואמר ר' יצחק: מאי דכתיב</strong> <small>[מהו שנאמר]</small> <strong>"איה ספר איה שקל איה ספר את המגדלים"</strong> (ישעיה לג, יח)? — <strong>"איה ספר"</strong> — <strong>כל אותיות שבתורה, "איה שקל"</strong> — <strong>ששוקל כל קלים וחמורים שבתורה, "איה ספר את המגדלים"</strong> — <strong>שהיה</strong> דואג <strong>סופר</strong> היה יכול להגיע ולמנות <strong>שלש מאות הלכות</strong> <strong>פסוקות במגדל הפורח באויר</strong> ודיני טומאה הנובעים מבעיה זו.
 <strong>אמר רבי: ארבע מאה בעייא בעו</strong> <small>[מאות שאלות שאלו]</small> <strong>דואג ואחיתופל במגדל הפורח באויר, ולא איפשט להו חד</strong> <small>[נפתרה להם אחת],</small> להודיע כמה מרובה היתה חכמתם. על כך <strong>אמר רבא:</strong> וכי <strong>רבותא למבעי בעיי</strong> <small>[גדולה</small> היא <small>לשאול שאלות]?!</small> לא בכך נמדדת גדולתו של אדם, שהרי <strong>בשני</strong> <small>[בשנותיו]</small> של <strong>רב יהודה כולי תנויי</strong> <small>[כל לימודם]</small> <strong>ב</strong>סדר <strong>נזיקין</strong> היה, <strong>ואנן קא מתנינן טובא</strong> <small>[ואנו שונים הרבה]</small> ואפילו <strong>בעוקצין</strong> שבסדר טהרות הקשה.
  ועוד, <strong>וכי הוה מטי</strong> <small>[וכאשר היה מגיע]</small> <strong>רב יהודה</strong> למשנה <strong>"אשה שכובשת ירק בקדירה"</strong> העוסקת בדיני משקים המקבלים טומאה, <strong>ואמרי לה</strong> <small>[ויש אומרים]</small> למשנה של <strong>"זיתים שכבשן בטרפיהן טהורים"</strong> שעניינה דיני ידים לטומאה, <strong>אמר: הויות</strong> <small>[בעיות]</small> של <strong>רב ושמואל קא חזינא הכא</strong> <small>[אני רואה כאן],</small> שהיה מתקשה בדברים אלה ומשווה אותם לבעיות הקשות שעסקו בהן רבותיו, רב ושמואל. <strong>ואנן קא מתנינן</strong> <small>[ואנחנו מלמדים]</small> <strong>בעוקצין תלת סרי מתיבתא</strong> <small>[</small>ב<small>שלוש עשרה ישיבות],</small>
 <strong>ו</strong>בכל זאת אף שאנו לומדים יותר <strong>רב יהודה שליף מסאני ואתא מטרא</strong> <small>[היה מוריד את נעלו</small> בתחילת תענית על הגשמים <small>ו</small>מיד <small>יורד גשם]</small> מפני צדקותו, <strong>ואנן צוחינן וליכא דמשגח בן</strong> <small>[ואנו צווחים ואין מי שמשגיח בנו]</small> כיון שאין אנו ראויים לכך. <strong>אלא הקדוש ברוך הוא ליבא בעי</strong> <small>[</small>את <small>הלב</small> הוא <small>רוצה],</small> ומי שאין ליבו שלם אינו נחשב בעיני ה' על אף תורתו המרובה, <strong>דכתיב</strong> <small>[שנאמר]</small> <strong>"וה' יראה ללבב"</strong> (שמואל א' טז, ז).
 <strong>אמר רב משרשיא: דואג ואחיתופל לא הוו סברי שמעתא</strong> <small>[היו מבינים</small> את <small>ההלכה].</small> <strong>מתקיף לה</strong> <small>[מקשה על כך]</small> <strong>מר זוטרא: מאן דכתיב ביה</strong> <small>[מיהו שנאמר בו]</small> <strong>"איה ספר איה שקל איה ספר את המגדלים"</strong> (ישעיה לג, יח), <strong>ואת אמרת</strong> <small>[ואתה אומר]</small> ש<strong>לא הוו סברי שמעתא</strong> <small>[היו מבינים את ההלכה]?!</small> <strong>אלא</strong> יש לומר ש<strong>לא הוה סלקא להו שמעתא אליבא דהלכתא</strong> <small>[היתה עולה להם השמועה על פי ההלכה],</small> שלא היו מגיעים לסיכום הדיון בדרכה של ההלכה הפסוקה, <strong>דכתיב</strong> <small>[שנאמר]:</small> <strong>"סוד ה' ליראיו"</strong> (תהלים כה, יד), וכיון שלא היו יראי שמים לא הגיעו למרות חריפותם לפסק אמיתי.
 <strong>אמר ר' אמי: לא מת דואג עד ששכח תלמודו, שנאמר: "הוא ימות באין מוסר וברב אולתו ישגה"</strong> (משלי ה, כג). <strong>רב אשי אמר: נצטרע</strong> דואג לפני מותו, <strong>שנאמר: "הצמתה כל זונה ממך"</strong> (תהלים עג, כז).
 ומנין שהפסוק רומז לצרעת — נאמר כאן לשון "הצמתה", ו<strong>כתיב התם</strong> <small>[נאמר שם]</small> לשון דומה <strong>"לצמתת"</strong> ("והארץ לא תימכר לצמיתות". ויקרא כה, כג), <strong>ומתרגמינן</strong> <small>[ומתרגמים אנו]</small> מלה זו בארמית: <strong>לחלוטין. ו</strong>את ענין "חלוטין" אתה למד ממה ש<strong>תנן</strong> <small>[</small>ש<small>שנינו</small> במשנה<small>]:</small> <strong>אין בין</strong> מצורע <strong>מוסגר</strong> (שעדיין לא החליט הכהן בדבר משמעות סימני הטומאה שבו) למצורע <strong>מוחלט</strong> שטימאו הכהן סופית, <strong>אלא</strong> דין <strong>פריעה ופרימה</strong> בלבד. הרי שלשון "חלוטין" קשור לטומאת צרעת, וכך גם לשון "צמיתות", והצמתה.
 <strong>(סימן</strong> להלכות הבאות: <strong>שלשה, ראו וחצי וקראו).</strong>
 <strong>אמר ר' יוחנן: שלשה מלאכי חבלה נזדמנו לו לדואג, אחד ששכח</strong> (השכיח) <strong>תלמודו</strong> ממנו, <strong>ואחד ששרף נשמתו, ואחד שפיזר עפרו בבתי כנסיות ובבתי מדרשות</strong> להיות מדרס לרגלי צדיקים.
 <strong>אמר ר' יוחנן: דואג ואחיתופל לא ראו זה את זה,</strong> כי שניהם מתו בגיל צעיר, כאמור, <strong>דואג בימי שאול</strong> היה כשהיה דוד נער, <strong>ואחיתופל בימי דוד</strong> קרוב לסוף ימיו.
 <strong>ואמר ר' יוחנן: דואג ואחיתופל לא חצו ימיהם,</strong> שמתו לפני שהגיעו לשלושים וחמש שנה, מחצית "ימי שנותינו בהם שבעים שנה" (תהלים צ, י). <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>"אנשי דמים ומרמה לא יחצו ימיהם"</strong> (תהלים נה, כד), <strong>כל שנותיו של דואג לא היו אלא שלשים וארבע, ושל אחיתופל אינן אלא שלשים ושלש.</strong>
 <big>ב</big> <strong>ואמר ר' יוחנן: בתחלה קרא דוד לאחיתופל "רבו", ולבסוף קראו "חבירו", ולבסוף קראו "תלמידו".</strong> כיצד? <strong>בתחלה קראו "רבו"</strong> — שנאמר: <strong>"ואתה אנוש כערכי אלופי ומידעי"</strong> (תהלים נה, יד), "אלוף" — רב הוא, המאלף תלמידו דעת, <strong>ולבסוף קראו "חברו"</strong> שנאמר: <strong>"אשר יחדו נמתיק סוד בבית אלהים נהלך ברגש"</strong> (תהלים נה, טו), "יחדיו" — משמע כחברים, <strong>ולבסוף קראו "תלמידו",</strong> כאמור: <strong>"גם איש שלומי אשר בטחתי בו</strong>
## דף קז.
 <strong>אוכל לחמי הגדיל עלי עקב"</strong> (תהלים מא, י), משמע שהוא מקבל ממנו, והוא תלמיד לדוד.
 <big>א</big> כיון שהוזכר אחיתופל, מסופר כל אותו מעשה כיצד השתלשלו הדברים שבא לידי מותו. <strong>אמר רב יהודה אמר רב: לעולם אל יביא אדם</strong> את <strong>עצמו לידי נסיון, שהרי דוד מלך ישראל הביא עצמו לידי נסיון ונכשל. אמר לפניו: רבונו של עולם! מפני מה אומרים</strong> בתפילה <strong>"אלהי אברהם אלהי יצחק ואלהי יעקב", ואין אומרים "אלהי דוד"? אמר</strong> לו הקדוש ברוך הוא: <strong>אינהו מינסו לי, ואת לא מינסית לי</strong> <small>[הם היו מנוסים בפני, ואתה אינך מנוסה לפני].</small> <strong>אמר לפניו: רבונו של עולם בחנני ונסני,</strong> <strong>שנאמר:</strong> <strong>"בחנני ה' ונסני</strong> צרפה כליותי ולבי<strong>"</strong> (תהלים כו, ב), 
 <strong>אמר</strong> לו הקדוש ברוך הוא: <strong>מינסנא לך</strong> <small>[אני אנסה אותך],</small> <strong>ועבידנא מילתא בהדך</strong> <small>[ועושה אני עוד דבר אחד],</small> <strong>דלדידהו</strong> <small>[שלהם,</small> לאבות<small>],</small> <strong>לא הודעתינהו</strong> <small>[הודעתי</small> אותו <small>להם]</small> במה אני עתיד לנסותם, <strong>ואילו</strong> ביחס לך <strong>אנא קא מודענא</strong> <small>[אני מודיע]</small> <strong>לך דמנסינא לך</strong> <small>[שאני מנסה אותך]</small> <strong>בדבר ערוה. מיד "ויהי לעת הערב ויקם דוד מעל משכבו"</strong> (שמואל ב' יא, ב),
 <strong>אמר רב יהודה:</strong> כיון ששמע דוד במה יהא נסיונו רצה לשמור עצמו מתאוה, ולכן <strong>הפך משכבו של לילה למשכבו של יום,</strong> ששכב עם נשיו באותו יום כדי שלא יתאוה עוד, <strong>ונתעלמה ממנו הלכה: אבר קטן יש באדם,</strong> זה ה<strong>משביעו</strong> בתשמיש — הרי אברו <strong>רעב</strong> ומשתוקק עוד, <strong>ו</strong>ה<strong>מרעיבו</strong> — <strong>שבע</strong> ולכן לא הועיל לו הדבר.
  נאמר <strong>"ויתהלך על גג בית המלך וירא אשה רחצת מעל הגג והאשה טובת מראה מאד"</strong> (שמואל ב' יא, ב), <strong>בת שבע הוה קא חייפא רישא תותי חלתא</strong> <small>[היתה חופפת</small> את <small>ראשה מתחת,</small> מאחורי, <small>כוורת]</small> והיתה מוסתרת מעיני הכל. <strong>אתא</strong> <small>[בא]</small> <strong>שטן אידמי ליה כציפרתא</strong> <small>[נדמה לו</small> לדוד <small>כציפור],</small> <strong>פתק ביה גירא</strong> <small>[ירה בו חץ],</small> <strong>פתקה לחלתא</strong> <small>[פגע</small> החץ <small>בכוורת],</small> <strong>איגליה וחזייה</strong> <small>[גילה אותה,</small> את הכוורת, <small>וראה אותה].</small>
 <strong>מיד: "וישלח דוד וידרש לאשה ויאמר הלוא זאת בת שבע בת אליעם אשת אוריה החתי. וישלח דוד מלאכים ויקחה ותבוא אליו וישכב עמה והיא מתקדשת מטמאתה ותשב אל ביתה"</strong> (שמואל ב' יא, ג–ד), <strong>והיינו דכתיב</strong> <small>[וזהו שנאמר]:</small> <strong>"בחנת לבי פקדת לילה צרפתני בל תמצא זמתי בל יעבר פי"</strong> (תהלים יז, ג), <strong>אמר: איכו זממא נפל בפומיה דמאן דסני לי</strong> <small>[ולוואי זמם,</small> רסן <small>היה נופל בפיו של מי ששונא אותי,</small> כלומר, בפי<small>],</small> <strong>ולא אמר כי הא מילתא</strong> <small>[הייתי אומר דבר כזה],</small> ולא הייתי נכשל בנסיון.
 <strong>דרש רבא: מאי דכתיב</strong> <small>[מהו שנאמר]</small> <strong>"למנצח לדוד בה' חסיתי איך תאמרו לנפשי נודי הרכם צפר"</strong> (תהלים יא, א) — <strong>אמר דוד לפני הקדוש ברוך הוא: רבונו של עולם! מחול לי על אותו עון</strong> של בת שבע, <strong>שלא יאמרו</strong> רשעים: <strong>הר שבכם,</strong> גדול הדור, כדוד <strong>צפור נדדתו</strong> והוציאה אותו מן העולם, שבשביל כך נכשל.
 <strong>דרש רבא: מאי דכתיב</strong> <small>[מהו שנאמר]</small> <strong>"לך לבדך חטאתי והרע בעיניך עשיתי למען תצדק בדברך תזכה בשפטך"</strong> (תהלים נא, ו) — <strong>אמר דוד לפני הקדוש ברוך הוא: גליא וידיעא קמך דאי בעיא למכפייה</strong> <small>[שאילו הייתי רוצה לכפות]</small> את <strong>יצרי הוה כייפינא</strong> <small>[הייתי כופה]</small> אותו, <strong>אלא אמינא</strong> <small>[אמרתי]:</small> אחטא כדי ש<strong>לא לימרו עבדא זכי למריה</strong> <small>[העבד ניצח את אדוניו]</small> ועמד בנסיון, אף שה' אמר לו שלא יוכל לעמוד בו.
 <strong>דרש רבא: מאי דכתיב</strong> <small>[מהו שנאמר]</small> <strong>"כי אני לצלע נכון ומכאובי נגדי תמיד"</strong> (תהלים לח, יח)? — <strong>ראויה היתה בת שבע בת אליעם לדוד מששת ימי בראשית,</strong> שנאמר: "כי אני לצלע (האשה) — נכון", כלומר, מוכנה לו מראש, <strong>אלא שבאה אליו במכאוב. וכן תנא דבי</strong> <small>[שנה החכם בבית</small> מדרשו<small>]</small> של <strong>ר' ישמעאל: ראויה היתה לדוד בת שבע בת אליעם, אלא שאכלה פגה</strong> (תאנת בוסר), כלומר, לפני הזמן. שראוי היה שימות אוריה קודם לכן, והיה דוד נושא אותה בהיתר.
 <strong>דרש רבא: מאי דכתיב</strong> <small>[מהו שנאמר]</small> <strong>"ובצלעי שמחו ונאספו נאספו עלי נכים ולא ידעתי קרעו ולא דמו"</strong> (תהלים לה, טו) — <strong>אמר דוד לפני הקדוש ברוך הוא: רבונו של עולם, גלוי וידוע לפניך שאם היו קורעין בשרי לא היה דמי שותת,</strong> ("קרעו ולא דמו"), שכחש בשרי ואבד דמי מרוב צומות שהתעניתי על עבירה זו,
 <strong>ולא עוד אלא בשעה שהם</strong> החכמים <strong>עוסקין ב</strong>הלכות <strong>ארבע מיתות בית דין, פוסקין</strong> הם <strong>ממשנתן ואומרים לי,</strong> כדי להזכירו ולביישו: <strong>דוד, הבא על אשת איש, מיתתו במה? אמרתי להם: הבא על אשת איש מיתתו בחנק,</strong> אבל <strong>יש לו חלק לעולם הבא. אבל המלבין פני חבירו ברבים אין לו חלק לעולם הבא.</strong>
 <strong>אמר רב יהודה אמר רב: אפילו בשעת חליו של דוד קיים שמנה עשרה עונות</strong> לשמונה עשרה נשיו, שהיה צריך לבוא על כולן משום מצות עונה, <strong>שנאמר: "יגעתי באנחתי אשחה בכל לילה מטתי בדמעתי ערשי אמסה"</strong> (תהלים ו, ז), שגם כשיגע ונאנח, עדיין "אשחה... מיטתי" (בלשון נקיה לתשמיש). <strong>ואמר רב יהודה אמר רב: בקש דוד לעבוד עבודה זרה</strong> כאשר מרד בו אבשלום, <strong>שנאמר: "ויהי דוד בא עד הראש אשר ישתחוה שם לאלהים"</strong> (שמואל ב' טו, לב), <strong>ואין</strong> לשון <strong>"ראש" אלא</strong> כינוי של <strong>עבודה זרה, שנאמר: "והוא צלמא ראשה די דהב טב"</strong> <small>[והוא הצלם ראשו של זהב טוב]</small> (דניאל ב, לב).
  נאמר:  <strong>"והנה לקראתו חושי הארכי קרוע כתנתו ואדמה על ראשו"</strong> (שמואל ב' טו, לב), <strong>אמר לו</strong> חושי <strong>לדוד, יאמרו: מלך שכמותך יעבוד עבודה זרה? אמר לו</strong> דוד, ומה אם יאמרו: <strong>מלך שכמותי</strong> שידעו בו שהוא צדיק <strong>יהרגנו בנו?! מוטב יעבוד עבודה זרה ואל יתחלל שם שמים בפרהסיא,</strong> שמלך צדיק נהרג באופן זה. כי אם יעבוד עבודה זרה יאמרו הבריות שנענש דוד משום שעבד עבודה זרה.
 <strong>אמר</strong> לו חושי: <strong>מאי טעמא קנסיבת</strong> <small>[מה טעם נשאת]</small> לאשה <strong>יפת תואר,</strong> אמו של אבשלום? <strong>אמר ליה</strong> <small>[לו]</small> דוד: <strong>יפת תואר רחמנא שרייה</strong> <small>[התורה התירה אותה].</small> <strong>אמר ליה</strong> <small>[לו]</small> חושי: ומדוע <strong>לא דרשת</strong> את הכתובים ה<strong>סמוכין,</strong> <strong>דסמיך ליה</strong> <small>[שסמוך לו]</small> למקרא המתיר נישואי יפת תואר נסמך הדין של <strong>"כי יהיה לאיש בן סורר ומורה"</strong> (דברים כא, יח), ללמד: <strong>כל הנושא יפת תואר יש לו בן סורר ומורה.</strong> ואם כן, מבינים הכל שבגלל טעם זה נולד לך בן רשע ומורד, שזה טבעו הרע, ואין עוד בכך חילול השם.
 <strong>דרש ר' דוסתאי</strong> ש<strong>מן</strong> העיר <strong>בירי: למה דוד דומה?</strong> — <strong>לסוחר כותי</strong> שעומד על המקח ומוריד מן המחיר מעט מעט עד שמתרצה הקונה. כך <strong>אמר דוד לפני הקדוש ברוך הוא: רבונו של עולם, "שגיאות מי יבין"</strong> (תהלים יט, יב), שביקש מחילה על שגגות שעשה, <strong>אמר ליה</strong> <small>[לו]</small> ה': <strong>שביקי</strong> <small>[עזובים,</small> מחולים<small>]</small> הם <strong>לך.</strong> ביקש דוד עוד: <strong>"ומנסתרות נקני"</strong> (תהלים יט, יב), כלומר, מחל לי על עבירות שעשיתי בסתר, אף שעשיתין במזיד, אמר לו ה': <strong>שביקי</strong> <small>[מחולים]</small> <strong>לך.</strong> ביקש עוד <strong>"גם מזדים חשך עבדך"</strong> (תהלים יט, יג), גם מדברים שבזדון מחול לי. אמר לו ה': <strong>שביקי</strong> <small>[עזובים,</small> מחולים<small>]</small> הם <strong>לך.</strong> ביקש דוד עוד: <strong>"אל ימשלו בי אז איתם"</strong> (תהלים יט, יג), ש<strong>לא לישתעו</strong> <small>[ידברו]</small> <strong>בי רבנן</strong> <small>[חכמים]</small> ויספרו בגנותי. אמר לו ה': <strong>שביקי</strong> <small>[עזובים,</small> מחולים<small>]</small> הם <strong>לך.</strong>
 ביקש דוד <strong>"ונקיתי מפשע רב"</strong> (תהלים יט, יג), <strong>שלא יכתב</strong> כלל <strong>סרחוני,</strong> אותו חטא, במקרא. <strong>אמר לו</strong> ה': <strong>אי אפשר</strong> לעשות כן, <strong>ומה</strong> האות <strong>יו"ד שנטלתי מ</strong>שמה של <strong>שרי</strong> אשת אברהם כאשר ציויתי לקרוא שמה "שרה" <strong>עומד וצווח כמה שנים</strong> מדוע הושמטה מן המקרא, <strong>עד שבא יהושע והוספתי לו</strong> יו"ד זו, <strong>שנאמר: "ויקרא משה להושע בן נון יהושע"</strong> (במדבר יג, טז), <strong>כל הפרשה כולה</strong> של חטאך שראוייה להיכתב במקרא, <strong>על אחת כמה וכמה</strong> שאי אפשר להשמיטה.
  נאמר שאמר דוד <strong>"ונקיתי מפשע רב"</strong> (תהלים יט, יג), <strong>אמר לפניו: רבונו של עולם, מחול לי על אותו עון כולו! אמר</strong> לו ה': <strong>כבר עתיד שלמה בנך לומר בחכמתו "היחתה איש אש בחיקו ובגדיו לא תשרפנה. אם יהלך איש על הגחלים ורגליו לא תכוינה. כן הבא על אשת רעהו לא ינקה כל הנגע בה"</strong> (משלי ו, כז–כט). <strong>אמר ליה</strong> <small>[לו]:</small> <strong>כל הכי נטרד ההוא גברא</strong> <small>[כך יטרד אותו האיש,</small> דוד<small>]</small> עבור עוון זה, בלא תקנה כלל? <strong>אמר לו: קבל עליך יסורין</strong> ויהיו אלה לך כפרה. <strong>קבל עליו.</strong>
 <strong>אמר רב יהודה אמר רב: ששה חדשים נצטרע דוד, ונסתלקה הימנו</strong> (ממנו) <strong>שכינה, ופירשו ממנו סנהדרין.</strong> מנין ש<strong>נצטרע?</strong> — <strong>דכתיב</strong> <small>[שנאמר]:</small> <strong>"תחטאני באזוב ואטהר תכבסני ומשלג אלבין"</strong> (תהלים נא, ט), משמע שהוצרך לטהרה, כדין המצורע. <strong>נסתלקה הימנו שכינה</strong> — <strong>דכתיב</strong> <small>[שנאמר]:</small> <strong>"השיבה לי ששון ישעך ורוח נדיבה תסמכני"</strong> (תהלים נא, יד). <strong>ופרשו ממנו סנהדרין</strong> — <strong>דכתיב</strong> <small>[שנאמר]:</small> <strong>"ישובו לי יראיך</strong> ויודעי עדותיך<strong>"</strong> (תהלים קיט, עט). שהיה זה <strong>ששה חדשים מנלן</strong> <small>[מנין לנו]?</small> — <strong>ד</strong><strong>דכתיב</strong> <small>[שנאמר]:</small> <strong>"והימים אשר מלך דוד על ישראל ארבעים שנה</strong>
## דף קז:
 <strong>בחברון מלך שבע שנים ובירושל  ם מלך שלשים ושלש שנים"</strong> (מלכים א' ב, יא), <strong>וכתיב</strong> <small>[ונאמר]:</small> <strong>"בחברון מלך על יהודה שבע שנים וששה חדשים</strong> ובירושלים מלך שלושים ושלוש שנה<strong>"</strong> (שמואל ב' ה, ה), <strong>והני</strong> <small>[ואותם]</small> <strong>ששה חדשים לא קחשיב</strong> <small>[אינו חושב]</small> בחשבון הכללי, <strong>שמע מינה</strong> <small>[למד מכאן]</small> שהיו ששה חדשים שלא נחשב בהם למלך משום ש<strong>נצטרע.</strong>
 <strong>אמר לפניו</strong> לאחר מכן: <strong>רבונו של עולם, מחול לי על אותו עון!</strong> אמר לו ה': <strong>מחול לך.</strong> וביקש דוד: אם כן <strong>"עשה עמי אות לטובה ויראו שנאי ויבשו כי אתה ה' עזרתני ונחמתני"</strong> (תהלים פו, יז), שידעו הכל שנמחל עוון זה! <strong>אמר ליה</strong> <small>[לו]:</small> <strong>בחייך איני מודיע, אבל אני מודיע בחיי שלמה בנך.</strong>
 <strong>בשעה שבנה שלמה את בית המקדש ביקש להכניס ארון לבית קדשי הקדשים, דבקו שערים זה בזה</strong> ולא היה יכול לפתחם. <strong>אמר עשרים וארבעה רננות</strong> בתפילתו <strong>ולא נענה. אמר "שאו שערים ראשיכם והנשאו פתחי עולם ויבוא מלך הכבוד. מי זה מלך הכבוד ה' עזוז וגבור ה' גבור מלחמה"</strong> (תהלים כד, ז–ח), <strong>ונאמר "שאו שערים ראשיכם ושאו פתחי עולם ויבא מלך הכבוד"</strong> (תהלים כד, ט), <strong>ולא נענה.</strong>
 <strong>כיון שאמר "ה' אלהים אל תשב פני משיחך זכרה לחסדי דויד עבדך"</strong> (דברי הימים ב' ו, מב), <strong>מיד נענה</strong> ונפתחו השערים. <strong>באותה שעה נהפכו פני שונאי דוד</strong> שחורים מאכזבה <strong>כשולי</strong> (תחתית של) <strong>קדירה, וידעו כל ישראל שמחל לו הקדוש ברוך הוא על אותו העו‍ן,</strong> שהרי בזכותו נענה שלמה.
 <big>א</big> <strong>גחזי</strong> שאין לו חלק לעולם הבא, מה עניינו? — <strong>דכתיב</strong> <small>[שנאמר]:</small> <strong>"וילך אלישע דמשק"</strong> (ראה מלכים ב' ח, ז), <strong>להיכא אזל</strong> <small>[להיכן הלך]?</small> ולשם מה הלך לשם? <strong>אמר ר' יוחנן: שהלך להחזיר</strong> את <strong>גחזי בתשובה, ולא חזר. אמר לו</strong> אלישע: <strong>חזור בך. אמר לו</strong> גיחזי: <strong>כך מקובלני ממך: החוטא ומחטיא את הרבים אין מספיקין בידו לעשות תשובה.</strong>
 <strong>מאי עבד</strong> <small>[מה עשה]</small> שהחטיא הוא את הרבים? <strong>איכא דאמרי</strong> <small>[יש שאומרים]:</small> <strong>אבן שואבת תלה לחטאת</strong> (לעגל) <strong>ירבעם, והעמידה</strong> על ידי כך <strong>בין שמים לארץ,</strong> כדי שיחשבו הרואים שפורחת באויר בנס, ויהא זה חיזוק למאמינים בו. <strong>ואיכא דאמרי</strong> <small>[ויש שאומרים]</small> ש<strong>שם</strong> קדוש <strong>חקק בפיה, והיתה מכרזת ואומרת</strong> מכוח שם זה <strong>"אנכי" ו"לא יהיה לך",</strong> והיו הבריות סבורים שהיא אלוה.
 <strong>ואיכא דאמרי</strong> <small>[ויש שאומרים]:</small> חטאו היה ש<strong>רבנן</strong> <small>[חכמים]</small> <strong>דחה מקמיה</strong> <small>[מלפניו],</small> שלא יבואו לאלישע ללמוד, <strong>שנאמר</strong> לאחר מעשה גיחזי: <strong>"ויאמרו בני הנביאים אל אלישע הנה נא המקום אשר אנחנו ישבים שם לפניך צר ממנו"</strong> (מלכים ב' ו, א), <strong>מכלל</strong> הדבר אתה למד ש<strong>עד השתא</strong> <small>[עכשיו,</small> אז<small>]</small> <strong>לא הוו פיישי</strong> <small>[היו מרובים]</small> ולא היה המקום <strong>צר</strong> להם.
 <strong>תנו רבנן</strong> <small>[שנו חכמים]:</small> <strong>לעולם תהא שמאל דוחה וימין מקרבת,</strong> שלא לדחות לחלוטין את מי שחטא כדי שיוכל לחזור בו, <strong>לא כאלישע שדחפו לגחזי בשתי ידים</strong> וגרם לו שיאבד את עולמו, <strong>ולא כיהושע בן פרחיא שדחפו לישו הנוצרי בשתי ידיו.</strong>
 <strong>גחזי</strong> מה עניינו? — <strong>דכתיב</strong> <small>[שנאמר]:</small> <strong>"ויאמר נעמן הואל קח ככרים ויפרץ בו ויצר ככרים כסף</strong> בשני חרטים ושתי חליפות בגדים<strong>"</strong> (מלכים ב' ה, כג). <strong>"ויאמר אליו אלישע מאין גחזי ויאמר לא הלך עבדך אנה ואנה. ויאמר אליו לא לבי הלך כאשר הפך איש מעל מרכבתו לקראתך העת לקחת את הכסף ולקחת בגדים וזיתים וכרמים וצאן ובקר ועבדים ושפחות"</strong> (מלכים ב' ה, כה —כו). אגב הבאת כתוב זה שואלים: <strong>ומי שקל כולי האי</strong> <small>[והאם לקח כל זה]?</small> הרי <strong>כסף ובגדים הוא דשקל</strong> <small>[שלקח]!</small>
 <strong>אמר ר' יצחק: באותה שעה היה אלישע יושב ודורש ב</strong>הלכות <strong>שמונה שרצים</strong> המטמאים, וכך היה מעשה, <strong>נעמן שר צבא מלך ארם היה מצורע. אמרה ליה ההיא רביתא דאישתבאי מארעא ישראל</strong> <small>[אמרה לו נערה אחת שנשבתה מארץ ישראל]:</small> <strong>אי אזלת לגבי</strong> <small>[אם תלך אצל]</small> <strong>אלישע מסי לך</strong> <small>[ירפא אותך].</small> <strong>כי אתא</strong> <small>[כאשר בא]</small> <strong>אמר ליה</strong> <small>[לו]</small> אלישע: <strong>זיל</strong> <small>[לך]</small> <strong>טבול בירדן. אמר ליה</strong> <small>[לו]:</small> וכי <strong>אחוכי קא מחייכת</strong> <small>[מצחק אתה]</small> <strong>בי</strong> שמדבריך מובן שעל ידי כך אתרפא?! <strong>אמרי ליה הנהו דהוו בהדיה</strong> <small>[אמרו לו אלה שהיו עמו]:</small> <strong>מאי נפקא</strong> <small>[מה יוצא]</small> <strong>לך מינה</strong> <small>[מזה],</small> מה נפסד אתה בזה? <strong>זיל נסי</strong> <small>[לך ונסה].</small> <strong>אזל וטבל בירדנא, ואיתסי</strong> <small>[הלך וטבל בירדן, והתרפא].</small> <strong>אתא אייתי ליה</strong> <small>[בא והביא</small> <strong>לו]</strong> לאלישע <strong>כל הני דנקיט</strong> <small>[אותם</small> דברים <small>שלקח</small> עמו<small>].</small> <strong>לא צבי לקבולי מיניה</strong> <small>[רצה לקבל ממנו].</small> <strong>גחזי איפטר מקמיה</strong> <small>[נפטר מלפני]</small> <strong>אלישע,</strong> <strong>אזל שקל מאי דשקל ואפקיד</strong> <small>[לקח מה שלקח והפקיד].</small>
 <strong>כי אתא</strong> <small>[כאשר בא]</small> גיחזי <strong>חזייה</strong> <small>[ראה]</small> <strong>אלישע לצרעת דהוה פרחה עלויה רישיה</strong> <small>[שהיתה פורחת על ראשו]</small> של גיחזי. <strong>אמר ליה</strong> <small>[לו]</small> אלישע: <strong>רשע! הגיע עת ליטול שכר שמנה שרצים,</strong> שכיון שעסק בשמונה שרצים הזכיר שמונה מיני חפצים שרצה גיחזי לקנות בכסף זה שלקח, <strong>"וצרעת נעמן תדבק בך ובזרעך לעולם ויצא מלפניו מצרע כשלג"</strong> (מלכים ב'  ה, כז). נאמר <strong>"וארבעה אנשים היו מצרעים פתח השער"</strong> (מלכים ב' ז, ג) בשומרון, <strong>אמר ר' יוחנן: גחזי ושלשה בניו</strong> היו אלה, שהרי קילל אותו ואת זרעו.
 <big>ב</big> ושואלים: והמעשה ב<strong>יהושע בן פרחיה מאי היא</strong> <small>[מה היה]?</small> ומספרים: <strong>כדקטלינהו</strong> <small>[כאשר הרגם]</small> <strong>ינאי מלכא לרבנן</strong> <small>[המלך את החכמים]</small> <strong>אזל</strong> <small>[הלך]</small> ברח <strong>יהושע בן פרחיה וישו</strong> תלמידו <strong>לאלכסנדריא של מצרים. כי הוה שלמא</strong> <small>[כאשר נעשה שלום]</small> בין המלך ינאי וחכמים, <strong>שלח ליה</strong> <small>[לו]</small> <strong>שמעון בן שטח</strong> איגרת זו: <strong>מיני</strong> <small>[ממני]</small> <strong>ירושלים עיר הקדש ליכי</strong> <small>[לך]</small> <strong>אלכסנדריה של מצרים: אחותי, בעלי שרוי בתוכך ואנכי יושבת שוממה,</strong> כלומר, ראש חכמי ישראל מצוי בניכר ואילו ירושלים זקוקה לו, הבין יהושע בן פרחיה,
 <strong>קם אתא</strong> <small>[עמד ובא]</small> <strong>ואתרמי ליה ההוא אושפיזא</strong> <small>[ונזדמנה לו אכסניא אחת],</small> <strong>עבדו ליה יקרא טובא</strong> <small>[עשו לו</small> בה <small>כבוד מרובה].</small> <strong>אמר</strong> יהושע בן פרחיה: <strong>כמה יפה אכסניא זו! אמר ליה</strong> <small>[לו]</small> ישו: <strong>רבי,</strong> אינה יפה כל כך, כי <strong>עיניה</strong> של בעלת הבית <strong>טרוטות</strong> (סגלגלות). <strong>אמר ליה</strong> <small>[לו]</small> יהושע בן פרחיה: <strong>רשע! בכך אתה עוסק?!</strong> בהתבוננות בעיניה של אשת איש? <strong>אפיק ארבע מאה שיפורי ושמתיה</strong> <small>[הוציא ארבע מאות שופרות והחרימו].</small>
 <strong>אתא לקמיה</strong> <small>[בא</small> ישו <small>לפניו]</small> <strong>כמה זימנין</strong> <small>[פעמים],</small> <strong>אמר ליה</strong> <small>[לו]:</small> <strong>קבלן</strong> <small>[קבלני</small> בתשובה<small>]!</small> <strong>לא הוי קא משגח ביה</strong> <small>[היה</small> יהושע בן פרחיה <small>משגיח בו]</small> לקבלו. <strong>יומא חד הוה קא קרי</strong> <small>[יום אחד היה</small> יהושע בן פרחיה <small>קורא]</small> <strong>קריאת שמע, אתא לקמיה</strong> <small>[בא לפניו</small> ישו<small>]</small> באותה בקשה, <strong>סבר לקבולי</strong> <small>[חשב לקבלו]</small> בפעם זו, <strong>אחוי ליה בידיה</strong> <small>[הראה לו בידו]</small> שימתין עד שיגמור להתפלל, <strong>הוא</strong> ישו <strong>סבר</strong> <small>[חשב]:</small> <strong>מידחא קא דחי לי</strong> <small>[דוחה הוא אותי]</small> שוב, שלא הבין את הסימן שעשה לו. <strong>אזל זקף לבינתא</strong> <small>[הלך העמיד לבנה]</small> כסמל עבודה זרה <strong>והשתחוה לה. אמר ליה</strong> <small>[לו]</small> לאחר מכן יהושע בן פרחיה לישו: <strong>הדר</strong> <small>[חזור]</small> <strong>בך! אמר ליה</strong> <small>[לו]</small> ישו: <strong>כך מקובלני ממך: כל החוטא ומחטיא את הרבים אין מספיקין בידו לעשות תשובה. ואמר מר</strong> <small>[החכם]:</small> <strong>ישו כישף והסית והדיח את ישראל</strong> וכיון שהחטיא את הרבים אין לו דרך תשובה, ונמצא שאילולא הרחיקו יהושע בן פרחיה כל כך מתחילה, לא היה יוצא לתרבות רעה.
 <strong>תניא</strong> <small>[שנויה</small> ברייתא<small>],</small> <strong>אמר ר' שמעון בן אלעזר: יצר</strong> (תאוה) <strong>תינוק ואשה</strong> — <strong>תהא שמאל דוחה וימין מקרבת,</strong> שאין לקרבם מדי שלא יגיעו לחטא, ולא לרחקם מדי שמא יכשלו לגמרי.
 <strong>תנו רבנן</strong> <small>[שנו חכמים]:</small> <strong>שלשה חלאים חלה אלישע: אחד</strong> כעונש על <strong>שגירה דובים בתינוקות</strong> ואכלום (כמסופר במלכים ב' ב, כד–כה), <strong>ואחד</strong> משום <strong>שדחפו לגחזי בשתי ידים</strong> ולא נתן לו פתח תשובה, <strong>ואחד</strong> החולי <strong>שמת בו, שנאמר: "ואלישע חלה את חליו</strong> אשר ימות בו<strong>"</strong> (מלכים ב'  יג, יד), שמשמע שכבר היה חולה קודם לכן פעמים אחרות. 
 <big>ג</big> כיון שהוזכרה מיתתו של אלישע, מביאים מאמר זה: <strong>עד אברהם לא היה זקנה,</strong> שלא ניכר מן הצעיר במראהו, <strong>כל דחזי</strong> <small>[</small>מי <small>שראה]</small> את <strong>אברהם אמר: האי</strong> <small>[זהו]</small> <strong>יצחק, כל דחזי</strong> <small>[</small>מי <small>שראה]</small> את <strong>יצחק אמר: האי</strong> <small>[זהו]</small> <strong>אברהם, בעא</strong> <small>[ביקש]</small> <strong>אברהם רחמי</strong> <small>[רחמים</small> התפלל<small>]</small> <strong>דליהוי ליה</strong> <small>[שתהא לו]</small> <strong>זקנה, שנאמר: "ואברהם זקן בא בימים"</strong> (בראשית כד, א), ולא נאמרה לשון זו קודם לכן. <strong>עד יעקב לא הוה</strong> <small>[היתה]</small> <strong>חולשא</strong> של מחלה, <strong>בעא רחמי והוה</strong> <small>[ביקש</small> יעקב <small>רחמים והיתה]</small> <strong>חולשא, שנאמר: "ויאמר ליוסף הנה אביך חלה"</strong> (בראשית מח, א), ולא נזכרת קודם מחלה במקרא. <strong>עד אלישע לא הוה איניש חליש דמיתפח</strong> <small>[היה אדם חולה שמתרפא],</small> <strong>ואתא</strong> <small>[ובא]</small> <strong>אלישע ובעא רחמי ואיתפח</strong> <small>[וביקש רחמים והתרפא],</small> <strong>שנאמר: "ואלישע חלה את חליו אשר ימות בו"</strong> (מלכים ב' יג, יד), והוא מקרה ראשון של אדם שנזכר בו מחלה, ולא מת בחוליו.
 <big>ד משנה</big> ועוד בענין העולם הבא. <strong>דור המבול אין להם חלק לעולם הבא, ואין עומדין בדין</strong> לעתיד לבוא, <strong>שנאמר: "לא ידון רוחי באדם לעלם"</strong> (בראשית ו, ג) — <strong>לא דין ו</strong>אף <strong>לא</strong> תשוב להם ה<strong>רוח. דור הפלגה</strong> שבנו את מגדל בבל <strong>אין להם חלק לעולם הבא, שנאמר: "ויפץ ה' אתם משם על פני כל הארץ"</strong> (שם יא, ח), <strong>וכתיב</strong> <small>[ונאמר]:</small> <strong>"ומשם הפיצם</strong> ה' על פני כל הארץ<strong>"</strong> (בראשית יא, ט). וכך נפרש: <strong>"ויפץ ה' אתם"</strong> — <strong>בעולם הזה, "ומשם הפיצם ה' "</strong>— <strong>לעולם הבא,</strong> שגם משם נטרדו. <strong>אנשי סדום אין להם חלק לעולם הבא, שנאמר: "ואנשי סדם רעים וחטאים לה' מאד"</strong> (בראשית יג, יג). ומפרשים: <strong>"רעים"</strong> — <strong>בעולם הזה, "וחטאים"</strong> — <strong>לעולם הבא, אבל עומדין בדין</strong> ונידונים לדראון עולם.
 <strong>ר' נחמיה אומר: אלו ואלו</strong> גם אנשי סדום וגם אנשי המבול <strong>אין עומדין</strong> <strong>בדין, שנאמר: "על כן לא יקמו</strong>
## דף קח.
 <strong>רשעים במשפט וחטאים בעדת צדיקים"</strong> (תהלים א, ה). ומסבירים: <strong>"על כן לא יקומו רשעים במשפט"</strong> — <strong>זה דור המבול</strong> שנאמר בהם "כי רבה רעת האדם", <strong>"וחטאים בעדת צדיקים"</strong> — <strong>אלו אנשי סדום,</strong> שנאמר בהם "רעים וחטאים". <strong>אמרו לו</strong> חכמים: אמנם <strong>אינם עומדין</strong> לתחיה <strong>בעדת צדיקים, אבל עומדין בעדת רשעים</strong> ונידונים כראוי להם.
 <strong>מרגלים</strong> שהוציאו את דיבת הארץ רעה <strong>אין להם חלק לעולם הבא, שנאמר: "וימתו האנשים מוצאי דבת הארץ רעה במגפה לפני ה' "</strong>(במדבר יד, לז). ומפרשים: <strong>"וימתו"</strong> — <strong>בעולם הזה, "במגפה"</strong> — <strong>לעולם הבא.</strong>
 <strong>דור המדבר אין להם חלק לעולם הבא, ואין עומדין בדין, שנאמר: "במדבר הזה יתמו ושם ימתו"</strong> (במדבר יד, לה), "יתמו" — בעולם הזה, "ימותו" — לעולם הבא, אלו <strong>דברי ר' עקיבא. ר' אליעזר אומר:</strong> דור המדבר בעיקרם צדיקים היו, ו<strong>עליהם הוא אומר "אספו לי חסידי כרתי בריתי עלי זבח"</strong> (תהלים נ, ה), שהם הם שכרתו ברית עם ה' לראשונה, ובודאי יהא להם שכר לעתיד.
 <strong>עדת קרח אינה עתידה לעלות</strong> אף בתחיית המתים, <strong>שנאמר: "ותכס עליהם הארץ"</strong> (במדבר טז, לג) — לרמז למיתתם <strong>בעולם הזה, "ויאבדו מתוך הקהל"</strong> (במדבר טז, לג) — <strong>לעולם הבא,</strong> אלו <strong>דברי ר' עקיבא. ר' אליעזר אומר: עליהם הוא אומר "ה' ממית ומחיה מוריד שאול ויעל"</strong> (שמואל א' ב, ו), ללמדנו שיש להם חלק לעולם הבא.
 <big>א גמרא</big> <strong>תנו רבנן</strong> <small>[שנו חכמים]:</small> <strong>דור המבול אין להם חלק לעולם הבא, שנאמר: "וימח את כל היקום אשר על פני האדמה</strong> מאדם עד בהמה עד רמש ועד עוף השמים וימחו מן הארץ<strong>"</strong> (בראשית ז, כג). <strong>"וימח את כל היקום"</strong> — <strong>בעולם הזה, "וימחו מן הארץ"</strong> — <strong>לעולם הבא,</strong> אלו <strong>דברי ר' עקיבא. ר' יהודה בן בתירא אומר:</strong> בני דור המבול <strong>לא חיין ולא נדונין, שנאמר: "לא ידון רוחי באדם לעלם"</strong> (בראשית ו, ג) — <strong>לא דין ולא רוח</strong> תשוב בהם. <strong>דבר אחר: "לא ידון רוחי"</strong> — <strong>שלא תהא נשמתן</strong> (רוחי) <strong>חוזרת לנדנה</strong> הוא הגוף.
 <strong>ר' מנחם בר יוסף אומר: אפילו בשעה שהקדוש ברוך הוא מחזיר נשמות לפגרים מתים, נשמתן קשה</strong> ומציקה <strong>להם בגיהנם, שנאמר: "תהרו חשש תלדו קש רוחכם אש תאכלכם"</strong> (ישעיה לג, יא), שרוחכם (נשמתכם) היא תשרוף אתכם.
 <strong>תנו רבנן</strong> <small>[שנו חכמים]</small> בתוספתא: <strong>דור המבול לא נתגאו</strong> וחטאו <strong>אלא בשביל טובה</strong> מרובה <strong>שהשפיע להם הקדוש ברוך הוא, ומה כתיב</strong> <small>[נאמר]</small> <strong>בהם</strong> להוכיח כי אך טוב היה חלקם — <strong>"בתיהם שלום מפחד ולא שבט אלוה עליהם"</strong> (איוב כא, ט), <strong>וכתיב</strong> <small>[ונאמר]:</small> <strong>"שורו עבר ולא יגעל תפלט פרתו ולא תשכל"</strong> (איוב כא, י), <strong>וכתיב</strong> <small>[ונאמר]</small> <strong>"ישלחו כצאן עויליהם וילדיהם ירקדון"</strong> (איוב כא, יא), <strong>וכתיב</strong> <small>[ונאמר]</small> <strong>"ישאו בתף וכנור וישמחו לקול עוגב"</strong> (איוב כא, יב), <strong>וכתיב</strong> <small>[ונאמר]:</small> <strong>"יכלו ימיהם בטוב ושנותם בנעימים"</strong> (איוב  לו, יא), <strong>וכתיב</strong> <small>[ונאמר]</small> <strong>"וברגע שאול יחתו"</strong> (איוב  כא, יג),
 <strong>והיא,</strong> אותה הצלחה, <strong>גרמה</strong> להם <strong>שאמרו "לאל סור ממנו ודעת דרכיך לא חפצנו. מה שדי כי נעבדנו ומה נועיל כי נפגע בו"</strong> (איוב כא, יד–טו). <strong>אמרו</strong> בני דור המבול: <strong>כלום צריכין אנו לו אלא לטיפה של גשמים</strong> שהוא מוריד משמים? ואולם הרי <strong>יש לנו נהרות ומעינות שאנו מסתפקין מהן</strong> ואיננו יראים מפניו. <strong>אמר הקדוש ברוך הוא: בטובה</strong> באותם מים רבים <strong>שהשפעתי להן, בה מכעיסין אותי? ו</strong>לכן <strong>בה אני דן אותם, שנאמר: "ואני הנני מביא את המבול מים"</strong> (בראשית ו, יז).
 <strong>ר' יוסי אמר: דור המבול לא נתגאו אלא בשביל גלגל העין שדומה למים,</strong> שנשאו עיניהם וראו דברים שאינם שלהם ונטלום, <strong>שנאמר: "</strong>ויראו בני האלהים את בנות האדם כי טובות הנה <strong>ויקחו להם נשים מכל אשר בחרו"</strong> (בראשית ו, ב), <strong>לפיכך דן אותן במים, שדומה לגלגל העין, שנאמר: "נבקעו כל מעינות תהום רבה וארבות השמים נפתחו"</strong> (בראשית ז, יא), "מעינות" — לשון עיניים.
 <strong>אמר ר' יוחנן: דור המבול ב"רבה" קלקלו</strong> (חטאו) <strong>וב"רבה" נידונו,</strong> כיצד? <strong>ב"רבה" קלקלו, שנאמר: "וירא ה' כי רבה רעת האדם"</strong> (בראשית ו, ה), <strong>וב"רבה" נידונו, שנאמר: "כל מעינות תהום רבה"</strong> (בראשית ז, יא). <strong>אמר ר' יוחנן: שלשה נשתיירו מהם</strong> ממעינות התהום שנפתחו במבול והם נובעים עדיין מים רותחים כמי המבול, והם: <strong>בלועה דגדר, וחמי טבריא, ועיניא רבתי</strong> <small>[והמעין הגדול]</small> שב<strong>בירם.</strong>
 על הנאמר <strong>"כי השחית כל בשר את דרכו על הארץ"</strong> (בראשית ו, יב), <strong>אמר ר' יוחנן: מלמד שהרביעו</strong> בני דור המבול <strong>בהמה על חיה, וחיה על בהמה, והכל על אדם, ואדם על הכל.</strong> <strong>אמר ר' אבא בר כהנא: וכולם,</strong> כל בעלי החיים, <strong>חזרו</strong> בהם ואינם נזקקים אלא למינם <strong>חוץ מ</strong>העוף הקרוי <strong>תושלמי</strong> שעדיין נרבע לשאינו מינו.
  על הנאמר <strong>"ויאמר</strong> <strong>ה' לנח קץ כל בשר בא לפני</strong> כי מלאה הארץ חמס מפניהם והנני משחיתם את הארץ<strong>"</strong> (בראשית ו,  יג) <strong>אמר ר' יוחנן: בא וראה כמה גדול כחה</strong> (עונשו) <strong>של חמס, שהרי דור המבול עברו על הכל,</strong> על כל העבירות, <strong>ולא נחתם עליהם גזר דינם</strong> להשמדה <strong>עד שפשטו ידיהם בגזל, שנאמר:</strong> <strong>"כי מלאה הארץ חמס מפניהם והנני משחיתם את הארץ"</strong> (בראשית ו,  יג), <strong>וכתיב</strong> <small>[ו</small>כן <small>נאמר]</small> כיוצא בזה: <strong>"החמס קם למטה רשע לא מהם ולא מהמונם ולא מהמהם ולא נה בהם"</strong> (יחזקאל ז, יא), ועל כך
 <strong>אמר ר' אלעזר: מלמד שזקף עצמו</strong> החמס <strong>כמקל</strong> ("החמס קם") <strong>ועמד לפני הקדוש ברוך הוא ואמר לפניו: רבונו של עולם: לא מהם ולא מהמונם ולא מהמהם</strong> (המתפרש: בני בניהם) <strong>ולא נה בהם,</strong> שכל אלה אינם ראוים להתקיים.
 <strong>ואף על נח נחתם גזר דין</strong> לכלות עם בני דורו, <strong>שנאמר: "ולא נח בהם"</strong> (וקורא "נוח" כמו "נה"). <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל:</strong> <strong>אף על נח נחתך גזר דין, אלא שמצא חן בעיני ה'</strong> ונתן לו נפשו בחסד, <strong>שנאמר: "נחמתי כי עשיתם. ונח מצא חן בעיני ה' "</strong>(בראשית ו' ז-ח).
  נאמר <strong>"וינחם ה' כי עשה את האדם בארץ"</strong> (בראשית ו',  ו). <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר,</strong> כך יש לפרש: <strong>אמר הקדוש ברוך הוא: יפה עשיתי שתקנתי להם קברות בארץ,</strong> שכשם שנוצרו כך תהא להם מיתה וקבורה לכלותם. ושואלים: <strong>מאי</strong> <small>[מה]</small> <strong>משמע?</strong> כיצד משמע מן הכתובים דרשה זו? ומשיבים: <strong>כתיב הכא</strong> <small>[נאמר כאן]</small> <strong>"וינחם ה' ", וכתיב התם</strong> <small>[ונאמר שם]</small> <strong>"וינחם אותם וידבר על לבם"</strong> (בראשית נ, כא) משמע ש"נחמה" זו לשון נחת היא.
 <strong>ואיכא דאמרי</strong> <small>[ויש אומרים]</small> שכך היתה הדרשה: <strong>לא יפה עשיתי שתקנתי להם קברות בארץ</strong> שלא ראוי היה להם להיברא על מנת להשמד, וענין הדרשה — <strong>כתיב הכא</strong> <small>[נאמר כאן]</small> <strong>"וינחם", וכתיב התם</strong> <small>[ונאמר שם]:</small> <strong>"וינחם ה' על הרעה אשר דבר לעשות לעמו"</strong> (שמות לב, יד), משמע ש"נחמה" זו לשון חרטה היא.
 <big>ב</big> על הנאמר <strong>"אלה תולדת נח נח איש צדיק תמים היה בדרתיו"</strong> (בראשית ו, ט), <strong>אמר ר' יוחנן: בדורותיו</strong> היה צדיק לעומת אנשי דורו הרשעים, <strong>ולא בדורות אחרים. וריש לקיש אמר:</strong> אם <strong>בדורותיו</strong> למרות כל בני דורו היה צדיק, <strong>כל שכן</strong> שהיה נחשב כצדיק אף <strong>בדורות אחרים.</strong>
 <strong>אמר ר' חנינא: משל</strong> לדברי <strong>ר' יוחנן למה הדבר דומה</strong> — <strong>לחבית של יין שהיתה מונחת במרתף של חומץ, במקומה ריחה נודף,</strong> שניכר ריחה היטב מריח החומץ, <strong>שלא במקומה</strong> — <strong>אין ריחה נודף</strong> שאיננה עריבה כל כך. <strong>אמר ר' אושעיא: משל דריש לקיש למה הדבר דומה</strong> — <strong>לצלוחית של פלייטון</strong> (בושם) <strong>שהיתה מונחת במקום הטנופת,</strong> אם <strong>במקומה ריחה נודף,</strong> למרות הריח הרע, <strong>וכל שכן במקום הבוסם.</strong>
 נאמר <strong>"וימח את כל היקום אשר על פני האדמה</strong> מאדם עד בהמה עד רמש ועד עוף השמים<strong>"</strong> (בראשית ז, כג). ותמהים: <strong>אם אדם חטא, בהמה מה חטאה</strong> שתאבד מן העולם?
  ומשיבים:  <strong>תנא</strong> <small>[שנה</small> החכם<small>]</small> <strong>משום</strong> (בשם) <strong>ר' יהושע בן קרחה: משל לאדם שעשה חופה לבנו, והתקין כל מיני סעודה</strong> לצורך החופה. <strong>לימים מת בנו</strong> לפני החופה. מה עשה? — <strong>עמד ופזר את חופתו, אמר: כלום עשיתי</strong> כל זאת <strong>אלא בשביל בני, עכשיו שמת</strong> בני <strong>חופה למה לי? אף הקדוש ברוך הוא אמר: כלום בראתי בהמה וחיה אלא בשביל אדם, עכשיו שאדם חוטא</strong> ודינו לאבדון, <strong>בהמה וחיה למה לי?</strong>
 נאמר <strong>"מכל אשר בחרבה מתו"</strong> (בראשית ז, כב), ויש לדייק מכאן: <strong>ולא דגים שבים,</strong> שהם אינם בחרבה.
 <strong>דרש ר' יוסי</strong> ש<strong>מן</strong> העיר <strong>קסרי: מאי דכתיב</strong> <small>[מה שנאמר]</small> <strong>"קל הוא על פני מים תקלל חלקתם בארץ</strong> לא יפנה דרך כרמים<strong>"</strong> (איוב כד, יח) <strong>מלמד שהיה נח הצדיק מוכיח בהם ואומר להם: עשו תשובה, ואם לאו</strong> <small>[לא]</small> תעשו תשובה <strong>הקדוש ברוך הוא מביא עליכם את המבול, ומקפה</strong> (ומציף) <strong>נבלתכם על המים כזיקין</strong> (כנאדות) מלאים רוח הצפים על המים, <strong>שנאמר: "קל הוא על פני מים", ולא עוד אלא שלוקחין מהם קללה לכל באי עולם,</strong> שבלשון קללה אומרים: יהיו אלה כדור המבול, <strong>שנאמר: "תקלל חלקתם בארץ".</strong>
 ומה שנאמר: <strong>"לא יפנה דרך כרמים"</strong> (איוב כד, יח) הרי זה <strong>מלמד שהיו מפנים דרך כרמים,</strong> כלומר, הולכים בדרכים רעות שלא במקום הראוי, <strong>אמרו לו</strong> לנח: <strong>ומי מעכב</strong> שיבוא המבול? <strong>אמר להם: פרידה אחת</strong> עוד אחד <strong>יש לי להוציא מכם,</strong> הוא מתושלח, שימות בזמנו ולא יראה את קללת המבול.
## דף קח:
 אמרו לו: <strong>אם כן לא נפנה דרך כרמים</strong> ויכולים אנו להמשיך ברשעותינו.
 <strong>דרש רבא: מאי דכתיב</strong> <small>[מהו שנאמר]</small> <strong>"לפיד בוז לעשתות שאנן נכון למועדי רגל"</strong> (איוב יב, ה) — <strong>מלמד שהיה נח הצדיק מוכיח אותם, ואמר להם דברים שהם קשים</strong> ובוערים <strong>כלפידים, והיו</strong> הם <strong>מבזין אותו. אמרו לו: זקן, תיבה זו למה? אמר להם: הקדוש ברוך הוא מביא עליכם את המבול. אמרו</strong> לו: <strong>מבול של מה? אם מבול של אש</strong> — <strong>יש לנו דבר אחר ועליתה שמה</strong> שעומד בפני האש. <strong>ואם</strong> מבול <strong>של מים הוא מביא, אם מן הארץ הוא מביא</strong> — <strong>יש לנו עששיות</strong> (פחים) <strong>של ברזל שאנו מחפין בהם את הארץ</strong> ואין המים יוצאים, <strong>ואם מן השמים הוא מביא, יש לנו דבר ועקב שמו, ואמרי לה</strong> <small>[ויש אומרים]</small> <strong>עקש שמו</strong> שבו נספוג את המים.
 <strong>אמר להם:</strong> אם ירצה <strong>הוא מביא</strong> מבול <strong>מבין עקבי רגליכם, שנאמר: "נכון למועדי רגל"</strong> (איוב יב, ה), שמן הרגלים עצמן יוכל להוציא מבול, ואין דבר שיוכל לעמוד נגדם. <strong>תניא</strong> <small>[שנויה</small> ברייתא<small>]</small> <strong>מימי המבול קשים</strong> היו וסמיכים <strong>כשכבת זרע, שנאמר: "נכון למועדי רגל"</strong> (איוב יב, ה), ו"רגל" לשון נקיה הוא. <strong>אמר רב חסדא: ברותחין קלקלו בעבירה,</strong> שהרי חטאו בהוצאת שכבת זרע שהיא חמה, <strong>וברותחין נידונו.</strong> ורמז לדבר — <strong>כתיב הכא</strong> <small>[נאמר כאן]</small> בסוף המבול: <strong>"וישכו המים"</strong> (בראשית ח, א), <strong>וכתיב התם</strong> <small>[ונאמר שם]:</small> <strong>"וחמת המלך שככה"</strong> (אסתר ז, י), ונלמד שאף "שככה" שבמבול היתה שככה שלאחר חום.
  נאמר:  <strong>"ויהי לשבעת הימים ומי המבול היו על הארץ"</strong> (בראשית ז, י). ושואלים: <strong>מה טיבם של שבעת הימים</strong> הנוספים הללו?
 <strong>אמר רב: אלו ימי אבילות של מתושלח</strong> שמת אז, <strong>ללמדך שהספדן של צדיקים מעכבין את הפורענות לבא. דבר אחר: "לשבעת</strong> הימים <strong>"</strong>— <strong>ש</strong>באותם הימים <strong>שינה עליהם הקדוש ברוך הוא סדר בראשית,</strong> סדרו של עולם שנברא לשבעה ימים, <strong>שהיתה חמה יוצאת ממערב ושוקעת במזרח. דבר אחר: שקבע להם הקדוש ברוך הוא זמן גדול</strong> של מאה ועשרים שנה לתשובה, <strong>ואחר כך</strong> קבע <strong>זמן קטן</strong> של שבעה ימים נוספים. <strong>דבר אחר: "לשבעת הימים"</strong> — <strong>שהטעימם</strong> באותם שבעת הימים עונג <strong>מעין העולם הבא</strong> שהוא היום השביעי מאלפי שנות העולם <strong>כדי שידעו מה טובה מנעו מהן</strong> על ידי חטאיהם.
 <big>א</big> נאמר שם: <strong>"מכל הבהמה הטהורה תקח לך שבעה שבעה איש ואשתו"</strong> (בראשית ז ב). ושואלים: וכי <strong>אישות לבהמה מי אית</strong> <small>[האם יש]</small> <strong>לה?</strong> ומה לשון "אשתו" בבהמה, וכי יש להם נשואין? <strong>אמר ר' שמואל בר נחמני אמר ר' יונתן: מאותם שלא נעבדה בהם עבירה</strong> של הרבעה בשאינו מינו, ולכן מודגש שכאן היה זה זוג.
  ושואלים:  <strong>מנא</strong> <small>[מניין]</small> <strong>ידע</strong> נח מי הם בעלי החיים שלא נעבדה בהם עבירה? <strong>אמר רב חסדא: שהעבירן לפני התיבה, כל שהתיבה קולטתו</strong> — <strong>בידוע שלא נעבדה בהם עבירה, וכל שאין התיבה קולטתו</strong> — <strong>בידוע שנעבדה בה עבירה. ר' אבהו אמר:</strong> נטל <strong>מאותן הבאין מאיליהן,</strong> שנראה שמידי שמים נשלחו אליו, ובוודאי כשרים הם.
  נאמר:  <strong>"עשה לך תבת עצי גפר"</strong> (בראשית ו, יד). ושואלים: <strong>מאי</strong> <small>[מה</small> הוא<small>]</small> <strong>גופר</strong> זה? <strong>אמר רב אדא, אמרי</strong> <small>[אומרים]</small> <strong>דבי</strong> <small>[</small>החכמים <small>מבית</small> מדרשו<small>]</small> של <strong>ר' שילא:</strong> זה העץ הקרויה <strong>"מבליגה". ואמרי לה</strong> <small>[ויש אומרים]</small> שהוא העץ הקרוי <strong>"גולמיש".</strong>
 ולפרש את הכתוב <strong>"צהר תעשה לתבה"</strong> (בראשית ו, טז), <strong>אמר ר' יוחנן, אמר לו הקדוש ברוך הוא לנח: קבע בה אבנים טובות ומרגליות כדי שיהיו מאירות לכם כצהרים.</strong>
 נאמר: <strong>"ואל אמה תכלנה מלמעלה"</strong> (בראשית ו, טז), ומסבירים את טעם הדבר: <strong>דבהכי</strong> <small>[שבכך]</small> <strong>הוא</strong> האופן <strong>דקיימא</strong> <small>[שתעמוד]</small> ולא תיהפך במים, כאשר תהיה רחבה מלמטה וצרה מלמעלה.
  ועל הכתוב <strong>"תחתים שנים ושלשים תעשה"</strong> (בראשית ו, טז), <strong>תנא</strong> <small>[שנה</small> החכם<small>]:</small> <strong>תחתיים לזבל, אמצעיים לבהמה, עליונים לאדם.</strong>
 ועל הנאמר <strong>"וישלח את הערב</strong> ויצא יצוא ושוב עד יבושת המים מעל הארץ<strong>"</strong> (בראשית ח, ז), <strong>אמר ריש לקיש: תשובה ניצחת השיבו</strong> ה<strong>עורב לנח,</strong> שכשלא רצה לעזוב את התיבה <strong>אמר לו: רבך</strong> הקדוש ברוך הוא <strong>שונאני, ואתה שנאתני,</strong> והראיה ש<strong>רבך שונאני</strong> — שצוה לקחת <strong>מן הטהורין שבעה</strong> ואילו <strong>מן הטמאים</strong> רק <strong>שנים, ואתה שנאתני</strong> — <strong>שאתה מניח ממין שבעה</strong> הטהורים ואינך שולח, <strong>ושולח ממין שנים, אם פוגע בי שר חמה או שר צנה</strong> וממיתני וכי <strong>לא נמצא עולם חסר בריה אחת,</strong> שהרי מין העורבים הוא רק זוג אחד. <strong>או שמא לאשתי אתה צריך</strong> לתשמיש ולכן אתה משלח אותי מן התיבה.
 <strong>אמר לו</strong> נח: <strong>רשע! במותר לי,</strong> באשתי שלי, <strong>נאסר לי, בנאסר לי</strong> בבהמות וחיות <strong>לא כל שכן.</strong>
 ושואלים: <strong>ומנלן</strong> ש<strong>נאסרו</strong> באי התיבה לבוא על נשיהם? ומשיבים, <strong>דכתיב</strong> <small>[שנאמר]:</small> <strong>"ובאת אל התבה אתה ובניך ואשתך ונשי בניך אתך"</strong> (בראשית ו, יח), שמבדיל בין גברים ונשים ללמד שאסורים בתשמיש, <strong>וכתיב</strong> <small>[ונאמר]</small> <strong>"צא מן התבה אתה ואשתך ובניך ונשי בניך אתך"</strong> (בראשית ח, טז), שביציאתם מן התיבה רואים שהם מצורפים איש ואשתו יחד. <strong>ואמר ר' יוחנן: מיכן</strong> (מכאן) <strong>אמרו שנאסרו בתשמיש המטה</strong> בהיותם בתיבה והותרו ביציאתם.
 <strong>תנו רבנן</strong> <small>[שנו חכמים]:</small> <strong>שלשה</strong> עברו ו<strong>שמשו</strong> מיטתם <strong>בתיבה, וכולם לקו</strong> בשל כך, והיו אלה <strong>כלב ועורב וחם</strong> בן נח. <strong>כלב</strong> ענשו ש<strong>נקשר</strong> לבת זוגו לאחר תשמיש. <strong>עורב רק</strong> (יורק), <strong>וחם לקה בעורו</strong> ונהיה שחור.
  על הנאמר: <strong>"וישלח את היונה מאתו לראות הקלו המים"</strong> (בראשית ח, ח), <strong>אמר ר' ירמיה: מכאן שדירתן של עופות טהורים</strong> בתיבה היתה <strong>עם הצדיקים,</strong> שנאמר ששלחה מאתו — ממקומו שלו.
 ועל הנאמר <strong>"והנה עלה זית טרף בפיה"</strong> (בראשית ח, יא), <strong>אמר ר' אלעזר:</strong> רמז הוא ש<strong>אמרה</strong> ה<strong>יונה לפני הקדוש ברוך הוא: רבונו של עולם! יהיו מזונותי מרורים כזית ומסורים בידך, ואל יהיו מתוקים כדבש ומסורים ביד בשר ודם.</strong> ושואלים: <strong>מאי משמע דהאי</strong> <small>[מה המשמעות,</small> מהיכן נובע <small>ש</small>לשון <small>זה]</small> של <strong>"טרף" לישנא דמזוני</strong> <small>[לשון מזונות]</small> <strong>הוא?</strong> ומשיבים, <strong>דכתיב</strong> <small>[שנאמר]:</small> <strong>"הטריפני לחם חקי"</strong> (משלי ל, ח).
 ועל הנאמר <strong>"למשפחותיהם יצאו מן התבה"</strong> (בראשית ח, יט), <strong>אמר ר' יוחנן: למשפחותם ולא הם,</strong> כי מקצת מבעלי החיים שנכנסו מתו במשך השנה וצאצאיהם הם שיצאו.
  מסופר ש<strong>אמר רב חנא בר ביזנא: אמר ליה</strong> <small>[לו]</small> <strong>אליעזר</strong> עבד אברהם <strong>לשם רבא</strong> <small>[הגדול]</small> בן נח: <strong>כתיב</strong> <small>[נאמר]</small> <strong>"למשפחתיהם יצאו מן התבה" אתון היכן הויתון</strong> <small>[אתם היכן הייתם]</small> ובמה עסקתם? <strong>אמרו ליה</strong> <small>[לו]:</small> <strong>צער גדול היה לנו בתיבה</strong> לטפל בכל בעלי החיים, <strong>בריה שדרכה להאכילה ביום</strong> — <strong>האכלנוה ביום, שדרכה להאכילה בלילה</strong> — <strong>האכלנוה בלילה. האי זקיתא</strong> <small>[זיקית זו]</small> <strong>לא הוה ידע</strong> <small>[היה יודע]</small> <strong>אבא מה</strong> היא <strong>אכלה</strong> <small>[אוכלת].</small> <strong>יומא חד הוה יתיב וקא פאלי רמונא</strong> <small>[יום אחד היה יושב</small> אבא <small>וקולף רמון],</small> <strong>נפל תולעתא מינה</strong> <small>[תולעת ממנה]</small> ו<strong>אכלה</strong> אותה הזיקית. <strong>מיכן ואילך הוה גביל</strong> <small>[היה לש]</small> <strong>לה חיזרא, כי מתלע אכלה</strong> <small>[מיני עשבים,</small> ו<small>כאשר היו מתליעים, היתה אוכלת].</small>
 <strong>אריא</strong> <small>[האריה]</small> — <strong>אישתא זינתיה</strong> <small>[הקדחת זנה אותו],</small> שהיה לו חום ולא הוצרך לאכול אז. ש<strong>אמר רב: לא בציר משיתא</strong> <small>[פחות משישה]</small> ימים <strong>ולא טפי מתריסר</strong> <small>[יותר משנים עשר]</small> יום <strong>זינא אישתא</strong> <small>[זנה הקדחת],</small> שאין אדם נזקק לאוכל וניזון מהשומן של עצמו. מסופר: העוף הקרוי <strong>אורשינה אשכחיניה</strong> <small>[מצאו]</small> <strong>אבא דגני בספנא דתיבותא</strong> <small>[ש</small>הוא <small>שוכב בצד התיבה]</small> <strong>אמר ליה</strong> <small>[לו]:</small> וכי <strong>לא בעית מזוני</strong> <small>[רוצה אתה מזון]?</small> <strong>אמר ליה</strong> <small>[לו]:</small> <strong>חזיתיך דהות טרידא</strong> <small>[ראיתיך שאתה טרוד],</small> ולכך <strong>אמינא</strong> <small>[אמרתי]</small> <strong>לא אצערך,</strong> שאבקש גם אני אוכל. <strong>אמר ליה</strong> <small>[לו]:</small> <strong>יהא רעוא</strong> <small>[יהי רצון]</small> ש<strong>לא תמות.</strong> וכך נתקיים בו מה <strong>שנאמר: "ואמר עם קני אגוע וכחול ארבה ימים"</strong> (איוב כט, יח), והחול הנזכר במקרא הוא העוף הקרוי "אורשינה".
 <big>ב</big> <strong>אמר רב חנה בר לואי, אמר שם רבא</strong> <small>[הגדול]</small> בן נח <strong>לאליעזר</strong> עבד אברהם: <strong>כי אתו עלייכו</strong> <small>[כאשר באו עליכם]</small> <strong>מלכי מזרח ומערב,</strong> ארבעת המלכים הגדולים שבהם נלחם אברהם, <strong>אתון היכי עבידיתו</strong> <small>[אתם מה עשיתם]?</small> <strong>אמר ליה</strong> <small>[לו]:</small> <strong>אייתי</strong> <small>[הביא]</small> <strong>הקדוש ברוך הוא</strong> את <strong>אברהם ואותביה מימיניה</strong> <small>[והושיבו מימנו],</small> <strong>והוה שדינן עפרא והוו חרבי, גילי והוי גירי</strong> <small>[היינו זורקים עפר והוא</small> נעשה <small>חרבות,</small> משליכים <small>קש והוא</small> נעשה <small>חיצים],</small> <strong>שנאמר: "לדוד מזמור נאם ה' לאדני שב לימיני עד אשית איביך הדם לרגליך"</strong> (תהלים קי, א), <strong>וכתיב</strong> <small>[ונאמר]:</small> <strong>"מי העיר ממזרח צדק יקראהו לרגלו יתן לפניו גוים ומלכים ירד יתן כעפר חרבו כקש נדף קשתו"</strong> (ישעיה מא, ב).
  אגב מעשה זה מסופר: <strong>נחום איש גם זו הוה</strong> <small>[היה]</small> <strong>רגיל</strong> ש<strong>כל</strong> מה <strong>דהוה סלקא ליה אמר</strong> <small>[שהיה עולה בו,</small> קורה לו, היה <small>אומר]</small> <strong>"גם זו לטובה". יומא חד בעו</strong> <small>[יום אחד היו צריכים]</small> <strong>ישראל לשדורי דורון</strong> <small>[לשלוח מתנה]</small> <strong>לקיסר, אמרי</strong> <small>[אמרו]:</small> <strong>בהדי</strong> <small>[בידי]</small> 
## דף קט.
 <strong>מאן נשדר</strong> <small>[מי נשלח</small> את הדורון<small>],</small> והחליטו <strong>נשדר בהדי</strong> <small>[נשלח בידי]</small> <strong>נחום איש גם זו</strong> לפי ש<strong>מלומד</strong> (רגיל) <strong>בנסים הוא,</strong> שמתרחשים לו ניסים רבים.
 <strong>כי מטא לההוא דיורא, בעא למיבת</strong> <small>[כאשר בא לבית אחד, רצה ללון].</small> <strong>אמרי ליה</strong> <small>[אמרו לו]</small> בעלי הבית: <strong>מאי איכא בהדך</strong> <small>[מה יש אתך]?</small> <strong>אמר להו</strong> <small>[להם]:</small> <strong>קא מובילנא כרגא</strong> <small>[אני מוביל</small> את <small>המס]</small> <strong>לקיסר.</strong> <strong>קמו בליליא, שרינהו לסיפטיה, ושקלו</strong> <small>[עמדו בלילה, פתחו את ארגזו, והוציאו]</small> את <strong>כל דהוה גביה ומלנהו עפרא</strong> <small>[שהיה בתוכו ומלאו אותו בעפר].</small> <strong>כי מטא להתם, אישתכח עפרא</strong> <small>[כאשר הגיע לשם,</small> לקיסר, <small>נמצא</small> שיש בידו <small>עפר],</small> <strong>אמר</strong> הקיסר: <strong>אחוכי קא מחייכי</strong> <small>[צוחקים]</small> <strong>בי יהודאי</strong> <small>[היהודים]</small> לתת לי מתנה כזו, <strong>אפקוהו למקטליה</strong> <small>[הוציאוהו ליהרג],</small> <strong>אמר</strong> נחום: <strong>"גם זו לטובה". אתא</strong> <small>[בא]</small> <strong>אליהו</strong> הנביא <strong>ואידמי להו כחד מינייהו</strong> <small>[ונדמה להם כאחד מהם],</small> <strong>אמר להו</strong> <small>[להם]:</small> <strong>דילמא האי עפרא מעפרא</strong> <small>[שמא עפר זה מעפרו]</small> של <strong>אברהם אבינו הוא דהוה שדי עפרא הוו חרבי, גילי הוו גירי</strong> <small>[שהיה זורק עפר, נהיה חרבות, קש נהיה חיצים].</small> <strong>בדוק ואשכחו הכי</strong> <small>[בדקו ומצאו שכך הוא]</small>.
 <strong>הוה מחוזא</strong> <small>[היה מחוז]</small> ש<strong>לא הוו קא יכלי ליה למיכבשיה</strong> <small>[היו יכולים לכבוש אותו],</small> <strong>שדו מההוא עפרא עליה וכבשוה</strong> <small>[זרקו מאותו עפר עליו וכבשוהו].</small> כיון שראו כך שמחו במתנתו של נחום איש גם זו, וכאות תודה <strong>עיילוהו לבי גנזא</strong> <small>[הכניסוהו לבית האוצר],</small> <strong>אמרי</strong> <small>[</small>ו<small>אמרו]</small> לו: <strong>שקול דניחא</strong> <small>[קח</small> מה <small>שנוח]</small> <strong>לך.</strong> <strong>מלייה לסיפטא דהבא</strong> <small>[מילא את ארגזו זהב].</small> <strong>כי הדר אתא</strong> <small>[כאשר חזר</small> ו<small>בא]</small> <strong>אמרו ליה הנך דיורי</strong> <small>[לו אותם דיירים]:</small> <strong>מאי אמטית לבי מלכא</strong> <small>[מה הבאת לבית המלך]?</small> <strong>אמר להו</strong> <small>[להם]:</small> <strong>מאי דשקלי מהכא אמטאי להתם</strong> <small>[מה שלקחתי מכאן הבאתי לשם].</small> חשבו הם שעפר ביתם יש בו סגולה מיוחדת. <strong>שקלי אינהו אמטו להתם, קטלינהו להנך דיורי</strong> <small>[לקחו הם</small> מן העפר <small>הביאו לשם</small> לקיסר, ומצאו שאין הוא מועיל <small>והרגו את הדיירים ההם].</small>
 <big>א</big> שנינו במשנה ש<strong>דור הפלגה אין להם חלק לעולם הבא.</strong> ושואלים: <strong>מאי עבוד</strong> <small>[מה</small> חטא <small>עשו]?</small> שהרי לא נתפרש עוונם בתורה. <strong>אמרי דבי</strong> <small>[אמרו</small> בני <small>בית</small> מדרשו<small>]</small> של <strong>ר' שילא,</strong> כך אמרו בוני המגדל: <strong>נבנה מגדל, ונעלה לרקיע, ונכה אותו בקרדומות כדי שיזובו מימיו. מחכו עלה במערבא</strong> <small>[היו צוחקים על כך בארץ ישראל]</small> שלא קבלו הסבר זה: <strong>אם כן ליבנו אחד בטורא</strong> <small>[שיבנו</small> מגדל <small>אחד בהר]</small> במקום גבוה, ומדוע בנוהו בבקעה דווקא?
 <strong>אלא אמר ר' ירמיה בר אלעזר: נחלקו לשלש כיתות, אחת אומרת: נעלה ונשב שם, ואחת אומרת: נעלה ונעבוד</strong> שם <strong>עבודה זרה, ואחת אומרת: נעלה ונעשה מלחמה. זו שאומרת "נעלה ונשב שם"</strong> — <strong>הפיצם ה', וזו שאומרת "נעלה ונעשה מלחמה"</strong> — <strong>נעשו קופים ורוחות ושידים ולילין</strong> (מיני שדים), <strong>וזו שאומרת "נעלה ונעבוד עבודה זרה"</strong> — בהם נתקיים <strong>"כי שם בלל ה' שפת כל הארץ"</strong> (בראשית יא, ט).
 <strong>תניא</strong> <small>[שנויה</small> ברייתא<small>]</small> <strong>ר' נתן אומר: כולם,</strong> כל בוני המגדל בכתות השונות, <strong>לשם עבודה זרה נתכוונו,</strong> ומנין אתה למד זאת — <strong>כתיב הכא</strong> <small>[נאמר כאן]</small> <strong>"</strong>ו<strong>נעשה לנו שם"</strong> (בראשית יא, ד), <strong>וכתיב התם</strong> <small>[ונאמר שם]:</small> <strong>"ושם אלהים אחרים לא תזכירו"</strong> (שמות כג, יג) <strong>מה להלן</strong> "שם אלהים אחרים" — <strong>עבודה זרה</strong> הוא, <strong>אף כאן</strong> "שם" — <strong>עבודה זרה.</strong>
 <strong>אמר ר' יוחנן: מגדל</strong> זה <strong>שליש</strong> העליון <strong>נשרף, שליש</strong> ממנו <strong>נבלע</strong> באדמה, ו<strong>שליש</strong> האמצעי <strong>קיים. אמר רב: אויר מגדל משכח,</strong> שכל השוהה שם שוכח תלמודו, לפי שבגללו באה שכחה לעולם. <strong>אמר רב יוסף: בבל ובורסיף</strong> הסמוכה לה <strong>סימן רע לתורה.</strong> ושואלים: מה טעם השם <strong>"בורסיף"? אמר רב אסי: בור שאפי</strong> <small>[בור ריק]</small> שאין בו עוד כל תוכן. 
 <big>ב</big> שנינו במשנה ש<strong>אנשי סדום אין להם חלק לעולם הבא וכו'. תנו רבנן</strong> <small>[שנו חכמים]:</small> <strong>אנשי סדום אין להם חלק לעולם הבא, שנאמר: "ואנשי סדם רעים וחטאים לה' מאד"</strong> (בראשית יג, יג) <strong>"רעים"</strong> — <strong>בעולם הזה, "וחטאים"</strong> — <strong>לעולם הבא.</strong>
 <strong>אמר רב יהודה: "רעים"</strong> — משמע שעושים עבירות <strong>בגופן, "וחטאים"</strong> — <strong>בממונם.</strong> וראיה לדבר ש<strong>"רעים"</strong> פירושו <strong>בגופן</strong> — <strong>דכתיב</strong> <small>[שנאמר]</small> בדבר יוסף אל אשת פוטיפר: <strong>"ואיך אעשה הרעה הגדלה הזאת וחטאתי לאלהים"</strong> (בראשית לט, ט). <strong>"וחטאים"</strong> משמעו <strong>בממונם, דכתיב</strong> <small>[שנאמר]:</small> <strong>"</strong>ורעה עינך באחיך האביון ולא תתן לו... <strong>והיה בך חטא"</strong> (דברים טו, ט), <strong>"לה' "</strong>— <strong>זו ברכת</strong> (קללה, בלשון נקיה) <strong>השם, "מאד"</strong> — <strong>שמתכוונים וחוטאים</strong> ואינם עושים בשגגה או מפני התאוה.
 <strong>במתניתא תנא</strong> <small>[בברייתא שנו]:</small> <strong>"רעים"</strong> — <strong>בממונם, "וחטאים"</strong> — <strong>בגופן, "רעים"</strong> — <strong>בממונם, דכתיב</strong> <small>[שנאמר]:</small> <strong>"ורעה עינך באחיך האביון"</strong> (בראשית לט, ט), <strong>"וחטאים"</strong> — <strong>בגופן, דכתיב</strong> <small>[שנאמר]:</small> <strong>"וחטאתי לאלהים"</strong> (בראשית לט, ט). <strong>"לה' "</strong>— <strong>זו ברכת השם, "מאד"</strong> — <strong>זו שפיכות דמים, שנאמר: "וגם דם נקי שפך מנשה הרבה מאד"</strong> (מלכים ב' כא, טז).
 <strong>תנו רבנן</strong> <small>[שנו חכמים]:</small> <strong>אנשי סדום לא נתגאו</strong> בעצמם וחטאו <strong>אלא בשביל טובה</strong> יתירה <strong>שהשפיע להם הקדוש ברוך הוא, ומה כתיב</strong> <small>[נאמר]</small> <strong>בהם</strong> — <strong>"ארץ ממנה יצא לחם ותחתיה נהפך כמו אש. מקום ספיר אבניה ועפרת זהב לו. נתיב לא ידעו עיט ולא שזפתו עין איה. לא הדריכוהו בני שחץ לא עדה עליו שחל"</strong> (איוב כח, ה--ט). ומדובר שם בסדום, כאמור: "בחלמיש שלח ידו הפך משורש הרים" (איוב כח, ט).
 <strong>אמרו</strong> אנשי סדום: <strong>וכי מאחר שארץ ממנה יצא לחם ועפרת זהב לו</strong> הלא יש לנו כל צרכינו ויותר, <strong>למה לנו עוברי דרכים? שאין באים אלינו אלא לחסרינו מממוננו. בואו ונשכח תורת רגל מארצנו</strong> שלא יבוא איש אלינו, <strong>שנאמר: "פרץ נחל מעם גר הנשכחים מני רגל דלו מאנוש נעו"</strong> (איוב כח, ד).
 <strong>דרש רבא: מאי דכתיב</strong> <small>[מהו שנאמר]</small> <strong>"עד אנה תהותתו על איש תרצחו כלכם כקיר נטוי גדר הדחויה"</strong> (תהלים סב, ד) — <strong>מלמד שהיו</strong> אנשי סדום <strong>נותנין עיניהן בבעלי ממון, ומושיבין אותו אצל קיר נטוי</strong> (עומד ליפול) <strong>ודוחין</strong> (דוחפים ומפילים) <strong>אותו עליו,</strong> ונהרג, <strong>ובאים ונוטלין את ממונו.</strong>
 <strong>דרש רבא: מאי דכתיב</strong> <small>[מהו שנאמר]</small> <strong>"חתר בחשך בתים יומם חתמו למו לא ידעו אור"</strong> (איוב כד, טז) — <strong>מלמד שהיו נותנים עיניהם בבעלי ממון,</strong> והיו <strong>מפקידים אצלו אפרסמון</strong> שריחו נודף ביותר <strong>ומניחים אותו</strong> בעלי הבתים <strong>בבית גנזיהם, לערב</strong> היו <strong>באים</strong> המפקידים <strong>ומריחין אותו</strong> (את האפרסמון)<strong>.</strong> <strong>ככלב</strong> היכן הוא טמון, <strong>שנאמר: "ישובו לערב יהמו ככלב ויסובבו עיר"</strong> (תהלים נט, ז), <strong>ובאים וחותרים שם,</strong> שהרי נודע להם על ידי כך היכן בית גנזיו של העשיר, <strong>ונוטלין אותו ממון.</strong>
 ונאמר שם <strong>"ערום ילינו מבלי לבוש ואין כסות בקרה"</strong> (איוב כד, ז), וכן <strong>"חמור יתומים ינהגו יחבלו שור אלמנה"</strong> (איוב כד, ג), וכן <strong>"גבלות ישיגו עדר גזלו וירעו"</strong> (איוב כד, ב), וכן <strong>"והוא לקברות יובל ועל גדיש ישקוד"</strong> (איוב כא, לב).
 <strong>דרש ר' יוסי בציפורי</strong> וסיפר בתוך דבריו כיצד היו גונבים בסדום. <strong>אחתרין ההיא ליליא תלת דמאה מחתרתא</strong> <small>[נחפרו באותו לילה שלש מאות מחתרות]</small> <strong>בציפורי</strong> על פי עצות אלו. <strong>אתו וקא מצערי ליה</strong> <small>[באו</small> בעלי הבתים <small>וצערו אותו],</small> <strong>אמרו ליה</strong> <small>[לו]:</small> <strong>יהבית אורחיה לגנבי</strong> <small>[נתת דרך לגנבים]</small> לגנוב! <strong>אמר להו: מי הוה ידענא דאתו גנבי</strong> <small>[וכי ידעתי שאתם גנבים]</small> שכך תהא התוצאה של דרשתי. בדרך אגב מסופר: <strong>כי קא נח נפשיה</strong> <small>[כאשר נחה נפשו,</small> נפטר<small>]</small> <strong>ר' יוסי שפעי</strong> <small>[שפעו]</small> <strong>מרזבי</strong> העיר <strong>ציפורי דמא</strong> <small>[דם]</small> מתוך צער העולם עליו.
  ולענין סדום מה רעות עשו, <strong>אמרי</strong> <small>[אמרו]</small> בני סדום: <strong>דאית ליה חד תורא</strong> <small>[</small>מי שיש <small>לו שור אחד]</small> <strong>—</strong> <strong>מרעי חד יומא</strong> <small>[ירעה</small> את עדרי העיר <small>יום אחד],</small> <strong>דלית ליה</strong> <small>[</small>מי <small>שאין לו]</small> — <strong>לירעי תרי יומי</strong> <small>[ירעה</small> את עדרי העיר <small>שני ימים].</small> וסיפרו: <strong>ההוא יתמא בר ארמלתא הבו ליה תורי למרעיה, אזל שקלינהו וקטלינהו</strong> <small>[יתום אחד בן אלמנה נתנו לו שוורים לרעות, הלך לקח אותם והרג אותם]</small> <strong>אמר להו</strong> <small>[להם]</small> היתום לבני סדום:
## דף קט:
 <strong>דאית ליה תורא</strong> <small>[</small>מי <small>שיש לו שור]</small> — <strong>נשקול חד משכא</strong> <small>[יטול עור אחד],</small> <strong>דלית ליה תורא</strong> <small>[</small>מי <small>שאין לו שור]</small> — <strong>נשקול תרי משכי</strong> <small>[יטול שני עורות].</small> <strong>אמרו ליה</strong> <small>[לו]</small> בני סדום ליתום: <strong>מאי האי</strong> <small>[מה זה]</small> מה טעם בדברים אלה? <strong>אמר להו</strong> <small>[להם]:</small> <strong>סוף דינא</strong> <small>[הדין]</small> <strong>כתחילת דינא</strong> <small>[הדין];</small> <strong>מה תחילת דינא</strong> <small>[דין],</small> <strong>דאית ליה תורא</strong> <small>[</small>מי <small>שיש לו שור</small> אחד<small>]</small> <strong>—</strong> <strong>מרעי חד יומא</strong> <small>[ירעה</small> את עדרי העיר <small>יום אחד],</small> <strong>דלית ליה תורא</strong> <small>[</small>מי <small>שאין לו שור]</small> — <strong>לירעי תרי יומי</strong> <small>[ירעה</small> את עדרי העיר <small>שני ימים].</small> <strong>מרעי תרי יומי, אף סוף דינא</strong> <small>[הדין],</small> <strong>דאית ליה חד תורא</strong> <small>[</small>מי <small>שיש לו שור אחד]</small> — <strong>לשקול חד</strong> <small>[יטול אחד],</small> <strong>דלית ליה תורא</strong> <small>[</small>מי <small>שאין לו שור]</small> — <strong>לשקול תרי</strong> <small>[יטול שנים].</small>
 ועוד גזרו בסדום: מי ש<strong>עבר במברא</strong> <small>[במעבורת]</small> — <strong>ניתיב חד זוזא</strong> <small>[יתן,</small> ישלם <small>זוז אחד],</small> מי ש<strong>לא עבר במברא</strong> <small>[במעבורת],</small> אלא בתוך הנהר — <strong>ניתיב תרי</strong> <small>[שיתן שנים].</small> <strong>דהוה ליה תורא דלבני, אתי כל חד וחד שקיל חדא</strong> <small>[</small>מי <small>שהיתה לו שורת אבנים,</small> היה <small>בא כל אחד ואחד ולוקח אחת]</small> מהן, <strong>אמר ליה</strong> <small>[</small>ו<small>אומר לו]:</small> <strong>אנא חדא דשקלי</strong> <small>[אני אחת</small> בלבד <small>לקחתי],</small> עד שנטלו הכל. <strong>דהוה שדי תומי</strong> <small>[</small>מי <small>שהיה מניח שומים]</small> <strong>או שמכי</strong> <small>[בצלים]</small> ליבשם, <strong>אתו</strong> <small>[היו באים],</small> <strong>כל חד וחד שקיל חדא אמר ליה</strong> <small>[אחד ואחד לוקח אחד</small> ו<small>אומר לו]:</small> <strong>אנא חדא דשקלי</strong> <small>[אני</small> רק שום <small>אחד לקחתי],</small> ובוודאי לא תקפיד על דבר קטן כל כך.
 <strong>ארבע דייני</strong> <small>[דיינים]</small> <strong>היו בסדום</strong> ושמותיהם לפי מעשיהם: <strong>שקראי</strong> <small>[שקרן]</small> <strong>ושקרוראי</strong> <small>[שקרני]</small> <strong>זייפי</strong> <small>[זייפן]</small> <strong>ומצלי דינא</strong> <small>[מטה דין].</small> ואלה תקנות שתיקנו: <strong>דמחי ליה לאיתתא דחבריה ומפלא ליה</strong> <small>[המכה את אשת חבירו והיתה מפילה</small> את עוברה<small>]</small> <strong>אמרי ליה</strong> <small>[היו אומרים לו]</small> לבעל האשה: <strong>יהבה ניהליה דניעברה ניהליך</strong> <small>[תן</small> את האשה <small>לו,</small> למכה, <small>שיעבר אותה בשבילך</small> שנית<small>].</small> <strong>דפסיק ליה לאודנא דחמרא דחבריה</strong> <small>[</small>מי <small>שחתך את אוזן חמורו של חבירו],</small> <strong>אמרו ליה</strong> <small>[היו אומרים לו]:</small> <strong>הבה ניהליה</strong> <small>[תן לו]</small> <strong>עד דקדחא</strong> <small>[שתצמח</small> האוזן<small>].</small> <strong>דפדע ליה לחבריה, אמרי ליה</strong> <small>[</small>מי <small>שהיה פוצע את חבירו, היו אומרים לו]</small> למוכה: <strong>הב ליה אגרא, דשקל לך דמא</strong> <small>[תן לו</small> לפוצע <small>שכר, שהקיז ממך דם]</small> ומגיע לו שכר מלאכה זו.
  מי ש<strong>עבר במברא</strong> <small>[במעבורת]</small> — <strong>יהיב</strong> <small>[נותן]</small> <strong>ארבעה זוזי</strong> <small>[זוזים],</small> ומי ש<strong>עבר במיא</strong> <small>[במים]</small> <strong>יהיב תמני זוזי</strong> <small>[נותן שמונה זוזים].</small> <strong>זימנא חדא אתא ההוא כובס, איקלע להתם</strong> <small>[פעם אחת בא כובס אחד, הזדמן לשם],</small> <strong>אמרו ליה</strong> <small>[לו]:</small> <strong>הב</strong> <small>[תן]</small> <strong>ארבע זוזי</strong> <small>[זוזים]</small> שכר מעבורת! <strong>אמר להו: אנא במיא עברי</strong> <small>[אני במים עברתי]</small> <strong>אמרו ליה</strong> <small>[לו]:</small> <strong>אם כן הב תמניא</strong> <small>[תן שמונה]</small> לפי ש<strong>עברת במיא</strong> <small>[במים].</small> <strong>לא יהיב</strong> <small>[נתן].</small> <strong>פדיוהו</strong> <small>[</small>הכוהו <small>ופצעוהו].</small> <strong>אתא לקמיה דדיינא</strong> <small>[בא לפני הדיין]</small> לתבוע פיצויים. <strong>אמר ליה</strong> <small>[לו]</small> הדיין: <strong>הב ליה אגרא דשקיל</strong> <small>[תן לו שכר</small> על <small>שנטל,</small> הקיז<small>]</small> <strong>לך דמא</strong> <small>[דם],</small> <strong>ותמניא זוזי</strong> <small>[</small>ועוד <small>שמונה זוזים]</small> על ש<strong>עברת במיא</strong> <small>[במים].</small>
 <strong>אליעזר עבד אברהם איתרמי התם, פדיוהו</strong> <small>[הזדמן לשם,</small> ו<small>פצעוהו].</small> <strong>אתא לקמיה דיינא</strong> <small>[בא לפני הדיין]</small> לתבוע פיצויים. <strong>אמר ליה</strong> <small>[לו]</small> הדיין: <strong>הב ליה אגרא דשקל</strong> <small>[תן לו שכר</small> על <small>שנטל,</small> הקיז<small>]</small> <strong>לך דמא</strong> <small>[דם].</small> <strong>שקל גללא, פדיוהי איהו לדיינא</strong> <small>[לקח אבן,</small> ו<small>פצע הוא את הדיין].</small> <strong>אמר</strong> הדיין: <strong>מאי האי</strong> <small>[מה זה]?</small> <strong>אמר ליה</strong> <small>[לו]</small> אליעזר: <strong>אגרא דנפק</strong> <small>[</small>את <small>השכר שיצא,</small> מגיע<small>]</small> <strong>לי מינך</strong> <small>[ממך],</small> <strong>הב ניהליה להאי</strong> <small>[תן לו לזה],</small> <strong>וזוזי דידי כדקיימי קיימי</strong> <small>[והכסף שלי כמו שנמצא נמצא].</small>
 ועוד ממנהגי אנשי סדום: <strong>הויא להו פורייתא דהוו מגני עלה אורחין</strong> <small>[היתה להם מטה שהיו משכיבים עליה</small> את <small>האורחים],</small> <strong>כי מאריך</strong> <small>[כאשר היה</small> האורח <small>ארוך]</small> — <strong>גייזי ליה</strong> <small>[היו מקצצים אותו],</small> <strong>כי</strong> <small>[</small>ו<small>כאשר]</small> דהיה <strong>גוץ,</strong> וקצר היה מן המיטה — <strong>מתחין ליה</strong> <small>[היו מותחים אותו].</small> <strong>אליעזר עבד אברהם אקלע להתם</strong> <small>[הזדמן לשם]</small> <strong>אמרו ליה</strong> <small>[לו]:</small> <strong>קום גני אפוריא</strong> <small>[בוא</small> ו<small>שכב על המטה],</small> <strong>אמר להון</strong> <small>[להם]:</small> <strong>נדרא נדרי, מן יומא דמיתת אמא לא גנינא אפוריא</strong> <small>[נדר נדרתי, מיום שמתה אמי איני שוכב על מטה].</small>
 ועוד נהגו: <strong>כי הוה מתרמי להו עניא, יהבו ליה כל חד וחד דינרא וכתיב שמיה עליה</strong> <small>[כאשר היה מזדמן להם עני, היו נותנים לו כל אחד ואחד דינר וכתוב שמו</small> של הנותן <small>על</small> הדינר<small>],</small> <strong>וריפתא</strong> <small>[ולחם]</small> <strong>לא הוו ממטי ליה</strong> <small>[היו נותנים,</small> או מוכרים, <small>לו]</small> כדי שלא יוכל להוציא את דינריו, וימות ברעב. <strong>כי הוה מית, אתי</strong> <small>[כאשר היה מת,</small> היה <small>בא]</small> <strong>כל חד וחד שקיל דידיה</strong> <small>[אחד ואחד</small> ו<small>לוקח את</small> דינרו <small>שלו].</small>
 <strong>הכי אתני בינייהו</strong> <small>[כך התנו ביניהם]:</small> <strong> כל מאן דמזמין גברא לבי הילולא, לשלח גלימא</strong> <small>[מי שמזמין אורח לחתונה, יורידו</small> את <small>גלימתו].</small> <strong>הוי האי הילולא</strong> <small>[היתה חתונה אחת],</small> <strong>אקלע</strong> <small>[הזדמן]</small> <strong>אליעזר</strong> עבד אברהם <strong>להתם</strong> <small>[לשם]</small> <strong>ולא יהבו ליה נהמא</strong> <small>[נתנו לו לחם].</small> <strong>כי בעי למסעד, אתא</strong> <small>[כאשר רצה לסעוד, בא]</small> <strong>אליעזר ויתיב לסיפא דכולהו</strong> <small>[וישב לסוף כולם]</small> <strong>אמרו ליה</strong> <small>[לו]:</small> <strong>מאן אזמנך להכא</strong> <small>[מי הזמינך לכאן]?</small> <strong>אמר ליה לההוא דיתיב</strong> <small>[לו לזה שישב]</small> לצידו: <strong>אתה זמנתן</strong> <small>[הזמנתני].</small> <strong>אמר</strong> אותו אדם בלבו: <strong>דילמא שמעי בי דאנא אזמינתיה ומשלחי ליה מאניה דהאי גברא</strong> <small>[שמא ישמעו עלי שאני הזמנתי אותו ויפשיטו את בגדיו של אותו איש,</small> כלומר, שלי<small>].</small> <strong>שקל גלימיה</strong> <small>[לקח</small> את <small>גלימתו]</small> <strong>ההוא דיתיב גביה</strong> <small>[שישב אצלו,</small> לידו<small>]</small> <strong>ורהט לברא</strong> <small>[וברח החוצה].</small> <strong>וכן עבד לכולהו</strong> <small>[עשה</small> אליעזר <small>לכולם]</small> <strong>עד דנפקי כולהו ואכלא איהו לסעודתא</strong> <small>[שיצאו כולם, ואכל הוא את הסעודה].</small>
 <strong>הויא ההיא רביתא דהות קא מפקא ריפתא לעניא בחצבא</strong> <small>[היתה</small> שם <small>נערה אחת שהיתה מוציאה לחם לעניים ב</small>תוך <small>כד]</small> שלא יראוה בני המקום, <strong>איגלאי מלתא, שפיוה דובשא, ואוקמוה</strong> <small>[נתגלה הדבר, משחוה</small> ב<small>דבש, והעמידוה]</small> <strong>על איגר שורא</strong> <small>[גג חומת</small> העיר<small>],</small> <strong>אתא זיבורי ואכלוה</strong> <small>[</small><small>באו הצרעות ואכלוה].</small> <strong>והיינו דכתיב</strong> <small>[וזהו שנאמר]:</small> <strong>"ויאמר ה' זעקת סדם ועמרה כי רבה"</strong> (בראשית יח, כ), <strong>ואמר רב יהודה אמר רב:</strong> המלה "רבה" מרמזת <strong>על עיסקי ריבה</strong> (נערה) זו שהמיתוה על שעשתה חסד. ועל עוון זה נחתם גזר דינם.
 <big>א</big> שנינו במשנה שה<strong>מרגלים אין להם חלק לעולם הבא, שנאמר: "וימתו האנשים מוצאי דבת הארץ רעה במגפה</strong> לפני ה' " (במדבר יד, לז), <strong>"וימתו"</strong> — <strong>בעולם הזה, "במגפה"</strong> — <strong>לעולם הבא.</strong>
 <strong>עדת קרח אין להם חלק לעולם הבא, שנאמר: "ותכס עליהם הארץ"</strong> (במדבר טז, לג) — <strong>בעולם הזה, "ויאבדו מתוך הקהל"</strong> (במדבר טז, לג) — <strong>לעולם הבא,</strong> אלו <strong>דברי ר' עקיבא. ר' אליעזר אומר: עליהם אמר הכתוב "ה' ממית ומחיה מוריד שאול ויעל"</strong> (שמואל א' ב, ו) ויש להם תקומה.
 <strong>תנו רבנן</strong> <small>[שנו חכמים</small> בתוספתא<small>]:</small> <strong>עדת קרח אין להם חלק לעולם הבא, שנאמר: "ותכס עליהם הארץ"</strong> — משמע שאבדו <strong>בעולם הזה, "ויאבדו מתוך הקהל"</strong> — <strong>לעולם הבא,</strong> אלו <strong>דברי ר' עקיבא. ר' יהודה בן בתירא אומר:</strong> אף שנאמר שאבדו, <strong>הרי הן כאבידה המתבקשת</strong> שמחפשים אותה וגואלים אותה לבסוף, <strong>שנאמר: "תעיתי כשה אבד בקש עבדך כי מצותיך לא שכחתי"</strong> (תהלים קיט, קעו). כיון שהוזכר קרח, דורשים מה שנאמר בו.
  על הנאמר <strong>"ויקח קרח</strong> בן יצהר בן קהת בן לוי<strong>"</strong> (במדבר טז, א), <strong>אמר ריש לקיש: שלקח מקח רע לעצמו,</strong> שעל ידי מעשיו אבד עצמו מן העולם. <strong>"קרח"</strong> — רמז <strong>שנעשה קרחה בישראל. "בן יצהר"</strong> — <strong>בן שהרתיח</strong> (הכעיס) <strong>עליו את כל העולם כצהרים</strong> ("יצהר"). <strong>"בן קהת"</strong> — <strong>בן שהקהה שיני מולידיו, "בן לוי"</strong> — <strong>בן שנעשה לויה בגיהנם.</strong>
 ושואלים: אם יחוסו של קרח כולו נדרש לגנאי <strong>וליחשוב נמי</strong> <small>[שיחשבו גם כן]</small> ברשימה <strong>"בן יעקב"</strong> ונדרשנו: <strong>בן שעקב</strong> (עיקם) <strong>עצמו</strong> עד שהגיע <strong>לגיהנם! אמר רב שמואל בר רב יצחק: יעקב ביקש רחמים על עצמו</strong> שלא ימנה בתוך יחוס זה, והוא <strong>שנאמר: "בסדם אל תבא נפשי בקהלם אל תחד כבדי"</strong> (בראשית מט, ו), וכך פירושו של כתוב זה: <strong>"בסדם אל תבא נפשי"</strong> — <strong>אלו מרגלים</strong> שלא יזכר שמו של יעקב ביחוסם, <strong>"בקהלם אל תחד כבדי"</strong> — <strong>זה עדת קרח.</strong>
 ועוד דורשים את שאר שמות מנהיגי החבורה: <strong>"דתן"</strong> נדרש: <strong>שעבר על דת אל. "אבירם"</strong> — <strong>שאיבר</strong> (חיזק) <strong>עצמו מעשות תשובה. "ואון"</strong> — <strong>שישב באנינות</strong> (כאבל על חטא שחטא, שהוא חזר בו ונשאר קיים). <strong>"פלת"</strong> — <strong>שנעשו לו פלאות, "בן ראובן"</strong> — <strong>בן שראה והבין</strong> טיבם של דברים שעשה וחזר בו.
 <strong>אמר רב: און בן פלת</strong> לא מכח עצמו עשה תשובה, אלא <strong>אשתו הצילתו, אמרה ליה</strong> <small>[לו]:</small> <strong>מאי נפקא</strong> <small>[מה יצא]</small> <strong>לך מינה</strong> <small>[מ</small>קטטה <small>זו]?</small> <strong>אי מר רבה</strong> <small>[אם זה,</small> משה, הוא <small>הרב]</small> — תהיה <strong>אנת תלמידא</strong> <small>[אתה התלמיד],</small> <strong>ואי מר רבה</strong> <small>[אם זה,</small> קרח, הוא <small>הרב]</small> — תהיה <strong>אנת תלמידא</strong> <small>[אתה התלמיד],</small> ולשם מה לך לריב? <strong>אמר לה: מאי אעביד</strong> <small>[מה אעשה]?</small> <strong>הואי</strong> <small>[הייתי]</small> <strong>בעצה ואשתבעי לי בהדייהו</strong> <small>[ונשבעתי עמם]</small> שאהיה עמם בכל דבר. <strong>אמרה ליה</strong> <small>[לו]:</small> <strong>ידענא דכולה כנישתא קדישתא נינהו</strong> <small>[יודעת אני שכל העדה קדושה היא],</small> <strong>דכתיב</strong> <small>[שנאמר]:</small> <strong>"כי כל העדה כלם קדשים"</strong> (במדבר, טז, ג), ונזהרים הם בצניעות. <strong>אמרה ליה</strong> <small>[לו]:</small> <strong>תוב, דאנא מצילנא לך</strong> <small>[שב, שאני מצילה אותך].</small> <strong>אשקיתיה חמרא וארויתיה, ואגניתיה גואי</strong> <small>[השקתו יין ושכרתו, והשכיבה אותו בפנים].</small> <strong>אותבה</strong> <small>[התיישבה]</small> <strong>על בבא</strong> <small>[שער</small> פתח הבית<small>],</small>
## דף קי.
 <strong>וסתרתה למזיה</strong> <small>[ופרעה את שערותיה]</small> כמתרחצת. <strong>כל דאתא חזיה הדר, אדהכי והכי אבלעו</strong> <small>[</small>מי <small>שבא ראה אותה</small> ו<small>חזר</small> לאחוריו, <small>ובין כך וכך נבלעו</small> להם אנשי קרח<small>],</small> וניצל און בן פלת.
 <big>א</big> <strong>איתתיה</strong> <small>[אשתו]</small> של <strong>קרח אמרה ליה</strong> <small>[לו]:</small> <strong>חזי מאי קעביד</strong> <small>[ראה מה שעושה]</small> <strong>משה,</strong> <strong>איהו</strong> <small>[הוא]</small> — <strong>הוה מלכא</strong> <small>[הריהו מלך],</small> <strong>לאחוה</strong> <small>[את אחיו]</small> <strong>שוויה כהנא רבא</strong> <small>[עשה כהן גדול],</small> <strong>לבני אחוהי</strong> <small>[את בני אחיו]</small> <strong>—</strong> <strong>שוינהו סגני דכהנא</strong> <small>[עשה סגני כהונה],</small> <strong>אי אתיא</strong> <small>[אם באה]</small> <strong>תרומה, אמר: תיהוי</strong> <small>[אומר</small> הוא ש<small>תהיה]</small> <strong>לכהן, אי אתו</strong> <small>[אם בא]</small> <strong>מעשר</strong> ראשון <strong>דשקילתו אתון</strong> <small>[שמקבלים אתם],</small> <strong>אמר</strong> <small>[</small>הריהו <small>אומר]:</small> <strong>הבו חד</strong> <small>[תנו אחד]</small> <strong>מעשרה לכהן.</strong> <strong>ועוד, דגייז ליה למזייכו, ומיטלל לכו כי כופתא, עינא יהב במזייכו</strong> <small>[שגזז את שערותיכם ומגלגל אתכם כמו רעי,</small> כאילו <small>עין נתן בשערותיכם],</small> ורוצה שתהיו מגולחים ולא יפים. <strong>אמר לה</strong> קרח: <strong>הא איהו נמי קא עביד</strong> <small>[הרי הוא גם כן עושה</small> כך<small>],</small> שגילח את כל שערו כשאר הלויים. <strong>אמרה ליה</strong> <small>[לו]:</small> <strong>כיון דכולהו רבותא דידיה</strong> <small>[שכולם</small> ל<small>גדולתו שלו],</small> <strong>אמר איהו נמי</strong> <small>[הוא גם כן]</small> בבחינת <strong>"תמת נפשי עם פלשתים"</strong> (שופטים טז, ל), ואינו נפגע כל כך,
 <strong>ועוד</strong> אמרה לו: <strong>דקאמר לכו עבדיתו תכלתא</strong> <small>[שאמר לכם עשו תכלת</small> בציצית<small>],</small> <strong>אי סלקא דעתך תכלתא חשיבא</strong> <small>[אם עולה על דעתך,</small> סבור אתה משה כי <small>תכלת]</small> חשובה ל<strong>מצוה</strong> — <strong>אפיק גלימי דתכלתא וכסינהו לכולהו מתיבתך</strong> <small>[הוצא גלימות</small> שכולן <small>תכלת, וכסה את כל</small> בני <small>ישיבתך]</small> בגלימות תכלת בלא ציציות ומדוע לא ייחשבו אלה למצוה? אלא בוודאי בודה הוא כל זה מלבו. <strong>היינו דכתיב</strong> <small>[זהו שנאמר]:</small> <strong>"חכמות נשים בנתה ביתה"</strong> (משלי יד, א) — <strong>זו אשתו של און בן פלת, "ואולת בידה תהרסנה"</strong> (משלי יד, א) — <strong>זו אשתו של קרח.</strong>
 נאמר שם: <strong>"ויקמו לפני משה ואנשים מבני ישראל חמשים ומאתים"</strong> (במדבר טז, ב). ומי היו אלה האנשים — <strong>מיוחדים שבעדה</strong> היו. <strong>"קראי מועד"</strong> — <strong>שהיו יודעים לעבר שנים ולקבוע חדשים,</strong> שהם היו האנשים הקובעים את המועדים. <strong>"אנשי שם"</strong> — <strong>שהיה להם שם בכל העולם.</strong>
 נאמר: <strong>"וישמע משה ויפל על פניו"</strong> (במדבר טז, ד), ושואלים: <strong>מה שמועה שמע</strong> שהתרגש כל כך? <strong>אמר ר' שמואל בר נחמני אמר ר' יונתן: שחשדוהו מאשת איש,</strong> שהאשימוהו שחוטא באשת איש, ולכך נפגע ביותר, <strong>שנאמר: "ויקנאו למשה במחנה"</strong> (תהלים קו, טז). <strong>אמר ר' שמואל בר יצחק: מלמד שכל אחד ואחד קנא את אשתו ממשה,</strong> שהזהירה שלא תסתר עמו ביחידות, <strong>שנאמר: "ומשה יקח את האהל ונטה לו מחוץ למחנה"</strong> (שמות לג, ז) שמפני דיבה זו פרש מן  המחנה.
 <big>ב</big> על הנאמר <strong>"ויקם משה וילך אל דתן ואבירם"</strong> (במדבר טז, כה), <strong>אמר ריש לקיש: מכאן</strong> למדנו <strong>שאין מחזיקין במחלוקת,</strong> שאף הצד הצודק ראוי לו לוותר הרבה ולנסות להתפייס. שהרי דתן ואבירם הם שהאשימו את משה והם שהיו צריכים ללכת לפייסו, ובכל זאת לא עמד משה על דעתו והלך לקראתם. ש<strong>אמר רב: כל המחזיק במחלוקת עובר בלאו</strong> (מצות "לא תעשה"), <strong>שנאמר: "ולא יהיה כקרח וכעדתו</strong> כאשר דבר ה' ביד משה לו <strong>"</strong>(במדבר, יז, ה), שאיסור הוא להיות בעל מחלוקת כמותם. 
 <strong>רב אשי אמר:</strong> הממשיך במחלוקת <strong>ראוי ליצטרע,</strong> ומנין אתה למד  זאת — <strong>כתיב הכא</strong> <small>[נאמר כאן]:</small> <strong>"ביד משה לו", וכתיב התם</strong> <small>[ונאמר שם]:</small> <strong>"ויאמר ה' לו עוד הבא נא ידך בחיקך</strong> ויבא ידו בחיקו ויוציאה והנה ידו מצורעת כשלג <strong>"</strong>(שמות ד, ו), שמגזירה שווה מהמילים "לו" למדים שעונשה של מחלוקת — צרעת. 
 כיון שהוזכר איסור מחלוקת בכלל מוסיפים בענין זה; <strong>אמר ר' יוסי: כל החולק על מלכות בית דוד ראוי להכישו</strong> <small>[לנשכו]</small> <strong>נחש.</strong> ורמז לדבר — <strong>כתיב הכא</strong> <small>[נאמר כאן]:</small> <strong>"ויזבח אדניהו צאן ובקר ומריא עם אבן הזחלת"</strong> (מלכים א' א, ט), <strong>וכתיב התם</strong> <small>[ונאמר שם]:</small> <strong>"עם חמת זחלי עפר"</strong> (דברים לב, כד), משמע ש"זוחלים" אלו נחשים הם, ואדוניהו ראוי היה להכשת נחש.
 <strong>אמר רב חסדא: כל החולק על רבו</strong> — <strong>כחולק על השכינה, שנאמר: "בהצתם על ה' "</strong>(במדבר כו, ט), ואותו ריב על משה היה, ללמד שהחולק עליו כחולק על השכינה. <strong>אמר ר' חמא בר' חנינא: כל העושה מריבה עם רבו</strong> הריהו <strong>כעושה</strong> מריבה <strong>עם שכינה, שנאמר: "המה מי מריבה אשר רבו בני ישראל את ה' "</strong>(במדבר כ, יג), אף שמריבתם היתה עם משה.
 <strong>אמר ר' חנינא בר פפא: כל המתרעם על רבו</strong> שעשה לו עוול הריהו <strong>כאילו מתרעם על השכינה, שנאמר: "לא עלינו תלנתיכם כי על ה' "</strong>(שמות טז, ח). <strong>אמר ר' אבהו: כל המהרהר</strong> <strong>אחר רבו</strong> שטעה או שחטא בדבר מה — <strong>כאילו מהרהר אחר שכינה, שנאמר: "וידבר העם באלהים ובמשה"</strong> (במדבר כא, ה), שעשה הכתוב שניהם כביכול כאחד לענין זה.
 <big>ג</big> על הנאמר <strong>"עשר שמור לבעליו לרעתו"</strong> (קהלת ה, יב), <strong>אמר ריש לקיש: זה עושרו של קרח</strong> שלא הביא לו תועלת. ומנין שהיה עשיר — שנאמר: <strong>"ואת כל היקום אשר ברגליהם"</strong> (דברים יא, ו), ולפרש כתוב זה <strong>אמר ר' אלעזר:</strong> "יקום" <strong>זה ממונו של אדם, שמעמידו</strong> (מקימו) <strong>על רגליו. ואמר ר' לוי:</strong> כדי <strong>משוי</strong> (משא) <strong>שלש מאות פרדות לבנות היו</strong> רק ה<strong>מפתחות של בית גנזיו של קרח, וכולהו אקלידי וקילפי דגילדא</strong> <small>[וכולם מפתחות וקופסאות של עור],</small> ומכאן נבין מה רבים היו האוצרות עצמם.
 <strong>אמר ר' חמא בר' חנינא: שלש מטמוניות הטמין יוסף במצרים</strong> מן הכסף שצבר במכירת התבואה, <strong>אחת</strong> מהן <strong>נתגלתה לקרח, ואחת נתגלתה לאנטונינוס בן אסוירוס</strong> קיסר רומי, <strong>ואחת גנוזה לצדיקים לעתיד לבוא</strong> בימות המשיח (ב"ש).
 <strong>ואמר ר' יוחנן: קרח</strong> עצמו <strong>לא מן הבלועים</strong> היה <strong>ולא מן השרופין</strong> היה, אלא במגפה מת. <strong>לא מן הבלועין</strong> — <strong>דכתיב</strong> <small>[שנאמר]:</small> <strong>"</strong>ותפתח הארץ את פיה ותבלע אותם ואת בתיהם <strong>ואת כל האדם אשר לקרח"</strong> (במדבר טז, לב), משמע: <strong>ולא קרח</strong> עצמו בתוכם. <strong>ולא מן השרופים</strong> — <strong>דכתיב</strong> <small>[שנאמר]:</small> <strong>"באכל האש את חמשים ומאתים איש"</strong> (במדבר כו, י), משמע: <strong>ולא קרח</strong> בתוכם.
 ואילו <strong>במתניתא תנא</strong> <small>[בברייתא שנו]:</small> <strong>קרח מן השרופין ומן הבלועין</strong> היה, ששני העונשים נתקיימו בו. <strong>מן הבלועים</strong> — <strong>דכתיב</strong> <small>[שנאמר]:</small> <strong>"</strong>ותפתח הארץ את פיה <strong>ותבלע אתם ואת</strong> בתיהם ואת כל האדם אשר ל<strong>קרח"</strong> (במדבר כו, י), <strong>מן השרופין</strong> — <strong>דכתיב</strong> <small>[שנאמר]</small> <strong>"ואש יצאה מאת ה' ותאכל את החמשים ומאתים איש</strong> מקריבי הקטורת<strong>"</strong> (במדבר  טז, לה), <strong>וקרח בהדייהו</strong> <small>[עמם].</small>
 <strong>אמר רבא: מאי דכתיב</strong> <small>[מהו שנאמר]</small> <strong>"שמש ירח עמד זבלה לאור חציך יהלכו"</strong> (חבקוק ג, יא) — <strong>מלמד שעלו שמש וירח לזבול</strong> שהוא אחד משבעת הרקיעים, ובו מקדש של מעלה, <strong>אמרו לפניו: רבונו של עולם! אם אתה עושה דין לבן עמרם</strong> ומראה צדקתו -- <strong>נצא</strong> ונאיר, <strong>ואם לאו</strong> <small>[לא]</small> תעשה כן — <strong>לא נצא. עד שזרק</strong> (ה') <strong>בהם חצים. אמר להן: בכבודי לא מחיתם</strong> אף שאתם רואים בכל יום שעובדים אתכם בעבודה זרה, <strong>בכבוד בשר ודם מחיתם?!</strong> ומעירים: <strong>והאידנא</strong> <small>[ועכשיו]</small> הם <strong>לא נפקי</strong> <small>[יוצאים]</small> להאיר <strong>עד דמחו להו</strong> <small>[שמכים אותם],</small> שמפני כבוד ה' אינם רוצים לצאת.
 <strong>דרש רבא: מאי דכתיב</strong> <small>[מהו שנאמר]</small> <strong>"ואם בריאה יברא ה' ופצתה האדמה את פיה"</strong> (במדבר טז, ל) — <strong>אמר משה לפני הקדוש ברוך הוא: אם בריאה</strong> (ברואה) כבר <strong>גיהנם</strong> — <strong>מוטב, ואם לאו</strong> <small>[לא]</small> — <strong>יברא ה'</strong> אותה עכשיו. ושואלים: <strong>למאי</strong> <small>[למה]</small> לאיזה ענין ביקש זאת? <strong>אילימא למבריה</strong> <small>[אם תאמר לברוא אותה]</small> <strong>ממש, והא</strong> <small>[והרי]</small> יודעים אנו ש<strong>"אין כל חדש תחת השמש"</strong> (קהלת א, ט), שלא תיתכן בריאת דבר חדש לגמרי לאחר ששת ימי בראשית, <strong>אלא לקרובי פיתחא</strong> <small>[לקרב</small> את <small>פתחה]</small> של גיהנם לאותו מקום, שייבלעו שם עדת קרח.
  על הנאמר <strong>"ובני קרח לא מתו"</strong> (במדבר כו, יא), <strong>תנא</strong> <small>[שנה</small> החכם<small>]</small> <strong>משום</strong> (בשם) <strong>רבינו, אמרו: מקום נתבצר</strong> (נתחזק ונבדל) <strong>להם בגיהנם וישבו עליו ואמרו שירה. אמר רבה בר בר חנה: זימנא חדא הוה קאזלינא באורחא</strong> <small>[פעם אחת הייתי הולך בדרך],</small> <strong>אמר לי ההוא טייעא</strong> <small>[ערבי אחד]:</small> <strong>תא ואחוי</strong> <small>[בוא ואראה]</small> <strong>לך</strong> את <strong>בלועי</strong> מחלוקת <strong>קרח.</strong> <strong>אזיל חזא תרי בזעי דהוה קא נפק קיטרא מנייהו</strong> <small>[הלך</small> ו<small>ראה שני בקעים שיוצא עשן מהם].</small> <strong>שקל גבבא דעמרא, אמשייה מיא, ואותביה בריש רומחיה, ואחלפיה התם, איחרך</strong> <small>[לקח</small> אותו ערבי <small>גיזת צמר, הרטיבה במים, ושמה בראש רומחו, והעביר אותה שם, ונחרכה]</small> להראותו כמה לוהט המקום. <strong>אמר לי: אצית מה שמעת</strong> <small>[הקשב מה אתה שומע],</small> <strong>ושמעית דהוו קאמרי הכי</strong> <small>[ושמעתי</small> אותם <small>שהיו</small> <small>אומרים כך]:</small> <strong>"משה ותורתו אמת, והן</strong> (עצמם) <strong>בדאים".</strong>
## דף קי:
 <strong>אמר ליה</strong> <small>[לו]</small> הערבי: <strong>כל תלתין יומין מהדרא להו</strong> <small>[שלושים יום מחזירה אותם]</small> <strong>גיהנם</strong> למקום זה <strong>כ</strong>דרך שמתבשל <strong>בשר בתוך קלחת, ואמרי הכי</strong> <small>[ואומרים</small> הם <small>כך]:</small> <strong>"משה ותורתו אמת והן בדאים".</strong>
 <big>א</big> שנינו במשנה ש<strong>דור המדבר אין להם חלק לעולם הבא.</strong> <strong>תנו רבנן</strong> <small>[שנו חכמים]:</small> <strong>דור המדבר אין להם חלק לעולם הבא, שנאמר: "במדבר הזה יתמו ושם ימתו"</strong> (במדבר יד, לה) ומפרשים: <strong>"יתמו"</strong> — <strong>בעולם הזה, "ושם ימתו"</strong> — <strong>בעולם הבא. ואמר</strong> בענין דור המדבר: <strong>"אשר נשבעתי באפי אם יבאון אל מנוחתי"</strong> (תהלים צה, יא), כלומר, שאינם זוכים למנוחת הנצח, אלו <strong>דברי ר' עקיבא.</strong>
 <strong>ר' אליעזר אומר: באין הן לעולם הבא, שנאמר: "אספו לי חסידי כרתי בריתי עלי זבח"</strong> (תהלים נ, ה) — אלו יוצאי מצרים שכרתו ברית עולם עם ה' בהר סיני. <strong>אלא מה אני מקיים "אשר נשבעתי באפי"?</strong> יש להבין: <strong>באפי</strong> (בכעסי) <strong>נשבעתי</strong> בשעתו, <strong>וחוזרני בי</strong> כאשר סרה חמת ה' מהם.
 <strong>ר' יהושע בן קרחה אומר: לא נאמר פסוק זה</strong> לדור המדבר <strong>אלא כנגד דורות הבאים,</strong> וכך יש להבינו: <strong>"אספו לי חסידי"</strong> — <strong>אלו צדיקים שבכל דור ודור, "כרתי בריתי"..</strong> — <strong>אלו חנניה מישאל ועזריה שמסרו עצמן</strong> על קידוש השם <strong>לתוך כבש האש, "עלי זבח"</strong> — <strong>אלו ר' עקיבא וחביריו, שמסרו עצמן לשחיטה על דברי תורה.</strong>
 <strong>ר' שמעון בן מנסיא אומר: באים הן</strong> דור המדבר <strong>לעולם הבא, שנאמר: "ופדויי ה' ישבון ובאו ציון ברנה"</strong> (ישעיה לה, י), לומר שאותם שפדה ה' פעם — עוד יבואו לציון. <strong>אמר רבה בר בר חנה אמר ר' יוחנן: שבקה</strong> <small>[עזב,</small> הניח <small>אותה]</small> <strong>ר' עקיבא לחסידותיה</strong> <small>[את חסידותו]</small> ודרש דברים קשים מאוד. והרי אלו יוצאי מצרים <strong>ש</strong>הרי <strong>נאמר</strong> עליהם <strong>"הלך וקראת באזני ירושל  ם לאמר</strong> כה אמר ה' <strong>זכרתי לך חסד נעוריך אהבת כלולתיך לכתך אחרי במדבר בארץ לא זרועה"</strong> (ירמיה ב, ב) — <strong>ומה אחרים באים</strong> לעולם הבא <strong>בזכותם</strong> של יוצאי מצרים שהלכו אחרי ה' במדבר, <strong>הם עצמן לא כל שכן.</strong>
 <big>ב משנה</big> <strong>עשרת השבטים אינן עתידין לחזור</strong> עוד לארץ ישראל אף בימות המשיח, <strong>שנאמר: "וישלכם אל ארץ אחרת כיום הזה"</strong> (דברים כט, כז), <strong>מה היום הולך ואינו חוזר</strong> — <strong>אף הם הולכים ואינן חוזרים,</strong> אלו <strong>דברי ר' עקיבא. ר' אליעזר אומר: "כיום הזה",</strong> משמעו — <strong>מה יום מאפיל ומאיר</strong> למחרת — <strong>אף עשרת השבטים שאפילה להן</strong> בזמנו, <strong>כך עתידה להאיר להם</strong> לעתיד לבא.
 <big>ג גמרא</big> ועוד בענין עשרת השבטים <strong>תנו רבנן</strong> <small>[שנו חכמים]</small> בתוספתא: בני <strong>עשרת השבטים אין להם חלק לעולם הבא, שנאמר: "ויתשם ה' מעל אדמתם באף ובחמה ובקצף גדול</strong> וישליכם אל ארץ אחרת כיום הזה<strong>"</strong> (דברים כט, כז, ודורשים: <strong>"ויתשם ה' מעל אדמתם"</strong> — <strong>בעולם הזה, "וישלכם אל ארץ אחרת"</strong> — <strong>לעולם הבא,</strong> אלו <strong>דברי ר' עקיבא. ר' שמעון בן יהודה איש כפר עכו אומר משום</strong> (בשם) <strong>ר' שמעון: אם מעשיהם</strong> ממשיכים להיות רעים <strong>כיום הזה</strong> שהם חוטאים — <strong>אינן חוזרין, ואם לאו</strong> <small>[לא]</small> שישובו בתשובה — <strong>חוזרין.</strong>
 <strong>רבי אומר: באים הם</strong> בני עשרת השבטים <strong>לעולם הבא, שנאמר: "ביום ההוא יתקע בשופר גדול</strong> ובאו האובדים בארץ אשור והנדחים בארץ מצרים והשתחוו לה' בהר הקודש בירושלים<strong>"</strong> (ישעיה כז, יג). <strong>אמר רבה בר בר חנה אמר ר' יוחנן:</strong> אף כאן <strong>שבקה</strong> <small>[עזב,</small> הניח <small>אותה]</small> <strong>ר' עקיבא לחסידותיה</strong> <small>[את חסידותו]</small> ודרש דברים קשים, אף על פי <strong>שנאמר: "הלך וקראת את הדברים האלה צפונה ואמרת שובה משבה ישראל נאם ה' לוא אפיל פני בכם כי חסיד אני נאם ה' לא אטור לעולם"</strong> (ירמיה ג, יב), הרי שניבא הנביא לשיבת עשרת השבטים לארץ.
 <big>ד</big> כיון שהוזכר הדבר שואלים: <strong>מאי חסידותיה</strong> <small>[מהי חסידותו]</small> של ר' עקיבא שהוזכרה כאן? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>קטני בני רשעי ישראל,</strong> כלומר, ילדים קטנים שמתו לרשעי ישראל, שאין להם לא זכות עצמם ולא זכות אבות <strong>אין באין לעולם הבא, שנאמר: "כי הנה היום בא בער כתנור והיו כל זדים וכל עשה רשעה קש ולהט אתם היום הבא אמר ה' צבאות אשר לא יעזב להם שרש וענף"</strong> (מלאכי ג, יט), "שורש וענף" משמעו צאצאים, וכך הוא נדרש: לא יעזב להם <strong>"שרש"</strong> משמעו — <strong>בעולם הזה, "וענף"</strong> — <strong>לעולם הבא,</strong> אלו <strong>דברי רבן גמליאל.</strong>
 <strong>ר' עקיבא אומר: באים הם לעולם הבא, שנאמר: "שמר פתאים ה'</strong> דלותי ולי יהושיע<strong>"</strong> (תהלים קטז, ו), <strong>שכן קורין בכרכי הים לינוקא</strong> <small>[לתינוק]</small> <strong>"פתיא",</strong> ואם כן "פתאים" הם התינוקות. <strong>ואומר "גדו אילנא וחבלוהי ברם עקר שרשוהי בארעא שבקו"</strong> (דניאל ד, כ) <small>[קצצו את האילן וחבלוהו, אבל</small> את <small>עיקר שורשיו בארץ הניחו],</small> ואם לנבוכדנצר נאמר כך, כל שכן לרשעי ישראל. <strong>אלא מה אני מקיים "לא יעזב להם שרש וענף"</strong> — <strong>שלא יניח להם לא מצוה ולא שיורי מצוה</strong> שיקבלו עליה שכר. הרי שר' עקיבא מהפך בזכות אלה ומוצא להם תקוה. <strong>דבר אחר: "שרש"</strong> — <strong>זו נשמה, "וענף"</strong> — <strong>זה הגוף,</strong>
 <strong>אבל קטני בני רשעי אומות העולם דברי הכל אין באין לעולם הבא,</strong> שאין להם זכות כלל. <strong>ורבן גמליאל נפקא ליה</strong> <small>[יוצא לו</small> דבר זה<small>]</small> בקטני רשעי האומות <strong>מ</strong>הכתוב <strong>"ותאבד כל זכר למו"</strong> (ישעיה כו, יד).
 <strong>אתמר</strong> <small>[נאמר]</small> שנחלקו חכמים בנושא דומה: <strong>קטן</strong> (תינוק) שמת <strong>מאימתי</strong> הוא <strong>בא לעולם הבא? ר' חייא ור' שמעון בר רבי</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: משעה שנולד, וחד</strong> <small>[ואחד</small> מהם<small>]</small> <strong>אמר: משעה שסיפר</strong> (דיבר), ומסבירים: <strong>מאן דאמר</strong> <small>[מי שאומר]</small> <strong>משעה שנולד,</strong> הוא לומד זאת ממה <strong>שנאמר: "יבאו ויגידו צדקתו לעם נולד כי עשה"</strong> (תהלים כב, לב). <strong>ומאן דאמר</strong> <small>[ומי שאומר]</small> <strong>משעה שסיפר</strong> (שדיבר), הוא לומד זאת <strong>דכתיב</strong> <small>[שנאמר]:</small> <strong>"זרע יעבדנו יספר לה' לדור"</strong> (שם לא), שמשעה שהוא מספר, מאז שייך הוא לה'.
 <strong>אתמר</strong> <small>[נאמר]</small> שנחלקו אמוראים אחרים באותו ענין, <strong>רבינא אמר: משעה שנזרע</strong> אף לפני שנולד הוא בא לחיי העולם הבא, <strong>דכתיב</strong> <small>[שנאמר]:</small> <strong>"זרע יעבדנו"</strong> (תהלים כב, לב), משמע שכבר מהיותו זרע בלבד הריהו זוכה לחיי עולם. <strong>ר' נחמן בר יצחק אמר: משעה שנימול, דכתיב</strong> <small>[שנאמר]:</small> <strong>"עני אני וגוע מנער נשאתי אמיך אפונה"</strong> (תהלים פח, טז), שמשעה שהוא נושא עליו את סימן הברית מפני מורא ה' ("אמיך"), מאז פונה הוא אליו ושייך לו.
 <strong>תנא</strong> <small>[שנה</small> החכם<small>]</small> <strong>משום</strong> (בשם) <strong>ר' מאיר: משעה שיאמר</strong> הילד <strong>"אמן", שנאמר: "פתחו שערים ויבא גוי צדיק שמר אמנים"</strong> (ישעיה כו, ב), <strong>אל תקרי</strong> <small>[תקרא]</small> <strong>"שמר אמנים", אלא: "שאומר אמן",</strong> שמשעה זו נפתחים בפניו שערי העולם הבא.
## דף קיא.
 <strong>מאי</strong> <small>[מה]</small> עניינה, ושבחה של עניית <strong>"אמן"? אמר ר' חנינא:</strong> "אמן" הוא גם ראשי תיבות של <strong>"אל מלך נאמן".</strong>
 <big>א</big> על הנאמר <strong>"לכן הרחיבה שאול נפשה ופערה פיה לבלי חק"</strong> (ישעיה ה, יד), <strong>אמר ריש לקיש:</strong> "בלי חוק" פירושו: <strong>למי שמשייר אפילו חוק אחד</strong> שלא עשאו — פעורה לו השאול. <strong>אמר ר' יוחנן: לא ניחא למרייהו דאמרת להו הכי</strong> <small>[נוח לאדונם,</small> ה', <small>שאומר אתה להם כך],</small> שלשיטתו רוב ישראל יורדי גיהנם הם, <strong>אלא</strong> יש לומר: <strong>אפילו לא למד אלא חוק אחד,</strong> יש לו חלק לעולם הבא, ו"לבלי חוק" פירושו מי שאין לו כל חוק.
  על מה <strong>שנאמר</strong> <strong>"והיה בכל הארץ נאם ה' פי שנים בה יכרתו יגועו והשלישית יותר בה"</strong> (זכריה יג, ח), <strong>אמר ריש לקיש:</strong> "שלישית" זו כוונתה — חלק <strong>שלישי</strong> מצאצאיו <strong>של שם</strong> בן נח, שמלבדם ימותו הכל. <strong>אמר ליה</strong> <small>[לו]</small> <strong>ר' יוחנן</strong> לריש לקיש: <strong>לא ניחא למרייהו דאמרת להו הכי</strong> <small>[נוח לאדונם,</small> ה', <small>שאומר אתה להם כך]</small> שישמיד את רוב העולם, <strong>אלא אפילו</strong> חלק <strong>שלישי של נח,</strong> ששליש מיושבי העולם ישארו בחיים.
  ועל מה שנאמר <strong>"כי אנכי בעלתי בכם ולקחתי אתכם אחד מעיר ושנים ממשפחה"</strong> (ירמיה ג, יד), <strong>אמר ריש לקיש: דברים ככתבן,</strong> שרק בודדים יגאלו, והשאר יאבדו. <strong>אמר ליה</strong> <small>[לו]</small> <strong>ר' יוחנן: לא ניחא ליה למרייהו דאמרת להו הכי</strong> <small>[נוח לו לאדונם,</small> ה', <small>שאומר אתה להם כך],</small> <strong>אלא: אחד מעיר מזכה</strong> את <strong>כל העיר כולה, ושנים ממשפחה מזכין</strong> את <strong>כל המשפחה כולה,</strong> והם נגאלים בזכותם. וכעין זה מסופר כי <strong>יתיב</strong> <small>[ישב]</small> <strong>רב כהנא קמיה</strong> <small>[לפני]</small> <strong>רב, ויתיב וקאמר</strong> <small>[וישב ואמר]</small> שפסוק זה יש לפרשו <strong>דברים ככתבן. אמר ליה</strong> <small>[לו]</small> <strong>רב: לא ניחא ליה למרייהו דאמרת להו הכי</strong> <small>[נוח לו לאדונם,</small> ה', <small>שאומר אתה להם כך],</small> <strong>אלא: אחד מעיר מזכה</strong> את <strong>כל העיר ושנים ממשפחה מזכין</strong> את <strong>כל המשפחה.</strong>
 ואגב מעשה זה מסופר: <strong>חזייה דהוה קא חייף רישיה וסליק ויתיב קמיה</strong> <small>[ראה</small> רב את רב כהנא <small>שהוא חופף את ראשו</small> ואחר כך <small>עולה ויושב לפני]</small> <strong>רב. אמר ליה</strong> <small>[לו]</small> רב: <strong>"ולא תמצא בארץ החיים"</strong> (איוב כח, יג). חשב רב כהנא שהוא פונה אליו ואומר עליו דברי הכתוב. <strong>אמר ליה</strong> <small>[לו]</small> לרב: האם <strong>מילט קא לייטת לי</strong> <small>[מקלל אתה אותי]?</small> <strong>אמר ליה</strong> <small>[לו]:</small> <strong>קרא קאמינא</strong> <small>[פסוק אומר אני]</small> ואין זו פניה אליך, אלא להזכירך כי <strong>לא תמצא תורה במי שמחיה</strong> (מעדן) <strong>עצמו עליה,</strong> אלא בסובלים דוחק בשעת למודם.
 <strong>תניא</strong> <small>[שנויה</small> ברייתא<small>]</small> בענין מיעוט הנגאלים לעתיד, <strong>ר' סימאי אומר: נאמר "ולקחתי אתכם לי לעם"</strong> (שמות ו, ז), <strong>ונאמר "והבאתי אתכם</strong> אל הארץ<strong>"</strong> (שמות ו, ח), <strong>מקיש</strong> <small>[משוה]</small> הכתוב את <strong>יציאתן ממצרים לביאתן לארץ,</strong> כיצד? — <strong>מה ביאתן לארץ</strong> באו רק <strong>שנים מששים ריבוא</strong> שיצאו, שהרי כולם מתו במדבר ונשארו רק כלב ויהושע בן נון, <strong>אף יציאתן ממצרים שנים מששים ריבוא</strong> יצאו והשאר נשארו ומתו שם. <strong>ד</strong><strong>אמר רבא: וכן לימות המשיח,</strong> שרק מעטים מאד יזכו לגאולה, <strong>שנאמר: "וענתה שמה כימי נעוריה וכיום עלותה מארץ מצרים"</strong> (הושע ב, יז), שאף בגאולה יהיו רק מעטים מרבים
 <big>ב</big> <strong>תניא</strong> <small>[שנויה</small> ברייתא<small>],</small> <strong>אמר ר' אלעזר בר' יוסי: פעם אחת נכנסתי לאלכסנדריא של מצרים, מצאתי זקן אחד ואמר לי: בא ואראך מה עשו אבותי</strong> המצריים <strong>לאבותיך</strong> היהודים, חלק <strong>מהם טבעו בים, מהם הרגו בחרב, מהם מעכו בבנין. ועל דבר זה</strong> משום שהתרעם בצערו על יסורי ישראל <strong>נענש משה רבינו, שנאמר: "ומאז באתי אל פרעה לדבר בשמך הרע לעם הזה</strong> והצל לא הצלת את עמך
 <strong>"</strong>(שמות ה, כג), <strong>אמר לו הקדוש ברוך הוא: חבל על דאבדין ולא משתכחין</strong> <small>[חבל על האובדים ואינם נמצאים]</small> עוד, אבות האומה שאין כיוצא בהם. <strong>הרי כמה פעמים נגליתי על אברהם יצחק ויעקב באל שדי ולא הרהרו על מדותי, ולא אמרו לי "מה שמך", אמרתי לאברהם "קום התהלך בארץ לארכה ולרחבה כי לך אתננה"</strong> (בראשית יג, יז), לבסוף <strong>בקש מקום לקבור את שרה ולא מצא</strong> לו, <strong>עד שקנה בארבע מאות שקל כסף, ולא הרהר על מדותי,</strong> ולא התרעם שלא עמדתי בהבטחתי לתת לו את הארץ.
  וכן <strong>אמרתי ליצחק "גור בארץ הזאת ואהיה עמך ואברכך"</strong> (בראשית  כו, ג), <strong>בקשו עבדיו מים לשתות ולא מצאו עד שעשו מריבה, שנאמר: "ויריבו רעי גרר עם רעי יצחק לאמר לנו המים"</strong> (בראשית  כו, כ), <strong>ולא הרהר אחר מדותי.</strong>
 וכן <strong>אמרתי ליעקב "הארץ אשר אתה שכב עליה לך אתננה"</strong> (בראשית   כח, יג), <strong>ביקש מקום לנטוע אהלו, ולא מצא, עד שקנה במאה קשיטה, ולא הרהר אחר מדותי, ולא אמרו לי "מה שמך", ואתה אמרת לי "מה שמך" בתחלה,</strong> ונודעה לך גדולתי יותר ממה שידעו הם, <strong>ועכשיו אתה אומר לי "והצל לא הצלת את עמך"</strong> (שמות ה, כג), <strong>"עתה תראה את אשר אעשה לפרעה"</strong> (שמות ו, א), ויש בכך גם רמז: <strong>במלחמת פרעה</strong> ומפלתו <strong>אתה רואה, ו</strong>אולם <strong>אי</strong> (אין) <strong>אתה רואה במלחמת שלשים ואחד מלכים</strong> שבארץ ישראל, שלא תזכה להנחיל לישראל את הארץ.
 <big>ג</big> נאמר: <strong>"</strong>ויעבור ה' על פניו ויקרא ה' ה' אל רחום וחנון ארך אפים ורב חסד ואמת. נוצר חסד לאלפים... <strong>וימהר משה ויקד ארצה וישתחו"</strong> (שמות לד, ו-ח). ושואלים: <strong>מה ראה משה</strong> במיוחד כאן במדות אלה שמיהר והשתחווה?
 <strong>ר' חנינא בן גמלא אמר:</strong> מידת <strong>"ארך אפים" ראה, ורבנן אמרי</strong> <small>[אומרים]</small> <strong>"אמת" ראה. תניא כמאן דאמר</strong> <small>[שנויה</small> ברייתא <small>כ</small>שיטת <small>מי שאומר]</small> ש<strong>"ארך אפים" ראה, דתניא</strong> <small>[ש</small>כן <small>שנינו</small> בברייתא<small>]:</small> <strong>כשעלה משה למרום מצאו להקדוש ברוך הוא שיושב וכותב "ארך אפים", אמר לפניו: רבונו של עולם! ארך אפים</strong> כוונתו בוודאי <strong>לצדיקים, אמר לו</strong> הקדוש ברוך הוא: <strong>אף לרשעים. אמר ליה</strong> <small>[לו]</small> משה: <strong>רשעים יאבדו! אמר ליה</strong> <small>[לו]:</small> <strong>השתא חזית מאי דמבעי</strong> <small>[עכשיו תראה מה שתצטרך]</small> <strong>לך,</strong>
 <strong>כשחטאו ישראל</strong> במרגלים וביקש משה רחמים עליהם <strong>אמר לו</strong> הקדוש ברוך הוא למשה: <strong>לא כך אמרת לי</strong> שאהיה <strong>ארך אפים לצדיקים</strong> בלבד? ואם כן אינם ראוים לסליחה.
## דף קיא:
 <strong>אמר לפניו: רבונו של עולם! ולא כך אמרת לי,</strong> שאתה מאריך <strong>אף לרשעים? והיינו דכתיב</strong> <small>[וזהו שנאמר]:</small> <strong>"ועתה יגדל נא כח ה' כאשר דברת לאמר"</strong> (במדבר יד, יז), משמע שחוזר ומזכיר כביכול הבטחת ה', בענין זה.
  מסופר:  <strong>ר' חגא הוה סליק ואזיל בדרגא דבי</strong> <small>[היה עולה והולך במדרגות בית]</small> <strong>רבה בר שילא, שמעיה לההוא ינוקא דאמר</strong> <small>[שמע תינוק אחד שאומר]</small> <strong>"עדתיך נאמנו מאד לביתך נאוה קדש ה' לארך ימים"</strong> (תהלים צג, ה) ולמד מכאן שגם אריכות אפים של ה' לאורך ימים, <strong>וסמיך ליה</strong> <small>[וסמוך לו]</small> <strong>"תפלה למשה"</strong> (תהלים צ, א), לומר שפרק זה אף הוא מדבריו של משה רבינו הוא. <strong>אמר</strong> כששמע דברים אלה: <strong>שמע מינה</strong> <small>[למד מכאן]</small> מדת <strong>ארך אפים ראה</strong> ועל כך שיבח.
 <big>א</big> <strong>אמר ר' אלעזר אמר ר' חנינא: עתיד הקדוש ברוך הוא להיות עטרה בראש כל צדיק וצדיק,</strong> שיתן מזיוו עליו, <strong>שנאמר: "ביום ההוא יהיה ה' צבאות לעטרת צבי ולצפירת תפארה לשאר עמו"</strong> (ישעיה כח, ה), <strong>מאי</strong> <small>[מה</small> פירוש<small>]</small> <strong>"לעטרת צבי ולצפירת תפארה"?</strong> — <strong>לעושים רצונו</strong> ("צבי" — לשון רצון בארמית) <strong>ומצפים</strong> ("צפירה") <strong>לישועתו, יכול</strong> יהא עטרת <strong>לכל</strong> — <strong>תלמוד לומר: "לשאר עמו"</strong> — <strong>למי שמשים עצמו כשירים</strong> מתוך ענוה.
  ועוד נאמר שם <strong>"ולרוח משפט ליושב על המשפט ולגבורה משיבי מלחמה שערה"</strong> (ישעיה כח, ו), <strong>"ולרוח משפט"</strong> — <strong>זה הרודה את יצרו</strong> וכופהו מלחטוא, <strong>"וליושב על המשפט"</strong> — <strong>זה הדן דין אמת לאמיתו, "ולגבורה"</strong> — <strong>זה המתגבר ביצרו, "משיבי מלחמה"</strong> — <strong>זה שנושא ונותן במלחמתה של תורה, "שערה"</strong> — <strong>אלו שמשכימין ומעריבין בבתי כנסיות ובתי מדרשות.</strong>
 <strong>אמרה מדת הדין לפני הקדוש ברוך הוא: רבונו של עולם! מה נשתנו אלו מאלו</strong> מה דינם של אחרים העוסקים בתורה ואין בהם מדות טובות אלה? <strong>אמר לה: "וגם אלה ביין שגו ובשכר תעו.. פקו פליליה"</strong> (שם ז), <strong>ואין "פוקה" אלא גיהנם, שנאמר</strong> בדברי אביגיל לדוד: <strong>"</strong>ו<strong>לא תהיה זאת לך לפוקה"</strong> (שמואל א' כה, לא), <strong>ואין</strong> משמעות לשון <strong>"פלילה" אלא דיינין, שנאמר: "ונתן בפללים"</strong> (שמות כא, כב), שאנשים שלא עסקו כך בתורה תעו ושגו, ואין ראוים למתן שכר, אלא להיפך מזה.
 <big>ב משנה</big> <strong>אנשי עיר הנדחת אין להם חלק לעולם הבא, שנאמר: "יצאו אנשים בני בליעל מקרבך וידיחו את ישבי עירם"</strong> (דברים יג, יד). <strong>ואינן נהרגים</strong> בדין עיר הנדחת <strong>עד</strong> שיתקיימו כמה וכמה תנאים: <strong>שיהיו מדיחיה מאותה העיר, ומאותו השבט, ועד שיודח רובה</strong> של העיר, <strong>ועד שידיחוה אנשים</strong> (גברים). ואולם אם <strong>הדיחוה נשים</strong> או <strong>קטנים, או שהודח</strong> רק <strong>מיעוטה</strong> של העיר, <strong>או שהיו מדיחיה חוצה לה</strong> ולא מבני העיר והשבט — בכל אלה <strong>הרי אלו</strong> נדונים <strong>כיחידים.</strong> וכדי לדון את העיר <strong>צריכין</strong> כל בני העיר <strong>שני עדים והתראה לכל אחד ואחד</strong> שאכן עבד עבודה זרה.
 <strong>זה חומר ב</strong>דינם של <strong>יחידים</strong> העובדים עבודה זרה <strong>מבמרובים</strong> (תושבי עיר שלמה שהודחו) — <strong>שהיחידים</strong> שעובדים עבודה זרה נידונים <strong>ב</strong>מיתה חמורה של <strong>סקילה, לפיכך ממונם פלט</strong> (ניצל) וניתן ליורשיהם. <strong>ו</strong>אילו <strong>המרובין</strong> נדונים <strong>בסייף, לפיכך ממונם</strong> כולו <strong>אבד,</strong> שמחרימים את כל העיר.
  נאמר:  <strong>"הכה תכה את ישבי העיר ההיא לפי חרב"</strong> (דברים יג, טז), לומר כי <strong>החמרת</strong> (שיירת חמורים) <strong>והגמלת</strong> (שיירת גמלים) <strong>העוברת ממקום למקום</strong> — <strong>הרי אלו מצילין אותה.</strong>
 שאם היו בעיר ולא נדחו לעבודה זרה — מצטרפים להיות כרובה של עיר להצילה מהשמדה, <strong>שנאמר: "החרם אתה ואת כל אשר בה ואת בהמתה לפי חרב"</strong> (דברים יג טז) <strong>מכאן אמרו: נכסי צדיקים</strong> (שלא חטאו בעבודה זרה) שהיו <strong>בתוכה</strong> — <strong>אובדין</strong> עם כל העיר, אבל <strong>שבחוצה לה פליטין</strong> (ניצלים). ונכסים <strong>של רשעים, בין</strong> שהיו <strong>בתוכה בין שבחוצה לה</strong> — <strong>הרי אלו אובדין,</strong>
 <strong>שנאמר: "ואת כל שללה תקבץ אל תוך רחבה"</strong> (דברים יג יז). ו<strong>אם אין לה רחוב</strong> לאותה עיר — <strong>עושין לה רחוב</strong> כדי לקיים בה כלשון הכתוב, <strong>היתה רחבה חוצה לה</strong> מחוץ לחומתה — <strong>כונסין אותה לתוכה,</strong> שמוסיפים חומה שתכלול גם את הרחוב,
 <strong>שנאמר: "ושרפת באש את העיר ואת כל שללה כליל לה' אלהיך"</strong> (דברים יג יז), ומדייקים: <strong>"שללה"</strong> — <strong>ולא שלל שמים, מכאן אמרו: ההקדשות שבה</strong> שהוקדשו לשמים ואינם עוד רכוש אנשי העיר — <strong>יפדו, ותרומות</strong> — לא יאכלו ולא ישרפו, אלא <strong>ירקבו, מעשר שני וכתבי הקדש</strong> שהיו בה — <strong>יגנזו.</strong>
 על הנאמר <strong>"כליל לה' אלהיך", אמר ר' שמעון: אמר הקדוש ברוך הוא, אם אתם עושין דין בעיר הנדחת</strong> — <strong>מעלה אני עליכם כאילו אתם מעלים עולה כליל לפני.</strong>
 ומה שנאמר <strong>"והיתה תל עולם"</strong> (דברים יג יז), כוונתו: <strong>לא תעשה</strong> אפילו מקום <strong>גנות ופרדסים,</strong> אלו <strong>דברי ר' יוסי הגלילי. ר' עקיבא אומר,</strong> מה שנאמר: <strong>"לא תבנה עוד",</strong> הכוונה: <strong>לכמות שהיתה אינה נבנית, אבל נעשית היא גנות ופרדסים. "ולא ידבק בידך מאומה מן החרם"</strong> (דברים יג יח) — <strong>שכל זמן שהרשעים בעולם</strong> — <strong>חרון אף בעולם</strong> כולו, <strong>אבדו רשעים מן העולם</strong> — <strong>נסתלק חרון אף מן העולם.</strong>
 <big>ג גמרא</big> <strong>תנו רבנן</strong> <small>[שנו חכמים]</small> במדרש הכתוב "יצאו אנשים בני בליעל מקרבך וידיחו את יושבי עירם לאמור נלכה ונעבדה אלהים אחרים אשר לא ידעתם" (דברים יג יד), <strong>"יצאו"</strong> כוונתו — <strong>הן,</strong> המדיחים עצמם, <strong>ולא שלוחין</strong> ששלחו להדחה. <strong>"אנשים"</strong> — <strong>אין אנשים פחות משנים,</strong> שמיעוט רבים שנים. <strong>דבר אחר: "אנשים"</strong> להדגיש: <strong>ולא נשים. "אנשים"</strong> — <strong>ולא קטנים.</strong>
 <strong>"בני בליעל"</strong> — <strong>בנים שפרקו עול שמים מצואריהם. "מקרבך"</strong> — ללמד שעיר זו היא בתוך ישוב ישראל <strong>ולא מן הספר,</strong> שאז אין נוהגים בה בדין זה. <strong>"ישבי עירם"</strong> — <strong>ולא יושבי עיר אחרת. "לאמר"</strong> — רמז <strong>שצריכין עדים והתראה</strong> ("לאמר") <strong>לכל אחד ואחד</strong> שחטא.
 <strong>איתמר</strong> <small>[נאמר]</small> שנחלקו אמוראים בבעיה, <strong>ר' יוחנן אמר: חולקין עיר אחת</strong> שתהא נחלה <strong>לשני שבטים</strong> יחד, <strong>וריש לקיש אמר: אין חולקין עיר אחת לשני שבטים. איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו במשנתנו: <strong>עד שיהו מדיחיה מאותה העיר ומאותו שבט, מאי לאו</strong> <small>[האם לא]</small> הכוונה <strong>אף על גב</strong> <small>[אף על פי]</small> ש<strong>מדיחיה מאותה העיר, אי איכא</strong> <small>[אם יש]</small> גם תנאי זה שהם <strong>מאותו שבט</strong> — <strong>אין</strong> <small>[כן]</small> <strong>אי</strong> <small>[אם]</small> <strong>לא</strong> — <strong>לא,</strong> ולכן <strong>שמע מינה</strong> <small>[למד מכאן]</small> ש<strong>חולקין עיר אחת לשני שבטים,</strong> שאם לא כן הרי יושבי העיר הם ממילא גם בני אותו שבט!
  ודוחים:  <strong>לא,</strong> אין זו הוכחה, יתכן ש<strong>נפלה ליה</strong> <small>[לו]</small> נחלה בעיר זו <strong>בירושה</strong> מצד אמו שהיתה משבט אחר. <strong>אי נמי דיהבוה ניהליה</strong> <small>[שנתנו לו אותה]</small> נחלה <strong>במתנה,</strong> אבל בחלוקה לשבטים אין נותנים עיר אחת לשני שבטים יחד.
 <strong>איתיביה</strong> <small>[הקשה לו]</small> ר' יוחנן לריש לקיש: נאמר בהקצאת ערים ללויים <strong>"ערים תשע מאת שני השבטים האלה"</strong> (יהושע כא, טז), <strong>מאי לאו</strong> <small>[האם לא]</small> הכוונה <strong>ארבע ופלגא מהאי וארבע ופלגא מהאי</strong> <small>[ארבע וחצי מ</small>שבט <small>זה, וארבע וחצי מזה]</small> <strong>ושמע מינה</strong> <small>[ולמד מכאן]</small> ש<strong>חולקין עיר אחת לשני שבטים!</strong> ודוחים: <strong>לא, ארבעה מהאי</strong> <small>[מ</small>שבט <small>זה]</small> <strong>וחמש מהאי</strong> <small>[מ</small>שבט <small>זה]</small> והקשה לו:
 <strong>אי הכי לפרוש פרושי</strong> <small>[שיפרש]</small> איזה שבט נתן את העיר היתירה!
## דף קיב.
 ומעירים: אכן <strong>קשיא</strong> <small>[קשה]</small> הדבר לשיטתו.
 <strong>איבעיא להו</strong> <small>[נשאלה להם</small> ללומדים השאלה<small>]:</small> <strong>הודחו</strong> בני עיר הנדחת <strong>מאליהן</strong> בלא מדיחים, <strong>מהו</strong> דינם? וצדדי השאלה: <strong>"וידיחו" אמר רחמנא</strong> <small>[אמרה התורה],</small> ללמד: <strong>ולא שהודחו מאליהן. או דילמא</strong> <small>[שמא]</small> הדין כן <strong>אפילו</strong> כאשר <strong>הודחו מאליהן.</strong>
 ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנתנו: <strong>הדיחוה נשים וקטנים</strong> אינה קרויה עיר הנדחת, והם ניצולים, <strong>אמאי</strong> <small>[</small>ו<small>מדוע]</small> נאמר כן? <strong>ליהוי</strong> <small>[שיהיו]</small> <strong>כהודחו מאליהן,</strong> אם כן משמע שהמודחים מאליהם — פטורים! ודוחים: אין להשוות, <strong>הנך בתר נפשייהו גרידי</strong> <small>[אלה</small> שהודחו מאליהם <small>אחרי עצמם</small> הם <small>נגררים],</small> ועושים בכל לבם, ושמא הם חייבים, <strong>הני בתר</strong> <small>[אלה אחר]</small> <strong>נשים וקטנים גרידי</strong> <small>[</small>הם <small>נגררים],</small> ואינם אדוקים בעבודה זרה. ואם כן אי אפשר להוכיח דבר.
 <big>א</big> במשנה שנינו שאין דנים את העיר <strong>עד שיודח רובה.</strong> ושואלים: <strong>היכי עבדינן</strong> <small>[כיצד אנו עושים]</small> למעשה לקבוע שאכן הודח רובה? <strong>אמר רב יהודה: דנין</strong> כל אחד מבני העיר, <strong>וחובשין</strong> אותו בבית הסוהר, <strong>דנין וחובשין</strong> עד שמגיעים לרובה של עיר. <strong>אמר ליה</strong> <small>[לו]</small> <strong>עולא: נמצא אתה מענה את דינן של אלו</strong> שנידונו כבר שהם יושבים ויודעים שהם חייבי מיתה, והרי אסור לענות את הדין! <strong>אלא אמר עולא: דנין וסוקלין, דנין וסוקלין</strong> עד שמגיעים לחצי העיר, ומכאן והלאה דנים בסייף.
 <strong>איתמר</strong> <small>[נאמר]</small> שנחלקו בדבר גם חכמים אחרים, <strong>ר' יוחנן אמר: דנין וסוקלין, דנין וסוקלין, וריש לקיש אמר: מרבין להן בתי דינין</strong> וכל אחד מבתי הדין דן אחד מבני העיר, כדי שידונו בבת אחת.
  ושואלים:  <strong>איני</strong> <small>[וכי כן]</small> הוא?! <strong>והאמר</strong> <small>[והרי אמר]</small> <strong>ר' חמא בר יוסי אמר ר' אושעיא:</strong> נאמר <strong>"והוצאת את האיש ההוא או את האשה ההיא...</strong> אל שעריך<strong>"</strong> (דברים יז, ה) ולמדים: <strong>איש ואשה אתה מוציא לשעריך</strong> ודן בבית דין מקומי, <strong>ואי</strong> (אין) <strong>אתה מוציא כל העיר כולה לשעריך,</strong> אלא נדונים בסנהדרי גדולה! <strong>אלא</strong> כך עושים: <strong>מרבין להן בתי דינין ומעיינין בדיניהן,</strong> וכאשר הגיעו למסקנה שרובם עבדו עבודה זרה אין גומרים את דינם, אלא <strong>מסקינן להו</strong> <small>[מעלים אותם]</small> <strong>לבית דין הגדול, וגמרי להו לדינייהו, וקטלי להו</strong> <small>[וגומרים את דינם, והורגים אותם].</small>
 <big>ב</big> נאמר: <strong>"הכה תכה את ישבי העיר</strong> החרם אותה ואת כל אשר בה ואת בהמתה לפי חרב<strong>"</strong> (דברים יג, טז). <strong>תנו רבנן</strong> <small>[שנו חכמים]:</small> <strong>החמרת</strong> (שיירת חמורים) <strong>והגמלת</strong> (שיירת גמלים) <strong>העוברת ממקום למקום, לנו בתוכה והודחו עמה, אם נשתהו שם שלשים יום</strong> — <strong>הן</strong> נידונים <strong>בסייף וממונן אבד,</strong> אם שהו שם <strong>פחות מיכן</strong> (מכך) — <strong>הן</strong> נידונים <strong>בסקילה</strong> כיחידים, <strong>וממונן פלט.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>כמה יהיה</strong> אדם <strong>בעיר ויהיה</strong> דינו <strong>כאנשי העיר</strong> לכל חיובי צדקה ומיסים — <strong>שנים עשר חדש,</strong> ולא שלשים יום! <strong>אמר רבא: לא קשיא</strong> <small>[אין</small> זה <small>קשה]</small> <strong>הא</strong> <small>[זה]</small> שהות שנים עשר חודש — כדי <strong>למיהוי מבני מתא</strong> <small>[להיות מבני העיר],</small> <strong>הא למיהוי מיתבי מתא</strong> <small>[וזה להיות מיושבי העיר]</small> דיו בשלושים יום.
 <strong>והתניא</strong> <small>[ו</small>אכן כן <small>שנינו</small> בברייתא<small>]:</small> <strong>המודר הנאה מבני העיר</strong> (שנדר שאינו רוצה ליהנות מבני עיר מסויימת), <strong>אם יש אדם שנשתהא שם שנים עשר חדש</strong> — <strong>אסור ליהנות ממנו,</strong> שהריהו מבני העיר. שהה שם <strong>פחות מיכן</strong> — <strong>מותר ליהנות ממנו.</strong> אם נדר שייאסר <strong>ביושבי העיר,</strong> מי ש<strong>נשתהא שלשים יום</strong> — <strong>אסור ליהנות ממנו, פחות מיכן</strong> — <strong>מותר ליהנות ממנו.</strong> וכיון שבעיר הנדחת נאמר "יושבי העיר", הרי בכלל זה כל ששהו בה שלושים יום.
 <big>ג</big> נאמר: <strong>"החרם אתה ואת כל אשר בה"</strong> (דברים יג, טז). <strong>תנו רבנן</strong> <small>[שנו חכמים]:</small> מה שנאמר <strong>"החרם אותה ואת כל אשר בה",</strong> הרי זה בא למעט: <strong>פרט לנכסי צדיקים שבחוצה לה</strong> שאין מחרימים אותם, <strong>"ואת כל אשר בה"</strong> — <strong>לרבות נכסי צדיקים שבתוכה.</strong> עוד נאמר "ואת כל שללה תקבץ אל תוך רחובה" (דברים יג יז), <strong>"שללה"</strong> כוונתו: של אנשי העיר <strong>ולא שלל שמים,</strong> שחפצים השייכים להקדש אינם בכלל זה, <strong>"ואת כל שללה"</strong> בא <strong>לרבות נכסי רשעים שחוצה לה</strong> לשריפה.
 <strong>אמר ר' שמעון: מפני מה אמרה תורה נכסי צדיקים שבתוכה יאבדו,</strong> ומדוע מענישים אותם על חטאי אחרים? אלא <strong>מי גרם להם</strong> לצדיקים <strong>שידורו בתוכה,</strong> בעיר זו של רשעים — <strong>ממונם</strong> שקשרם לעיר זו, <strong>לפיכך ממונם אבד.</strong> <strong>ד</strong><strong>אמר מר</strong> <small>[החכם]:</small> הכתוב <strong>"ואת כל שללה תקבץ"</strong> (דברים יג יז) נדרש: <strong>לרבות נכסי רשעים שבחוצה לה</strong> אף הם נשרפים עמה. <strong>אמר רב חסדא: ובנקבצים לתוכה,</strong> כלומר, דברים שאפשר לקבוץ בו ביום לתוך העיר.
 <strong>אמר רב חסדא: פקדונות של אנשי עיר הנדחת מותרין.</strong> ושואלים: <strong>היכי דמי</strong> <small>[כיצד הוא</small> בדיוק<small>]?</small> מה היתה כוונת רב חסדא? <strong>אי לימא</strong> <small>[אם תאמר]</small> שמדובר בפקדונות השייכים ל<strong>עיר אחרת ואיתנהו בגוה</strong> <small>[ונמצאים בתוכה]</small> — <strong>פשיטא</strong> <small>[פשוט]</small> ש<strong>מותרין,</strong> הרי <strong>לאו</strong> <small>[לא]</small> <strong>"שללה" הוא,</strong> אלא רכוש אחרים. <strong>ואלא</strong> תאמר כי מדובר בפקדונות <strong>דידהו</strong> <small>[שלהם]</small> <strong>ואיתנהו</strong> <small>[וישנם]</small> <strong>בעיר אחרת,</strong> אם כן יש לדון בהם כבשאר נכסי העיר, <strong>אי</strong> <small>[אם]</small> ש<strong>נקבצין לתוכה</strong> — <strong>אמאי</strong> <small>[מדוע]</small> <strong>מותרין,</strong> הרי כבר אמרנו שנכסי רשעים אובדים! <strong>ואי</strong> <small>[ואם]</small> <strong>אין נקבצין לתוכה</strong> — <strong>הא</strong> <small>[הרי]</small> כבר <strong>אמרה חדא זימנא</strong> <small>[פעם אחת]</small> להלכה זו שנכסים שאין נקבצים אין שורפים.
  ומשיבים:  <strong>לא, לעולם</strong> מדובר בנכסים של <strong>עיר אחרת דמפקדי בתוכה</strong> <small>[שמופקדים בתוכה],</small> <strong>והכא במאי עסקינן</strong> <small>[וכאן במה אנו עוסקים]</small> — <strong>כגון דקביל עליה</strong> <small>[שקיבל עליו,</small> על עצמו<small>]</small> בן העיר הנדחת שהחזיק בפקדון <strong>אחריות.</strong> <strong>מהו דתימא</strong> <small>[שתאמר]:</small> <strong>כיון דקביל עליה</strong> <small>[שקיבל עליו]</small> <strong>אחריות</strong> — <strong>כדידיה דמי</strong> <small>[כשלו</small> הם <small>נחשבים]</small> ויאבדו עם רכושו, על כן <strong>קא משמע לן</strong> <small>[השמיע לנו]</small> שאין הדבר כן.
 <strong>אמר רב חסדא: בהמה</strong> שהיתה <strong>חציה של עיר הנדחת וחציה של עיר אחרת</strong> — <strong>אסורה</strong> כולה. <strong>עיסה,</strong> השייכת <strong>חציה של עיר הנדחת וחציה של עיר אחרת</strong> — <strong>מותרת</strong> בחלקה השייך לעיר אחרת. ושואלים: <strong>מאי טעמא</strong> <small>[מה טעם]</small> ההבדל? ומסבירים: <strong>בהמה כמאן דלא פליגא דמיא</strong> <small>[כמי שאינה חלוקה</small> היא <small>נחשבת],</small> שהרי אי אפשר להשתמש לאכילה בחצי בהמה, שכן אינה נאכלת בלא שחיטה שהיא מעשה בכולה, וכיון שלא שייך לחלקה בעודה בחיים, הריהי נחשבת בשל כך לדבר שלם, ומכיון שנאסר חלקה — נאסרה כולה. ואילו <strong>עיסה כמאן דפליגא דמיא</strong> <small>[כמי שחלוקה נחשבת],</small> שלצורך חלוקה נעשתה, וודאי מחלקים אותה, ולכן רק חציה אסור.
 <strong>בעי</strong> <small>[שאל]</small> <strong>רב חסדא: בהמת עיר הנדחת מהו דתיתהני</strong> <small>[שתועיל]</small> <strong>בה</strong> <strong>שחיטה</strong> לפחות כדי <strong>לטהרה מידי</strong> טומאת <strong>נבילה?</strong> שאם הורגים את בהמות העיר הרי הן נעשות נבילה ומטמאות במגע ובמשא, והאם אפשר לשחטה קודם שתהרג, כדי שלא תטמא. וצדדי השאלה: האם <strong>"לפי חרב"</strong> (דברים יג טז) <strong>אמר רחמנא</strong> <small>[אמרה התורה],</small> ומשמעו — <strong>לא שנא שחטה משחט, לא שנא קטלא מקטל</strong> <small>[אינו שונה</small> אם <small>שחט אותה, אינו שונה</small> אם <small>הורג אותה]</small> באופן אחר תמיד אינה ראויה וכנבילה היא, <strong>או דלמא</strong> <small>[שמא]</small> <strong>כיון</strong> ש<strong>שחטה מהניא</strong> <small>[מועילה]</small> <strong>לה</strong> ה<strong>שחיטה,</strong> <strong>מאי</strong> <small>[מה</small> הדין<small>]?</small> לשאלה זו לא נמצא פתרון ועל כן <strong>תיקו</strong> <small>[תעמוד]</small> במקומה.
 <strong>בעי</strong> <small>[שאל]</small> <strong>רב יוסף: שיער נשים צדקניות</strong> שבעיר <strong>מהו</strong> דינו? <strong>אמר רבא:</strong> מה מקום לשאלה זו, <strong>הא</strong> <small>[הרי]</small> מדבריך משמע ששער של <strong>רשעיות אסור?</strong> ואולם הלא <strong>"תקבץ... ושרפת" כתיב</strong> <small>[נאמר]</small> (דברים יג, יז), ללמד: <strong>מי שאינו מחוסר אלא קביצה ושריפה, יצא זה,</strong> השיער, <strong>ש</strong>הוא <strong>מחוסר תלישה וקביצה ושריפה.</strong> ואם כן שיער נשים אינו נאסר כלל!
 <strong>אלא אמר רבא:</strong> השאלה היא לגבי <strong>פיאה נכרית.</strong> ושואלים: <strong>היכי דמי</strong> <small>[כיצד בדיוק</small> הדבר<small>]</small> <strong>אי</strong> <small>[אם]</small> ש<strong>מחובר</strong> הפאה הנכרית <strong>בגופה</strong> — <strong>כגופה דמיא</strong> <small>[נחשב]</small> ונדונו כגופה! ומשיבים: <strong>לא צריכא</strong> <small>[נצרכה]</small> אלא לאופן <strong>דתלי בסיבטא</strong> <small>[כשתלויה</small> הפיאה <small>ביתד]</small> ויש לברר: האם <strong>כנכסי צדיקים שבתוכה דמי</strong> <small>[נחשב]</small> — <strong>ואבד, או דלמא</strong> <small>[שמא]</small> <strong>כיון דעיילא ונפקא</strong> <small>[שנכנסת ויוצאת</small> בפיאה<small>]</small> ולבושה בה לעתים קרובות <strong>כלבושה דמי</strong> <small>[נחשב]?</small> אף לשאלה זו לא נמצאה פתרון, ועל כן <strong>תיקו</strong> <small>[תעמוד]</small> אף היא במקומה.
 <big>ד</big> על הנאמר <strong>"ואת כל שללה תקבץ אל תוך רחבה"</strong> (דברים יג, יז), <strong>תנו רבנן</strong> <small>[שנו חכמים]</small> על כתוב זה: <strong>אין לה</strong> לעיר <strong>רחוב</strong> — <strong>אינה נעשית עיר הנדחת</strong> שהרי אין הכתוב מתקיים בה, אלו <strong>דברי ר' ישמעאל, ר' עקיבא אומר: אין לה רחוב</strong> — <strong>עושין לה רחוב.</strong> ושואלים: <strong>במאי קמיפלגי</strong> <small>[במה</small> באיזה עקרון, <small>נחלקו]?</small> ומסבירים: <strong>מר</strong> <small>[חכם זה]</small> ר' ישמעאל <strong>סבר</strong> <small>[סבור]</small> כי מה שנאמר <strong>"רחובה"</strong> — <strong>מעיקרא</strong> <small>[מתחילה]</small> <strong>משמע,</strong> ואם לא היה מתחילה אינו קרוי "רחובה", <strong>ומר</strong> <small>[וחכם זה</small> ר' עקיבא<small>]</small> <strong>סבר:</strong> <small>[סבור]</small> כי מה שנאמר <strong>"רחובה"</strong> — <strong>השתא נמי משמע</strong> <small>[של עכשיו גם כן משמע]</small> "רחובה", ודנים את העיר לשריפה.
## דף קיב:
 <big>א</big> שנינו במשנה כי <strong>ההקדשות שבה יפדו,</strong> <strong>תנו רבנן</strong> <small>[שנו חכמים]</small> בתוספתא: <strong>היו בה קדשי קדשים, קדשי מזבח</strong> (בהמות המוקדשות לצורך קרבנות) — <strong>ימותו,</strong> שגורמים להם מיתה, <strong>קדשי בדק הבית</strong> — <strong>יפדו, ותרומות</strong> — <strong>ירקבו, ומעשר שני וכתבי הקדש</strong> — <strong>יגנזו, ר' שמעון אומר:</strong> לא כן, אלא נאמר <strong>"בהמתה",</strong> והרי זה בא להוציא — <strong>ולא בהמת בכור ומעשר</strong> שאינה שייכת קודם לעיר הנדחת. <strong>"שללה"</strong> — <strong>פרט לכסף הקדש וכסף מעשר.</strong>
 ומפרשים את הדברים, <strong>אמר מר</strong> <small>[החכם]:</small> <strong>היו בה קדשי קדשים, קדשי מזבח ימותו.</strong> ושואלים: <strong>ואמאי</strong> <small>[ומדוע]</small> <strong>ימותו? ירעו עד שיסתאבו</strong> (יפול בהם מום) ואז <strong>ימכרו, ויפלו דמיהן לנדבה</strong> (קרבן נדבה למזבח).
 <strong>ר' יוחנן אמר:</strong> טעם הדבר הוא ככתוב <strong>"זבח רשעים תועבה"</strong> (משלי כא, כז), ואין רוצים שמממון רשעים ייעשה זבח. <strong>ריש לקיש אמר: ממון בעלים הוא</strong> קרבן זה, שאינו לגמרי ממון גבוה, <strong>והכא</strong> <small>[וכאן]</small> <strong>בקדשים שחייב באחריותן</strong> אנו דנים, שהתנדב קדשים אלה, ואמר שמקבל על עצמו לשלם אם יאבדו, וכיון שאחריותם עליו הרי הם כשאר ממונו, <strong>ו</strong>כשיטת <strong>ר' שמעון היא,</strong> ש<strong>אמר</strong> שקדשים שחייב באחריותם <strong>ממון בעלים הוא.</strong>
 ועל הסבר זה מקשים: <strong>הא מדסיפא</strong> <small>[מאחר שסופה]</small> של אותה ברייתא מפורש שכשיטת <strong>ר' שמעון היא,</strong> משמע ש<strong>רישא לאו</strong> <small>[תחילתה לא]</small> כשיטת <strong>ר' שמעון,</strong> ואי אפשר לפרש כן. אלא יש להסביר שמדובר <strong>בקדשים קלים, ואליבא</strong> <small>[ועל פי</small> שיטתו<small>]</small> של <strong>ר' יוסי הגלילי</strong> ש<strong>אמר: קדשים קלים ממון בעלים</strong> הם, ומדייקים <strong>אבל קדשי קדשים מאי</strong> <small>[מה</small> דינם<small>]</small> — <strong>יפדו,</strong>
 <strong>אדתני סיפא</strong> <small>[עד ש</small>הוא <small>שונה בסופה]</small> של אותה ברייתא <strong>"קדשי בדק הבית יפדו", ליפלוג וליתני בדידה</strong> <small>[שיחלק וישנה בתוך</small> הלכה זו <small>עצמה]</small> באופן זה: <strong>במה דברים אמורים</strong> — <strong>בקדשים קלים, אבל קדשי קדשים</strong> — <strong>יפדו!</strong> ומשיבים: <strong>כיון דאיכא</strong> <small>[שיש]</small> בין קדשי הקדשים קרבן חטאת, והבעלים שהפרישו את הקרבן נהרגים והרי זו אם כן <strong>חטאת שמתו בעליה,</strong> ולפי ההלכה חטאת כזו דינה היא ש<strong>למיתה אזלא</strong> <small>[</small>היא <small>הולכת],</small> מכיון שכך, <strong>לא פסיקא ליה</strong> <small>[אינה פסוקה,</small> גמורה, <small>לו]</small> ההלכה ביתר קדשי קדשים, שיוכל לקבוע דין זה תמיד, ולכן נקט בדבר שהוא הלכה פסוקה.
  ומעירים:  <strong>בשלמא</strong> <small>[נניח]</small> <strong>ר' יוחנן לא אמר כריש לקיש</strong> יש טעם לדבר <strong>דכתיב</strong> <small>[שנאמר]</small> <strong>"זבח רשעים תועבה"</strong> ועל פסוק זה הוא סומך. <strong>אלא ריש לקיש, מאי טעמא</strong> <small>[מה טעם]</small> <strong>לא אמר כר' יוחנן? אמר</strong> <small>[</small>יכול היה <small>לומר]</small> <strong>לך:</strong> <strong>כי אמרינן</strong> <small>[כאשר אומרים אנו]</small> <strong>"זבח רשעים תועבה"</strong> — <strong>הני מילי היכא דאיתנהו בעינייהו</strong> <small>[דברים אלה</small> אמורים <small>כש</small>הם <small>נמצאים בעינם</small> בעצמם<small>]</small> כשיקריב בהמה עצמה, <strong>אבל הכא</strong> <small>[כאן]</small> <strong>כיון דאישתני אישתני</strong> <small>[שהשתנו השתנו]</small> — ששוב אינם בעינם, ואין בהם איסור.
 <big>ב</big> שנינו בברייתא ש<strong>ר' שמעון אומר</strong> שהכתוב <strong>"בהמתך"</strong> בא להוציא — <strong>ולא בהמת בכור ומעשר.</strong> ושואלים: <strong>במאי עסקינן</strong> <small>[במה אנו עוסקים],</small> באיזה קרבן בכור ומעשר? <strong>אילימא</strong> <small>[אם תאמר]</small> <strong>בתמימין,</strong> באלה שלא נפל בהם מום, אם כן הרי אלה כשאר קדשים הם, שאינם שייכים כלל לעיר ו<strong>שלל שמים הוא. אלא</strong> ודאי מדובר <strong>ב</strong>בכורות <strong>בעלי מומין</strong> שהם רכוש הבעלים ואם כן <strong>"שללה" נינהו</strong> <small>[הם],</small> ומה טעמו של ר' שמעון!
 <strong>אמר רבינא: לעולם</strong> מדובר <strong>בבעלי מומין,</strong> וכך יש להבין את דברי ר' שמעון: המצוה לבער הכל היא לגבי <strong>מי שנאכל בתורת "בהמתך"</strong> שהוא רכוש פרטי של בני עיר הנדחת, <strong>יצאו אלו</strong> בכור ומעשר (אפילו במומם) <strong>שאין נאכלין</strong> בכל זאת <strong>בתורת "בהמתך", אלא בתורת בכור ומעשר</strong> שהם מתנות הנתונות לכהנים ש<strong>שלל שמים נינהו</strong> <small>[הם]</small> מצד שמם לפחות.
 <strong>ופליגא</strong> <small>[וחלוקה]</small> הלכה זו כולה על דברי <strong>שמואל,</strong> ש<strong>אמר שמואל: הכל קרב והכל נפדה.</strong> ושואלים: <strong>מאי קאמר</strong> <small>[מה אמר]?</small> שהרי אין דברים אלה מובנים. ומסבירים: <strong>הכי קאמר</strong> <small>[כך אמר]:</small> <strong>כל</strong> קרבן <strong>שקרב</strong> למזבח <strong>כשהוא תם, ונפדה כשהוא בעל מום</strong> — <strong>מ"שלל" אימעיט</strong> <small>[נתמעט],</small> שאינו שייך לעיר הנדחת, אלא שלל שמים הוא, <strong>וכל שקרב כשהוא תם, ואינו נפדה כשהוא בעל מום, כגון בכור "ומעשר", מ"בהמה"</strong> ("בהמתך") <strong>נפקא</strong> <small>[יוצא],</small> שאין אלה בהמות העיר ואינן בכלל נכסי העיר.
 <big>ג</big> שנינו בברייתא כי <strong>תרומות ירקבו. אמר רב חסדא: לא שנו אלא תרומה</strong> שהיתה <strong>ביד ישראל</strong> ולא הספיק לתת אותה לכהן מסוים, <strong>אבל תרומה</strong> שנמסרה כבר <strong>ביד כהן</strong> הגר בעיר הנדחת, <strong>כיון דממוניה</strong> <small>[שממונו,</small> רכושו<small>]</small> <strong>הוא</strong> — <strong>תשרף.</strong>
 <strong>מתיב</strong> <small>[מקשה]</small> על כך <strong>רב יוסף</strong> ממה ששנינו במשנתנו <strong>"מעשר שני וכתבי הקדש יגנזו" והא</strong> <small>[והרי]</small> <strong>מעשר שני ביד ישראל כתרומה ביד כהן דמי</strong> <small>[</small>הוא <small>נחשב],</small> שהרי מותר לו לאוכלו וליהנות ממנו בירושלים, <strong>וקתני</strong> <small>[ושנינו]</small> בכל זאת: <strong>יגנזו! אלא אי אתמר, הכי אתמר</strong> <small>[אם נאמר</small> הדבר, <small>כך נאמר],</small> <strong>אמר רב חסדא: לא שנו אלא תרומה ביד כהן,</strong> שאף שהיא רכושו יש בה קדושת תרומה, <strong>אבל תרומה ביד ישראל</strong> שאינה כלל כרכושו — <strong>תנתן לכהן שבעיר אחרת</strong> ולא תרקב כלל.
 <strong>תנן התם</strong> <small>[שנינו שם]</small> במשנה: <strong>עיסה של מעשר שני פטורה מן החלה</strong> לפי שהוא ממון גבוה, אלו <strong>דברי ר' מאיר, וחכמים מחייבין</strong> אותה בהפרשת חלה. <strong>אמר רב חסדא: מחלוקת</strong> זו היא <strong>במעשר שני בירושלים,</strong> ש<strong>ר' מאיר סבר</strong> <small>[סבור]</small> ש<strong>מעשר שני ממון גבוה הוא,</strong> אלא שנתנה התורה זכות לבעליו לאכלו. וכיון שממון גבוה הוא אין מפרישים ממנו מתנות כהונה, <strong>ורבנן סברי</strong> <small>[סבורים]</small> ש<strong>ממון הדיוט הוא, אבל</strong> עיסת מעשר שני <strong>בגבולין</strong> (מחוץ לירושלים) — <strong>דברי הכל פטור,</strong> שהרי בגבולים אסורה היא באכילה.
 <strong>מתיב</strong> <small>[מקשה]</small> על כך <strong>רב יוסף</strong> ממה ששנינו במשנתנו: <strong>מעשר שני וכתבי הקדש יגנזו. במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שמדובר במעשר שני <strong>בירושלים,</strong> ואולם ירושלים <strong>מי הויא</strong> <small>[האם</small> היא <small>נעשית]</small> אי פעם <strong>עיר הנדחת?  והתניא</strong> <small>[והרי שנינו</small> בברייתא<small>]:</small> <strong>עשרה דברים נאמרו בירושלים, וזו אחת מהן: אינה נעשית</strong> לעולם <strong>עיר הנדחת! ואלא</strong> הכוונה שהיה המעשר <strong>בעיר אחרת</strong> שנעשתה עיר נדחת <strong>ואסקוהו לגוה</strong> <small>[והכניסוה לתוכה],</small> לתוך ירושלים קודם שהוכרזה לעיר הנדחת, <strong>הא</strong> <small>[</small>ו<small>הרי]</small> <strong>קלטוהו</strong> ה<strong>מחיצות</strong> של ירושלים ואינו קשור עוד לעיר הנדחת, והיה צריך להיות מותר אף באכילה!
 <strong>אלא לאו</strong> <small>[האם לא]</small> מדובר במעשר שהיה <strong>בגבולין, וקתני</strong> <small>[ושנינו]</small> בכל זאת: <strong>יגנזו,</strong> משמע שמעשר שני אינו נחשב לרכוש שמים אלא כשייך לעיר הנדחת! ודוחים: <strong>לא, לעולם</strong> מדובר שהיה זה מעשר של <strong>עיר אחרת</strong> שהודחה <strong>ואסקוהו לגוה</strong> <small>[והכניסוהו לתוכה]</small> של ירושלים <strong>והכא במאי עסקינן</strong> <small>[וכאן במה אנו עוסקים]</small> — <strong>שנטמא</strong> אותו מעשר ואסור באכילה, ואין לו תקנה אלא גניזה.
  ומקשים:  <strong>ולפרקיה</strong> <small>[ושיפדוהו]</small> בירושלים עצמה, ש<strong>אמר ר' אלעזר: מניין למעשר שני שנטמא שפודין אותו אפילו בירושלים</strong> — <strong>תלמוד לומר:</strong> "וכי ירבה ממך הדרך כי <strong>לא תוכל שאתו...</strong> ונתתה בכסף" (דברים יד, כד-כה), <strong>ואין</strong> משמעות לשון <strong>"שאת" אלא אכילה, שנאמר: "וישא משאת מאת פניו"</strong> (בראשית מג, לד), משמע שמעשר שאי אפשר לאוכלו ("לא תוכל שאתו") אם מפני המרחק מירושלים, ואם מפני הטומאה — מותר לפדותו, ואם כן, שיפדו מעשר זה! ומשיבים: <strong>הכא במאי עסקינן</strong> <small>[כאן במה אנו עוסקים]</small> לא במעשר עצמו שנטמא אלא שהיה זה כבר דבר שהוא <strong>לקוח</strong> (קנוי) בכסף מעשר, שנטמא.
## דף קיג.
 ושואלים: <strong>וליפרקיה</strong> <small>[ושיפדוהו]</small> אף את הלקוח בכסף מעשר, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הלקוח בכסף מעשר שנטמא</strong> — <strong>יפדה!</strong> ומשיבים: דברינו היו לשיטת <strong>ר' יהודה</strong> ש<strong>אמר:</strong> הלקוח בכסף מעשר שנטמא — <strong>יקבר,</strong> שאין לו פדיון עוד. ומקשים: <strong>אי הכי</strong> <small>[אם כך]</small> שאנו מתרצים באופן זה וכשיטה זו, <strong>מאי איריא</strong> <small>[מה שייך,</small> מדוע דווקא<small>]</small> נאמרה ההלכה ב<strong>עיר הנדחת? אפילו דעלמא נמי</strong> <small>[אפילו</small> בעיר <small>סתם גם כן],</small> שהרי לשיטה זו הלקוח בכסף מעשר שני שנטמא נקבר!
 <strong>אלא לעולם</strong> מדובר <strong>ב</strong>מעשר שני <strong>טהור</strong> של עיר הנדחת ומעשר זה הובא לירושלים <strong>וכגון דנפול</strong> <small>[שנפלו]</small> <strong>מחיצות</strong> העיר ירושלים אחר כך, <strong>וכ</strong>שיטת <strong>רבא</strong>, ש<strong>אמר רבא: מחיצה לאכול,</strong> כלומר, הצורך בחומה סביב העיר ירושלים כדי להתיר בה אכילת מעשר הוא חובה <strong>דאורייתא</strong> <small>[שמן התורה],</small> ואולם מחיצה לענין <strong>לקלוט,</strong> שמשעת כניסה לירושלים ייחשב המעשר כרכוש גבוה הוא <strong>דרבנן</strong> <small>[מדברי סופרים]</small> בלבד, <strong>וכי גזור רבנן</strong> <small>[וכאשר גזרו</small> זאת <small>חכמים],</small> הרי זה רק <strong>כי אתנהו</strong> <small>[כאשר ישנה]</small> ה<strong>מחיצה,</strong> ואולם <strong>כי ליתנהו</strong> <small>[כאשר אין]</small> <strong>מחיצה</strong> — <strong>לא</strong> גזרו, ונשאר המעשר בגדר שלל עיר הנדחת, ולא משום שהיתה בו קדושה אינו נשרף כשאר רכושה.
 <big>א</big> שנינו במשנה ש<strong>כתבי הקדש</strong> שהיו בעיר הנדחת — <strong>יגנזו.</strong> ומעירים: שיטת <strong>מתניתין</strong> <small>[משנתנו</small> זו<small>]</small> היא ש<strong>לא כ</strong>שיטת <strong>ר' אליעזר. דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר אומר: כל עיר שיש בה אפילו מזוזה אחת</strong> — <strong>אינה נעשית עיר הנדחת, שנאמר: "ושרפת באש את העיר ואת כל שללה כליל"</strong> (דברים יג, יז) <strong>והיכא דאיכא</strong> <small>[והיכן שיש]</small> <strong>מזוזה לא אפשר</strong> לשרוף הכל, <strong>דכתיב</strong> <small>[שנאמר]</small> <strong>"לא תעשון כן לה' אלהיכם"</strong> (דברים  יב, ד), שאסור להשמיד דבר שיש עליו שם שמים.
 <big>ב</big> שנינו במשנה ש<strong>ר' שמעון אומר: אמר הקדוש ברוך הוא</strong> וכו' ונחלקו ר' עקיבא ור' יוסי הגלילי אם מותר לנטוע גנות ופרדסים במקום עיר הנדחת. ומציעים: <strong>לימא</strong> <small>[האם לומר]</small> כי <strong>ב</strong>שיטת <strong>ר' אבין אמר ר' אילעא קמיפלגי</strong> <small>[חלוקים]</small> תנאים אלה, ש<strong>אמר ר' אבין אמר ר' אילעא: כל מקום שאתה מוצא כלל</strong> בענין מסויים המנוסח בלשון <strong>"עשה", ופרט</strong> באותו נושא שהיא בלשון <strong>"לא תעשה"</strong> — <strong>אין דנין אותו בכלל ופרט</strong> ללמוד מזה על זה, אלא רואים אותם כשתי הלכות נפרדות.
  ואם כן נאמר כי <strong>דמר אית ליה</strong> <small>[שחכם זה,</small> ר' יוסי הגלילי, <small>יש לו,</small> מקבל<small>]</small> את שיטת <strong>ר' אבין,</strong> שהוא מפרש "והיתה תל עולם" (דברים יג, יז) כמצות עשה מיוחדת, ו"לא תבנה עוד" (דברים יג, יז) — כלאו נוסף בענין זה. <strong>ומר לית ליה</strong> <small>[וחכם זה,</small> ר' עקיבא, <small>אין לו,</small> אינו מקבל<small>]</small> את דברי <strong>ר' אבין</strong> וכן מפרש: "והיתה תל עולם" — כלל, "לא תבנה עוד" — פרט, ואין בכלל אלא מה שבפרט, על כן: לא תבנה עוד כמות שהיתה, אבל נעשית גנות ופרדסים.
  ודוחים:  <strong>לא, דכולי עלמא</strong> <small>[לדעת הכל]</small> <strong>אית להו</strong> <small>[יש להם,</small> מקבלים הם<small>]</small> את שיטת <strong>ר' אבין, והכא</strong> <small>[וכאן]</small> <strong>בהא קמיפלגי</strong> <small>[ב</small>ענין <small>זה נחלקו]:</small> <strong>מר סבר</strong> <small>[חכם זה,</small> ר' יוסי הגלילי, <small>סבור]</small> כי <strong>"עוד" לגמרי משמע</strong> <small>[משמעו],</small> כלומר, אין המקום נבנה כלל. <strong>ומר סבר</strong> <small>[חכם זה,</small> ר' עקיבא, <small>סבור]</small> כי <strong>"עוד"</strong> — כוונתו ש<strong>לכמה שהיתה אינה נבנית, אבל נעשית היא גנות ופרדסים.</strong>
 <big>ג</big> <strong>תנו רבנן</strong> <small>[שנו חכמים</small> בברייתא<small>]:</small> <strong>היו בה אילנות תלושין</strong> — <strong>אסורין</strong> משום שלל עיר הנדחת, היו <strong>מחוברין</strong> לקרקע — <strong>מותרין,</strong> אבל אילנות של <strong>עיר אחרת, בין תלושין בין מחוברין</strong> — <strong>אסור.</strong> ושואלים: <strong>מאי</strong> <small>[מה</small> היא<small>]</small> <strong>"עיר אחרת"</strong> זו? <strong>אמר רב חסדא:</strong> הכוונה היא ל<strong>יריחו, דכתיב</strong> <small>[שנאמר</small> בה<small>]:</small> <strong>"והיתה העיר חרם</strong> היא וכל אשר בה <strong>לה'... וישבע יהושע בעת ההיא לאמר ארור האיש לפני ה' אשר יקום ובנה את העיר הזאת את יריחו בבכרו ייסדנה</strong> <strong>ובצעירו יציב דלתיה"</strong> (יהושע ו, יז. ויהושע ו כו).
 <strong>תניא</strong> <small>[שנויה</small> ברייתא<small>]</small> שבכלל איסור זה: <strong>לא</strong> לבנות <strong>יריחו על שם עיר אחרת,</strong> שאסור לבנותה שוב בשינוי שם, <strong>ולא</strong> לבנות <strong>עיר אחרת על שם יריחו, דכתיב</strong> <small>[שנאמר]:</small> <strong>"בנה חיאל בית האלי את יריחה באבירם בכרו יסדה ובשגוב צעירו הציב דלתיה"</strong> (מלכים א' טז, לד).
 <strong>תניא</strong> <small>[שנויה</small> ברייתא<small>]:</small> אכן ממיתת <strong>אבירם בכורו</strong> שהיה <strong>רשע לא היה לו ללמוד</strong> עדיין שלא לבנות את יריחו, שיכול היה לתלות מיתתו ברשעותו, ואולם <strong>בשגוב צעירו</strong> — <strong>היה לו ללמוד</strong> כבר שקללת יהושע חלה עליו.
  ותוהים:  <strong>אבירם ושגוב מאי עבוד</strong> <small>[מה עשו]</small> שהם נקראים רשעים, ו<strong>מאי קאמר</strong> <small>[ומה אמר]</small> בענין זה עליהם? אלא <strong>הכי קאמר</strong> <small>[כך אמר]</small> כך יש להבין: <strong>באבירם בכורו היה לו ללמוד לאותו רשע בשגוב צעירו.</strong> כי <strong>ממשמע שנאמר: "באבירם בכורו" איני יודע ששגוב צעירו</strong> הוא? אלא <strong>מה תלמוד לומר "שגוב צעירו"</strong> — <strong>מלמד שהיה מקבר והולך</strong> כל בניו <strong>מאבירם עד שגוב</strong> והיה לו לחשוש שמא קללת יהושע גרמה לו.
  מסופר:  <strong>אחאב שושביניה הוה</strong> <small>[</small>ידידו ו<small>שושבינו</small> של חיאל <small>היה]</small> <strong>אתא איהו</strong> <small>[בא הוא]</small> <strong>ואליהו למשאל בשלמא</strong> <small>[לשאול בשלומו]</small> <strong>בי טמיא</strong> <small>[בבית האבל].</small> <strong>יתיב וקאמר</strong> <small>[ישב</small> חיאל <small>ואמר]:</small> <strong>דילמא כי מילט</strong> <small>[שמא כאשר קילל]</small> <strong>יהושע, הכי לט</strong> <small>[כך קילל]:</small> <strong>לא יריחו על שם עיר אחרת, ולא עיר אחרת על שם יריחו? אמר ליה</strong> <small>[לו]</small> <strong>אליהו: אין</strong> <small>[כן]</small> כך היתה הקללה. <strong>אמר ליה</strong> <small>[לו]</small> אחאב לאליהו: <strong>השתא לווטתא</strong> <small>[עכשיו קללתו]</small> של <strong>משה לא קא מקיימא</strong> <small>[אינה מתקיימת],</small> <strong>דכתיב</strong> <small>[ש</small>כן <small>נאמר]:</small> <strong>"וסרתם ועבדתם</strong> אלהים אחרים... <strong>וחרה אף ה' בכם ועצר את השמים" וגו'</strong> (דברים יא, טז–יז), <strong>וההוא גברא</strong> <small>[ואותו אדם]</small> אחאב <strong>אוקים ליה</strong> <small>[הקים לו]</small> <strong>עבודה זרה על כל תלם ותלם</strong> שבארץ, <strong>ולא שביק ליה מיטרא דמיזל מיסגד ליה</strong> <small>[הניח לו הגשם שילך ויעבוד אותו],</small> שהרי היו גשמים רבים כל אותם ימים. ורצונך לומר כי <strong>לווטתא</strong> <small>[קללתו]</small> של <strong>יהושע תלמידיה מקיימא</strong> <small>[תלמידו מתקיימת]?</small> על כן נסמך מעשה זה לכאן.
 <strong>מיד</strong> — <strong>"ויאמר אליהו התשבי מתשבי גלעד</strong> אל אחאב <strong>חי ה' אלהי ישראל</strong> אשר עמדתי לפניו <strong>אם יהיה</strong> השנים האלה <strong>טל ומטר</strong> כי אם לפי דברי<strong>"</strong> (מלכים א' יז, א). <strong>בעי רחמי</strong> <small>[בקש</small> אליהו <small>רחמים]</small> <strong>והבו ליה אקלידא דמטרא</strong> <small>[נתנו לו מפתח המטר]</small> שלא ירד מטר אלא על פי דברו, <strong>וקם ואזל</strong> <small>[והלך].</small>
 נאמר שם: <strong>"ויהי דבר ה' אליו לאמר. לך מזה ופנית לך קדמה ונסתרת בנחל כרית... והערבים מביאים לו לחם ובשר בבקר וגו' "</strong>(מלכים א' יז ב. מלכים א' יז ג. מלכים א' יז ו). ושואלים: <strong>מהיכא</strong> <small>[מהיכן]</small> הביאו לו לחם ובשר? <strong>אמר ר' יהודה אמר רב: מבי טבחי</strong> <small>[מבית המטבחיים]</small> של <strong>אחאב.</strong> עוד נאמר שם: <strong>"ויהי מקץ ימים וייבש הנחל כי לא היה גשם בארץ"</strong> (מלכים א' יז ז), <strong>כיון דחזא דאיכא צערא בעלמא</strong> <small>[שראה</small> הקדוש ברוך הוא <small>שיש צער בעולם],</small> ואין אליהו משגיח בדבר, <strong>כתיב</strong> <small>[נאמר]:</small> <strong>"ויהי דבר ה' אליו לאמר קום לך צרפתה"</strong> (מלכים א' יז ח —ט), כדי שיתגלגלו הענינים ולבסוף יוחזר לו מפתח הגשמים.
 <strong>וכתיב</strong> <small>[ונאמר]:</small> <strong>"ויהי אחר הדברים האלה חלה בן האשה בעלת הבית"</strong> (מלכים א' יז יז), <strong>בעא רחמי למיתן ליה אקלידא</strong> <small>[בקש רחמים</small> לפני ה' <small>ליתן לו</small> את <small>המפתח]</small> של <strong>תחיית המתים. אמרי ליה</strong> <small>[אמרו לו</small> משמים<small>]:</small> <strong>שלש מפתחות לא נמסרו</strong> כרגיל <strong>לשליח,</strong> והם מפתחות <strong>של חיה</strong> (יולדת), <strong>ושל גשמים, ושל תחיית המתים.</strong> ועכשיו שמפתח גשמים בידך ורוצה אתה מפתח תחיית המתים <strong>יאמרו: שתים ביד תלמיד ואחת ביד הרב! אייתי הא ושקיל האי</strong> <small>[הבא את זו,</small> של גשמים, <small>וקח את זה],</small> שעל ידי בקשתו זו היה צריך לותר על שבועתו, <strong>דכתיב</strong> <small>[שנאמר]:</small> <strong>"לך הראה אל אחאב ואתנה מטר"</strong> (מלכים א'  יח, א).
 <strong>דרש ההוא גלילאה</strong> <small>[גלילי אחד]</small> <strong>קמיה</strong> <small>[לפני]</small> <strong>רב חסדא: משל</strong> של <strong>אליהו למה הדבר דומה</strong> — <strong>לגברא דטרקיה לגליה ואבדיה למפתחיה</strong> <small>[לאדם שסגר את דלתו ואבד את מפתחו],</small> שגם לאחר שויתר על שבועתו לא בא מיד המטר בגללו, אלא לפי דבר ה'.
 <strong>דרש ר' יוסי בציפורי: אבא אליהו</strong> כלומר, אליהו הנביא החשוב והחביב
## דף קיג:
 <strong>קפדן הוה</strong> <small>[היה].</small> <strong>הוה</strong> <small>[היה]</small> <strong>רגיל</strong> אליהו <strong>למיתי גביה</strong> <small>[לבוא אליו]</small> ולהתגלות בכל יום לר' יוסי, <strong>איכסיה מיניה תלתא יומי</strong> <small>[נעלם ממנו שלושה ימים]</small> <strong>ולא אתא</strong> <small>[בא].</small> <strong>כי אתא</strong> <small>[כאשר בא]</small> <strong>אמר ליה</strong> <small>[לו]</small> ר' יוסי: <strong>אמאי</strong> <small>[מדוע]</small> <strong>לא אתא מר</strong> <small>[בא אדוני]?</small> <strong>אמר ליה</strong> <small>[לו]:</small> והלא <strong>"קפדן" קרית</strong> <small>[קראת]</small> <strong>לי! אמר ליה</strong> <small>[לו]</small> ר' יוסי לאליהו: <strong>הא דקמן, דקא קפיד מר</strong> <small>[הרי</small> זו <small>לפנינו</small> דוגמא למה שאמרתי, <small>שהרי הקפיד אדוני]</small> עלי בימים אלה.
 <big>א</big> שנינו במשנה על הכתוב <strong>"ולא ידבק בידך מאומה מן החרם"</strong> (דברים יג, <strong>יח) —</strong> <strong>כל זמן שרשעים בעולם חרון אף בעולם.</strong> ושואלים: <strong>מאן</strong> <small>[מי</small> הם<small>]</small> <strong>רשעים</strong> אלה שמדובר בהם כאן? <strong>אמר רב יוסף:</strong> הם <strong>גנבי</strong> <small>[גנבים].</small>
 <strong>תנו רבנן</strong> <small>[שנו חכמים]:</small> <strong>רשע בא לעולם</strong> — <strong>חרון בא לעולם, שנאמר: "בבוא רשע בא גם בוז ועם קלון חרפה"</strong> (משלי יח, ג), <strong>רשע אבד מן העולם</strong> — <strong>טובה באה לעולם, שנאמר: "ובאבד רשעים רנה"</strong> (משלי  יא, י). <strong>צדיק נפטר מן העולם</strong> — <strong>רעה באה לעולם, שנאמר: "הצדיק אבד ואין איש שם על לב ואנשי חסד נאספים באין מבין כי מפני הרעה נאסף הצדיק"</strong> (ישעיה נז, א). כש<strong>צדיק בא לעולם</strong> — <strong>טובה באה לעולם</strong> עמו, <strong>שנאמר</strong> בנח: <strong>"זה ינחמנו ממעשנו ומעצבון ידינו"</strong> (בראשית ה, כט).

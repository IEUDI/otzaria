# ביאור שטיינזלץ על בבא קמא
עדין שטיינזלץ
## דף ב.
 <big>א משנה</big> אלו הם <strong>ארבעה אבות</strong> (סוגים עיקריים) של <strong>נזיקין: השור, והבור, והמבעה</strong> (שנחלקו אמוראים בגמרא בהגדרתו), <strong>וההבער</strong> (אש). ואף שכולם הזיקו, אינם דומים בפרטיהם זה לזה ואין ללמוד זה מזה.
  כי <strong>לא הרי</strong> (אינו דומה) <strong>השור כהרי המבעה, ולא הרי המבעה כהרי השור, ולא זה וזה</strong> שהצד השווה שבהם <strong>שיש בהן רוח חיים, כהרי האש</strong> ("ההבער") <strong>שאין בו רוח חיים,</strong>
 <strong>ולא זה וזה,</strong> השור והמבעה והאש, שהצד השווה שבהם <strong>שדרכן לילך ולהזיק, כהרי הבור שאין דרכו לילך ולהזיק,</strong> אלא הניזקים הם ההולכים ונתקלים בו.
 <strong>הצד השוה שבהן,</strong> בכל אבות הנזיקין — <strong>שדרכן להזיק, ושמירתן</strong> מוטלת <strong>עליך,</strong> או משום שהדבר המזיק שייך לו, או משום שיצר את הדבר שגורם לנזק, <strong>וכשהזיק</strong> — <strong>חב</strong> (חייב) <strong>המזיק לשלם תשלומי נזק במיטב הארץ,</strong> מן המובחר שבקרקעותיו.
 <big>ב גמרא</big> תחילה מבררים את פרטי לשון המשנה. <strong>מדקתני</strong> <small>[מ</small>מה <small>ששנה</small> במשנה<small>]</small> <strong>"אבות" מכלל</strong> הדברים אתה למד <strong>דאיכא</strong> <small>[שיש]</small> גם <strong>תולדות,</strong> כלומר, סוגי נזקים הנובעים ונלמדים מאבות אלה, ויש לשאול: האם <strong>תולדותיהן</strong> של אבות הנזיקין <strong>כיוצא בהן,</strong> ויש להם אותו דין עצמו, <strong>או לאו</strong> <small>[לא]</small> <strong>כיוצא בהן</strong> ודיניהם שונים? ומבררים את הדבר מתוך השוואה לנושאים אחרים שאף בהם קיימים אבות ותולדות.
 <strong>גבי</strong> <small>[אצל]</small> <strong>שבת תנן</strong> <small>[שנינו</small> במשנה<small>]:</small> <strong>אבות מלאכות</strong> האסורות בשבת מניינם <strong>ארבעים חסר אחת.</strong> ואף שם מדייקים: <strong>אבות</strong> — <strong>מכלל</strong> הדברים אתה למד <strong>דאיכא</strong> <small>[שיש]</small> <strong>תולדות,</strong> ושם
 <strong>תולדותיהן כיוצא בהן; לא שנא</strong> <small>[שונה]</small> אם עשה <strong>אב</strong> מלאכה בשגגה, כגון ששכח שיום זה הוא שבת, שחייב להביא קרבן <strong>חטאת, ולא שנא</strong> <small>[שונה]</small> כשעשה בשגגה <strong>תולדה</strong> של אחת מהמלאכות הללו, שחייב <strong>חטאת. ו</strong>כמו כן, <strong>לא שנא</strong> <small>[שונה]</small> אם עשה <strong>אב</strong> מלאכה בשבת במזיד, והיו עדים והתראה, שחייב <strong>סקילה, ולא שנא</strong> <small>[שונה]</small> אם עשה <strong>תולדה</strong> במזיד — שחייב <strong>סקילה</strong> גם כן.
  ואם כן <strong>מאי איכא</strong> <small>[מה יש</small> הבדל<small>]</small> <strong>בין אב לתולדה?</strong> ומשיבים: <strong>נפקא מינה</strong> <small>[יוצא מזה</small> הבדל זה<small>]</small> ש<strong>אילו עביד</strong> <small>[עושה]</small> <strong>שתי אבות</strong> מלאכה <strong>בהדי הדדי</strong> <small>[יחד]</small> בשגגה אחת, <strong>אי נמי</strong> <small>[או גם כן]</small> אם עושה <strong>שתי תולדות</strong> מאבות שונים <strong>בהדי הדדי</strong> <small>[יחד]</small> — <strong>מחייב אכל חדא וחדא</strong> <small>[מתחייב על כל אחת ואחת]</small> קרבן חטאת מיוחד, כי בדיני שבת כל אב מלאכה הוא עבירה בפני עצמה, וחייבים עליו לעצמו. <strong>ואילו עביד</strong> <small>[עושה]</small> <strong>אב</strong> מלאכה <strong>ותולדה דידיה</strong> <small>[שלו]</small> בשגגה אחת, בלא שנודע לו האיסור בינתיים — <strong>לא מחייב</strong> <small>[מתחייב]</small> <strong>אלא חדא</strong> <small>[</small>קרבן חטאת <small>אחד],</small> כי הריהו כמי שחוזר ועושה אותה עבירה עצמה.
  ושואלים:  <strong>ול</strong>שיטת <strong>ר' אליעזר</strong> ש<strong>מחייב</strong> שני קרבנות גם אם עושה <strong>תולדה במקום</strong> (יחד עם) <strong>אב</strong> שלה, אם כן <strong>אמאי קרי ליה</strong> <small>[מדוע קורא לו]</small> <strong>אב, ואמאי קרי</strong> <small>[ומדוע קורא]</small> <strong>לה תולדה?</strong> ומשיבים: יש להסביר לשיטתו כך: <strong>הך דהוה</strong> <small>[זו שהיתה]</small> <strong>במשכן</strong> מלאכה <strong>חשיבא</strong> <small>[חשובה]</small> <strong>קרי ליה</strong> <small>[קורא לה]</small> <strong>אב,</strong> כי את הגדרת המלאכות בשבת למדים מן המלאכות שעשו בהקמת המשכן (וראה ספר שמות פרק לה), <strong>הך</strong> <small>[זו]</small> ש<strong>לא הוי</strong> <small>[היתה]</small> <strong>במשכן</strong> מלאכה <strong>חשיבא</strong> <small>[חשובה]</small> <strong>קרי</strong> <small>[קורא]</small> <strong>לה תולדה.</strong> אם כן למדנו מה היחס בין אבות ותולדות לענין שבת.
  ומצד שני <strong>גבי</strong> <small>[אצל]</small> <strong>טומאות תנן</strong> <small>[שנינו]</small> גם כן אבות ותולדות, <strong>אבות הטומאות,</strong> הטומאות המפורשות בתורה הם: נבלת <strong>השרץ, והשכבת זרע</strong> של אדם,
## דף ב:
 <strong>וטמא מת</strong> (מי שנגע במת). והנוגע באב הטומאה קרוי "ולד (תולדות) הטומאה". ואבות אלה <strong>תולדותיהן לאו</strong> <small>[לא]</small> <strong>כיוצא בהן,</strong> שאין דין האב ודין התולדה שווים. ש<strong>אילו אב</strong> הטומאה <strong>מטמא אדם</strong> הנוגע בו, <strong>ו</strong>כן <strong>כלים</strong> שנגעו בו. <strong>ואילו</strong> אחד מן ה<strong>תולדות</strong> — <strong>אוכלין ומשקין</strong> הרי הוא <strong>מטמא,</strong> אבל <strong>אדם וכלים</strong> — <strong>לא מטמא.</strong>
 מצאנו איפוא כי יש הלכות שבהן דין התולדות שווה לאבות, ויש הלכות שבהן דין התולדות אינו דומה לאבות, ולכן יש לשאול: <strong>הכא מאי</strong> <small>[כאן</small> בנזיקין <small>מה</small> הדין<small>]?</small> <strong>אמר רב פפא:</strong> כאן אין יחס אחד פשוט של התולדות והאבות, שכן <strong>יש מהן</strong> שהם <strong>כיוצא בהן, ויש מהן</strong> שהם <strong>לאו</strong> <small>[לא]</small> <strong>כיוצא בהן.</strong>
 <big>א</big> כדי לברר את דברי רב פפא, מקדימים ברייתא המסבירה בפירוט את אבות הנזיקין. <strong>תנו רבנן</strong> <small>[שנו חכמים]:</small> <strong>שלשה אבות נאמרו בשור,</strong> כלומר, שהשור יכול לגרום לשלושה אבות נזיקין; <strong>הקרן</strong> שהוא נוגח בה, <strong>והשן</strong> שהוא אוכל בה, <strong>והרגל</strong> שהוא דורס ומזיק בה בדרך הילוכו.
  ומבררים:  <strong>קרן מנלן</strong> <small>[מניין לנו]?</small> <strong>דתנו רבנן</strong> <small>[ששנו חכמים]</small> בברייתא על הכתוב "ו <strong>כי יגח</strong> שור את איש או את אשה" (שמות כא, כח): <strong>אין נגיחה אלא</strong> ב<strong>קרן.</strong> וראייה לדבר ממה <strong>שנאמר: "ויעש לו צדקיה בן כנענה קרני ברזל ויאמר כה אמר ה' באלה תנגח את ארם</strong> עד כלותם<strong>"</strong> (מלכים א כב, יא), <strong>ואומר</strong> עוד הכתוב: <strong>"בכור שורו הדר לו וקרני ראם קרניו בהם עמים ינגח"</strong> (דברים לג, יז).
  על לשון ברייתא זו שואלים מיד: <strong>מאי</strong> <small>[מה]</small> הצורך בראיה הנוספת של <strong>"ואומר"?</strong> ומסבירים: היה צורך בראיה נוספת זו, שהיא תשובה לשאלה אפשרית על הראיה מהכתוב שהובא קודם לכן: <strong>וכי תימא</strong> <small>[ואם תאמר]</small> כי <strong>דברי תורה מדברי קבלה</strong> (מדברי נביאים) <strong>לא ילפינן</strong> <small>[אין אנו למדים]</small> ולכן אין ללמוד הגדרתה של נגיחה שבתורה מדבר האמור בנביאים כגון זה שבספר מלכים — לכך <strong>תא שמע</strong> <small>[בוא</small> ו<small>שמע]</small> מן הכתוב בתורה <strong>"בכור שורו הדר לו"</strong> וכו'.
 על הצעה זו של שאלה תוהים: <strong>והאי מילף</strong> <small>[ו</small>כי <small>זה לימוד]</small> <strong>הוא?</strong> והרי אין זה לימוד של הלכה, אלא <strong>גילוי מילתא בעלמא</strong> <small>[דבר בלבד]</small> <strong>הוא</strong> ש<strong>נגיחה בקרן הוא,</strong> ובזה הכל מודים שאפשר ללמוד משמעות המילים שבתורה גם מדברי נביאים!
 <strong>אלא</strong> כך היתה השאלה האפשרית: <strong>מהו דתימא</strong> <small>[שתאמר]</small> <strong>כי פליג רחמנא</strong> <small>[כאשר חילקה התורה]</small> <strong>בין</strong> דין שור <strong>תם</strong> שנגח פעם או פעמיים, שמשלם רק חצי נזק, <strong>ל</strong>דינו של שור <strong>מועד</strong> שנגח שלוש פעמים, שמשלם נזק שלם — הרי <strong>הני מילי</strong> <small>[דברים אלה]</small> אמורים דווקא בקרן <strong>תלושה,</strong> כגון שהחזיקה הבהמה קרן בין שיניה והזיקה בה, וכעין הקרניים שעשה צדקיה בן כנענה לעצמו, שנזק כזה הוא בלתי מצוי, והיה מקום לחלק בו בין שור תם למועד, <strong>אבל ב</strong>קרן <strong>מחוברת</strong> שמזיקה כדרכה — <strong>אימא</strong> <small>[אמור]</small> ש<strong>כולה</strong> מתחילתה <strong>מועדת היא,</strong> שדרך השור לנגוח, על כן
 <strong>תא שמע</strong> <small>[בוא</small> ו<small>שמע]</small> ממה שנאמר <strong>"בכור שורו הדר לו</strong> וקרני ראם קרניו בהם עמים ינגח
 <strong>",</strong> שאף בקרן מחוברת נאמרה לשון "נגיחה", ואף היא בכלל פרשת "כי יגח".  זו היא קרן הכתובה בתורה. <strong>תולדה</strong> של <strong>קרן מאי</strong> <small>[מה]</small> <strong>היא</strong> — נזקים שעשה השור בגופו בזדון כדי להזיק: <strong>נגיפה</strong> (דחיפה), <strong>נשיכה, רביצה</strong> על דברים כדי להזיקם, <strong>ובעיטה.</strong> ותחילה מבררים את מהות ההבדלים בין הנאמרים ברשימה זו.
 <strong>מאי שנא</strong> <small>[</small>ב<small>מה שונה]</small> <strong>נגיחה</strong> <strong>דקרי</strong> <small>[ש</small>הוא <small>קורא]</small> <strong>לה אב</strong> נזיקין — <strong>דכתיב</strong> <small>[שנאמר]</small> במפורש <strong>"כי יגח"</strong> (שמות כא, כח), אולם <strong>נגיפה נמי כתיב</strong> <small>[גם כן נאמר]</small> <strong>"כי יגף</strong> שור איש את שור רעהו<strong>"</strong> (שמות כא, לה)! ומשיבים: <strong>האי</strong> <small>[זו]</small> ה<strong>נגיפה</strong> שנאמרה בכתוב אין פירושה דחיפה בגוף, אלא <strong>נגיחה</strong> בקרן <strong>היא. דתניא</strong> <small>[ש</small>כן <small>שנינו</small> בברייתא<small>]:</small> <strong>פתח</strong> הכתוב <strong>בנגיפה</strong> ("כי יגוף") <strong>וסיים בנגיחה,</strong> שהכתוב אומר בהמשך "כי שור נגח הוא" (שמות כא, לו), <strong>לומר לך: זו היא נגיפה זו היא נגיחה</strong> והם דבר אחד, ואין הבדל במובנם.
  ושואלים עוד: אם כן <strong>ומאי שנא</strong> <small>[ובמה שונה]</small> השימוש בלשונות אלה בתורה <strong>גבי</strong> <small>[אצל]</small> <strong>אדם, דכתיב</strong> <small>[שנאמר]</small> בו תמיד <strong>"כי יגח"</strong> (כגון שמות כא, כח), <strong>ומאי שנא</strong> <small>[ובמה שונה]</small> <strong>גבי</strong> <small>[אצל]</small> <strong>בהמה דכתיב</strong> <small>[שנאמר]</small> <strong>"כי יגף"?</strong> והרי אף נגיפה — נגיחה היא!
  ומסבירים:  <strong>אדם דאית ליה מזלא</strong> <small>[שיש לו מזל],</small> כלומר, שיש בו דעת להיזהר ואינו נפגע בקלות, <strong>כתיב</strong> <small>[נאמר]</small> בו לשון <strong>"כי יגח",</strong> אולם <strong>בהמה דלית</strong> <small>[שאין]</small> <strong>לה מזלא</strong> <small>[מזל]</small> <strong>כתיב</strong> <small>[נאמר]</small> בה לשון <strong>"כי יגף",</strong> ללמד שכל נגיחה בה היא נגיפה (כמו: מגיפה), כלומר, מביאה לידי חבלה ומוות.
  ומוסיפים:  <strong>ומלתא אגב אורחיה קא משמע לן</strong> <small>[ודבר</small> נוסף <small>בדרך אגב השמיע לנו]</small> השימוש השונה בלשונות אלה — ששור ה<strong>מועד</strong> שנגח אדם שלוש פעמים ורגיל <strong>ל</strong>נגוח בני <strong>אדם הוי</strong> <small>[הריהו]</small> גם כן <strong>מועד ל</strong>נגיחת <strong>בהמה</strong> ואם נגח בהמה — משלם נזק שלם. שהרי נגיחת אדם עד שימות מצויה פחות מנגיחת שור אחר, ואם נוגח בני אדם — ודאי שמועד הוא לנגוח ולהמית גם שוורים. אבל שור ה<strong>מועד לבהמה,</strong> שנגח בהמה שלוש פעמים — <strong>לא הוי</strong> <small>[אין הוא]</small> <strong>מועד לאדם.</strong>
 ושואלים עוד: הלא <strong>נשיכה</strong> שאמרנו כי היא אחת מתולדות הקרן, <strong>תולדה</strong> של <strong>שן היא,</strong> שהרי השור נושך בשיניו! ומשיבים: <strong>לא,</strong> אין הדברים דומים זה לזה, שכן, אצל <strong>שן</strong> — <strong>יש הנאה</strong> <strong>להזיקה,</strong> שהשור נהנה באכילה זו, <strong>ו</strong>אילו <strong>הא</strong> <small>[וזו]</small> הנשיכה — <strong>אין הנאה</strong> <strong>להזיקה,</strong> אלא היא נשיכה כדי להזיק בלבד.
  כיוצא בזה שואלים: הלא <strong>רביצה ובעיטה תולדה</strong> של <strong>רגל היא,</strong> שהרי הן נעשות ברגל ובדרך הילוך! ודוחים: <strong>לא, רגל הזיקה מצוי,</strong> שאין היא כוללת אלא נזקים המצויים והרגילים על ידי הליכתה של הבהמה, ואילו <strong>הני</strong> <small>[אלה],</small> רביצה ובעיטה, <strong>אין הזיקן מצוי,</strong> שאין דרך הבהמה לבעוט או לרבוץ על גבי כלים.
 ומעתה שבים להסביר את דברי רב פפא: <strong>אלא תולדותיהן לאו</strong> <small>[לא]</small> <strong>כיוצא בהן</strong> ש<strong>אמר רב פפא אהייא</strong> <small>[על איזה]</small> מאבות נזיקין מדובר?
 <strong>אילימא אהני</strong> <small>[אם תאמר על אלה]</small> שמנינו, אולם <strong>מאי שנא</strong> <small>[</small>ב<small>מה שונה]</small> <strong>קרן</strong> ש<strong>כוונתו להזיק,</strong> <strong>ו</strong>המזיק הוא <strong>ממונך,</strong> שייך לך, <strong>ושמירתן עליך</strong> — הלא <strong>הני נמי</strong> <small>[אלה גם כן]</small> תולדותיה: נגיפה, נשיכה וכו', נכללות באותה הגדרה: <strong>כוונתן להזיק, וממונך</strong> הם, <strong>ושמירתן עליך!</strong>
 <strong>אלא</strong> יש לומר ש<strong>תולדה</strong> של <strong>קרן</strong> דינה <strong>כקרן, וכי קאמר</strong> <small>[וכאשר אמר]</small> <strong>רב פפא</strong> שיש הבדל בין אב לתולדה — על <strong>שן ורגל</strong> אמר.
  ושואלים:  <strong>שן ורגל היכא כתיבי</strong> <small>[היכן</small> הן <small>נאמרות]</small> בכתוב, כך שניתן לקרוא להן אבות נזיקין? ומשיבים: <strong>דתניא</strong> <small>[ש</small>כן <small>שנינו</small> בברייתא<small>]</small> על מה שנאמר "ושלח את בעירה ובער בשדה אחר" (שמות כב, ד): <strong>"ושלח"</strong> — <strong>זה הרגל,</strong> עצם שילוח הבהמות ("בעירה") גורם לנזק הבא מדריסת הרגל, <strong>וכן הוא אומר: "משלחי רגל השור והחמור"</strong> (ישעיה לב, כ). הרי שהפעל "לשלח" מתייחס בלשון הכתוב לרגל.
 <strong>"ובער"</strong> — <strong>זו</strong> דרך ההיזק הנגרמת על ידי <strong>השן, וכן הוא אומר: "כאשר יבער</strong>
## דף ג.
 <strong>הגלל עד תמו"</strong> (מלכים א יד, י), ולמדו ש"גלל" זה הוא שן הבהמה. ומבררים את הברייתא.
 <strong>אמר מר</strong> <small>[החכם]</small> בברייתא זו: <strong>"ושלח" זו הרגל, וכן הוא אומר: "משלחי רגל השור והחמור"</strong> (ישעיה לב, כ). ושואלים: אפשר לדייק ולומר כי <strong>טעמא</strong> <small>[הטעם]</small> ש"ושלח" זה רגל רק משום <strong>דכתב רחמנא</strong> <small>[שכתבה התורה</small> בנביא<small>]</small> <strong>"משלחי רגל השור והחמור",</strong> ואולם לכאורה פירוש זה הוא הכרחי מעצמו, <strong>הא לאו הכי במאי מוקמת לה</strong> <small>[הרי בלא כך במה היית מעמיד אותו</small> את הכתוב<small>]</small> "ושילח את בעירה"?
  שהרי <strong>אי</strong> <small>[אם]</small> <strong>קרן</strong> — הלא הדבר <strong>כתיב</strong> <small>[נאמר]</small> כבר בפסוק אחר, ו<strong>אי</strong> <small>[אם]</small> בנזקי <strong>שן</strong> — גם כן הרי <strong>כתיב</strong> <small>[נאמר]</small> פסוק אחר, שנאמר "וביער בשדה אחר", וממילא אין כתוב זה עוסק אלא בנזקי רגל!
  ומשיבים:  <strong>איצטריך</strong> <small>[צריך]</small> ראיה נוספת לדבר, כי <strong>סלקא דעתך אמינא</strong> <small>[היה עולה על דעתך לומר]</small> <strong>אידי ואידי</strong> <small>[זה וזה]</small> גם "ושילח" וגם "וביער", מדברים <strong>אשן</strong> <small>[על</small> נזקי <small>שן]</small> בשני אופנים של נזקי שן, <strong>והא</strong> <small>[וזה],</small> הכתוב "וביער בשדה אחר" מדבר באופן <strong>דמכליא קרנא</strong> <small>[שמכלה</small> את <small>הקרן],</small> את כל תבואת השדה, ואילו <strong>הא</strong> <small>[זה],</small> הכתוב שנאמר בו "ושילח" מדבר באופן <strong>דלא מכליא קרנא</strong> <small>[שאינה מכלה</small> את <small>הקרן],</small> אלא רק מקצת הפירות, והוא ענין של "ושילח" בלבד, שאף עליו חייבה התורה לשלם. על כן <strong>קא משמע לן</strong> <small>[השמיע לנו]</small> הכתוב "משלחי הרגל" ש"שילוח" הוא נזקי רגל.
  ושואלים:  <strong>והשתא דאוקימנא</strong> <small>[ועכשיו, שהעמדנו,</small> הסברנו<small>]</small> קטע זה של הפסוק <strong>ארגל</strong> <small>[על</small> נזקי <small>רגל],</small> נזקי <strong>שן דלא מכליא קרנא מנלן</strong> <small>[שאינה מכלה</small> את <small>הקרן, מניין לנו]?</small> שהרי לפי זה נזקי שן נלמדים רק מן הכתוב "וביער בשדה אחר", ומשמע דווקא שן כזו שמבערת ומכלה הכל!
  ומשיבים: אין צורך בכתוב מיוחד לענין זה, שאנו דנים בנזקי שן  <strong>דומיא דרגל</strong> <small>[</small>ב<small>דומה ל</small>נזקי <small>רגל]</small> שנזכרו באותו פסוק: <strong>מה רגל לא שנא מכליא קרנא ולא שנא לא מכליא קרנא</strong> <small>[אינו שונה</small> כש<small>מכלה</small> את <small>הקרן ואינו שונה</small> כש<small>אינה מכלה</small> את <small>הקרן]</small> <strong>אף שן</strong> — <strong>לא שנא מכליא קרנא, ולא שנא לא מכליא קרנא</strong> <small>[אינו שונה</small> כשהיא <small>מכלה</small> את <small>הקרן, ואינו שונה</small> כש<small>אינה מכלה</small> את <small>הקרן].</small> וממשיכים לדון בפרטי הברייתא.
 <strong>אמר מר</strong> <small>[החכם]</small> בברייתא זו: <strong>"ובער"</strong> — <strong>זו השן, וכן הוא אומר: "כאשר יבער הגלל עד תמו".</strong> ונדייק: <strong>טעמא דכתב רחמנא</strong> <small>[הטעם,</small> דווקא, משום <small>שכתבה התורה]</small> <strong>"כאשר יבער הגלל עד תמו"</strong> יודעים אנו שמדובר בשן, ואולם לכאורה אינו נחוץ כתוב מיוחד לכך, ומעצמו היה מובן כך הכתוב, <strong>הא לאו הכי במאי אוקימנא ליה</strong> <small>[הרי בלא כך במה היינו מעמידים,</small> מסבירים <small>אותו</small> את הכתוב<small>]?</small>
 <strong>אי</strong> <small>[אם]</small> נזקי <strong>קרן</strong> — הלא <strong>כתיב</strong> <small>[נאמר],</small> <strong>אי</strong> <small>[אם]</small> נזקי <strong>רגל</strong> — הלא <strong>כתיב</strong> <small>[נאמר]!</small> ומשיבים: <strong>איצטריך</strong> <small>[הוצרך]</small> הדבר להיאמר, כי <strong>סלקא דעתך אמינא</strong> <small>[יעלה על דעתך לומר]</small> <strong>אידי ואידי ארגל</strong> <small>[זה וזה</small> מדברים <small>על רגל],</small> ואולם <strong>הא</strong> <small>[זה]</small> שנאמר "וביער בשדה אחר" — הרי זה מדובר באופן <strong>דאזיל</strong> <small>[ש</small>היא <small>הולכת]</small> <strong>ממילא</strong> (מאליה), שהבהמות מזיקות מעצמן, ואילו <strong>הא</strong> <small>[זה]</small> שנאמר "ושילח את בעירו" הרי זה מדובר באופן <strong>דשלח שלוחי</strong> <small>[ששלח</small> בכוונה<small>],</small> ובשניהם חייבה התורה לשלם, ולא היינו יודעים על נזקי שן, על כן <strong>קא משמע לן</strong> <small>[השמיע לנו]</small> ש"וביער" הוא נזקי השן.
  ושואלים:  <strong>והשתא דאוקי אשן</strong> <small>[ועכשיו שהעמיד,</small> הסביר, את "וביער" <small>על</small> נזקי <small>השן],</small> <strong>רגל דאזלא ממילא מנלן</strong> <small>[ההולכת מעצמה מניין לנו]</small> שחייב עליה? שהרי נאמר באב נזיקין זה רק "ושילח"!
  ומשיבים:  <strong>דומיא</strong> <small>[בדומה]</small> לנזקי <strong>שן</strong> שהוזכרו באותו פסוק; <strong>מה שן לא שנא שלחה שלוחי, לא שנא דאזל ממילא</strong> <small>[אינו שונה</small> אם <small>שלחה,</small> ו<small>אינו שונה</small> אם <small>הלכה מעצמה]</small> — <strong>אף רגל לא שנא שלחה שלוחי, לא שנא אזלא ממילא</strong> <small>[אינו שונה</small> אם <small>שלחה,</small> ו<small>אינו שונה</small> אם <small>הלכה מעצמה].</small>
 ושואלים: <strong>ולכתוב רחמנא</strong> <small>[ושתכתוב התורה]</small> רק <strong>"ושלח</strong> את בעירה <strong>"</strong><strong>ולא בעי</strong> <small>[יצטרך]</small> כלל את הכתוב של <strong>"ובער</strong> בשדה אחר <strong>",</strong> ונאמר כי הביטוי "ושילח" <strong>משמע רגל ומשמע שן,</strong> כיצד? <strong>משמע רגל</strong> — <strong>דכתיב</strong> <small>[שנאמר]</small> <strong>"משלחי רגל השור והחמור",</strong> <strong>ומשמע שן</strong> — <strong>דכתיב</strong> <small>[שנאמר]</small> <strong>"ושן בהמת אשלח בם"</strong> (דברים לב, כד)!
  ומשיבים:  <strong>אי לאו קרא יתירה</strong> <small>[אם לא המקרא היתר]</small> של "וביער", <strong>הוה אמינא</strong> <small>[הייתי אומר]:</small> אין הפסוק מדבר בכל הנזקים, אלא <strong>או הא</strong> <small>[זה]</small> <strong>או הא</strong> <small>[זה]</small> והייתי אומר שכוונת הכתוב לחייב בתשלום <strong>או רגל</strong> לפי ש<strong>הזיקו מצוי</strong> וצריך שמירה תמידית, <strong>או שן</strong> ש<strong>יש הנאה להזיקו</strong> (עם ההיזק).
  ומקשים:  <strong>מכדי</strong> <small>[הרי]</small> <strong>שקולין הן,</strong> ששתי האפשרויות שקולות זו כזו, ושתיהן יכולות להיכנס למשמעות "ושילח", <strong>ו</strong>אם כן <strong>יבאו שניהם,</strong> שהכתוב מדבר בשני אבות נזיקין אלה, <strong>דהי מנייהו מפקת</strong> <small>[ש</small>הרי <small>איזה מהם אתה מוציא]</small> ממשמעות הכתוב? ואם כן, שוב אין צורך ב"וביער"! ומשיבים: אף על פי כן <strong>איצטריך</strong> <small>[נצרך</small> הדבר<small>],</small> שכן <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה</small> אמורים<small>]</small> דווקא <strong>היכי דשלח שלוחי</strong> <small>[כאשר שולח]</small> את בהמתו לשדה חבירו בין לנזקי שן בין לנזקי רגל, <strong>אבל</strong> אם <strong>אזלא ממילא</strong> <small>[הולכת מעצמה]</small> — <strong>לא,</strong> על כן <strong>קא משמע לן</strong> <small>[השמיע לנו]</small> שבכל מקרה חייב. ולאחר שביררנו את המקור בתורה לנזקי שן ורגל, שבים לדון בדבריו של רב פפא "יש מהן (מן התולדות) שלאו כיוצא בהן (באבות)", האם דבריו אלה אמורים באבות אלו.
 <strong>תולדה</strong> של <strong>שן מאי</strong> <small>[מה]</small> <strong>היא</strong> — כגון <strong>נתחככה</strong> הבהמה <strong>בכותל להנאתה</strong> וגרמה על ידי כך נזקים לכותל, או <strong>טינפה פירות</strong> על ידי שנתגלגלה עליהם <strong>להנאתה.</strong>
 ואם כן <strong>מאי שנא</strong> <small>[במה שונה]</small> אב הנזיקין <strong>שן</strong> שהוא נזק הבא על ידי אכילה, שהגדרתו ש<strong>יש הנאה להזיקו</strong> שבהמה גורמת נזק מתוך שרצונה ליהנות, <strong>ו</strong>המזיק הוא <strong>ממונך, ושמירתו</strong> מוטלת <strong>עליך</strong> — <strong>הני נמי</strong> <small>[אלה גם כן]</small> נכללים בהגדרה זו לגמרי, שכן גם בהם <strong>יש הנאה להזיקן, וממונך</strong> הם, <strong>ושמירתן עליך! אלא</strong> יש לומר כי <strong>תולדה</strong> של <strong>שן כשן</strong> עצמה היא. <strong>וכי קאמר</strong> <small>[וכאשר אמר]</small> <strong>רב פפא</strong> שיש הבדל בין אב לתולדה הרי זה ביחס ל<strong>תולדה</strong> של <strong>רגל.</strong>
 ועל כך מקשים: <strong>תולדה</strong> של <strong>רגל מאי</strong> <small>[מה]</small> <strong>היא</strong> — כגון ש<strong>הזיקה</strong> הבהמה <strong>בגופה</strong> (ולא ברגליה) <strong>דרך הילוכה,</strong> או <strong>בשערה</strong> שהסתבך בדבר <strong>דרך הילוכה,</strong> או <strong>בשליף</strong> (חבל) <strong>שעליה,</strong> או <strong>בפרומביא</strong> (זמם) <strong>שבפיה,</strong> או <strong>בזוג</strong> (פעמון) <strong>ש</strong>תלוי <strong>בצוארה.</strong>
 אולם גם בזה, <strong>מאי שנא</strong> <small>[</small>ב<small>מה שונה]</small> אב הנזיקין <strong>רגל</strong> שהגדרתו: ש<strong>הזיקו מצוי, וממונך, ושמירתו</strong> מוטלת <strong>עליך, הני נמי</strong> <small>[אלה גם כן]</small> <strong>הזיקן מצוי, ו</strong>הם <strong>ממונך, ושמירתן</strong> מוטלת <strong>עליך! אלא</strong> ודאי <strong>תולדה</strong> של <strong>רגל כרגל. וכי קאמר</strong> <small>[וכאשר אמר]</small> <strong>רב פפא</strong> דבריו שתולדה אינה כאב, הרי זה על <strong>תולדה</strong> של <strong>בור.</strong>
 ונברר תחילה: <strong>תולדה</strong> של <strong>בור מאי ניהו</strong> <small>[מה הוא]?</small> <strong>אילימא</strong> <small>[אם תאמר]</small> ש<strong>אב</strong> הנזיקין הוא כשהבור עמוק <strong>עשרה</strong> טפחים לפחות, שזהו שיעור בור האמור בתורה, <strong>ותולדה</strong> היא בור שעומקו <strong>תשעה</strong> טפחים. אולם, הרי <strong>לא תשעה כתיבי</strong> <small>[נאמרו]</small> בתורה במפורש, <strong>ולא עשרה כתיבי</strong> <small>[נאמרו],</small> ואם אב הנזיקין הוא זה הכתוב במפורש בתורה — הרי שניהם אינם כתובים!
  ומשיבים:  <strong>הא לא קשיא</strong> <small>[זה אינו קשה],</small> ואפשר לומר שאף שאין השיעורים מפורשים בכתוב, מכל מקום כך יש להבין את משמעו. שהרי בנזקי בור <strong>"והמת יהיה לו"</strong> (שמות כא, לד) <strong>אמר רחמנא</strong> <small>[אמרה התורה],</small> <strong>וקים להו לרבנן</strong> <small>[ומוחזק להם לחכמים]</small> כי <strong>עשרה</strong> טפחים בעומק <strong>עבדן</strong> <small>[עושים,</small> גורמים<small>]</small> <strong>מיתה</strong> לבעל חיים הנופל בהם, ואילו <strong>תשעה</strong> טפחים — <strong>נזיקין עבדי</strong> <small>[עושים],</small> <strong>מיתה לא עבדי</strong> <small>[עושים].</small> ואם כן אותו בור הכתוב בתורה — של עשרה טפחים הוא, ופחות מכן הריהו תולדה.
  ועדיין מקשים: <strong>סוף סוף</strong> נמצא כי <strong>זה,</strong> בור בן עשרה טפחים, הוא <strong>אב</strong> נזיקין <strong>למיתה, וזה</strong> של תשעה טפחים הוא <strong>אב לנזקין</strong> אחרים, ואין איפוא לחלק בין בור עשרה לבור תשעה, ולומר כי אחד מהם הוא אב והשני הוא תולדה!
 <strong>אלא</strong> יש לומר שדבריו של רב פפא אודות התולדות שאינן כאב, מוסבים <strong>אאבנו</strong> <small>[על אבנו],</small> <strong>סכינו, ומשאו שהניחן ברשות הרבים והזיקו,</strong> ואלה דינם אינו כדין אב הנזיקין בור.
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אי דאפקרינהו</strong> <small>[אם שהפקירם]</small> את אבנו סכינו ומשאו — הרי <strong>בין ל</strong>שיטת <strong>רב ובין ל</strong>שיטת <strong>שמואל</strong> שתתבררנה להלן — <strong>היינו</strong> <small>[זהו]</small> ממש, <strong>בור</strong> ששניהם מסכימים כי בכלל הגדרת בור כל דבר שהפקירו בעליו, וגרם להיזק ברשות הרבים.
## דף ג:
 <strong>ואי</strong> <small>[ואם]</small> מדובר במקרה ש<strong>לא אפקרינהו</strong> <small>[הפקירם],</small> הרי <strong>אי</strong> <small>[אם]</small> <strong>ל</strong>דעת <strong>שמואל</strong> ש<strong>אמר</strong> שכל המכשולים <strong>כולם</strong> שאדם מניח ברשות הרבים אף שלא הפקירם <strong>מבורו למדנו,</strong> ובכלל בור הם, אם כן, <strong>היינו</strong> <small>[הרי זה]</small> <strong>בור,</strong> <strong>ואי</strong> <small>[ואם]</small> <strong>ל</strong>שיטת <strong>רב</strong> ש<strong>אמר</strong> שמכשולים כאלה שלא הפקירם <strong>כולם משורו,</strong> מדין קרן, <strong>למדנו,</strong> שבכללה ממונו המזיק ברשות הרבים, בין שהלך והזיק בין שהלך אחר והוזק בו — <strong>היינו</strong> <small>[הרי זה]</small> <strong>שור,</strong> לכל דיניו. ונאמר: לשיטת רב שתולדות הקרן הן, הרי כבר נתברר שתולדות הקרן הן כמותה.
  ואולם אף לשיטת שמואל שתולדות הבור הן, <strong>מאי שנא</strong> <small>[מה שונה]</small> <strong>בור</strong> — <strong>שכן תחלת עשייתו</strong> גורמת <strong>לנזק,</strong> <strong>ו</strong>הוא <strong>ממונך, ושמירתו</strong> מוטלת <strong>עליך,</strong> אם כן <strong>הני נמי</strong> <small>[אלה גם כן]</small> <strong>תחלת עשייתן לנזק,</strong> <strong>ו</strong>הם <strong>ממונך, ושמירתן</strong> מוטלת <strong>עליך! אלא</strong> יש לומר כי כל <strong>תולדה</strong> של <strong>בור</strong> הרי היא <strong>כבור, וכי קאמר</strong> <small>[וכאשר אמר]</small> <strong>רב פפא</strong> שיש הבדל בין תולדה לאב — הרי זה על <strong>תולדה</strong> של ה<strong>מבעה.</strong>
 אלא שדבר זה עצמו צריך עיון, שכן <strong>מאי ניהו</strong> <small>[מה הוא]</small> מבעה זה? כי כפי שיתבאר להלן לא ברור מה הוא בדיוק המבעה הכתוב במשנה, ומעתה <strong>אי</strong> <small>[אם]</small> <strong>ל</strong>דעת <strong>שמואל</strong> ש<strong>אמר: מבעה זו שן</strong> — <strong>הא אוקימנא</strong> <small>[הרי</small> כבר <small>העמדנו,</small> הגענו למסקנה<small>]</small> ש<strong>תולדה</strong> של <strong>שן</strong> — <strong>כשן. אי</strong> <small>[אם]</small> <strong>ל</strong>דעת <strong>רב,</strong> ש<strong>אמר: מבעה זה אדם</strong> המזיק, אם כן <strong>מאי</strong> <small>[מה]</small> <strong>אבות ומאי</strong> <small>[ומה]</small> <strong>תולדות אית ביה</strong> <small>[יש בו]</small> באדם המזיק? הרי לכל נזקיו יש דין אחד!
 <strong>וכי תימא</strong> <small>[ואם תאמר]</small> לחלק כך באדם המזיק: <strong>אב</strong> נזיקין לגבי אדם, הוא כאשר הזיק בזמן שהוא <strong>ניעור,</strong> ואילו <strong>תולדה</strong> היא כאשר הוא <strong>ישן</strong> וגורם נזק שלא בכוונה, אלא תוך כדי שינה, <strong>והתנן</strong> <small>[והרי שנינו</small> במשנה<small>]:</small> <strong>אדם</strong> נחשב <strong>מועד לעולם, בין</strong> שהוא <strong>ער</strong> בעת שמזיק, <strong>בין</strong> שהוא אז <strong>ישן.</strong> משמע שלגבי אדם אין חלוקה בין ער לישן לענין אחריותו בנזקין!
 <strong>אלא</strong> תאמר שהכוונה בתולדה היא ל<strong>כיחו וניעו</strong> שגרמו לנזק. על כך יש לשאול: <strong>היכי דמי</strong> <small>[כיצד בדיוק</small> <small>היה הדבר]?</small> <strong>אי בהדי דאזלי קמזקי</strong> <small>[אם בשעה ש</small>הם <small>הולכים,</small> יוצאים מפיו, הם <small>מזיקים]</small> (שליכלכו דבר או המאיסוהו משימוש) הרי <strong>כחו הוה</strong> <small>[היה</small> זה<small>],</small> שדינם כשאר דברים שאדם עושה בכחו, והריהם כמו שעושה בגופו. <strong>אי בתר דנייח</strong> <small>[אם לאחר שנח]</small> הרוק במקומו נתקל בו אדם וניזוק, אם כן <strong>בין לרב בין לשמואל</strong> דבר שהפקירו ברשות הרבים וגורם לנזק <strong>היינו</strong> <small>[זהו]</small> <strong>בור</strong> וכבר אמרנו שתולדותיו כמותו! <strong>אלא תולדה</strong> של <strong>מבעה,</strong> בכל אופן שנבין מושג זה, דינה <strong>כמבעה. וכי קאמר</strong> <small>[וכאשר אמר]</small> <strong>רב פפא</strong> שיש הבדל בין תולדה לאב הרי זה בענין <strong>תולדה</strong> של <strong>אש.</strong>
 ושואלים: <strong>תולדה</strong> של <strong>אש מאי ניהו</strong> <small>[מה היא]?</small> <strong>אילימא</strong> <small>[אם תאמר]</small> <strong>אבנו סכינו ומשאו שהניחן</strong> במקום גבוה, כגון <strong>בראש גגו, ונפלו ברוח מצויה והזיקו,</strong> עדיין יש לברר: <strong>היכי דמי</strong> <small>[כיצד בדיוק היה הדבר],</small> <strong>אי בהדי דאזלי קא מזקי</strong> <small>[אם בשעה שהולכים,</small> נופלים, הם <small>מזיקים]</small> <strong>היינו</strong> <small>[זהו]</small> <strong>אש,</strong> שהרי
 <strong>מאי שנא</strong> <small>[</small>ב<small>מה שונה]</small> <strong>אש</strong> שהגדרתה היא ש<strong>כח אחר מעורב בהן,</strong> שהרי אין האש שהדליק מזיקה אלא בסיוע הרוח, <strong>ו</strong>מעיקרו <strong>ממונך</strong> היא, <strong>ושמירתו</strong> מוטלת <strong>עליך, הני נמי</strong> <small>[אלה גם כן]</small> יש בהם את כל התנאים הללו: <strong>כח אחר מעורב בהן, ו</strong>הם <strong>ממונך, ושמירתן</strong> מוטלת <strong>עליך! אלא תולדה</strong> של <strong>אש כאש, וכי קאמר</strong> <small>[וכאשר אמר]</small> <strong>רב פפא</strong> שיש להבדיל בין תולדה לאב הרי זה על <strong>תולדה</strong> של <strong>רגל.</strong>
 ותוהים: <strong>רגל?! הא אוקימנא</strong> <small>[הרי</small> כבר <small>העמדנו,</small> הסברנו<small>]</small> ש<strong>תולדה</strong> של <strong>רגל</strong> הרי היא <strong>כרגל!</strong> ומשיבים: רב פפא אמר דבריו <strong>בחצי נזק צרורות.</strong> שאם הלכה בהמה כדרכה, והתיזה צרורות אבן או דברים אחרים מתחת רגליה, והלכו אלה וגרמו לנזק — משלם בעל הבהמה חצי נזק בלבד, כדין קרן. <strong>דהלכתא גמירי לה</strong> <small>[שהלכה</small> למשה מסיני <small>למדנו אותה]</small> ואינה מפורשת בתורה, שמשלם על כך חצי נזק בלבד.
 ומסבירים: <strong>ואמאי קרי</strong> <small>[ומדוע,</small> לאיזה ענין, <small>קורא]</small> <strong>לה</strong> רב פפא <strong>תולדה</strong> של <strong>רגל</strong> למרות שהוא סוג נזק מיוחד לעצמו — הרי זה לענין <strong>לשלם מן העלייה</strong> (ממיטב ממונו ולא מגוף המזיק), כלומר, חיוב התשלומים מוטל על בעל הבהמה, ומשלם אותם מממונו, ולא מגוף המזיק, כפי שמשלמים חצי נזק בשור תם שנגח.
  ושואלים: וכי הלכה זו ברורה היא?  <strong>והא מבעיא בעי</strong> <small>[והרי שאל</small> והסתפק בכך<small>]</small> <strong>רבא.</strong> <strong>דבעי</strong> <small>[ששאל]</small> <strong>רבא:</strong> <strong>חצי נזק</strong> שמשלמים הבעלים על נזקי <strong>צרורות</strong> של בהמותיהם, האם <strong>מגופו</strong> של המזיק <strong>משלם</strong> בעליו, או מן העלייה הוא <strong>משלם?</strong> ודוחים: זו אינה קושיה, <strong>לרבא</strong> —
 <strong>מבעיא ליה</strong> <small>[מסופקת לו</small> הלכה זו<small>],</small> <strong>לרב פפא פשיטא ליה</strong> <small>[פשוטה לו]</small> שמשלם מהעלייה.
  ושואלים: ו<strong>לרבא דמבעיא ליה</strong> <small>[שנשאלה לו]</small> שהיה לו ספק בדבר, <strong>אמאי קרי</strong> <small>[מדוע,</small> לאיזה ענין <small>קורא]</small> <strong>לה</strong> לצרורות, <strong>תולדה</strong> של <strong>רגל?</strong> והרי דינה שונה לגמרי מדין רגל, הן בגודל חיוב הנזק והן בדרך תשלומיו! ומסבירים: בכל זאת דומה דין זה לרגל לענין <strong>לפוטרה ברשות הרבים,</strong> כי אין חייבים על נזקי רגל, ולא על צרורות, ברשות הרבים, כיון שהכל מותר להם ללכת בה.
 <big>א</big> לאחר שביררנו ענין אב ותולדה בנזיקין, באים לבאר את המונחים השונים המוזכרים במשנה. בין אבות נזיקין נמנו <strong>המבעה וההבער.</strong> ושואלים: <strong>מאי</strong> <small>[מה]</small> פירוש <strong>"מבעה"</strong> שאמרו? — <strong>רב אמר: מבעה זה אדם,</strong> והכוונה היא לנזקים שגורם אדם בעצמו. <strong>ושמואל אמר: מבעה זה השן</strong> של בהמה.
 ומבארים את דבריהם: <strong>רב אמר: מבעה זה אדם, דכתיב</strong> <small>[ש</small>כן <small>נאמר]</small> <strong>"אמר שמר אתא בקר וגם לילה אם תבעיון בעיו"</strong> (ישעיה כא, יב), הרי שלשון "בעה" מתייחסת לאדם.
 <strong>ושמואל אמר: מבעה זה השן, דכתיב</strong> <small>[שנאמר]:</small> <strong>"איך נחפשו עשו נבעו מצפניו"</strong> (עובדיה א, ו). על פסוק זה שהובא לדעת שמואל, שואלים: <strong>מאי משמע</strong> <small>[מה המשמעות],</small> כלומר, כיצד מגיעים מפסוק זה למשמעות של שן? ומשיבים: <strong>כדמתרגם</strong> <small>[כמו שהיה מתרגם]</small> <strong>רב יוסף</strong> פסוק זה בתרגום המקובל: <strong>איכדין איתבליש</strong> <small>[איך זה נחפש]</small> <strong>עשו אתגלין מטמרוהי</strong> <small>[נגלו מסתריו],</small> ואם כן "נבעה" משמעו — נתגלה, ולענייננו: מבעה זה השן, שכן שיניה של הבהמה מתגלות בשעת האכילה.
  ומבררים:  <strong>ורב מאי טעמא</strong> <small>[מה טעם]</small> <strong>לא אמר כשמואל?</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך: מי קתני</strong> <small>[האם שנה]</small> במשנה <strong>"נבעה"?</strong> שהרי לפי הסברו של שמואל צריך לקרוא לשן "נבעה" — מה שנתגלה.
  ושואלים:  <strong>ושמואל מאי טעמא</strong> <small>[מה טעם]</small> <strong>לא אמר כרב?</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך:</strong> <strong>מי קתני</strong> <small>[האם שנה]</small> <strong>"בועה"</strong> לומר שהיא פעולה ישירה של האדם? הלא "מבעה" שנינו, ומשמע שגורם לאחר לעשות מעשה.
  ולבירור הדברים שואלים: <strong>מכדי קראי</strong> <small>[הרי הכתובים]</small> עצמם <strong>לא כמר דייקי</strong> <small>[כחכם זה מדוייקים]</small> <strong>ולא כמר דייקי</strong> <small>[כחכם זה מדוייקים],</small> שהרי לשון "מבעה" איננה זהה לכתובים שהביאו חכמים אלה, ולכן בהכרח לא על סמך לשון הכתוב נחלקו, אלא מטעם אחר, אם כן יש לחזור ולשאול: <strong>רב מאי טעמא</strong> <small>[מה הטעם]</small> <strong>לא אמר כשמואל?</strong> ומשיבים: לדעת רב <strong>תנא</strong> <small>[שנה</small> החכם<small>]</small> <strong>שור</strong> <strong>וכל מילי</strong> <small>[הדברים]</small> של <strong>שור</strong> בכלל זה. כלומר, שלדעתו "שור" כולל את שלושה מיני הנזיקין שעושה השור; בקרן בשן וברגל, ובהכרח מבעה הוא סוג נזיקין אחר.
  ושואלים:  <strong>ושמואל נמי</strong> <small>[גם כן]</small> <strong>הא תנא ליה</strong> <small>[הרי שנה כבר]</small> <strong>שור</strong> ובכלל זה שן! <strong>אמר רב יהודה: תנא</strong> <small>[שנה</small> החכם במשנה<small>]</small> <strong>שור</strong> <strong>ל</strong>ענין <strong>קרנו,</strong> שסתם נזקי שור נזקי קרן הם, כמפורש בכתוב. <strong>ומבעה</strong> — <strong>ל</strong>ענין <strong>שינו</strong> של שור או שאר בהמה. <strong>והכי קאמר</strong> <small>[וכך אמר],</small> כך יש להבין את המשך לשון המשנה: צריך הכתוב לפרט את החיוב באבות הנזיקין השונים, שכן <strong>לא ראי</strong> <strong>הקרן</strong> שחמור <strong>שאין הנאה להזיקו, כראי</strong> <strong>השן</strong> שאינה חמורה כמותה, <strong>שיש הנאה</strong> לבהמה <strong>להזיקה,</strong> ואין כאן נזק מכוון.
## דף ד.
 <strong>ולא ראי השן שאין כוונתו להזיק</strong> אלא ליהנות, <strong>כראי הקרן שכוונתו להזיק,</strong> ולכן לא ניתן היה ללמוד קרן משן.
  ושואלים:  <strong>ולאו</strong> <small>[והאם לא]</small> <strong>קל וחומר הוא:</strong> <strong>ומה שן</strong> הקלה <strong>ש</strong>כן <strong>אין כוונתו להזיק</strong> — בכל זאת <strong>חייב</strong> על נזקיה, <strong>קרן</strong> החמורה, <strong>ש</strong>כן <strong>כוונתו להזיק</strong> — <strong>לא כל שכן</strong> שחייב? ומשיבים: <strong>איצטריך</strong> <small>[הוצרך]</small> הכתוב לאומרו, כי <strong>סלקא דעתך אמינא</strong> <small>[היה עולה על דעתך לומר]</small> שתהא קרן פטורה <strong>מידי דהוה</strong> <small>[כשם שהוא]</small> הדין בענין <strong>עבד ואמה, עבד ואמה לאו אף על גב</strong> <small>[האם לא אף על פי]</small> ש<strong>כוונתן להזיק, אפילו הכי</strong> <small>[כך]</small> <strong>פטירי</strong> <small>[פטורים]</small> בעליהם מתשלום על הנזקים שעשו? <strong>הכי נמי לא שנא</strong> <small>[כך גם כן אינו שונה],</small> שלא יתחייבו הבעלים על נזק שגרם ממונם מתוך כוונה להזיק, ושמא אף על הקרן אינו משלם, ולכן צריך הכתוב להשמיענו שחייבים.
 <strong>אמר רב אשי: אטו</strong> <small>[וכי]</small> <strong>עבד ואמה לאו טעמא רבה אית בהו</strong> <small>[האם לא טעם גדול יש בהם]</small> לפטור את בעליהם מנזקים שעשו? שהרי באלה קיים החשש <strong>שמא</strong> כאשר <strong>יקניטנו</strong> (יצערנו) <strong>רבו</strong> (אדוניו), <strong>וילך</strong> העבד <strong>וידליק גדישו של חבירו, ונמצא זה מחייב את רבו</strong> לשלם <strong>מאה מנה בכל יום.</strong> ואין איפוא להביא ראיה מעבד, שייתכן שמצד הדין יש חובת תשלומים על האדון לנזקי העבד, אלא שאי אפשר לעשות כן, כדי למנוע מצב של נזק שבו העבד מתכוון לגרום הפסד לרבו.
 <strong>אלא פריך הכי</strong> <small>[שבור,</small> אמור את הדברים <small>כך,</small> אחרת<small>]:</small> <strong>לא ראי הקרן</strong> שהוא חמור, <strong>ש</strong>כן <strong>כוונתו להזיק, כראי השן</strong> שהוא קל, <strong>ש</strong>כן <strong>אין כוונתו להזיק, ולא ראי השן שיש הנאה להזיקו, כראי הקרן שאין הנאה להזיקו.</strong>
 ושואלים: ולפי דעת שמואל ש"שור" במשנה הוא קרן ו"מבעה" הוא שן, <strong>ורגל מאי</strong> <small>[מה]?</small> וכי <strong>שייריה</strong> <small>[שייר אותה]?!</small> שהרי לפי פירוש זה אין נזכר כלל במשנה עניינה של רגל! ומשיבים: סיום המשנה <strong>"כשהזיק חב המזיק"</strong> הרי זו לשון כוללת, וממנה למדים <strong>לאתויי</strong> <small>[להביא,</small> להוסיף<small>]</small> על ידי כלל זה גם נזקי <strong>רגל.</strong>
 ומקשים: <strong>וליתנייה בהדיא</strong> <small>[ושישנה אותו במפורש]!</small>
 <strong>אלא אמר רבא:</strong> יש לחזור מפירוש זה, ולומר כי <strong>תנא</strong> <small>[שנה]</small> <strong>שור ל</strong>ענין נזקי <strong>רגלו, ומבעה ל</strong>ענין נזקי <strong>שינו. והכי קאמר</strong> <small>[וכך אמר],</small> כך יש להבין את דברי המשנה: <strong>לא ראי הרגל</strong> שהיא חמורה כיון <strong>שהזיקה מצוי, כראי השן שאין הזיקה מצוי. ולא ראי השן שיש הנאה להזיקו, כראי הרגל שאין הנאה להזיקו.</strong>
 ושואלים: אם כן, <strong>וקרן מאי</strong> <small>[מה]?</small> וכי <strong>שייריה</strong> <small>[שייר אותה]?!</small> ומשיבים: הביטוי <strong>"כשהזיק חב המזיק"</strong> בלשון כללית בא <strong>לאתויי</strong> <small>[להביא]</small> גם נזקי <strong>קרן.</strong>
 ושואלים: <strong>וליתנייה בהדיא</strong> <small>[ושישנה אותו במפורש],</small> ומדוע רק רמז לנזק זה?       ומשיבים: <strong>במועדין מתחילתן</strong> בלבד <strong>קמיירי</strong> <small>[עוסק</small> במשנה זו<small>],</small> שמנה בה סוגי נזקים שבהם המזיק אחראי לתשלום כל הנזק כבר בפעם הראשונה שהזיק, ואילו <strong>בתמין ולבסוף מועדין לא קמיירי</strong> <small>[עוסק]</small> ודין קרן שונה משאר הנזיקין, שהרי יש בו הבדל בין תשלומי תם למועד, ולכן אינו נכנס לכלל זה.
  ולעצם פירוש "מבעה" שואלים: <strong>ושמואל מאי טעמא</strong> <small>[מה טעם]</small> <strong>לא אמר כרב?</strong> ומסבירים: <strong>אמר</strong> <small>[</small>יכול היה <small>לומר]</small> <strong>לך:</strong> <strong>אי סלקא דעתך</strong> <small>[אם עולה על דעתך]</small> לומר שהכוונה ב"מבעה" היא ל<strong>אדם, הא קתני סיפא</strong> <small>[הרי שנינו</small> ב<small>סופה</small> של המשנה<small>]</small> (ולפי חלוקתנו, במשנה הבאה): <strong>שור המועד, ושור המזיק</strong> שהזיק <strong>ברשות הניזק, והאדם,</strong> הרי הוא שנוי בחלק זה של המשנה, ואין דרך התנא לחזור על דבריו.
  ושואלים: ומכל מקום  <strong>וליתני ברישא</strong> <small>[ושישנה</small> וימנה גם את האדם <small>בראש</small> המשנה<small>]</small> בין אבות הנזיקין! ומשיבים: <strong>בנזקי ממון קמיירי</strong> <small>[מדבר],</small> שהמשנה עוסקת בנזקים שנגרמים על ידי רכושו של אדם, ואילו <strong>בנזקי גופו,</strong> כאשר הוא עצמו מזיק — <strong>לא קמיירי</strong> <small>[אינו מדבר,</small> עוסק<small>].</small>
 ושואלים: <strong>ו</strong>לדעת <strong>רב נמי</strong> <small>[גם כן]</small> קשה: <strong>הא קתני</strong> <small>[הרי שנה]</small> <strong>אדם</strong> במפורש <strong>בסיפא</strong> <small>[בסוף</small> המשנה<small>],</small> משמע שלא דובר בו בתחילת המשנה, ואם כן "מבעה" אינו אדם! ומשיבים: <strong>אמר</strong> <small>[</small>יכול היה <small>לומר]</small> <strong>לך רב:</strong> לא לצורך עצם הענין נזכר אדם בסוף המשנה, אלא <strong>ההוא</strong> כדי <strong>למחשביה בהדי</strong> <small>[למנות אותו אצל]</small> ה<strong>מועדין הוא דאתא</strong> <small>[שבא],</small> לומר שאדם המזיק מבחינת הדין נמנה בין המועדים.
  ושואלים:  <strong>ו</strong>לפי שיטת רב <strong>מאי</strong> <small>[מה</small> פירוש<small>]</small> <strong>"לא הרי</strong> השור כהרי המבעה
 <strong>"</strong>וכו' ששנינו במשנתנו? ומשיבים: <strong>הכי קאמר</strong> כך יש להבין: <strong>לא ראי השור</strong> שהוא חמור <strong>שמשלם את הכופר</strong> אם הרג אדם, <strong>כראי האדם</strong> שהרג <strong>שאין משלם את הכופר</strong> אלא נענש בגופו, אם בגלות (כשהרג בשוגג) ואם במיתה (כשהרג בעדים ובהתראה), <strong>ולא ראי האדם</strong> שהזיק לאדם אחר <strong>שחייב</strong> מלבד הנזק <strong>בארבעה דברים:</strong> צער, בושת, ריפוי ושבת, <strong>כראי השור שאין בו ארבעה דברים</strong> אלו, אלא תשלומי נזק בלבד.
  ומעתה יש לשאול על המשך המשנה לאור הבנה זו של רב, ש"מבעה" הוא אדם ו"שור" הוא כל נזקי שור, ובכללם קרן, שהרי שנינו: <strong>הצד השוה שבהן</strong> — <strong>שדרכן להזיק</strong> ושמירתם עליך. <strong>וכי שור דרכו להזיק?</strong> הלא בדרך כלל אין השור מזיק ונוגח! ומשיבים: כאן מדובר <strong>ב</strong>שור <strong>מועד.</strong> ושואלים שוב: <strong>ו</strong>אף שור <strong>מועד</strong> שנגח שלוש פעמים, וכי אפשר לומר עליו ש<strong>דרכו להזיק?</strong> ומשיבים: <strong>כיון דאייעד</strong> <small>[שהועד]</small> — <strong>אורחיה</strong> <small>[דרכו]</small> <strong>הוא,</strong> וכשם שנזקים אחרים הם דרכם של המזיקים, אף נגיחתו של שור המועד — דרכו היא.
  ושואלים על פרט אחר לשיטת רב: אם "מבעה" הוא האדם, <strong>ו</strong>כי <strong>אדם דרכו להזיק?</strong> ומשיבים: מדובר כאן <strong>בישן,</strong> שהוא מזיק תוך שנתו. ומקשים: ו<strong>ישן דרכו להזיק?</strong> ומשיבים: <strong>כיון</strong> שתוך כדי שנתו הוא <strong>כייף ופשיט</strong> <small>[כופף ופושט]</small> ידיו ורגליו — <strong>אורחיה</strong> <small>[דרכו]</small> <strong>הוא</strong> שכל דבר שמצוי בסמוך לו יינזק, ונמצא שדרכו להזיק בלא שיתכוון לכך.
  ומקשים עוד: אם "מבעה" הוא אדם, וכי יכול אתה לומר <strong>"ושמירתן עליך"</strong> כאילו מוטלת על אדם אחד שמירה על אדם אחר? והרי <strong>אדם שמירת גופו עליו הוא!</strong>
 ומשיבים: <strong>ולטעמיך</strong> <small>[ולטעמך,</small> לשיטתך<small>]</small> שאתה תמה על לשון זו ביחס לאדם, <strong>הא דתני</strong> <small>[זו ששנה</small> החכם<small>]</small> <strong>קרנא</strong> בגירסת ברייתא: <strong>ארבעה אבות נזיקין, ואדם אחד מהן,</strong> וגם שם נאמר "ושמירתן עליך", הרי אף שם יכול אתה לתהות: והרי <strong>אדם</strong> — <strong>שמירת גופו עליו הוא! אלא</strong> יש לומר <strong>כדאמר ליה</strong> <small>[כפי שאמר לו]</small> <strong>ר' אבהו לתנא</strong> <small>[לחוזר המשניות]:</small> <strong>תני</strong> <small>[שנה]:</small> <strong>אדם</strong> — <strong>שמירת גופו עליו,</strong> ואכן, מוטלת עליו חובה לשמור על גופו שלא יזיק לאחרים,
## דף ד:
 <strong>הכא נמי</strong> <small>[כאן גם כן]</small> <strong>תני</strong> <small>[שנה]:</small> <strong>אדם שמירת גופו עליו.</strong>
 <big>א</big> על מחלוקת רב ושמואל בפירוש "מבעה" שבמשנה <strong>מתקיף לה</strong> <small>[מקשה על כך]</small> <strong>רב מרי:</strong> אם מפרשים "מבעה" רק לפי הדמיון הלשוני, <strong>ואימא</strong> <small>[ואמור]:</small> <strong>מבעה זה המים</strong> הנזקים הנגרמים מחמת מים הזורמים או נשפכים, <strong>כדכתיב</strong> <small>[כמו שנאמר]</small> <strong>"כקדוח אש המסים מים תבעה אש"</strong> (ישעיה סד,א)! ומשיבים: <strong>מי כתיב</strong> <small>[האם נאמר]</small> בפסוק <strong>"מים נבעו"? "תבעה אש" כתיב</strong> <small>[נאמר],</small> כלומר, לא המים הם הפועלים באש, אלא האש מבעה את המים.
 <strong>מתקיף לה</strong> <small>[מקשה על כך]</small> <strong>רב זביד</strong> בדומה לרב מרי: אם כן, <strong>ואימא</strong> <small>[ואמור]</small> <strong>מבעה זה האש,</strong> שהרי הסברנו <strong>דכי כתיב</strong> <small>[שכאשר נאמר]</small> <strong>"תבעה" — באש הוא דכתיב</strong> <small>[שנאמר]!</small> ומשיבים: דבר זה אינו אפשרי לפי המשנה, כי <strong>אי הכי</strong> <small>[אם כך],</small> <strong>מאי</strong> <small>[מה</small> פירוש<small>]</small> <strong>"המבעה וההבער"</strong> הכתובים זה עם זה במשנתנו, שמכאן משמע שהמבעה אינו הבער? <strong>וכי תימא</strong> <small>[ואם תאמר]</small> <strong>פרושי קמפרש</strong> <small>[מפרש</small> התנא במשנתנו] את הדברים, ש"מבעה" משמעו "הבער" — <strong>אי הכי</strong> <small>[אם כך],</small> האם יש לשנות <strong>"ארבעה</strong> אבות נזיקין"? הלוא רק <strong>שלשה הוו</strong> <small>[הם]!</small>
 <strong>וכי תימא</strong> <small>[ואם תאמר]:</small> <strong>תנא</strong> <small>[שנה</small> במשנה<small>]</small> <strong>שור דאית ביה תרתי</strong> <small>[שיש בו שנים]</small> גם שן וגם רגל, והרי הם בסך הכל ארבעה אבות נזיקין יחד עם הבור והאש, מכל מקום עדיין קשה מצד אחר: <strong>אי הכי</strong> <small>[אם כך]</small> אם מפרשים שמבעה הוא אש, הלוא בהמשך המשנה נאמר לגבי מבעה ושור <strong>"לא זה וזה שיש בהן רוח חיים",</strong> <strong>אש מאי</strong> <small>[מה]</small> <strong>רוח חיים אית ביה</strong> <small>[יש בו]?</small> <strong>ותו</strong> <small>[ועוד</small> קשה]: <strong>מאי</strong> <small>[מה</small> פירוש<small>]</small> המשך הדברים שם "לא זה וזה — השור והמבעה — <strong>כהרי האש",</strong> אם אומרים שהמבעה הוא האש? ולכן אין מקום לפירוש זה.
 <big>ב</big> לאחר שביררנו לפי שתי השיטות את מנין אבות הנזיקין שבמשנה, מביאים שיטות אחרות ושונות של מנין אבות הנזיקין. <strong>תני</strong> <small>[שנה]</small> <strong>רב אושעיא: שלשה עשר אבות נזיקין,</strong> כלומר שלושה עשר אופנים הם שאדם חייב לשלם בנזיקין, ואלו הם: ארבעה שומרים: <strong>שומר חנם</strong> שהתרשל ("פשע") בשמירת הדבר שקיבל לשמירתו, <strong>והשואל</strong> שהדבר ששאל מת או אבד, <strong>נושא שכר</strong> (שומר שכר, המקבל שכר על השמירה) שחייב באחריותו על גניבה ואבידה וכן <strong>השוכר</strong> דבר מחבירו לעבוד בו. חמשה סוגי תשלום של אדם שהזיק לחבירו: <strong>נזק</strong> פחת שגורם לגופו, <strong>צער</strong> תשלום על הכאב, <strong>ו</strong>דמי <strong>ריפוי, שבת</strong> דמי ביטול ממלאכה, <strong>ובושת</strong> אם גרם גם בושת לחבירו בנזק זה. <strong>וארבעה</strong> אבות <strong>דמתניתין</strong> <small>[של משנתנו] —</small> <strong>הא תליסר</strong> <small>[הרי שלושה עשר].</small>
 ושואלים: <strong>ותנא דידן מאי טעמא לא תני הני</strong> <small>[והתנא שלנו,</small> במשנה, <small>מה טעם לא שנה את אלה]</small> ומנה רק ארבעה? <strong>בשלמא</strong> <small>[נניח]</small> <strong>ל</strong>שיטת <strong>שמואל</strong> ש"מבעה" זה השן, אפשר לומר שלשיטתו — <strong>בנזקי ממון</strong> שממונו של אדם הזיק <strong>קמיירי</strong> <small>[עוסק</small> במשנה<small>],</small> ואילו <strong>בנזקי גופו</strong> של אדם עצמו שהזיק <strong>לא קמיירי</strong> <small>[אינו עוסק].</small> ולכן אין מקום למנות את אלו. <strong>אלא ל</strong>שיטת <strong>רב</strong> ש"מבעה" הוא האדם, <strong>ליתני</strong> <small>[שישנה</small> גם את אלה<small>]!</small> ומשיבים: לשיטתו של רב <strong>תנא</strong> <small>[שנה]</small> במשנה <strong>אדם ו</strong>כלל בו <strong>כל מילי</strong> <small>[הדברים]</small> שהם נזקים הנגרמים על ידי <strong>אדם</strong> ולא פירט.
  ושואלים:  <strong>ולר' אושעיא נמי</strong> <small>[גם כן]</small> <strong>הא תנא ליה</strong> <small>[הרי כבר שנה]</small> <strong>אדם</strong> במשנה! ומשיבים: לשיטתו יש להבחין בין <strong>תרי גווני</strong> <small>[שני סוגים]</small> של נזקי <strong>אדם.</strong> ולכן רב אושעיא <strong>תנא</strong> <small>[שנה]</small> <strong>אדם דאזיק</strong> <small>[שהזיק]</small> <strong>אדם</strong> והם הדברים שמנה רב אושעיא, <strong>ותנא</strong> <small>[ושנה]</small> <strong>אדם דאזיק</strong> <small>[שהזיק]</small> <strong>שור</strong> כלומר, הזיק רכוש של אחר, בעלי חיים או חפצים אחרים, ולא לאדם. שהוא מה שהוזכר במשנתנו כ"מבעה".
  ושואלים:  <strong>אי הכי</strong> <small>[אם כך]</small> אתה מחלק בפרטי המזיקים, <strong>שור נמי</strong> <small>[גם כן]</small> <strong>ליתני תרי גווני</strong> <small>[שישנה שני סוגי]</small> <strong>שור</strong> אפילו בנזקי קרן, באופן זה: <strong>ליתני</strong> <small>[שישנה]</small> נזק <strong>שור דאזיק</strong> <small>[שהזיק]</small> <strong>שור, וליתני</strong> <small>[ושישנה]</small> נזקי <strong>שור דאזיק</strong> <small>[שהזיק]</small> <strong>אדם!</strong>
 ודוחים: <strong>האי מאי</strong> <small>[זו מה היא]?</small> כלומר, אין מקום לקושיה זו כלל, שכן <strong>בשלמא</strong> <small>[נניח]</small> <strong>אדם דאזיק</strong> <small>[שהזיק]</small> <strong>שור</strong> — <strong>נזק</strong> בלבד <strong>הוא שמשלם</strong> על הזיקו, ואילו <strong>אדם דאזיק</strong> <small>[שהזיק]</small> <strong>אדם — משלם</strong> נוסף לזה <strong>ארבעה דברים</strong>: צער, ריפוי, שבת ובושת. ונמצא שאלו הם שני סוגים שונים של חיובים. <strong>אלא שור</strong> המזיק, <strong>מה לי שור דאזיק</strong> <small>[שהזיק]</small> <strong>שור, מה לי שור דאזיק</strong> <small>[שהזיק]</small> <strong>אדם, אידי ואידי</strong> <small>[זה וזה] —</small> <strong>נזק</strong> בלבד <strong>הוא</strong> ש<strong>משלם</strong> ולא יותר. ואם כן, אין מקום לחלק ביניהם ולמנותם בנפרד.
  ומקשים: אם אומר אתה שרב אושעיא לא הוסיף על האמור במשנה אלא נזקי אדם באדם   <strong>והא</strong> <small>[והרי]</small> <strong>שומר חנם והשואל, נושא שכר והשוכר,</strong> שאף הם בגדר <strong>אדם דאזיק</strong> <small>[שהזיק]</small> <strong>שור הוא,</strong> שהרי הזיק חפץ (או שור) ומשלם רק את הנזק בלבד, <strong>ו</strong>בכל זאת <strong>קתני</strong> <small>[ושנה</small> אותם<small>]</small> רב אושעיא בנפרד!
  ומשיבים: יש מקום לחלוקה נוספת, אף בנזקי אדם בשור:  <strong>תני הזיקא</strong> <small>[שנה</small> במשנה היזק] שנעשה<strong> בידים</strong> כלומר על ידי פעולה, <strong>וקתני הזיקא</strong> <small>[ושנה</small> והוסיף בברייתא סוגים של <small>היזק]</small> שבאים <strong>ממילא</strong> (מעצמם) שהרי השומרים משלמים גם על נזקים שנגרמו מעצמם, שלא הם עשו אותם בידים. עד כאן לבירור שיטת רב אושעיא.
  ועוד יש רשימה אחרת של אבות נזיקין אותה <strong>תני</strong> <small>[שנה]</small> <strong>ר' חייא</strong> ובה נמנו <strong>עשרים וארבעה אבות נזיקין,</strong> והם: <strong>תשלומי כפל</strong> שמשלם הגנב שלא הודה מעצמו בגניבה, <strong>ותשלומי ארבעה וחמשה</strong> שמשלם מי שגנב וטבח (או מכר) שור או שה, <strong>וגנב</strong> המודה מעצמו בגניבה, <strong>ו</strong>כן <strong>גזלן</strong> (שודד), <strong>ועדים זוממין</strong> שהעידו באדם עדות שקר, ומשלמים כפי הסכום שניסו לחייב בו את הנאשם,
 <strong>והאונס והמפתה,</strong> שנותנים חמשים סלעים, <strong>ומוציא שם רע</strong> על אשתו שנבעלה לאחר בהיותה מאורסת, שנותן מאה סלעים, <strong>והמטמא</strong> תרומה של חבירו ופוסלה על ידי כך מאכילה, <strong>והמדמע</strong> (המערב תרומה בחולין) ואוסר בכך את הדבר באכילה למי שאינו כהן, <strong>והמנסך</strong> יין של חבירו לעבודה זרה, ועל ידי כך אוסר את היין בהנאה. <strong>והני תליסר</strong> <small>[ואותם שלושה עשר]</small> שמנה רב אושעיא — <strong>הא</strong> <small>[הרי]</small> <strong>עשרים וארבעה</strong> בסך הכל.
  ושואלים:  <strong>ור' אושעיא מאי טעמא לא תני הני</strong> <small>[מה טעם לא שנה את אלה]?</small> ומשיבים: <strong>בממונא</strong> <small>[ב</small>תשלומי <small>ממון]</small> שאדם משלם כפי הממון שהזיק וחיסר מחבירו <strong>קמיירי</strong> <small>[הוא עוסק],</small> <strong>בקנסא לא קמיירי</strong> <small>[ב</small>תשלומי <small>קנס אינו עוסק].</small>
 ושואלים: <strong>גנב וגזלן, דממונא</strong> <small>[ש</small>תשלום <small>ממון]</small> <strong>הוא, ליתני</strong> <small>[שישנה</small> אותם<small>]</small> ר' אושעיא, שהרי אף שם משלם רק מה שנטל בלי תוספת קנס! ומשיבים: <strong>הא תנא ליה</strong> <small>[הרי</small> כבר <small>שנה]</small> <strong>שומר חנם והשואל,</strong> ששומר חינם הטוען במרמה שהפקדון נגנב ממנו בעוד שהוא עצמו לקחו — חייב לשלם כגנב. ואם כן, הריהו כגנב לענין זה.
  ושואלים:  <strong>ור' חייא נמי</strong> <small>[גם כן]</small> <strong>הא תנא ליה</strong> <small>[הרי</small> כבר <small>שנה]</small> <strong>שומר חנם והשואל,</strong> ומדוע שנה גם גנב וגזלן שאין בהם חידוש? ומשיבים: שנה אותם משום חילוק אחר שיש ביניהם: <strong>תני ממונא דאתא לידיה בהיתירא</strong> <small>[שנה</small> דין <small>ממון שבא לידו בהיתר]</small> שהרי מתחילה בא הממון — הפקדון לידי שומרים אלה בהיתר גמור, אף שאחר כך שלחו בו יד וגנבוהו. <strong>וקתני ממונא דאתא לידיה באיסורא</strong> <small>[ושנה</small> גם כן ממון שבא לידו באיסור] כגון הגנב והגזלן.
## דף ה.
 ועוד שואלים: חיובם של <strong>עדים זוממים דממונא</strong> <small>[ש</small>תשלום <small>ממון]</small> <strong>הוא</strong> שהרי הם משלמים בדיוק כפי הסכום שזממו לגרום למי שהעידו עליו להוציא, ולא יותר, <strong>ליתני</strong> <small>[שישנה]</small> גם כן בברייתא של ר' אושעיא, שהרי אין דינו כקנס שהוא תשלום יותר ממה שמזיק בפועל! ומשיבים: <strong>סבר לה</strong> <small>[סבור הוא]</small> כשיטת <strong>ר' עקיבא</strong> ש<strong>אמר: אין</strong> עדים זוממים <strong>משלמין</strong> ממון <strong>על פי</strong> הודאת <strong>עצמן</strong> ששיקרו בעדותם, ומכאן שתשלום זה שמשלמים עדים זוממים הוא מדיני קנסות, שאין אדם משלם קנס על פי הודאת עצמו.
  ושואלים:  <strong>אי סבר לה</strong> <small>[אם סבור הוא</small> תנא זה<small>]</small> <strong>כ</strong>שיטת <strong>ר' עקיבא</strong> אם כן <strong>ליתני תרי גווני</strong> <small>[שישנה</small> בברייתא שני מיני] <strong>שור</strong> שר' עקיבא מחלק בדיניהם: <strong>ליתני</strong> <small>[שישנה</small> דין<small>]</small> <strong>שור דאזיק [שהזיק]</strong> <strong>שור,</strong> <strong>וליתני</strong> <small>[ושישנה</small> דין<small>]</small> <strong>שור דאזיק</strong> <small>[שהזיק]</small> <strong>אדם,</strong>
 <strong>דתנן</strong> <small>[ש</small>כך <small>שנינו</small> במשנה<small>],</small> <strong>ר' עקיבא אומר: אף</strong> שור <strong>תם שחבל באדם</strong> וחבל אותו אדם בשור — <strong>משלם</strong> בעל השור <strong>במותר</strong> (בעודף הנזק שנגרם לאדם על הנזק שנגרם לשור) <strong>נזק שלם,</strong> ומכאן ששור שהזיק אדם נחשב כמועד תמיד, ויש לו איפוא דין מיוחד לעצמו!
 ומשיבים: מכאן אין להקשות, <strong>הא תבריה</strong> <small>[הרי</small> כבר שבר] <strong>ר' עקיבא לגזיזיה</strong>  [את אגרופו] כלומר, ר' עקיבא עצמו אינו משווה שור שחבל באדם לשאר מזיקים, <strong>דתניא</strong> <small>[ששנויה</small> ברייתא], <strong>ר' עקיבא אומר: יכול אף תם שחבל באדם ישלם מן העלייה</strong> (ממיטב ממונו ולא מגוף המזיק) כשאר אבות נזיקין — <strong>תלמוד לומר</strong> בשור הנוגח אדם "כמשפט הזה <strong>יעשה לו"</strong> (שמות כא, לא) לומר: <strong>מגופו</strong> של המזיק <strong>משלם, ואינו משלם מן העלייה</strong> ואם כן אין מקום למנותו בין אבות הנזיקין שבברייתא, שנאמר עליהם להלן שבכולם משלם ממיטב כספו, ולא מן המזיק.
  ועוד מקשים: <strong>האונס והמפתה והמוציא שם רע דממונא</strong> <small>[שממון]</small> <strong>הוא</strong> שמשלם, <strong>ליתני</strong> <small>[שישנה</small> אותם<small>]</small> בברייתא של ר' אושעיא!
  ומשיבים:  <strong>מה נפשך</strong> <small>[רצונך]</small> <strong>כלומר, בכל דרך שתרצה, מכל צד שתבין בנושא זה — לא היה מקום לשנות דבר זה, שהרי</strong> <strong>אי</strong> <small>[אם]</small> מדובר בחלק ה<strong>נזק</strong> שמשלם בכל אלה — הלוא כבר <strong>תנא ליה</strong> <small>[שנה לו]</small> לחוד נזק, <strong>אי</strong> <small>[אם]</small> <strong>צער</strong> הוא משלם — <strong>תנא ליה</strong> <small>[שנה אותו],</small> <strong>אי</strong> <small>[אם]</small> <strong>בשת</strong> משלם — <strong>תנא ליה</strong> <small>[שנה אותו],</small> <strong>אי</strong> <small>[אם]</small> <strong>פגם</strong> הוא משלם — <strong>היינו</strong> <small>[זהו]</small> <strong>נזק</strong> שהרי תשלום "פגם" שמשלם לאנוסה הוא תשלום הנזק שנגרם לה עקב האונס. <strong>מה אית לך למימר</strong> <small>[מה יש לך</small> עוד לומר] שמשלם האונס והמפתה? <strong>קנסא</strong> <small>[קנס],</small> אולם כפי שהסברנו <strong>בקנסא לא קמיירי</strong> <small>[בקנסות אינו עוסק]</small> אלא מונה רק נזקים שיש בהם תשלום ממון בלבד.
  ועוד שואלים: <strong>המטמא והמדמע והמנסך, דממונא</strong> <small>[שממון]</small> <strong>הוא</strong> שמשלם שהרי משלם רק את התמורה לנזקים שגרם, <strong>ליתני</strong> <small>[שישנה]!</small>
 ומשיבים: <strong>מה נפשך</strong> <small>[רצונך],</small> <strong>אי</strong> <small>[אם]</small> סבור הוא ש<strong>היזק שאינו ניכר</strong> ומוחש, כגון אלה שהנזק שבהם אינו נראה לעין, שאף שגרם במעשיו שבכך יפסלו וייאסרו לגמרי, <strong>שמיה</strong> <small>[שמו]</small> <strong>היזק — הא תנא ליה</strong> <small>[הרי שנה]</small> <strong>נזק,</strong> ובכלל זה גם נזק שאינו נראה לעיניים, ואין הבדל בין המטמא לבין השורף. ו<strong>אי</strong> <small>[אם]</small> סבור הוא כי <strong>היזק שאינו ניכר לא שמיה</strong> <small>[לא שמו,</small> אינו נחשב<small>]</small> <strong>נזק,</strong> אם כן מה שמשלם המזיק <strong>הוה ליה קנסא</strong> <small>[הרי הוא קנס],</small> <strong>ובקנסא לא קמיירי</strong> <small>[ובקנס אינו עוסק].</small>
 על סמך הדברים הללו מנסים להציע: <strong>לימא קסבר</strong> <small>[האם לומר שסבור]</small> <strong>ר' חייא היזק שאינו ניכר — לא שמיה</strong> <small>[אין שמו,</small> אינו נחשב<small>]</small> <strong>היזק,</strong> <strong>דאי</strong> <small>[שאם]</small> <strong>שמיה</strong> <small>[שמו,</small> נחשב<small>]</small> <strong>היזק — הא תנא ליה</strong> <small>[הרי</small> כבר <small>שנה]</small> <strong>נזק,</strong> וכיון שמונה נזק לעצמו וגם אלה לעצמם, משמע שסבור שנזקים כגון אלה שאינם ניכרים באמת אינם כלל נזק! ודוחים: מכאן אין הוכחה, <strong>תנא היזקא דמינכרא</strong> <small>[שנה</small> לחוד <small>היזק שניכר]</small> <strong>ותנא היזקא דלא מינכרא</strong> <small>[ושנה</small> לחוד היזק שאינו ניכר] אבל אפשר לומר כי סבור שכל אלה הם נזק ממש, ולא קנס. ועוד שואלים בהשוואת הנוסח במניינים השונים של אבות הנזיקין.
 <strong>בשלמא לתנא דידן</strong> <small>[נניח לתנא שלנו,</small> של משנתנו<small>]</small> <strong>תנא מניינא</strong> <small>[שנה מנין]</small> (של ארבעה אבות) במשנה, שיש בכך הדגשה <strong>למעוטי</strong> <small>[למעט]</small> את המנויים בברייתא של <strong>ר' אושעיא,</strong> ולהדגיש שאין הם בכלל רשימה זו, <strong>ו</strong>אף <strong>ר' אושעיא תנא</strong> <small>[שנה]</small> בברייתא שלו <strong>מניינא</strong> <small>[מנין]</small> כדי <strong>למעוטי</strong> <small>[למעט]</small> אותם שנמנו בברייתא של <strong>ר' חייא</strong>. <strong>אלא מניינא</strong> <small>[המניין]</small> של <strong>ר' חייא למעוטי מאי</strong> <small>[למעט מה</small> הוא בא]? די היה לו אם היה רק מפרט את אבות הנזיקין בלא למנות את מספרם!
  ומשיבים: אף הוא בא  <strong>למעוטי</strong> <small>[למעט]</small> <strong>מוסר</strong> (מלשין), <strong>ומפגל,</strong> כהן המקריב קרבן של אדם אחר ואומר שיהא לשם קרבן אחר, ועל ידי כך מזיק לבעל הקרבן, שצריך לשוב ולהקריב קרבן אחר. ונזקים אלה אינם כלולים אף במניינו של ר' חייא.
  ושואלים: ובאמת מדוע לא חשבם?  <strong>וליתני</strong> <small>[ושישנה]</small> גם את אלה! ומסבירים את השאלה: <strong>בשלמא</strong> <small>[נניח]</small> <strong>מפגל</strong> אפשר לומר בתשובה לשאלתנו כי <strong>בקדשים לא קמיירי</strong> <small>[אינו עוסק]</small> כשדן בהלכות נזיקין, אלא רק בדברי חולין. <strong>אלא מוסר מאי טעמא לא תני</strong> <small>[מה טעם לא שנה]?</small> ומשיבים: <strong>שאני</strong> <small>[שונה]</small> <strong>מוסר דדיבורא</strong> <small>[שדיבור]</small> בלבד הוא שגורם לנזק, <strong>ובדיבורא לא קמיירי</strong> <small>[ובדיבור אינו עוסק]</small> אלא בנזקים שנגרמו על ידי פעולה ממשית.
  ומקשים:  <strong>והא</strong> <small>[והרי]</small> <strong>מוציא שם רע</strong> <strong>דדיבורא</strong> <small>[ש</small>אף הוא <small>דיבור]</small> <strong>הוא וקתני</strong> <small>[ושנה אותו]!</small> ומשיבים: <strong>דיבורא דאית ביה</strong> <small>[דיבור שיש בו]</small> <strong>מעשה הוא,</strong> שהרי דין מוציא שם רע חל רק במי שנשא אשה ובא עליה ואחר כך מעליל עליה, ונמצא שיש בכך גם צד של מעשה.
  ומקשים:  <strong>והא</strong> <small>[והרי]</small> <strong>עדים זוממין דיבורא דלית ביה</strong> <small>[דיבור שאין בו]</small> <strong>מעשה הוא,</strong> שהרי אינם אלא מעידים עדות שקר, <strong>וקתני</strong> <small>[ושנה</small> אותו<small>]!</small> ומשיבים: <strong>התם, אף על גב דלית ביה</strong> <small>[שם, אף על פי שאין בו]</small> <strong>מעשה,</strong> <strong>רחמנא קרייה</strong> <small>[התורה קראה אותו]</small> <strong>מעשה,</strong> <strong>דכתיב</strong> <small>[שנאמר]</small> <strong>"ועשיתם לו כאשר זמם לעשות לאחיו"</strong> (דברים יט, יט) משמע שעדות זאת נחשבת לו כנסיון לעשות מעשה.
  ועוד בבירור והשוואת השיטות, <strong>בשלמא לתנא דידן</strong> <small>[נניח ל</small>שיטת <small>התנא שלנו]</small> של משנתנו, <strong>תנא</strong> <small>[שנה]</small> <strong>אבות</strong> — <strong>מכלל דאיכא</strong> <small>[שיש]</small> <strong>תולדות</strong> וצריכות פירוש לעצמן, <strong>אלא לר' חייא ולר' אושעיא,</strong> הרי אם אומר אתה <strong>אבות — מכלל דאיכא</strong> <small>[שיש]</small> <strong>תולדות, תולדותיהן מאי ניהו</strong> <small>[מה הן],</small> שלכאורה מנו את כל סוגי הנזקים, כולם!
 <strong>אמר ר' אבהו:</strong> משמעות הביטוי "אבות" כאן אינה לומר שיש להם תולדות, אלא לומר: <strong>כולן,</strong> כל המנויים ברשימה — דינם <strong>כאבות,</strong> האמורים במשנתנו, <strong>לשלם ממיטב </strong>שחייב המזיק בכל אלה לשלם מן המיטב שבנכסיו.
 ושואלים: <strong>מאי טעמא</strong> <small>[מה טעם</small> הדבר<small>]</small> כלומר, כיצד נלמדת הלכה זו? ומשיבים: <strong>אתיא</strong> <small>[באה]</small> ההלכה על ידי גזירה שווה מן המילים <strong>"תחת"</strong> או <strong>"נתינה"</strong> או <strong>"ישלם"</strong> או <strong>"כסף"</strong> שבכל אחד מסוגי נזיקין אלה כתובה אחת המלים הללו, וממה שמפורש בו למדים על מקומות שנאמרו בהם רק מלים אלה, בדרך גזירה שווה.
 <big>א</big> שנינו במשנה: <strong>לא הרי השור כהרי המבעה</strong> וכו'. ושואלים: <strong>מאי קאמר</strong> <small>[מה</small> הוא אומר] כלומר, מה טעם היה לומר את כל הדיון הזה של "לא הרי"? שלכאורה אין למדים ממנו דבר נוסף על הידוע לנו מכבר. <strong>אמר רב זביד משמיה</strong> <small>[משמו]</small> של <strong>רבא: הכי קאמר</strong> <small>[כך</small> הוא אומר], יש להבין את המשא והמתן כתשובה לשאלה שלא נזכרה במפורש במשנה עצמה, והיא: מדוע הוצרכו כל אבות הנזיקין להיכתב בתורה? <strong>לכתוב רחמנא חדא</strong> <small>[שתכתוב התורה</small> רק <small>אחד</small> מהם<small>]</small> מן האבות, <strong>ותיתי אידך מיניה</strong> <small>[ויבוא,</small> יילמד, <small>האחר ממנו];</small> <strong>הדר</strong> <small>[חזר]</small> ו<strong>אמר</strong> התנא בתשובה כי <strong>חדא מחדא</strong> <small>[אחת מאחת]</small> <strong>לא אתיא</strong> <small>[באה],</small> כלומר אי אפשר ללמוד אב אחד מחבירו, משום שבכל אחד יש צדדים מיוחדים ("לא הרי... כהרי"), ומשום שאי אפשר ללמדם זה מזה, הוצרכו להיכתב כולם.
 ובהמשך הדברים במשנה נאמר: <strong>ולא זה וזה שיש בהן רוח חיים,</strong> ושואלים: <strong>מאי קאמר</strong> <small>[מה</small> הוא אומר], כלומר, מה צורך בהמשך זה של הדיון? <strong>אמר רב משרשיא משמיה</strong> <small>[משמו]</small> של <strong>רבא: הכי קאמר</strong> <small>[כך</small> הוא אומר], אף כאן יש תשובה לשאלה נוספת שלא נתפרשה במשנה, והיא:
## דף ה:
 <strong>לכתוב רחמנא תרתי ותיתי אידך מינייהו</strong> <small>[שתכתוב התורה שנים</small> מן האבות <small>ויבואו,</small> יילמדו, <small>האחרים מהם]</small> ולא יצטרכו להיכתב כולם. ולכן <strong>הדר</strong> <small>[חזר]</small> ו<strong>אמר</strong> במשנה בתשובה לשאלה זו כי <strong>חדא מתרתי לא אתי</strong> <small>[אחת משתים אינה באה],</small> אינה ניתנת להילמד, כי יש הבדל בין כל שנים מן האבות ובין אב נזיקין נוסף, שיש בו צד להקל.
 <strong>אמר רבא</strong> והעיר על כך: <strong>וכולהו</strong> <small>[וכולם],</small> כל האבות הללו שבמשנה <strong>כי שדית</strong> <small>[כאשר תטיל,</small> תצרף<small>]</small> <strong>בור בינייהו</strong> <small>[ביניהם],</small> כלומר, לבין כל אחד מן האבות האחרים, <strong>אתיא כולהו</strong> <small>[יבואו,</small> יילמדו, <small>כולם]</small> <strong>ב</strong>דרך הלימוד של <strong>מה הצד.</strong> <strong>לבר</strong> <small>[מחוץ]</small> <strong>מ</strong>אב הנזיקין של <strong>קרן,</strong> שאין ללמוד אותו רק מצירוף שני אבות נזיקין אחרים, ואף לא מבור ואב נוסף, <strong>משום דאיכא למיפרך</strong> <small>[שיש</small> מקום <small>להקשות]:</small> <strong>מה</strong> לצד השווה <strong>לכולהו</strong> <small>[לכולם]</small> — <strong>שכן מועדין</strong> שדרכם להזיק <strong>מתחילתן.</strong> ואילו בנזק קרן, מתחילה השור הוא תם, ורק לאחר שהעידו בו שחזר והזיק כמה פעמים נעשה מועד.
 <strong>ו</strong>עוד, <strong>למאן דאמר</strong> <small>[ול</small>דעת <small>מי שאומר]</small> כי <strong>אדרבה, קרן עדיפא</strong> <small>[עדיפה],</small> שהחיוב בתשלום עבורה ברור יותר, אף שאינה מועדת מתחילתה לפי <strong>שכוונתו להזיק,</strong> אם כן <strong>אפילו קרן נמי אתיא</strong> <small>[גם כן באה</small> יכולה להילמד<small>],</small> משאר אבות.
  ושואלים:  <strong>אלא</strong> אם כן, שיכולה היתה התורה לכתוב רק אב נזיקין אחד ובור, ואת חובת התשלום בשאר אבות הנזיקין אפשר ללמוד מהם בדרך "מה הצד", <strong>למאי הלכתא כתבינהו רחמנא</strong> <small>[למה</small> לצורך איזו <small>הלכה כתבתם התורה]?</small> ומשיבים: הרי זה <strong>להלכותיהן,</strong> שאף שאינם צריכים להיכתב ללמדנו את עצם חובת התשלום על נזקים אלה, מכל מקום נחוץ הדבר כדי לפרט את ההלכות המיוחדות לכל אב נזיקין, לפי שהלכות אלה שונות בכל אחד מאבות הנזיקין, שבכל אב יש דינים נבדלים:
 <strong>קרן</strong> נכתבה — כדי <strong>לחלק</strong> בה <strong>בין תמה למועדת.</strong>
 <strong>שן ורגל</strong> נכתבו — כדי <strong>לפוטרן ברשות הרבים.</strong>
 <strong>בור</strong> נכתב — כדי <strong>לפטור בו את הכלים,</strong> שאין בעל הבור חייב באחריות על כלים שנפלו לבור ונשברו בו. ושואלים: <strong>ול</strong>שיטת <strong>ר' יהודה</strong> ש<strong>מחייב</strong> אף <strong>על נזקי כלים בבור,</strong> מדוע נכתב דין בור? ומשיבים: <strong>לפטור בו את האדם,</strong> שאף ר' יהודה מודה שאין בעל הבור חייב בתשלומים על מות אדם שנפל לבור, שכן אדם יכול להיזהר, ולכן נכתב אב נזיקין זה לעצמו.
  ומדוע נכתב אב הנזיקין <strong>אדם</strong> (שהוא לדעת רב "מבעה" שבמשנה) — כדי <strong>לחייבו בארבעה דברים</strong> נוסף לתשלום עצם הנזק, והם: צער, ריפוי, בושת, ושבת.
  ו<strong>אש</strong> נכתבה כי יש בה הלכה מיוחדת — <strong>לפטור בו את הטמון.</strong> שלדעת רוב החכמים, אם היה דבר טמון בתוך הקמה (או שאר דברים שנשרפו), באופן שאין מקום להניח שהוא מצוי שם, אם כילתה אותו האש — אין המזיק חייב לשלם. ושואלים: <strong>ול</strong>דעת <strong>ר' יהודה</strong> ש<strong>מחייב</strong> אף <strong>על נזקי טמון באש,</strong> <strong>לאתויי מאי</strong> <small>[להביא,</small> להוסיף את <small>מה]</small> את איזו הלכה מיוחדת, נתפרט אב נזיקין זה?
## דף ו.
 ומשיבים: <strong>לאתויי</strong> <small>[להביא,</small> להוסיף<small>]</small> שחייב על אש גם אם <strong>ליחכה</strong> (חרכה) את <strong>נירו</strong> (שדהו החרוש) של חבירו, <strong>ו</strong>כן אם <strong>סכסכה</strong> (הבהבה) את <strong>אבניו,</strong> שאף שאין זה נזק המכלה את גוף הדברים, מכל מקום חייב לשלם גם עבור נזק זה.
 <big>א</big> שנינו במשנה כי <strong>הצד השוה שבהן</strong> שדרכן לילך ולהזיק וכו'. ושואלים <strong>לאתויי מאי</strong> <small>[להביא,</small> להוסיף את <small>מה],</small> כלומר, אלו דברים נוספים למדים על ידי צד שווה זה? <strong>אמר אביי: לאתויי</strong> <small>[להביא]</small> <strong>אבנו</strong> או <strong>סכינו</strong> או <strong>משאו, שהניחן בראש גגו, ונפלו</strong> על ידי <strong>רוח מצויה, והזיקו</strong> שאף על אלה חייב
 <strong>.</strong> ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי בהדי דקא אזלי קא מזקי</strong> <small>[אם בזמן שהולכים,</small> נופלים, <small>הם</small> <small>מזיקים]</small> <strong>היינו</strong> <small>[הרי זה]</small> ממש נזק <strong>אש,</strong> כי
 <strong>מאי שנא</strong> <small>[</small>ב<small>מה שונה</small> במה מוגדר<small>]</small> נזק <strong>אש</strong> — שהוא דבר ש<strong>כח אחר</strong> (רוח) <strong>מעורב בו, ו</strong>הוא עצמו <strong>ממונך, ושמירתו</strong> מוטלת <strong>עליך.</strong> ואולם <strong>הני</strong> <small>[אלה],</small> אבנו וסכינו ומשאו, <strong>נמי</strong> <small>[גם כן]</small> נכללים באותה הגדרה, שכן <strong>כח אחר מעורב בהן</strong> (שנפלו מחמת הרוח), <strong>ו</strong>הם <strong>ממונך, ושמירתן</strong> מוטלת <strong>עליך!</strong>
 <strong>ואלא</strong> יש לומר שנפלו אלה מן הגג תחילה, ו<strong>בתר דנייחי</strong> <small>[אחר שנחו]</small> על הקרקע ניזוק בהם אדם. ושוב נברר כיצד בדיוק היה הדבר: <strong>אי דאפקרינהו</strong> <small>[אם שהפקיר אותם]</small> לאחר שנפלו, אם כן <strong>בין לרב בין לשמואל היינו</strong> <small>[הרי</small> נזק <small>זה]</small> קרוי <strong>בור,</strong> כי
 <strong>מאי שנא</strong> <small>[</small>ב<small>מה שונה</small> במה מוגדר<small>]</small> <strong>בור</strong> — <strong>שכן תחילת עשייתו לנזק, וממונך, ושמירתן</strong> מוטלת <strong>עליך! הני</strong> <small>[אלה],</small> אבנו וסכינו ומשאו, <strong>נמי</strong> <small>[גם כן]</small> נכללים באותה הגדרה, שכן <strong>תחילת עשייתן לנזק</strong> שכיון שהניחם בראש הגג מסתבר שיפלו ויזיקו, <strong>ו</strong>הם <strong>ממונך, ושמירתן עליך!</strong>
 <strong>אלא</strong> צריך לומר שמדובר באופן ש<strong>לא אפקרינהו</strong> <small>[הפקירם]</small> ועדיין הוא שומר את בעלותו עליהם. ומעתה, <strong>ל</strong>דעת <strong>שמואל</strong> ש<strong>אמר</strong> שכל התקלות <strong>כולם</strong> <strong>מבורו למדנו</strong> — אם כן <strong>היינו</strong> <small>[הרי זה]</small> אב הנזיקין של <strong>בור,</strong> ועדיין יש לשאול: מה נוסף ב"צד השווה" שבמשנתנו?
  ומשיבים:  <strong>לעולם</strong> תאמר <strong>דאפקרינהו</strong> <small>[שהפקיר אותם]</small> לאחר שנפלו על הקרקע, והזיקו. ומכל מקום לא ניתן ללומדם אלא ב"צד השווה", משום <strong>דלא דמו</strong> <small>[שאינם דומים]</small> לגמרי <strong>לבור,</strong> כי <strong>מה לבור שכן אין כח אחר מעורב בו,</strong> אלא הנזק נגרם על ידי הבור עצמו, <strong>תאמר בהני</strong> <small>[באלה]</small> <strong>שכח אחר מעורב בהן,</strong> שלולא הרוח שהביאה את הדברים לאותו מקום לא היה קורה דבר אחרי כן.
  ואם כן צריכים אנו לומר כי <strong>אש תוכיח</strong> שכח אחר מעורב בה, וחייב בנזקיה.
  אלא שמצד שני יש להקשות: <strong>מה לאש שכן דרכו לילך ולהזיק,</strong> מה שאין כן באבנו וסכינו שאינם הולכים ומזיקים — ועל כן אפשר לענות כי
 <strong>בור תוכיח</strong> שאין דרכו לילך ולהזיק וחייב עליו. אולם על דימוי זה לנזק בור אפשר לשוב ולהקשות כפי שכבר הקשינו, שאין הדבר דומה לגמרי לבור, <strong>וחזר הדין,</strong> כלומר, אנו חוזרים שוב לדיון הראשון, ולכן צריך ללמוד הלכה זו משני הדינים יחד בצד השווה שהביאה המשנה.
 <strong>רבא אמר:</strong> "הצד השווה" שבמשנה בא <strong>לאתויי</strong> <small>[להביא]</small> אופן נזק אחר, והוא <strong>בור המתגלגל ברגלי אדם וברגלי בהמה,</strong> כלומר, דבר תקלה שהניח אדם, ולא הזיק במקומו, אלא שנתגלגל ברגלי אדם ובהמה ממקום למקום, ושם גרם לנזק.
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אי דאפקרינהו</strong> <small>[אם שהפקירם]</small> את החפצים שגרמו לתקלה, אם כן, <strong>בין ל</strong>דעת <strong>רב בין ל</strong>דעת <strong>שמואל היינו</strong> <small>[הרי זה]</small> <strong>בור,</strong> כי
 <strong>מאי שנא</strong> <small>[</small>ב<small>מה שונה,</small> במה מיוחד ומוגדר<small>]</small> <strong>בור</strong> — <strong>שכן תחילת עשייתו לנזק, ושמירתו עליך</strong> — <strong>הני נמי</strong> <small>[אלה גם כן]</small> <strong>תחילת עשייתן לנזק, ושמירתן עליך!</strong>
 <strong>אלא</strong> תאמר כי מדובר באופן ש<strong>לא אפקרינהו</strong> <small>[הפקירם] —</small> אם כן <strong>לשמואל</strong> ש<strong>אמר כולם מבורו למדנו היינו</strong> <small>[הרי זה]</small> <strong>בור!</strong>
 ומשיבים: <strong>לעולם</strong> יש לומר <strong>דאפקרינהו</strong> <small>[שהפקירם],</small> <strong>ו</strong>בכל זאת יש ללומדם ב"צד השווה" משום שאין הם בכלל בור, שכן <strong>לא דמי</strong> <small>[אינו דומה]</small> <strong>לבור;</strong> <strong>מה לבור שכן מעשיו</strong> של החופר בלבד <strong>גרמו לו</strong> שיזיק, <strong>תאמר בהני</strong> <small>[באלה]</small> בבור המתגלגל <strong>שאין מעשיו גרמו לו,</strong> שהרי הבור (התקלה) לא הזיק במקום שבו הניחו, אלא במקום אליו גילגלוהו אחרים, אנשים או בהמות.
  ואם כן יש לומר כי <strong>שור יוכיח,</strong> שהרי אף נזק השור נעשה מכח השור ולא מכח בעליו וחייב לשלם.
  ויש לדחות: <strong>מה לשור</strong> — <strong>שכן דרכו לילך ולהזיק,</strong> מה שאין כן תקלה שאינה הולכת מעצמה ומזיקה — <strong>בור תוכיח</strong> שאין הולך ומזיק וחייב בתשלומים.
 <strong>וחזר הדין,</strong> כלומר, אנו שבים לנקודה הראשונה, <strong>לא ראי זה כראי זה</strong> אין דומה בור לשור, ומן הצד השווה שבמשנה למדים שאף בור המתגלגל הוא בכלל נזיקין.
 <strong>רב אדא בר אהבה אמר:</strong> "הצד השווה" במשנה בא <strong>לאתויי</strong> <small>[להביא]</small> <strong>הא דתניא</strong> <small>[זו ששנינו]:</small> <strong>כל אלו</strong> המקרים <strong>שאמרו</strong> חכמים, והם: אנשים ה<strong>פותקין</strong> (פותחים) את <strong>ביבותיהן</strong> (ביבים של שופכין) לרשות הרבים, או <strong>גורפין</strong> החוצה אל רשות הרבים את <strong>מערותיהן</strong> שכינסו בהן מים סרוחים, ש<strong>בימות החמה אין להם רשות</strong> לעשות זאת, לפי שהם הופכים להיות תקלה ברשות הרבים, ו<strong>בימות הגשמים</strong> שיש בין כה וכה מים ובוץ ברשות הרבים — <strong>יש להם רשות.</strong> ו<strong>אף על פי ש</strong>בימות הגשמים <strong>ברשות</strong> הם עושים, <strong>אם הזיקו</strong> על ידי מים אלה — <strong>חייבים לשלם.</strong>
 ונברר, <strong>היכי דמי</strong> <small>[כיצד בדיוק היה הדבר]?</small> <strong>אי בהדי דקאזלי מזקי</strong> <small>[אם בזמן שהם הולכים,</small> כששפך אותם, הם <small>מזיקים]</small> אם כן <strong>כחו הוא,</strong> והרי זה "מבעה" המפורש במשנה לדעת רב, ולדעת שמואל הוא מפורש במשנה הבאה, ואין זה בכלל הנלמד מ"הצד השווה".
 <strong>אלא</strong> יש לומר שהיה זה <strong>בתר דנייח</strong> <small>[לאחר שנחו]</small> במקום. ונברר <strong>היכי דמי</strong> <small>[כיצד בדיוק היה הדבר]?</small> <strong>אי דאפקרינהו</strong> <small>[אם שהפקיר אותם],</small> אם כן <strong>בין ל</strong>שיטת <strong>רב בין ל</strong>שיטת <strong>שמואל היינו</strong> <small>[הרי זה]</small> <strong>בור,</strong> כי <strong>מאי שנא</strong> <small>[</small>ב<small>מה שונה]</small> <strong>בור</strong> — שכן <strong>תחילת עשייתו לנזק, וממונך, ושמירתו עליך, הני נמי</strong> <small>[אלה לגם כן],</small> השופכין — <strong>תחילת עשייתן לנזק, וממונך, ושמירתן עליך!</strong>
 <strong>אלא</strong> תאמר ש<strong>לא אפקרינהו</strong> <small>[הפקירם].</small> אם כן, <strong>לשמואל</strong> ש<strong>אמר כולם מבורו למדנו</strong> — <strong>היינו</strong> <small>[הרי זה]</small> <strong>בור!</strong>
 ומשיבים: <strong>לעולם</strong> תפרש <strong>דאפקרינהו</strong> <small>[שהפקירם],</small> ובכל זאת אין הם בכלל בור וצריך ללומדם ב"צד השווה", שכן <strong>ולא דמי</strong> <small>[ואינו דומה]</small> <strong>לבור,</strong> כי <strong>מה לבור שכן</strong> עשאו ברשות הרבים <strong>שלא ברשות, תאמר בהני</strong> <small>[באלה]</small> ש<strong>ברשות</strong> עשה אותם, 
## דף ו:
 <strong>שור יוכיח</strong> שברשות הוא מהלך ברשות הרבים, ובכל זאת חייבים על נזקיו.
  ויש לטעון כנגד זה: <strong>מה לשור שכן דרכו לילך ולהזיק.</strong>
 ויש להשיב: <strong>בור תוכיח</strong> שאינו מהלך ומזיק, וחייב על מה שהזיק. <strong>וחזר הדין,</strong> ומן הצד השווה שבשניהם, והוא האמור במשנה, למדנו שחייב על אופן נזק זה.
 <strong>רבינא אמר:</strong> הצד השווה שבמשנתנו בא ללמדנו אופן נזק אחר, והוא <strong>לאתויי</strong> <small>[להביא]</small> <strong>הא דתנן</strong> <small>[זו ששנינו</small> במשנה אחרת<small>]:</small> <strong>הכותל והאילן שנפלו לרשות הרבים</strong> מעצמם, <strong>והזיקו</strong> — <strong>פטור</strong> בעליהם <strong>מלשלם,</strong> לפי שהוא אנוס. ואולם אם קודם לכן <strong>נתנו לו</strong> בית דין <strong>זמן לקוץ</strong> (לקצוץ) <strong>האילן</strong> או <strong>לסתור</strong> את <strong>הכותל</strong> משום שראו שיש בהם סכנה, והוא לא עשה כן, אם <strong>נפלו</strong> <strong>בתוך הזמן</strong> הקצוב <strong>והזיקו</strong> — <strong>פטור,</strong> ואם נפלו <strong>לאחר הזמן</strong> הקצוב והזיקו — <strong>חייב.</strong>
 ונברר, <strong>היכי דמי</strong> <small>[כיצד בדיוק היה הדבר]?</small> <strong>אי דאפקרה</strong> <small>[אם שהפקירו</small> את הדבר שהזיק<small>],</small> <strong>בין ל</strong>שיטת <strong>רב בין ל</strong>שיטת <strong>שמואל היינו</strong> <small>[הרי זה]</small> <strong>בור,</strong> כי <strong>מאי שנא</strong> <small>[</small>ב<small>מה שונה,</small> מיוחד ומוגדר<small>]</small> <strong>בור</strong> — ש<strong>הזיקו מצוי, ושמירתו עליך</strong> — <strong>הני נמי</strong> <small>[אלה גם כן]</small> <strong>הזיקן מצוי, ושמירתן עליך.</strong>
 <strong>אי</strong> <small>[אם]</small> ש<strong>לא אפקרינהו</strong> <small>[הפקירם],</small> <strong>ל</strong>דעת <strong>שמואל</strong> ש<strong>אמר: כולם,</strong> כל מיני תקלה, <strong>מבורו למדנו</strong> — <strong>היינו</strong> <small>[הרי זה]</small> <strong>בור!</strong>
 ומשיבים: <strong>לעולם</strong> יש לומר <strong>דאפקרינהו</strong> <small>[שהפקירם]</small> <strong>ו</strong>בכל זאת <strong>לא דמי</strong> <small>[אינו דומה]</small> <strong>לבור,</strong> כי יש לחלק: <strong>מה לבור שכן תחילת עשייתו לנזק,</strong> שהרי מתחילתו כשנחפר יש בו סכנה, <strong>תאמר בהני</strong> <small>[באלה]</small> <strong>שאין תחילת עשייתן לנזק,</strong> שכן כשעמדו במקומם לא היו מתחילה עשויים לנזקין.
  לכך יש לומר: <strong>שור יוכיח</strong> שאף הוא אין תחילתו לנזק, וחייב על נזקיו.
  ואולם גם השוואה זו יש לדחות: <strong>מה לשור</strong> — <strong>שכן דרכו לילך ולהזיק,</strong> מה שאין כן העץ והכותל שנפלו שאין דרכם בכך.
  לכך נאמר: <strong>בור תוכיח</strong> שאינו הולך ומזיק ובכל זאת חייב בתשלומי הנזק. <strong>ו</strong>הרי <strong>חזר הדין</strong> ולמדים מן "הצד השווה" שבמשנה.
 <big>א</big> שנינו במשנה ש<strong>כשהזיק חב המזיק.</strong> ותוהים על לשון זו: מדוע אמר <strong>"חב המזיק"? "חייב המזיק" מיבעי ליה</strong> <small>[צריך היה לו</small> לומר<small>],</small> שכך היא הלשון המתוקנת! <strong>אמר רב יהודה אמר רב: האי תנא</strong> <small>[תנא זה]</small> ששנה את משנתנו <strong>ירושלמי הוא, דתני לישנא קלילא</strong> <small>[ששנה</small> ב<small>לשון קלה],</small> שכך היו מדברים בירושלים בלשון קצרה.
 <big>ב</big> שנינו במשנה שהמזיק חייב <strong>לשלם תשלומי נזק</strong> במיטב. ביטוי זה דורש ביאור, ולכך מביאים את מה ש<strong>תנו רבנן</strong> <small>[שנו חכמים]</small> בברייתא: נאמר בתשלומי נזיקין <strong>"מיטב שדהו ומיטב כרמו ישלם"</strong> (שמות כב, ד), ונחלקו תנאים בפירוש הדברים; <strong>מיטב שדהו</strong> — <strong>של ניזק, ומיטב כרמו</strong> — <strong>של ניזק,</strong> אלו <strong>דברי ר' ישמעאל.</strong> כלומר, המזיק משלם לפי ערכו של הטוב שבנכסיו של הניזק, אף שמה שהזיק היה פחות בערכו.
 <strong>ר' עקיבא אומר:</strong> אינו כן, שלדעתו מעריכים את הנזק לפי מה שהזיק, ו<strong>לא בא הכתוב</strong> ("מיטב") <strong>אלא לגבות לנזקין מן העידית,</strong> שאם משלם המזיק לא בכסף אלא בקרקע — אינו משלם מפחותה שבקרקעותיו, אלא מן העידית = המובחרת שבהן, <strong>וקל וחומר להקדש.</strong> ומבררים תחילה את דברי ר' ישמעאל שבכל מקרה משלם המזיק לפי הטוב שבנכסי הניזק.
 <strong>ור' ישמעאל,</strong> אף שמובן לשיטתו כי כאשר <strong>אכל</strong> המזיק ערוגה <strong>שמינה</strong> (משובחת) <strong>משלם שמינה,</strong> וכי ניתן לומר שגם אם <strong>אכל כחושה</strong> (גרועה) <strong>משלם שמינה?</strong> הלא אין צדק בדבר!
 <strong>אמר רב אידי בר אבין: הכא במאי עסקינן</strong> <small>[כאן במה אנו עוסקים]</small> — <strong>כגון שאכל</strong> המזיק <strong>ערוגה בין הערוגות,</strong> <strong>ולא ידעינן</strong> <small>[ואין אנו יודעים]</small> <strong>אי</strong> <small>[אם]</small> <strong>כחושה אכל, אי</strong> <small>[אם]</small> <strong>שמינה אכל,</strong> וגזרה התורה שבמקרה כזה <strong>ישלם שמינה.</strong>
 <strong>אמר רבא:</strong> אין דבר זה מתקבל על הדעת, שכן <strong>ומה</strong> <strong>אילו ידעינן</strong> <small>[היינו</small> <small>יודעים]</small> בבירור ש<strong>כחושה אכל,</strong> הרי ודאי <strong>לא</strong> <strong>משלם אלא כחושה, השתא דלא ידעינן</strong> <small>[עכשיו שאין אנו יודעים]</small> בבירור אם <strong>כחושה אכל או שמינה אכל, משלם שמינה?!</strong> הלא כלל הוא בידינו: <strong>המוציא מחבירו עליו הראיה,</strong> ואם הניזק רוצה להוציא מן המזיק דמי ערוגה שמינה, הרי עליו מוטלת חובת ההוכחה שאכן ערוגה כזו הזיקה פרתו, ומדוע ישלם המזיק בכל מקרה דווקא מן העידית?
 <strong>אלא</strong> יש לדחות הבנה זו בדברי ר' ישמעאל ולומר הסבר אחר. <strong>אמר רב אחא בר יעקב: הכא במאי עסקינן</strong> <small>[כאן במה אנו עוסקים]</small> — <strong>כגון שהיתה עידית</strong> של ה<strong>ניזק</strong> גרועה, והיתה שווה כמו ה<strong>זיבורית</strong> של ה<strong>מזיק,</strong> ויש למזיק גם עידית.
 <strong>ובהא פליגי</strong> <small>[וב</small>ענין <small>זה נחלקו],</small> <strong>ר' ישמעאל סבר</strong> <small>[סבור]:</small> <strong>ב</strong>של ה<strong>ניזק שיימינן</strong> <small>[אנו שמים,</small> מעריכים<small>]</small> ונותן לו המזיק את סכום הנזק המדוייק מקרקע טובה כמו העידית של הניזק (שהוא זיבורית של המזיק). <strong>ור' עקיבא סבר</strong> <small>[סבור]:</small> <strong>ב</strong>של ה<strong>מזיק שיימינן</strong> <small>[אנו שמים,</small> מעריכים<small>],</small> שגזרה התורה שצריך לשלם לו ממיטב שדהו שלו.
  ומסבירים:  <strong>מאי טעמא</strong> <small>[מה הטעם]</small> של <strong>ר' ישמעאל?</strong> שהוא מפרש כך: <strong>נאמר "שדה" למטה</strong> (בסוף הפסוק) "מיטב שדהו ישלם" <strong>ונאמר "שדה" למעלה</strong> (בתחילת הפסוק) "וביער בשדה אחר", ללמוד זה מזה: <strong>מה שדה האמור למעלה</strong> מדובר בשדה של ה<strong>ניזק, אף שדה האמור למטה</strong> לענין תשלומים כוונתו מיטב של ה<strong>ניזק.</strong>
 <strong>ור' עקיבא</strong> סבור כי המשמעות הפשוטה של הכתוב <strong>"מיטב שדהו ומיטב כרמו ישלם"</strong> כוונתה: <strong>דהאיך דקא משלם</strong> <small>[של זה שמשלם]</small> כלומר, המזיק, ולא של הניזק.
  ושואלים:  <strong>ור' ישמעאל</strong> מה הוא משיב על כך, וכי אין זו משמעותו הפשוטה של הכתוב? ומסבירים: <strong>אהני</strong> <small>[הועילה]</small> <strong>גזרה שוה ואהני קרא</strong> <small>[והועיל הכתוב</small> המפורש<small>]</small> ואנו למדים משניהם. כיצד, <strong>אהני</strong> <small>[הועילה]</small> <strong>גזרה שוה</strong> — <strong>כדקאמינא</strong> <small>[כפי שאמרנו]</small> ללמדנו שמשלמים מקרקע השווה בטיבה לעידית של הניזק.
 <strong>ואהני קרא</strong> <small>[והועיל הכתוב]</small> <strong>כגון</strong> במקרה <strong>דאית ליה</strong> <small>[שיש לו]</small> <strong>למזיק</strong> גם <strong>עידית ו</strong>גם <strong>זיבורית, ו</strong>יש <strong>עידית</strong> בלבד <strong>לניזק, וזיבורית</strong> של <strong>מזיק לא שויא</strong> <small>[שווה]</small> <strong>כעידית</strong> של ה<strong>ניזק,</strong> שבאופן כזה <strong>משלם ליה</strong> <small>[לו]</small> המזיק <strong>ממיטב דידיה</strong> <small>[שלו],</small>
 <strong>דלא מצי אמר ליה</strong> <small>[שאינו יכול לומר לו]:</small> <strong>תא את גבי</strong> <small>[בוא אתה</small> ו<small>גבה]</small> <strong>מזיבורית</strong> וגם אם העידית שלו שווה יותר מן העידית של ניזק, <strong>אלא גבי</strong> <small>[גובה]</small> הניזק <strong>ממיטב</strong> נכסי המזיק.
 שנינו בברייתא ש<strong>ר' עקיבא אומר: לא בא הכתוב אלא לגבות לניזקין מן העידית, וקל וחומר להקדש.</strong> על ביטוי אחרון זה תוהים: <strong>מאי</strong> <small>[מה</small> פירוש<small>]</small> <strong>"קל וחומר להקדש"</strong> ובאיזה מקרה מדובר כאן:
 <strong>אילימא</strong> <small>[אם תאמר]</small> במקרה <strong>דנגח תורא דידן</strong> <small>[שנוגח שור שלנו,</small> של ישראל<small>]</small> <strong>לתורא</strong> <small>[לשור]</small> של <strong>הקדש,</strong> הרי <strong>"</strong>וכי יגוף שור איש את <strong>שור רעהו"</strong> (שמות כא, לה) <strong>אמר רחמנא</strong> <small>[אמרה התורה],</small> ומכאן נלמד כי הלכות אלו של תשלומי נזיקין נוגעות לשור רעהו דווקא, <strong>ולא</strong> ל<strong>שור של הקדש,</strong> ואין צורך לקל וחומר לענין זה!
 <strong>אלא</strong> תאמר כי יש להבין זאת לא לענין נזיקין, כי אם <strong>לאומר "הרי עלי מנה</strong> (מאה דינרים) <strong>לבדק הבית"</strong> ונותן מנה זה מן הקרקע, שבא קל וחומר זה לומר <strong>דאתי</strong> <small>[שבא]</small> ה<strong>גזבר ושקיל</strong> <small>[ולוקח]</small> <strong>מעידית</strong> שבנכסי המקדיש.
  על כך יש להקשות: <strong>לא יהא</strong> הגזבר <strong>אלא בעל חוב</strong> סתם, הגובה חובו מנכסי הלווה,
## דף ז.
 <strong>ו</strong>הרי <strong>בעל חוב</strong> גובה <strong>בבינונית</strong> ולא בעידית!
 <strong>וכי תימא</strong> <small>[ואם תאמר]</small> ש<strong>סבר</strong> <small>[סבור]</small> <strong>ר' עקיבא</strong> כי כל <strong>בעל חוב נמי</strong> <small>[גם כן]</small> <strong>בעידית</strong> הוא גובה, בכל זאת <strong>איכא למיפרך</strong> <small>[יש</small> מקום <small>לפרוך]</small> ולהוכיח שאין כח ההקדש יפה בזה ככח בעל חוב סתם, כי <strong>מה לבעל חוב שכן יפה כחו בנזקין,</strong> שהרי הדיוט שניזק מקבל עבור נזקו מעידית, <strong>תאמר בהקדש שהורע כחו בנזקין,</strong> שהרי אמרנו שאין ההקדש שניזוק מקבל כל תשלום! ואם כן לא ניתן להעמיד את מחלוקת ר' עקיבא ור' ישמעאל במי שנתחייב כסף להקדש.
  אלא, <strong>לעולם</strong> כך תפרש את מחלוקתם, במקרה ש<strong>נגח תורא דידן</strong> <small>[שור שלנו]</small> <strong>לתורא</strong> <small>[לשור]</small> של <strong>הקדש,</strong> ובזה אמר ר' עקיבא: קל וחומר להקדש שיגבה מן העידית של המזיק. <strong>ודקא קשיא</strong> <small>[ו</small>זה <small>שקשה]</small> <strong>לך</strong> מה שדרשו חכמים: <strong>"שור רעהו" אמר רחמנא</strong> <small>[אמרה התורה]</small> ומכאן יש לדייק: <strong>ולא שור של הקדש</strong> שאינו משלם כלל תשלומי נזיקין להקדש — אין הכל מפרשים כך את הדברים, ואפשר לומר כי <strong>ר' עקיבא סבר לה</strong> <small>[סבור</small> בענין <small>זה]</small> <strong>כ</strong>שיטת <strong>ר' שמעון בן מנסיא,</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן מנסיא אומר: שור של הקדש שנגח שור של הדיוט</strong> הרי ההקדש <strong>פטור,</strong> ואילו <strong>שור של הדיוט שנגח שור של הקדש, בין</strong> שהנוגח היה שור <strong>תם בין</strong> שהנוגח היה שור <strong>מועד</strong> — <strong>משלם נזק שלם.</strong>
 ושואלים: <strong>אי הכי</strong> <small>[אם כך]</small> אתה מפרש את שיטת ר' עקיבא, אם כן, <strong>ר' ישמעאל ור' עקיבא ממאי</strong> <small>[ממה,</small> מניין<small>]</small> יודע אתה ש<strong>בעידית</strong> של <strong>ניזק וזיבורית</strong> של <strong>מזיק פליגי</strong> <small>[חלוקים</small> הם<small>]?</small> <strong>דלמא</strong> <small>[שמא]</small> נפרש את מחלוקתם באופן אחר, <strong>דכולי עלמא</strong> <small>[שלדעת הכל]</small> <strong>ב</strong>נכסי ה<strong>ניזק שיימינן</strong> <small>[אנו שמים,</small> מעריכים<small>],</small> <strong>והכא</strong> <small>[וכאן]</small> <strong>בפלוגתא</strong> <small>[במחלוקת]</small> של <strong>ר' שמעון בן מנסיא ורבנן</strong> <small>[וחכמים]</small> <strong>קמפלגי</strong> <small>[חלוקים</small> הם<small>],</small> ובאופן זה:
 <strong>ר' עקיבא סבר</strong> <small>[סבור]</small> <strong>כ</strong>שיטת <strong>ר' שמעון בן מנסיא,</strong> שהמזיק את ההקדש משלם עבור כל הנזק, וזהו "קל וחומר להקדש", <strong>ור' ישמעאל סבר כרבנן</strong> <small>[סבור כחכמים]</small> שאין הקדש שהוזק בכלל נזקי שור!
  ודוחים:  <strong>אם כן</strong> אתה מפרש, <strong>מאי</strong> <small>[מה</small> פירוש<small>]</small> הביטוי <strong>"לא בא הכתוב</strong> אלא לגבות לנזקין מן העידית
 <strong>"</strong>שאינו שייך לבעיה זו. <strong>ועוד, מאי</strong> <small>[מה</small> פירוש<small>]</small> הביטוי <strong>"קל וחומר להקדש"</strong> שאמר ר' עקיבא, והרי לשיטתו אין דין הקדש כדין הדיוט!
 <strong>ועוד, הא</strong> <small>[הרי]</small> <strong>אמר רב אשי, תניא בהדיא</strong> <small>[שנויה</small> ברייתא <small>במפורש]</small> ומסבירה את מחלוקתם: <strong>מיטב שדהו ומיטב כרמו</strong> <small>(שמות כב, ד)</small>, <strong>מיטב שדהו של ניזק, ומיטב כרמו של ניזק,</strong> אלו <strong>דברי ר' ישמעאל, ר' עקיבא אומר: מיטב שדהו של מזיק, ומיטב כרמו של מזיק.</strong> ואם כן מפורש שבזה היתה המחלוקת.
 <big>א</big> כיון שהזכרנו את הכתוב בענין תשלומי נזקים, דנים בנושא זה מצד אחר. <strong>רמי ליה</strong> <small>[השליך לו,</small> הראה סתירה<small>]</small> <strong>אביי לרבא: כתיב</strong> <small>[נאמר]</small> <strong>"מיטב שדהו ומיטב כרמו ישלם"</strong> (שמות כב, ד) משמע: <strong>מיטב</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא</strong> יתן,
 <strong>והתניא</strong> <small>[והרי</small> מצד אחר <small>שנויה</small> ברייתא<small>]:</small> נאמר "בעל הבור ישלם כסף ישיב לבעליו" (שמות כא, לד), וכיון שנאמר "ישלם" הרי המלה "ישיב" מיותרת ומה באה ללמדנו? אלא <strong>"ישיב"</strong> בא <strong>לרבות</strong> תשלום הנזק בכל דבר שהוא <strong>שוה כסף ואפילו סובין</strong> (פסולת התבואה לאחר טחינתה) שהם כשלעצמם פחותי ערך!
  ותירץ לו רבא: <strong>לא קשיא</strong> <small>[אינו קשה],</small> <strong>כאן</strong> בברייתא שלמדנו שיכול להחזיר לו כל דבר — הרי זה כאשר המזיק משלם מרצונו ו<strong>מדעתו,</strong> שבא מעצמו לפצות את הניזק, ואז יכול הוא לשלם בכל דבר. <strong>כאן בעל כרחו,</strong> לאחר שהוגשה תביעה בפני בית דין, שכיון שהטריחו המזיק לניזק — מכריחים את המזיק שישלם לו ממיטב.
 <strong>אמר עולא בריה</strong> <small>[בנו]</small> של <strong>רב עילאי: דיקא נמי</strong> <small>[מדוייק גם כן]</small> הדבר בלשון הכתוב, <strong>דכתיב</strong> <small>[שנאמר]</small> <strong>"</strong>מיטב שדהו... <strong>ישלם"</strong> ולא נאמר "ישיב", משמע <strong>בעל כרחו,</strong> שחייבוהו בכך.
 <strong>אמר ליה</strong> <small>[לו]</small> <strong>אביי:</strong> דיוק זה אינו מוכיח, כי <strong>מי כתיב</strong> <small>[האם נאמר]</small> <strong>"ישולם"</strong> ומשמע: בלי קשר לרצונו של המשלם? <strong>"ישלם" כתיב</strong> <small>[נאמר],</small> וזה — אף <strong>מדעתו משמע</strong> וללמדנו שאף כשבא המזיק לשלם מרצונו אין הוא משלם אלא ממיטב, ולא תורצה איפוא הסתירה.
 <strong>אלא אמר אביי:</strong> יש לפרש זאת <strong>כדמר</strong> <small>[כפי ש</small>אמר <small>אדוני,</small> רבי<small>]</small> (החכם רבה) בענין אחר. <strong>דתניא</strong> <small>[ששנינו בברייתא]</small>: <strong>הרי שהיו לו</strong> לאדם <strong>בתים שדות וכרמים,</strong> והרי הוא אמנם עשיר <strong>ו</strong>אולם <strong>אינו מוצא</strong> אפשרות <strong>למוכרן</strong> בשוויין, ולפי שעה אין לו מה לאכול — הרי <strong>מאכילין אותו מעשר עני עד מחצה</strong> עד שווי מחצית רכושו, שהרי בשעה זו עני הוא.
 <strong>והוי בה מר</strong> <small>[והיה מתקשה בה אדוני</small> בבעיה זו<small>]:</small> <strong>היכי דמי</strong> <small>[כיצד בדיוק היה הדבר]?</small> <strong>אי הוזל ארעתא דכולי עלמא ודידיה נמי זל בהדייהו</strong> <small>[אם הוזלו הקרקעות של הכל, ו</small>קרקעותיו <small>שלו גם כן הוזלו יחד איתן],</small> אם כן <strong>אפילו טובא נמי ליספי ליה</strong> <small>[יותר</small> ממחצית רכושו <small>גם כן יתנו לו],</small> <strong>דהא זול דכולי עלמא נמי</strong> <small>[שהרי הוזלו</small> הקרקעות <small>של הכל גם כן],</small> ואם כן נמצא שאין עכשיו בידו סכום מספיק כדי מחייתו, ועני הוא.
 <strong>אלא</strong> צריך לומר <strong>דאוקיר ארעתא דכולי עלמא</strong> <small>[שהתייקרו,</small> עלו מחירי <small>הקרקעות של הכל],</small> <strong>ו</strong>אילו <strong>דידיה, איידי דעייל ונפיק אזוזי</strong> <small>[ושלו על ידי</small> זה <small>ש</small>הוא <small>נכנס ויוצא על כספים],</small> כלומר, דשהכל יודעים שהוא דחוק ומשתדל להשיג כספים <strong>זל ארעיה</strong> <small>[הוזלו קרקעותיו],</small> שמאחר שיודעים שהוא דחוק בממונו רוצים אנשים לנצל את דוחקו ואין הם רוצים לקנות ממנו אלא במחיר מוזל.
## דף ז:
 <strong>אפילו פורתא נמי</strong> <small>[מעט גם כן]</small> <strong>לא ליספו ליה</strong> <small>[יאכילו אותו],</small> ממעשר עני, שהרי קרקעותיו מצד עצמן שוות דיין כדי שייחשב כעשיר.
 <strong>ואמר מר עלה</strong> <small>[אדוני,</small> רבה, <small>עליה]:</small> <strong>לא צריכא</strong> <small>[נצרכה]</small> הלכה זו של "עד מחצה" אלא במקרה מיוחד, <strong>דביומי</strong> <small>[שבימי]</small> <strong>ניסן יקרא ארעתא</strong> <small>[מתייקרות הקרקעות],</small> לפי שמאז והלאה יש סיפק בידי הקונה להכשירן לזריעה ויכול להשתמש בהן לשנה הבאה, <strong>וביומי</strong> <small>[ובימי]</small> <strong>תשרי זל ארעתא</strong> <small>[מוזלות הקרקעות]</small> לפי שאז אין הקונה מספיק לעבד את הקרקע כראוי לקראת עונת הזריעה, וצריך לפעמים להמתין חודשים רבים.
 <strong>דכולי עלמא נטרי</strong> <small>[שהכל מחכים]</small> <strong>עד ניסן ומזבני</strong> <small>[ומוכרים]</small> אז, <strong>והאי, הואיל ואצטריכא ליה זוזי, זבין כדהשתא</strong> <small>[וזה, הואיל והוצרכו לו כספים, מוכר כמו</small> המחיר <small>של עכשיו,</small> בחודש תשרי<small>],</small> ובמקרה כזה, <strong>עד פלגא</strong> <small>[חצי</small> השווי<small>]</small> — <strong>אורחיה למיזל</strong> <small>[דרכו להוזיל],</small> <strong>טפי</strong> <small>[יותר</small> מזה<small>]</small> — <strong>לאו אורחיה למיזל</strong> <small>[אין דרכו להוזיל],</small> ולכן אומדים את ערך הרכוש של אדם בכדי מחצית שוויו הרגיל.
 <strong>והכא נמי גבי</strong> <small>[וכאן גם כן אצל]</small> <strong>נזקין,</strong> לפי פתרון זה של רבה אפשר ליישב את הסתירה בין הנלמד מהכתוב שחובה על המזיק לשלם ממיטב שדהו, לבין הנאמר בברייתא ש"ישיב" בכל דבר; <strong>דיניה</strong> <small>[דינו]</small> של המזיק שהוא משלם מן ה<strong>עידית,</strong> והם עומדים כעת בחודש תשרי,
 <strong>ואי אמר ליה איהו</strong> <small>[ואם אומר לו הוא,</small> הניזק<small>]:</small> <strong>הב</strong> <small>[תן]</small> <strong>לי בינונית טפי פורתא</strong> <small>[מעט יותר]</small> ולא אטול מן העידית, <strong>אמר ליה</strong> <small>[</small>יכול המזיק <small>לומר לו]:</small> <strong>אי שקלת</strong> <small>[אם</small> רוצה <small>אתה לקחת]</small> <strong>כדינך</strong> מן העידית — <strong>שקול כדהשתא</strong> <small>[קח כפי</small> המחיר <small>של עכשיו],</small> <strong>ואי</strong> <small>[ואם]</small> <strong>לא,</strong> ורצונך לקבל יותר מבינונית — <strong>שקיל כי יוקרא דלקמיה</strong> <small>[קח לפי היוקר שיבוא</small> בעתיד<small>]</small> בחודש ניסן. ובאופן זה מיושבת הסתירה, שאם רוצה הניזק לקבל שווה כסף (ולא ממיטב) הריהו מקבל לפי הערך הגבוה.
 <strong>מתקיף לה</strong> <small>[מקשה על</small> הסבר <small>זה]</small> <strong>רב אחא בר יעקב: אם כן הורעת כחן של נזקין אצל</strong> קרקע <strong>בינונית וזיבורית</strong> (גרועה) שבאלה מקבל הניזק פחות ממחיר הנזק, <strong>דרחמנא אמר</strong> <small>[שהתורה אמרה]</small> <strong>ממיטב, ואת אמרת</strong> <small>[ואתה אומר]</small> <strong>מבינונית וזיבורית נמי</strong> <small>[גם כן]</small> <strong>לא,</strong> שאינו יכול לקחת מאלה בשוויים!
 <strong>אלא אמר רב אחא בר יעקב: אי איכא לדמויי</strong> <small>[אם יש לדמות]</small> את דברי רבה לענין הניזוק ממעשר עני — <strong>לבעל חוב</strong> הגובה את חובו מנכסי החייב <strong>מדמינן ליה</strong> <small>[מדמים אנו אותו].</small> ובאופן זה: <strong>בעל חוב</strong> עיקר <strong>דיניה</strong> <small>[</small><small>דינו]</small> <strong>בבינונית, ואי אמר ליה</strong> <small>[ואם אומר לו]</small> בעל החוב לחייב: <strong>הב לי</strong> <strong>זיבורית טפי פורתא</strong> <small>[מעט יותר],</small> <strong>אמר ליה</strong> <small>[</small>יכול הלווה <small>לומר</small> <small>לו]:</small> <strong>אי שקלת</strong> <small>[אם לוקח אתה]</small> <strong>כדינך</strong> מן הבינונית — <strong>שקול כדהשתא</strong> <small>[קח כפי</small> המחיר <small>של עכשיו],</small> <strong>ואי</strong> <small>[ואם]</small> <strong>לא</strong> — <strong>שקיל כיוקרא דלקמיה</strong> <small>[קח לפי יוקר</small> המחיר <small>של העתיד</small> לבוא<small>].</small>
 <strong>מתקיף לה</strong> <small>[מקשה עליה]</small> על סברתו של רב אחא בר יעקב <strong>רב אחא בריה</strong> <small>[בנו]</small> של <strong>רב איקא: אם כן</strong> אתה עושה, הרי <strong>נעלת דלת בפני לוין.</strong> שאם מרעים את תנאי הפירעון, יגרום הדבר שלא ירצו אנשים להלוות, <strong>דאמר ליה</strong> <small>[ש</small>הרי <small>יאמר לו]</small> המלווה ללווה: <strong>אילו הוו</strong> <small>[היו]</small> <strong>לי זוזי</strong> <small>[זוזים,</small> כסף<small>]</small> כעת, שלא הייתי מלווה לך בשעתו — <strong>הוה שקלי כדהשתא</strong> <small>[הייתי לוקח,</small> קונה בזול, <small>כפי</small> המחיר <small>של עכשיו],</small> <strong>השתא דזוזי גבך, אשקול כיוקרא דלקמיה</strong> <small>[עכשיו שהכסף אצלך, אקח לפי היוקר שיהיה</small> בעתיד<small>]?!</small> ואם כן נמצא שהמלווה נזקק לשלם משלו עבור כסף שהילווה!
 <strong>אלא אמר רב אחא בריה</strong> <small>[בנו]</small> של <strong>רב איקא: אי איכא לדמויי</strong> <small>[אם יש</small> מקום <small>לדמות</small> את הענין<small>]</small> שאמר רבה הרי <strong>לכתובת אשה מדמינן</strong> <small>[מדמים אנו</small> אותו<small>],</small> <strong>דהא</strong> <small>[שהרי]</small> <strong>כתובת אשה</strong> עיקר <strong>דינה</strong> שגובה <strong>בזיבורית, ואי אמרה ליה איהי</strong> <small>[ואם אומרת לו היא,</small> האשה, לבעל<small>]:</small> <strong>הב לי בינונית</strong> <strong>בציר פורתא</strong> <small>[קצת פחות],</small> <strong>אמר</strong> <small>[</small>יכול הוא <small>לומר]</small> <strong>לה אי שקלת</strong> <small>[אם את לוקחת]</small> <strong>כדינך</strong> — <strong>שקול כדהשתא</strong> <small>[קחי כ</small>מחיר <small>של עכשיו]</small> <strong>ואי</strong> <small>[ואם]</small> <strong>לא</strong> — <strong>שקלי כיוקרא דלקמיה</strong> <small>[קחי כיוקר שיהיה</small> בעתיד<small>].</small>
 ומעירים, <strong>מכל מקום</strong> לענין הניזקין <strong>קשיא</strong> <small>[קשה]</small> הסתירה בין הכתובים, שהרי בכתוב אחד נאמר שמשלם המזיק ממיטב, ובשני נאמר שמשלם בכל דבר!
 <strong>אמר רבא</strong> כך יש לומר: <strong>כל</strong> מה <strong>דיהיב ליה</strong> <small>[שנותן לו]</small> — <strong>ממיטב ליתיב ליה</strong> <small>[יתן לו],</small> כלומר, שמכל סוג שנותן יתן לו המיטב שבאותו סוג. ולכן אם משלם בקרקע, צריך לתת לו ממיטב — מעידית שבשדהו, ואם נותן לו מן הסובין — שיתן ממיטב שבסובין.
  ומקשים על הסבר זה: <strong>והא</strong> <small>[והרי]</small> <strong>"מיטב שדהו" כתיב</strong> <small>[נאמר],</small> ומשמע דווקא מיטב שבשדה, ולא מיטב אחר!
 <strong>אלא כי אתא</strong> <small>[כאשר בא]</small> <strong>רב פפא ורב הונא בריה</strong> <small>[בנו]</small> של <strong>רב יהושע מבי רב</strong> <small>[מבית</small> המדרש של <small>רבם]</small> <strong>פרשוה</strong> כך: <strong>כל מילי</strong> <small>[דבר]</small> <strong>מיטב הוא</strong> קרוי, ואף אם אינו מן המשובח ביותר, ואפילו סובין, <strong>דאי לא מזדבן הכא</strong> <small>[שאם איננו נמכר כאן]</small> — הרי הוא <strong>מזדבן במתא אחריתי</strong> <small>[נמכר בעיר אחרת],</small> <strong>לבר מארעא</strong> <small>[חוץ מקרקע],</small> מאחר שאי אפשר להעבירה למקום אחר, הדין הוא <strong>דליתיב ליה</strong> <small>[שיתן לו]</small> המזיק לניזק <strong>ממיטב</strong> שבקרקע בלבד, <strong>כי היכי דלקפוץ עלה זבינא</strong> <small>[כדי שיקפוץ עליה הקונה]</small> ויזכה הניזק בסכום המגיע לו.
 <big>א</big> <strong>בעא מיניה</strong> <small>[שאל ממנו]</small> <strong>רב שמואל בר אבא מ</strong>העיר <strong>אקרוניא מר' אבא: כשהן,</strong> בית הדין, <strong>שמין,</strong> כלומר, מעריכים ונוטלים שדה לצורך גביית דמי הנזיקין, האם <strong>בשלו,</strong> לפי הטובה שבשדותיו, <strong>הן שמין, או בשל עולם,</strong> במה שנחשב עידית בשוק <strong>הן שמין?</strong>
 ומעירים: <strong>אליבא</strong> <small>[על פי שיטתו]</small> של <strong>ר' ישמעאל לא תבעי</strong> <small>[תישאל]</small> <strong>לך</strong> שאלה זו, שהרי הוא <strong>אמר בדניזק שיימינן</strong> <small>[בשל הניזק אנו מעריכים]</small> ולא בשל אחרים.
 <strong>כי תבעי</strong> <small>[כאשר תישאל]</small> <strong>לך</strong> השאלה הרי זה <strong>אליבא</strong> <small>[על פי שיטתו]</small> של <strong>ר' עקיבא,</strong> ש<strong>אמר</strong> כי <strong>בדמזיק שיימינן</strong> <small>[בשל המזיק אנו מעריכים]</small> יש לשאול,
 <strong>מאי</strong> <small>[מה]</small> נאמר כאן? האם <strong>"מיטב שדהו" אמר רחמנא</strong> <small>[אמרה התורה]</small> <strong>למעוטי</strong> <small>[למעט</small> את <small>זה]</small> של ה<strong>ניזק</strong> אבל מעריכים לפי שדות אחרים, <strong>או דלמא למעוטי דעלמא נמי</strong> <small>[שמא למעט</small> שדות <small>של הכל גם כן]?</small>
 <strong>אמר ליה</strong> <small>[לו]</small> ר' אבא: <strong>רחמנא אמר</strong> <small>[התורה אמרה]</small> <strong>"מיטב שדהו" ואת אמרת</strong> <small>[ואתה אומר]</small> <strong>בשל עולם הן שמין?!</strong> אלא ודאי לפי שדהו של המזיק שמים.
 <strong>איתיביה</strong> <small>[הקשה לו]</small> מברייתא ששנינו בה: <strong>אין לו</strong> לאדם <strong>אלא עידית</strong> ולא קרקעות אחרים, <strong>כולם</strong> בין הניזקין, בין בעלי חוב, ובין לצורך כתובת אשה — <strong>גובין מן העידית.</strong> אם היתה קרקעו רק <strong>בינונית</strong> — <strong>כולם גובין בינונית,</strong> היתה כולה <strong>זיבורית</strong> — <strong>כולם גובין זיבורית.</strong>
 אם <strong>היו לו עידית ובינונית וזיבורית</strong> גובים באופן זה: ה<strong>נזקין</strong> — גובים מן ה<strong>עידית, ובעל חוב</strong> — מן ה<strong>בינונית, וכתובת אשה</strong> — גובה מן ה<strong>זיבורית.</strong> היו לו רק <strong>עידית ובינונית,</strong> ה<strong>נזקין</strong> — גובים מן ה<strong>עידית,</strong> ו<strong>בעל חוב וכתובת אשה</strong> — <strong>בבינונית.</strong> היו לו רק <strong>בינונית וזיבורית, נזקין ובעל חוב</strong> — <strong>בבינונית, וכתובת אשה</strong> — מן ה<strong>זיבורית</strong>.
## דף ח.
 היו לו רק <strong>עידית וזיבורית</strong> — <strong>נזקין</strong> גובים <strong>בעידית, ובעל חוב וכתובת אשה בזיבורית,</strong> עד כאן הברייתא.
  ומדייק רב שמואל בר אבא: <strong>קתני מיהא מציעא</strong> <small>[שנה</small> התנא <small>על כל פנים</small> ב<small>אמצעה</small> של הברייתא<small>]</small> קטע זה: היו לו <strong>בינונית וזיבורית, נזקין ובעל חוב</strong> גובים <strong>בבינונית, וכתובת אשה בזיבורית. ואי אמרת</strong> <small>[ואם אומר אתה]</small> כי <strong>בשלו הן שמין,</strong> שמעריכים לפי קרקעותיו של המזיק, אם כן <strong>תעשה בינונית שלו כעידית,</strong> שהרי זה הוא מיטב נכסיו, <strong>וידחה בעל חוב אצל זיבורית,</strong> שיכול בעל השדה לומר לבעל חובו: הבינונית היא העידית שבנכסיי!
  ודוחים:  <strong>הכא במאי עסקינן</strong> <small>[כאן במה אנו עוסקים]</small> — <strong>כגון שהיתה לו</strong> בזמן ההלוואה, כאשר נשתעבדו קרקעותיו, קרקע <strong>עידית, ו</strong>אחר כך <strong>מכרה,</strong> ובמקרה זה, שכבר נשתעבדה כבינונית לבעל החוב, אינו יכול לומר שהיא עידית שלו, ויידחה את בעל החוב לזיבורית.
  ומעירים:  <strong>וכן אמר רב חסדא</strong> בפירוש הדבר: <strong>כגון שהיתה לו עידית ומכרה.</strong>
 ומעירים: <strong>הכי נמי מסתברא</strong> <small>[כך גם כן מסתבר]</small> לומר מדבר נוסף — <strong>מדקתני אחריתי</strong> <small>[מ</small>מה <small>ששנה</small> בברייתא <small>אחרת]</small> הלכה שונה: היו לו רק <strong>בינונית וזיבורית</strong> — <strong>הנזקין</strong> גובים מן ה<strong>בינונית,</strong> ו<strong>בעל חוב וכתובת אשה</strong> מן ה<strong>זיבורית.</strong> ואם כן <strong>קשיין אהדדי</strong> <small>[קשות הן זו על זו],</small> שהרי בברייתא הראשונה שנינו שאף בעל חוב גובה מן הבינונית, ובברייתא זו שנינו שגובה מזיבורית!
 <strong>אלא לאו שמע מינה</strong> <small>[האם לא תלמד מכאן],</small> כדרך ליישב את הסתירה ביניהן: <strong>כאן</strong> בברייתא הראשונה מדובר <strong>שהיתה לו עידית</strong> בזמן ההלוואה <strong>ומכרה</strong> ולכן גובה בעל חוב מן הבינונית, <strong>כאן</strong> שגובה מזיבורית — מדובר <strong>שלא היתה לו עידית ומכרה,</strong> הרי הבינונית שיש לו היא עידית של נכסיו, וזיבורית שיש לו היא כבינונית, ולכן בעל החוב גובה ממנה.
 <strong>ואי בעית אימא</strong> <small>[ואם תרצה אמור]</small> הסבר אחר לסתירה בין הברייתות: <strong>אידי ואידי</strong> <small>[זה וזה],</small> כלומר, שתי הברייתות, מדברות במקרה <strong>שלא היתה לו עידית</strong> <strong>ומכרה, ולא קשיא</strong> <small>[ואינה קשה]</small> סתירה זו, כי <strong>הא</strong> <small>[זה]</small> בברייתא השניה שגובה בעל חוב מן הזיבורית, מדובר במקרה <strong>דשויא</strong> <small>[ששווה]</small> <strong>בינונית שלו</strong> <strong>כעידית דעלמא</strong> <small>[של הכל]</small> ולכן אין בעל החוב גובה ממנה. <strong>וכאן</strong> בברייתא הראשונה שגובה בעל חוב מן הבינונית, מדובר ש<strong>לא שויא</strong> <small>[שווה]</small> ה<strong>בינונית שלו כעידית דעלמא</strong> <small>[של הכל]</small> אלא כבינונית אחרת.
 <strong>ואי בעית אימא</strong> <small>[ואם תרצה אמור]</small> הסבר נוסף להבדל בין הברייתות, <strong>אידי ואידי</strong> <small>[זו וזו]</small> מדברות <strong>כגון שהיתה בינונית שלו כבינונית דעלמא</strong> <small>[של הכל]</small> <strong>והכא בהא פליגי</strong> <small>[וכאן</small> באמת <small>ב</small>נושא <small>זה</small> הם <small>חלוקים];</small> <strong>מר סבר</strong> <small>[חכם זה סבור]:</small> <strong>בשלו הן שמין,</strong> וכיון שבינונית זו היא המובחרת שבקרקעותיו הריהי כעידית, ולכן גובה בעל חוב מזיבורית. <strong>ומר סבר</strong> <small>[וחכם זה,</small> בברייתא הראשונה, <small>סבור]</small> <strong>בשל עולם הן שמין,</strong> ולכן אף שאין לו טובה ממנה, הריהי כבינונית לכל ענין, וגובה ממנה בעל חוב.
 <strong>רבינא אמר</strong> הסבר אחר בסתירה בין הברייתות הללו: שתיהן <strong>ב</strong>דבר שאמר <strong>עולא פליגי</strong> <small>[חלוקות</small> הן<small>].</small> ש<strong>אמר עולא: דבר תורה,</strong> כלומר, מעיקר הדין הכתוב בתורה <strong>בעל חוב</strong> גובה <strong>בזיבורית, שנאמר: "בחוץ תעמד והאיש אשר אתה נשה בו יוציא אליך את העבוט החוצה"</strong> (דברים כד, יא), והרי <strong>מה דרכו של אדם להוציא לחוץ</strong> כשרוצה לתת לעבוט — <strong>פחות שבכלים,</strong> משמע שאין בעל חוב מקבל בפרעון חובו אלא מן הפחות, מן הזיבורית. <strong>ומה טעם אמרו</strong> חכמים <strong>בעל חוב</strong> גובה מן ה<strong>בינונית</strong> — <strong>כדי שלא תנעול דלת בפני לוין,</strong> על מנת שלא יימנעו אנשים מלהלוות לעניים, ולכן היטיבו חכמים את תנאי הגבייה של החובות.
 <strong>מר אית ליה תקנתא</strong> <small>[חכם זה</small> בברייתא הראשונה <small>יש לו,</small> מקבל, את <small>תקנת]</small> <strong>עולא</strong> שיש לדאוג לטובת המלווה, ולכן גובה בעל חוב מבינונית, אף כשאין לו ללווה אלא בינונית וזיבורית בלבד. <strong>ומר</strong> <small>[והחכם</small> האחר בברייתא השניה<small>]</small> <strong>לית ליה</strong> <small>[אין לו,</small> אינו מקבל<small>]</small> את <strong>תקנתא</strong> <small>[התקנה]</small> של <strong>עולא</strong> ובעל חוב נוטל כדינו בזיבורית.
 <big>א</big> ועוד דנים בנושא הגבייה בהתאם לטיבם של נכסים. <strong>תנו רבנן</strong> <small>[שנו חכמים]</small> בתוספתא: <strong>מכר לאחד או לשלשה בני אדם כאחד</strong> (ביחד) — <strong>כולן,</strong> כל הקונים, <strong>נכנסו תחת הבעלים,</strong> כלומר, כל ההתחייבויות שנשתעבדו להן הקרקעות הללו בגלל הבעלים הקודמים — לניזקין, לבעל חוב ולכתובת אשה — חלות עליהם, והם צריכים לשלם ממה שקנו — בהתאם לטיב הקרקע שקנו, ואחר כך יבואו ויגבו מבעל הקרקע הראשון.
  אם מכר את קרקעותיו <strong>בזה אחר זה</strong> — <strong>כולן,</strong> כל אלה, שיש להם טענות ותביעות על בעל הקרקעות הראשון — <strong>גובין מן,</strong> משל, <strong>האחרון,</strong> שהרי כאשר מכר לראשון הניח מקום לגבות חובות מן הקרקע שנשארה, והשיעבוד חל על הקרקע הפנויה שטרם נמכרה, וכן הלאה. ולפיכך השיעבוד נשאר בקרקע האחרונה שנמכרה אצל הקונה האחרון בלא קשר לטיב הקרקע שקנה. אם <strong>אין לו</strong> לאחרון כדי פרעון כל החוב — <strong>גובה משלפניו,</strong> כלומר, מזה שקנה קודם, <strong>אין לו</strong> — <strong>גובה משלפני פניו,</strong> כלומר, מזה שקנה ראשון.
  ועתה מבררים את תוכן הברייתא: <strong>מכרן לאחד היכי דמי</strong> <small>[כיצד בדיוק מדובר כאן]?</small>
 <strong>אילימא</strong> <small>[אם תאמר]</small> שמכר את כל הקרקעות לאיש אחד <strong>בבת אחת,</strong> אם כן יש לשאול: <strong>השתא</strong> <small>[עכשיו</small> הרי<small>]</small> כשמכר <strong>לשלשה,</strong> <strong>דאיכא למימר</strong> <small>[שיש</small> מקום <small>לומר]</small> <strong>חד מינייהו</strong> <strong>קדים</strong> <small>[אחד מהם קודם],</small> שהרי מסתבר שמכר לשלושה לא בבת אחת ממש, ואף שמכרן ביום אחד — יש ביניהם קודם ומאוחר יותר, ובכל זאת <strong>אמרת</strong> <small>[אומר אתה]</small> <strong>כולן נכנסו תחת הבעלים,</strong> שאין מדקדקים בכך, אלא כולם כאחד אחראים, <strong>מכרן לאחד</strong> שהדברים נעשו בבת אחת ממש <strong>מיבעיא</strong> <small>[נצרכה</small> לומר<small>]?</small>
 <strong>אלא פשיטא</strong> <small>[פשוט,</small> מובן מאליו<small>]</small> שמדובר כאן שמכר לאחד את הקרקעות <strong>בזה אחר זה</strong> בתאריכים שונים, האחד מוקדם לאחר.
 ואם כן יש לשאול: <strong>ומאי שנא</strong> <small>[ו</small>ב<small>מה שונה]</small> אם מכר ל<strong>שלשה</strong> בזה אחר זה, ש<strong>כל חד וחד</strong> <small>[אחד ואחד]</small> מהשניים הראשונים <strong>אמר ליה</strong> <small>[יכול לומר לו]:</small> מדוע לוקח אתה ממני? הרי <strong>הנחתי לך מקום לגבות ממנו,</strong> שיכול אתה לגבות חובך ממי שקנה מאוחר יותר.
  ואולם <strong>האי נמי</strong> <small>[זה גם כן]</small> הלוקח האחד, מדוע אומרת הברייתא שנכנס תחת הבעלים ומשלם לכל אחד כראוי לו, עידית לניזקין וכו'? <strong>אכל חד וחד</strong> <small>[על כל אחד ואחד]</small> שבא לגבות ממנו את החוב — <strong>לימא ליה</strong> <small>[שיאמר לו]:</small> <strong>הנחתי לך מקום לגבות ממנו</strong> את חובך מהמוכר שהוא בעל חובך. וקרקע אחרונה שקניתי ממנו זיבורית היתה, וגבה מן הזיבורית!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> במקרה מיוחד — <strong>כגון שלקח</strong> (קנה) אותו קונה <strong>עידית</strong> של הנכסים <strong>באחרונה.</strong> ונוח לו לקונה שלא יעמוד על דינו ויטען שהניח קרקע לא קנויה לפרעון החובות (שהרי היא עידית), אלא שיכנס תחת הבעלים וישלם לבעל חוב או לכתובת אשה מן הבינונית או הזיבורית. <strong>וכן אמר רב ששת</strong> בפירוש הדברים: <strong>כגון שלקח עידית באחרונה.</strong>
 ושואלים: <strong>אי הכי</strong> <small>[אם כך]</small> שעידית לקח באחרונה — <strong>ליתו כולהו וליגבו</strong> <small>[שיבואו כולם ויגבו]</small> <strong>מעידית,</strong> שהרי יכולים הם לומר: קרקע זו קנית אחרונה, ועל קרקע זו נשארו כל השיעבודים!
  ומשיבים:  <strong>משום</strong> שיכול אותו אדם <strong>דאמר להו</strong> <small>[שיאמר להם]:</small> <strong>אי שתקיתו ושקליתו כדינייכו</strong> <small>[אם תשתקו ותקחו כדינכם]</small> שבעל חוב יקח מבינונית והכתובה מזיבורית — <strong>שקליתו</strong> <small>[תקחו],</small> <strong>ואי</strong> <small>[ואם]</small> <strong>לא</strong> תרצו, ותעמדו על שלכם שאתם רוצים לקחת מן הקרקע האחרונה העידית — <strong>מהדרנא שטרא</strong> <small>[אחזיר אני</small> את <small>שטר]</small> ה<strong>זיבורית למריה</strong> <small>[לבעליו]</small> כלומר, אחזיר את הזיבורית למוכר שאתם באים לגבות ממנו, <strong>ושקליתו כולכו</strong> <small>[ותקחו כולכם]</small> <strong>מזיבורית,</strong> שהרי במקום שיש לחייב קרקעות שלא נמכרו — ודאי שמהם לוקחים, גם דאם הם זיבורית.
  ושואלים:  <strong>אי הכי</strong> <small>[אם כך]</small> שמפני טענה זו אין גובים מעידית,
## דף ח:
 <strong>בנזקין</strong> כשיבוא ניזק לגבות מעידית <strong>נמי נימא הכי</strong> <small>[גם כן שיאמר</small> לו <small>כך]:</small> אם אין אתה, הניזק, רוצה לקחת מן הבינונית — אחזיר את שטר הזיבורית לבעליו, ותקבל זיבורית בעל כרחך! והרי אמרנו בברייתא שכל אחד נוטל כדינו!
  אם כן, ודאי אין מדובר כאן במקום שיכול לטעון טענה כזו, <strong>אלא הכא במאי עסקינן</strong> <small>[כאן המה אנו עוסקים]</small> — <strong>ביתמי</strong> <small>[ביתומים],</small> במקרה שבו החייב, שמכר את הקרקעות מת, שאף אם יחזיר להם את הקרקעות שקנה מאביהם — לא ניתן לגבות מהם. <strong>דלאו</strong> <small>[ש</small>יתומים <small>אינם]</small> <strong>בני</strong> חובת <strong>פרעון נינהו</strong> <small>[הם]</small> שאם לא הניח אביהם קרקעות אין דרך לגבות מהם את חובות אביהם, <strong>ו</strong>לכן <strong>שיעבודא דיליה עליה דידיה רמיא</strong> <small>[השיעבוד שלו עליו,</small> על הקונה <small>עצמו,</small> הוא <small>מוטל].</small>
 והואיל ומדובר במקרה שהבעלים כבר מת, <strong>הלכך ליכא למימר הכי</strong> <small>[לכן אי אפשר לומר כך]</small> שכל אחד גובה מן הקונה כדינו, ולא מן העידית שקנה באחרונה משום שיכול לאיים שיחזיר את השטר לבעליו.
 <strong>אלא</strong> מטעם אחר — <strong>משום דאמר להו</strong> <small>[</small>שיכול הוא <small>לומר להם]:</small> <strong>טעמא מאי אמור רבנן</strong> <small>[מה טעם אמרו חכמים]</small> הלכה זו ש<strong>אין נפרעין מנכסין משועבדים</strong> שנמכרו לאחרים <strong>במקום שיש</strong> לחייב עצמו <strong>בני חורין</strong> — <strong>משום תקנתא דידי</strong> <small>[תקנה שלי],</small> כלומר, עשו תקנה לטובת הקונה. ומשום תקנה זו עצמה נפרעים תחילה מן הקרקע שקנה אחרונה, שהרי היתה היא בת חורין בשעה שנמכרו כבר השאר. ואולם <strong>אנא בהא תקנתא</strong> <small>[אני בתקנה זו]</small> <strong>לא ניחא</strong> <small>[נוח]</small> <strong>לי</strong> ומוטב לי שתגבו כל אחד מן הקרקע כדינו.
  ומעירים: ודבר זה, שיכול אדם לומר שאין ברצונו בתקנה שנתקנה למענו, הוא  <strong>כ</strong>דברי <strong>רבא.</strong> ש<strong>אמר רבא: כל האומר אי אפשי</strong> (אין רצוני) <strong>בתקנת חכמים כגון זו</strong> — <strong>שומעין לו.</strong> שבכל מקום שתיקנו חכמים תקנה לטובת אדם מסויים, יכול הוא לומר: אין אני רוצה בתקנה, ואני מוותר על הזכויות שתקנה זו מעניקה לי.
  ושואלים:  <strong>מאי</strong> <small>[מה</small> פירוש<small>]</small> <strong>"כגון זו"?</strong> מה היא אותה תקנה אליה רמז רבא בקובעו את הכלל?
  ומשיבים: זו היא  <strong>כ</strong><strong>ד</strong>ברי <strong>רב הונא,</strong> ש<strong>אמר רב הונא:</strong> אף על פי שהבעל מתחייב בכתובה לזון את אשתו, ותמורת זו תיקנו חכמים שיהא שכר עבודתה של האשה לבעלה, מכל מקום <strong>יכולה אשה שתאמר לבעלה: איני ניזונית</strong> על חשבונך, <strong>ואיני עושה</strong> עבודה למענך, אלא שכר עבודתי יהא שלי ואין אתה צריך לפרנסני. שרשאית האשה שלא לקבל תקנה כגון זו שנעשתה לטובתה, וכן בכל תקנות דומות לה.
 <big>א</big> ועוד בעיה באותו מקרה, בו מכר החייב את קרקעותיו המשועבדות לאדם אחד, והאחרונה שבהן היתה עידית, אלא שכאן מדובר במקרה שאותו קונה חזר ומכר מאותן קרקעות לאדם אחר. <strong>פשיטא</strong> <small>[פשוט,</small> מובן מאליו<small>],</small> שאם <strong>מכר</strong> ה<strong>לוקח</strong> (הקונה) את ה<strong>בינונית ו</strong>את ה<strong>זיבורית</strong> שהיו משועבדות, <strong>ושייר עידית לפניו</strong> שהוא עצמו מחזיק בה — <strong>ליתו כולהו וליגבו</strong> <small>[יבואו כולם ויגבו]</small> <strong>מעידית</strong> שברשות הלוקח,
 <strong>דהא</strong> <small>[שהרי]</small> <strong>אחרונה היא</strong> בין קרקעותיו של הלווה, ועליה חל השיעבוד מתחילה, <strong>ובינונית וזיבורית ליתנהו גביה</strong> <small>[אינן</small> מצויות <small>אצלו]</small> <strong>דמצי למימר להו</strong> <small>[שיוכל לומר להם]:</small> <strong>גבו מבינונית</strong> (לבעל חוב) <strong>וזיבורית</strong> (לכתובה) ש<strong>לא ניחא</strong> <small>[נוח]</small> <strong>לי בתקנתא דרבנן</strong> <small>[בתקנת חכמים].</small> שהרי במקרה כזה הקונים ממנו, שגם לטובתם נתקנה תקנה זו, אכן רוצים בתקנה על מנת שלא יטרפו מהם את מה שקנו ממנו.
 <strong>אבל</strong> אם <strong>מכר</strong> הלוקח הראשון את ה<strong>עידית</strong> שקנה אחרונה <strong>ושייר</strong> אצלו <strong>בינונית וזיבורית, מאי</strong> <small>[מה</small> יהא הדין<small>]?</small>
 <strong>סבר אביי למימר</strong> <small>[לומר]:</small> <strong>אתו כולהו</strong> <small>[באים כולם]</small> כל בעלי החוב <strong>גבו</strong> <small>[</small>ו<small>גובים]</small> <strong>מעידית</strong> שמכר לאחרים, שהרי עליה היה השיעבוד מתחילה.
 <strong>אמר ליה</strong> <small>[לו]</small> <strong>רבא:</strong> במקרה כזה יש ללכת אחרי הכלל: אדם הקונה דבר מחבירו <strong>מה מכר ראשון לשני</strong> — <strong>כל זכות שתבא לידו</strong> בדבר שמכר לו. <strong>וכיון</strong> ש<strong>אילו אתו גבי</strong> <small>[</small>היו <small>באים אצל]</small> ה<strong>לוקח</strong> ה<strong>ראשון</strong> בעוד כל הקרקעות בידו, <strong>מצי אגבי להו</strong> <small>[</small>היה <small>יכול להגבות להם]</small> <strong>מבינונית</strong> (לבעל חוב) <strong>וזיבורית</strong> (לכתובה). <strong>ואף על פי דכי זבני</strong> <small>[שכאשר קנה]</small> <strong>בינונית וזיבורית אכתי</strong> <small>[עדיין]</small> <strong>עידית בני חורין הואי</strong> <small>[היתה]</small> <strong>ו</strong>לכאורה <strong>אין נפרעין מנכסים משועבדים כל זמן דאיכא</strong> <small>[שיש]</small> <strong>בני חורין,</strong> מכל מקום <strong>מצי אמר להו</strong> <small>[יכול לומר להם]:</small> <strong>לא ניחא</strong> <small>[נוח]</small> <strong>לי בהאי תקנה</strong> <small>[בתקנה זו]</small> של חכמים וקחו לכם כפי הראוי בדינכם.
  אם כן, כיון שלוקח ראשון יכול היה לסלקם מן העידית ולתת להם כדינם, <strong>לוקח שני נמי מצי אמר להו</strong> <small>[גם כן יכול לומר להם]:</small> <strong>גבי</strong> <small>[גבו]</small> מן ה<strong>בינונית וזיבורית</strong> ולא מן העידית. <strong>דכי זבין</strong> <small>[שכאשר קונה]</small> ה<strong>לוקח</strong> ה<strong>שני,</strong> הרי <strong>אדעתא</strong> <small>[על דעת]</small> ש<strong>כל זכותא דהוה ליה</strong> <small>[הזכויות שהיו לו]</small> <strong>לראשון בגוה זבין</strong> <small>[בתוכה קונה],</small> ובתוכן גם את הזכות שלא לשלם תחילה מן העידית.
  ובענין דומה <strong>אמר רבא: ראובן שמכר כל שדותיו לשמעון, והלך שמעון ומכר שדה אחת ללוי, ובא בעל חוב</strong> של <strong>ראובן</strong> שהיו כל קרקעות ראובן משועבדות לו לגבות הקרקע בחובו, <strong>רצה</strong> — <strong>מזה</strong> (משמעון) <strong>גובה, רצה</strong> — <strong>מזה</strong> (מלוי) <strong>גובה,</strong> ואין לוי יכול לומר לו לגבות דווקא משמעון שקדם לו, כיון שקרקע זו כבר היתה משועבדת כשקנה אותה. <strong>ולא אמרן</strong> <small>[אמרנו]</small> הלכה זו <strong>אלא דזבן</strong> <small>[כאשר קנה]</small> לוי מן ה<strong>בינונית,</strong>
 <strong>אבל</strong> אם <strong>זבן</strong> <small>[קנה]</small> לוי <strong>עידית ו</strong>כן <strong>זיבורית</strong> — <strong>לא</strong> יוכל המלווה לגבות ממנו, משום <strong>דאמר ליה</strong> <small>[ש</small>יכול לוי <small>לומר לו]:</small> <strong>להכי דייקי וזבני</strong> <small>[משום כך דייקתי וקניתי]</small> דווקא <strong>עידית וזיבורית</strong> ולא בינונית, <strong>ארעא דלא חזיא</strong> <small>[קרקע שאינה ראויה]</small> <strong>לך,</strong> שהרי בעל חוב גובה מבינונית.
 <strong>ואפילו זבן</strong> <small>[קנה]</small> לוי <strong>בינונית נמי</strong> <small>[גם כן]</small> <strong>לא אמרן</strong> <small>[אמרנו]</small> שגובה מלוי <strong>אלא</strong> במקרה ש<strong>לא שייר בינונית דכוותיה</strong> <small>[כיוצא בו]</small> אצל שמעון, הלוקח הראשון, <strong>דלא מצי אמר ליה</strong> <small>[שאינו יכול</small> אז לוי <small>לומר לו]:</small> <strong>הנחתי לך מקום לגבי</strong> <small>[אצל]</small> <strong>שמעון</strong> שתגבה ממנו. <strong>אבל</strong> אם <strong>שייר בינונית דכוותיה גבי</strong> <small>[כיוצא בו</small> אצל<small>]</small> <strong>שמעון</strong> — <strong>לא גבי מיניה</strong> <small>[גובה ממנו]</small> מלוי, משום <strong>דמצי אמר ליה</strong> <small>[שיכול</small> לוי <small>לומר לו]</small> לבעל חוב: <strong>הנחתי לך מקום לגבות ממנו.</strong>
 <big>ב</big> ובנושא כעין זה <strong>אמר אביי: ראובן שמכר שדה לשמעון באחריות,</strong> כלומר, שקיבל ראובן על עצמו להחזיר לשמעון את דמי השדה אם יגבה אותו בעל חוב של ראובן, <strong>ו</strong>אחר כך <strong>אתא</strong> <small>[בא]</small> <strong>בעל חוב</strong> של <strong>ראובן</strong> <strong>וטרף</strong> (גבה בחובו) את השדה <strong>משמעון,</strong> לפי שהיה משועבד לו. <strong>דינא</strong> <small>[</small>מן <small>הדין]</small> <strong>הוא דאזיל</strong> <small>[שילך]</small> <strong>ראובן ומשתעי דינא בהדיה</strong> <small>[וידבר,</small> יעשה <small>דין איתו],</small> עם בעל החוב שלו, באשר לחוב או לערך הקרקע, או ינסה להגיע איתו לידי הסדר על מנת שיחזיר את השדה. <strong>ולא מצי אמר ליה</strong> <small>[ואינו יכול</small> בעל החוב <small>לומר לו]</small> לראובן: <strong>לאו</strong> <small>[לא]</small> <strong>בעל דברים דידי את</strong> <small>[שלי אתה],</small> כלומר, אינך צד בענין, שהרי הקרקע שהיתה משועבדת לי נמצאת אצל שמעון, ואם יש לשמעון טענות — שיבוא הוא ויטען, ואתה שוב אינך צד בדבר. וזאת משום <strong>דאמר ליה</strong> <small>[ש</small>יכול <small>לומר לו]</small> ראובן לבעל חובו: אני נוגע בדבר, משום ש<strong>אי מפקת מיניה</strong> <small>[אם אתה מוציא ממנו,</small> משמעון, את השדה<small>]</small> <strong>עלי</strong> הוא <strong>הדר</strong> <small>[חוזר]</small> ודורש את כספו שאיבד בגללי.
 <strong>ואיכא דאמרי</strong> <small>[ויש שאומרים]:</small> ש<strong>אפילו</strong> במקרה שמכר ראובן לשמעון את השדה <strong>שלא באחריות,</strong> שלא קיבל עליו לפצות את שמעון, במקרה כזה <strong>נמי</strong> <small>[גם כן]</small> יכול ראובן להתדיין עם בעל חובו. <strong>דאמר ליה</strong> <small>[ש</small>יכול הוא <small>לומר לו]:</small> <strong>לא ניחא</strong> <small>[נוח]</small> <strong>לי דתהוי</strong> <small>[שתהיה]</small> <strong>לשמעון תרעומת עלי</strong> שנטלתי ממנו כסף עבור שדה שאיבד בגללי, ולכן אני נוגע בדין זה.
 <strong>ו</strong>עוד בענין מכירת שדה <strong>אמר אביי: ראובן שמכר שדה לשמעון שלא באחריות,</strong>
## דף ט.
 <strong>ויצאו עליה עסיקין,</strong> שבאו אנשים לערער על תקפותה של מכירה זו, וטוענים ששדה זה מעולם לא היה שייך לראובן המוכר, <strong>עד שלא החזיק בה</strong> שמעון — <strong>יכול</strong> הוא <strong>לחזור בו</strong> ולומר שהוא מוותר על הקניה, לפי שאינו רוצה להיכנס לקטטות, <strong>משהחזיק בה</strong> — <strong>אין יכול לחזור בו.</strong>
 <strong>מאי טעמא</strong> <small>[מה טעם</small> הדבר<small>]</small> — <strong>דאמר ליה</strong> <small>[</small>שיכול <small>לומר לו,</small> ראובן המוכר<small>]:</small> <strong>חייתא דקטרי</strong> <small>[שק קשור]</small> שאין אתה יודע מה בתוכו <strong>סברת וקבלת</strong> <small>[ידעת והסכמת לקבל],</small> שכיון שקנית שדה שלא באחריות, ידעת מראש שעלולות להיות בעיות ביחס לקנין זה, וכשם שהבאת בחשבון שאולי השדה ממושכן לאחרים ולא תפוצה מידי על השדה אם יילקח ממך על ידי בעל החוב שלי, אף ערעור זה על בעלות השדה הוא בכלל הבעיות שקבלת על עצמך.
  ומבררים:  <strong>מאימת הואי</strong> <small>[ממתי היא]</small> <strong>חזקה</strong> לענין זה — <strong>מכי דייש אמצרי</strong> <small>[משעה ש</small>הוא <small>דורך</small> עובר <small>על מצרי</small> גבולות השדה<small>]</small> לראות ולבדוק מה נעשה בשדה.
  ומעירים:  <strong>ו</strong>זה <strong>דוקא</strong> כשקנה <strong>שלא באחריות, אבל</strong> אם קנה <strong>באחריות</strong> — <strong>לא,</strong> ויכול הקונה לחזור בו אפילו לאחר שהחזיק אם יצאו על השדה עוררים, שהרי לא קנה על דעת כן.
 <strong>ואיכא דאמרי</strong> <small>[ויש שאומרים]:</small> <strong>אפילו</strong> כשקנה <strong>באחריות נמי</strong> <small>[גם כן]</small> אינו יכול לחזור בו, משום <strong>דאמר ליה</strong> <small>[</small>שיכול <small>לומר לו]</small> המוכר לקונה: <strong>אחוי</strong> <small>[הראה]</small> לי תחילה את <strong>טירפך</strong> <small>[שטר הטריפה שלך]</small> שכתבו בית דין שטר שנטלו ממך את השדה בדין, לפי שנתברר שהשדה שייך לאחרים, <strong>ואשלם לך</strong> אז. ואף שיש עכשיו מערערים על בעלות השדה, כל עוד לא הוכרע הדבר אין אני צריך להחזיר.
 <big>א</big> ושוב חוזרים אנו לבעיה הראשונה, מה משלם המזיק, האם ממיטב הארץ דווקא או כל דבר. <strong>רב הונא אמר:</strong> יכול המזיק לתת לניזק <strong>או כסף או מיטב</strong> קרקעותיו.
 <strong>איתיביה</strong> <small>[הקשה לו]</small> <strong>רב נחמן לרב הונא,</strong> הלא שנינו: <strong>"ישיב"</strong> — <strong>לרבות שוה כסף, אפילו סובין,</strong> משמע שיכול לתת לא כסף ולא מיטב, אלא שווה כסף!
  השיב רב הונא: <strong>הכא במאי עסקינן</strong> <small>[כאן במה אנו עוסקים]</small> — <strong>בדלית ליה</strong> <small>[ב</small>זמן <small>שאין לו]</small> דבר אחר אלא סובין. ומקשים: <strong>אי דלית ליה</strong> <small>[אם שאין לו]</small> — <strong>פשיטא</strong> <small>[</small><small>פשוט</small> הדבר<small>],</small> שהרי אינו יכול לשלם אלא ממה שיש לו! ומשיבים: <strong>מהו דתימא</strong> <small>[שתאמר]</small> כי <strong>אמרינן ליה</strong> <small>[אומרים אנו לו]:</small> <strong>זיל</strong> <small>[לך]</small> <strong>טרח זבין ואייתי ליה</strong> <small>[מכור</small> את הסובין <small>והבא לו]</small> <strong>כסף</strong> ואינך יכול לשלם בשווה כסף, על כן <strong>קא משמע לן</strong> <small>[השמיע לנו]</small> שאם אין לו כסף יכול לשלם בשווה כסף.
 ועוד מביאים, <strong>אמר רב אסי: כספים הרי הן כקרקע.</strong> ושואלים: <strong>למאי הלכתא</strong> <small>[למה,</small> לאיזו <small>הלכה]</small> אמר את הדבר? <strong>אילימא</strong> <small>[אם תאמר]</small> <strong>לענין מיטב,</strong> שהנותן כסף הרי זה כנותן ממיטב הארץ — <strong>היינו</strong> <small>[הרי הוא]</small> מה שאמר <strong>רב הונא</strong> שהובאו דבריו מקודם, ומה מקום להביא את דברי רב אסי כדעה נוספת בענין זה?
 <strong>אלא,</strong> הכוונה בדברי רב אסי היא <strong>ל</strong>מקרה של <strong>שני אחים שחלקו</strong> ירושתם בנכסי אביהם, <strong>ונטל אחד</strong> מהם <strong>קרקע ואחד</strong> מהם <strong>כספים, ובא בעל חוב</strong> של אביהם <strong>ונטל קרקע</strong> שהיתה משועבדת לו, <strong>דאזיל האי</strong> <small>[שהולך זה</small> שנטלו קרקעותיו<small>]</small> <strong>ושקיל פלגא</strong> <small>[ולוקח חצי]</small> <strong>בכספים</strong> של הירושה <strong>בהדיה</strong> <small>[יחד עימו,</small> עם האח השני<small>].</small>
 ותוהים: <strong>פשיטא, האי ברא והאי לאו ברא</strong> <small>[פשוט</small> הדבר, וכי <small>זה בן וזה איננו בן]?!</small> וכיון שאף הוא בן — בוודאי חייב גם הוא לפרוע את חוב אביו!
 <strong>איכא דאמרי</strong> <small>[יש שאומרים]</small> שלא כך היתה התמיהה, אלא <strong>אדרבה</strong> <small>[היפך</small> הדבר<small>],</small> <strong>לאידך גיסא</strong> <small>[לצד האחר]:</small> <strong>דאמר ליה</strong> <small>[שאומר לו]</small> האח שנטל כסף בירושתו לאח שנטל קרקע: <strong>להכי שקלי</strong> <small>[משום כך לקחתי]</small> <strong>כספים</strong> וקיבלתי על עצמי סיכון, <strong>דאי מגנבי</strong> <small>[שאם ייגנבו]</small> — <strong>לא משתלמנא מינך</strong> <small>[אינני מקבל תשלום ממך],</small> <strong>ולהכי שקלת ארעא</strong> <small>[ולכך נטלת קרקע]</small> וקבלת על עצמך סיכון אחר — <strong>דאי מטרפא לא משתלמא לך מידי מינאי</strong> <small>[שאם תיטרף</small> על ידי בעלי חוב <small>לא תקבל כל</small> תשלום <small>ממני].</small> ואין איפוא להסביר את דברי רב אסי בדרך זו, המוקשה מכל צד.
 <strong>אלא</strong> יש לומר שנתכוון <strong>ל</strong>ענין <strong>שני אחים שחלקו</strong> קרקע אביהם בירושה <strong>ובא בעל חוב</strong> של אביהם <strong>ונטל</strong> קרקע מ<strong>חלקו של אחד מהן</strong> בלבד, וזה שנטלו חלקו תובע מאחיו שיחזור ויתחלק איתו בקרקע הנותרת. ולענין זה אמר רב אסי שאינו צריך לתת לו דווקא קרקע ויכול לתת לו חלקו בכספים כמו בקרקע.
  ומקשים:  <strong>והא</strong> <small>[והרי]</small> כבר <strong>אמרה רב אסי</strong> את ההלכה הזו <strong>חדא זימנא</strong> <small>[פעם אחת],</small> <strong>דאיתמר</strong> <small>[שנאמר]</small> שנחלקו בבעיה זו: <strong>האחים שחלקו</strong> ביניהם את רכוש אביהם שמת והניחו להם בירושה <strong>ובא בעל חוב ונטל</strong> את כל <strong>חלקו של אחד מהן, רב אמר: בטלה מחלוקת</strong> (חלוקה) ראשונה וחוזרים ומתחלקים בחלקו של השני. <strong>ושמואל אמר:</strong> אותו אח שנטלו ממנו — <strong>ויתר,</strong> איבד את חלקו בירושה. <strong>ורב אסי אמר:</strong> האח שנטלו ממנו <strong>נוטל רביע בקרקע,</strong> כלומר, חצי מקרקעו של האח שקיבל מחצית הירושה, <strong>ו</strong>עוד נוטל <strong>רביע במעות,</strong> כדי להשלים את חלקו במחצית הירושה.
 ומסבירים את שיטותיהם, <strong>רב אמר: בטלה מחלוקת, קסבר</strong> <small>[סבור</small> הוא<small>]:</small> <strong>האחים</strong> אף <strong>שחלקו</strong> מכל מקום <strong>כיורשים</strong> שעדיין לא חלקו <strong>הוו</strong> <small>[הם</small> נחשבים<small>]</small> וחוב אביהם מוטל על שניהם כאחד לפרוע, ואם נטל בעל החוב מאחד — הריהם חוזרים ומתחלקים.
 <strong>ושמואל אמר: ויתר</strong> (איבד), <strong>קסבר</strong> <small>[סבור</small> הוא<small>]:</small> <strong>האחים שחלקו</strong> הרי הם <strong>כלקוחות,</strong> שכאילו קנו את השדות שברשותם זה מזה, <strong>וכלוקח שלא באחריות דמי</strong> <small>[נחשב</small> הוא<small>]</small> והקונה שלא באחריות, אם טרפו ממנו — אינו יכול לחזור על המוכר. ואף כאן האח שנטרף חלקו אינו יכול לתבוע דבר מאחיו.
 <strong>ורב אסי אמר: נוטל רביע בקרקע ורביע במעות.</strong> וטעמו — <strong>מספקא ליה</strong> <small>[מסופק לו,</small> בעיניו<small>]</small> <strong>אי</strong> <small>[אם]</small> <strong>כיורשין דמו</strong> <small>[</small>הם <small>נחשבים]</small> <strong>אי</strong> <small>[אם]</small> <strong>כלקוחות דמו</strong> <small>[</small>הם <small>נחשבים],</small> וכיון שיש ספק בדבר — <strong>הלכך נוטל</strong> <small>[לוקח]</small> <strong>רביע</strong> אחד <strong>בקרקע,</strong> על צד שהוא יורש. <strong>ו</strong>ה<strong>רביע</strong> הנוסף רשאי אחיו לתיתו <strong>במעות,</strong> כאילו היה לוקח באחריות, שחייב המוכר לפצותו על השדה שנטרף ממנו, שלענין זה כספים הריהם כקרקע. ואם כן נמצא שכבר אמר רב אסי את ההלכה הזו במפורש!
 <strong>אלא</strong> יש לחזור ולהסביר: <strong>מאי</strong> <small>[מה</small> פירוש<small>]</small> <strong>"הרי הן כקרקע"</strong> — <strong>לענין מיטב</strong> של תשלום נזקין.
 <strong>אי הכי</strong> <small>[אם כך]</small> חוזרים אנו שוב לשאלה: <strong>היינו</strong> <small>[זו היא]</small> ממש הלכתו של <strong>רב הונא!</strong> ומתקנים, <strong>אימא</strong> <small>[אמור,</small> תקן<small>]</small> ונסח זאת: <strong>וכן אמר רב אסי,</strong> שלא הביאה הגמרא את דברי רב אסי, אלא כדי לומר שהם כדברי רב הונא.
 <big>ב</big> <strong>אמר ר' זירא אמר רב הונא: במצוה</strong> נותן <strong>עד שליש.</strong>
 ושואלים: <strong>מאי</strong> <small>[מהו]</small> <strong>שליש,</strong> כלומר, מה כוונת הדבר?
## דף ט:
 <strong>אילימא</strong> <small>[אם תאמר]</small> שנותן עבור מצוה <strong>שליש ביתו,</strong> כלומר, שליש רכושו. <strong>אלא מעתה, אי איתרמי ליה תלתא מצותא</strong> <small>[אם מזדמנות לו שלוש מצוות]</small> <strong>ליתיב לכוליה ביתא</strong> <small>[יתן את כל ביתו]</small> ורכושו?! ובוודאי לא לכך מתכוונים.
 <strong>אלא,</strong> כך יש לומר, <strong>אמר ר' זירא: בהידור מצוה</strong> — <strong>עד שליש במצוה.</strong> שאם רוצה אדם להדר במצוה מסויימת ולהוסיף בטיב או בנוי — מוסיף עד שליש מן המחיר הקבוע לאותו דבר, ויותר מכן אינו מחוייב אפילו לשם הידור.
 <strong>בעי</strong> <small>[שאל]</small> <strong>רב אשי:</strong> כיצד מחשבים שליש זה? האם הוא <strong>שליש מלגיו</strong> <small>[מבפנים]</small> שמחשב ומוסיף שליש על המחיר הנמוך, <strong>או שליש מלבר</strong> <small>[מבחוץ]</small> שליש מן הסכום שצריך לשלם על החפץ היקר, שמוסיף חצי מן המחיר הזול? בעיה זו לא נפתרה, ולכן <strong>תיקו</strong> <small>[תעמוד</small> במקומה<small>].</small>
 <strong>במערבא אמרי משמיה</strong> <small>[בארץ ישראל היו אומרים משמו]</small> של <strong>ר' זירא:</strong> <strong>עד שליש</strong> שמוסיף בהידור מצוה — מוסיף <strong>משלו,</strong> כלומר, כשאר מצוות שמוציא משלו, והקדוש ברוך הוא נותן שכרו לעתיד לבוא. <strong>מכאן ואילך,</strong> אם מוסיף בהידור מצוה — <strong>משל הקדוש ברוך הוא,</strong> שיקבל שכר תוספת זו עוד בעולם הזה, שיפרע לו הקדוש ברוך הוא.
 <big>א משנה</big> ועוד כללים בדין תשלומי נזיקין: <strong>כל</strong> דבר <strong>שחבתי בשמירתו,</strong> שמוטלת עלי חובה לשמור אותו — <strong>הכשרתי את נזקו,</strong> כלומר, מוטלת עלי החובה לטפל בכל הנזקים שגרם. כל מקרה ש<strong>הכשרתי במקצת נזקו,</strong> שאם יש עלי חובה או אחריות על מקצת הנזק — <strong>חבתי בתשלומי נזקו כהכשר כל נזקו.</strong> כלומר, כיון שאדם אחראי עבור דבר מסויים ונזקיו, הרי מאותה שעה חייב הוא על כל הנזקים שנגרמו על ידו, ואינו יכול לומר שאחריותו היא רק לאותו חלק שהוא טיפל בו, וכאשר יבואר במפורט בגמרא.
  ועוד כלל אמרו: מה הם הדברים שחייבים לשלם אם הזיק להם — <strong>נכסים שאין בהן מעילה,</strong> כלומר, שאינם שייכים להקדש. <strong>נכסים שהן של בני ברית</strong> (יהודים), <strong>נכסים המיוחדים,</strong> שיש להם בעלים מוגדרים, שאינם הפקר.
 <strong>ו</strong>כן חייבים על הנזקים שנעשו <strong>בכל מקום, חוץ מרשות המיוחדת למזיק</strong> שאין לניזק רשות להיכנס שם,
 <strong>ורשות</strong> המשותפת של <strong>הניזק והמזיק.</strong>
 ועוד כלל: בכל אלה שאחראי להם, <strong>כשהזיק חב</strong> (חייב) <strong>המזיק לשלם תשלומי נזק במיטב הארץ.</strong>
 <big>ב גמרא</big> הלכות אלה שבמשנה נתבררו בברייתא: <strong>תנו רבנן</strong> <small>[שנו חכמים]:</small> <strong>כל שחבתי בשמירתו הכשרתי את נזקו, כיצד? שור ובור שמסרן ל</strong>שמירה ביד <strong>חרש שוטה וקטן</strong> שכל אלה אין בהם דעת, <strong>והזיק</strong> — <strong>חייב לשלם, מה שאין כן באש.</strong>
 ומבררים: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שמדובר כאן <strong>בשור קשור ובור מכוסה</strong> שמסרם למי שאינו בן דעת, <strong>דכוותה</strong> <strong>גבי</strong> <small>[שכיוצא בו אצל]</small> <strong>אש,</strong> יש להסביר גם כן שמדובר במקרה שמסר <strong>גחלת</strong> שכשלעצמה אינה מזיקה, למי שאינו בןדעת, ואם כן <strong>מאי שנא הכא ומאי שנא הכא</strong> <small>[מה שונה כאן ומה שונה כאן]</small> שבשור ובבור חייב, ובאש פטור?
 <strong>אלא</strong> תאמר שמדובר <strong>בשור מותר</strong> (שאינו קשור) <strong>ובור מגולה, דכוותה גבי</strong> <small>[שכיוצא בה אצל]</small> <strong>אש</strong> צריך לומר שמדובר שמסר למי שאינו בן דעת <strong>שלהבת</strong> בוערת — כיצד יכול אתה לומר <strong>"מה שאין כן באש</strong> ש<strong>פטור"? והא</strong> <small>[והרי]</small> <strong>אמר ריש לקיש משמיה</strong> <small>[משמו]</small> של החכם <strong>חזקיה: לא שנו</strong> שפטור על נזקי אש כשמסר למי שאינו ברדעת — <strong>אלא</strong> כ<strong>שמסר לו גחלת ו</strong>זה שאינו בר דעת <strong>ליבה</strong> את הגחלת מעצמו והזיקה האש, <strong>אבל</strong> מסר לו <strong>שלהבת</strong> והזיק — הרי המוסר <strong>חייב, מאי טעמא</strong> <small>[מה הטעם]</small> — <strong>דהא ברי הזיקא</strong> <small>[שהרי הנזק ברור]</small> שהלא ודאי ייגרם נזק על ידי כך! ואם כן איך נבין את ההבדל בדינים שבברייתא?
  ומשיבים:  <strong>לעולם</strong> תפרש שמדובר <strong>בשור קשור ובור מכוסה, ודכוותה גבי</strong> <small>[ושכיוצא בה אצל]</small> <strong>אש</strong> — <strong>גחלת. ודקא אמרת</strong> <small>[וזה שאתה אומר]</small> <strong>מאי שנא הכא ומאי שנא הכא</strong> <small>[מה שונה כאן ומה שונה כאן]</small> — יש הבדל:
 <strong>שור</strong> — <strong>דרכיה לנתוקי</strong> <small>[דרכו לנתק]</small> את החבל שהוא קשור בו, <strong>בור</strong> — <strong>דרכיה לנתורי</strong> <small>[דרכו שיפול</small> מכסהו<small>],</small> שמסתבר שבמשך הזמן יוכל הדבר לגרום לנזק, והשומר אינו בןדעת ואינו יכול לשמור. ואילו <strong>גחלת</strong> להיפך, <strong>כמה דשביק</strong> <small>[שמניח]</small> <strong>לה מעמיא עמיא ואזלא</strong> <small>[היא מתעממת והולכת]</small> ואין הנזק ברור כלל. ואם ליבה השומר חסר הדעת את האש — אין זה דבר שהמוסר אחראי לו.
 ושואלים: <strong>ול</strong>שיטת <strong>ר' יוחנן,</strong> ש<strong>אמר</strong> ש<strong>אפילו</strong> כאשר <strong>מסר לו שלהבת נמי</strong> <small>[גם כן]</small> <strong>פטור, דכוותה הכא</strong> <small>[כיוצא בו כאן]</small> מדובר <strong>בשור מותר ובור מגולה,</strong> ואם כן <strong>מאי שנא הכא ומאי שנא הכא</strong> <small>[מה שונה כאן ומה שונה כאן]</small> שחייב על נזקי שור ובור ואינו חייב על נזקי אש?
  ומשיבים:  <strong>התם</strong> <small>[שם]</small> באש <strong>צבתא</strong> <small>[האחיזה]</small> של ה<strong>חרש קא גרים</strong> <small>[היא שגרמה],</small> שהחרש מדעתו הוא נוטל ומוליך את האש ממקום למקום, והוא שעשה את עיקר פעולת ההיזק, ואילו <strong>הכא</strong> <small>[כאן]</small> בשור ובור — <strong>לא צבתא</strong> <small>[האחיזה]</small> של ה<strong>חרש קא גרים</strong> <small>[היא שגרמה],</small> שהרי החרש עצמו לא גרם נזק, אלא שאינו ברדעת לשמור, והאחריות לנזק מוטלת על המוסר לו. 
 <big>ג</big> <strong>תנו רבנן</strong> <small>[שנו חכמים]:</small> יש <strong>חומר</strong> (חומרה) <strong>בשור מבבור</strong> בדברים מסויימים, וכן יש <strong>חומר</strong> <strong>בבור מב</strong>דין <strong>שור.</strong>
  ומפרטים: <strong>חומר בשור מבבור — שהשור</strong> שהרג אדם <strong>משלם</strong> בעליו <strong>את הכופר</strong> למשפחת ההרוג, אם היה יהודי, <strong>וחייב</strong> בעל השור <strong>ב</strong>תשלום <strong>שלשים</strong> סלע <strong>של עבד</strong> כנעני שהרג שורו, <strong>נגמר דינו</strong> של השור למיתה בבית הדין אחרי שהרג אדם כלשהו — הרי הוא <strong>אסור בהנאה.</strong> <strong>ו</strong>כן מצד תכונותיו לגבי נזיקין יש בשור חומרה — <strong>דרכו לילך ולהזיק. מה שאין כן</strong> כל הדברים אלה <strong>בבור,</strong> שאם נהרג אדם בבור, אין בעל הבור משלם עליו כופר, או שלושים סלע על מיתת עבד כנעני בבורו, ואין הבור שנהרג בו אדם נאסר בהנאה, וכן אין דרכו של בור לילך ולהזיק. ומצד אחר <strong>חומר בבור מבשור,</strong> מצד נזקו — <strong>שהבור תחילת עשייתו לנזק, ומועד מתחילתו</strong> שאין צורך להזהיר את בעל הבור (כמו שמזהירים בבעל שור שנגח) אלא בעל הבור הרי הוא כמועד מתחילת עשייתו, <strong>מה שאין כן בשור</strong>.
## דף י.
 <strong>חומר בשור,</strong> כלומר, בנזקי קרן <strong>מבאש, חומר באש מבשור.</strong>
 כיצד <strong>חומר בשור מבאש?</strong> — <strong>שהשור</strong> שהרג אדם <strong>משלם</strong> בעליו <strong>כופר, וחייב בשלשים</strong> סלעים <strong>של עבד</strong> שמשלם לאדוניו אם הרגו שורו. <strong>נגמר דינו</strong> למיתה — <strong>אסור בהנאה.</strong> ועוד, אם <strong>מסרו לחרש שוטה וקטן</strong> — <strong>חייב, מה שאין כן באש</strong> שאין בה כל אלו החיובים. <strong>חומר באש מבשור</strong> — <strong>שהאש מועדת מתחילתה, מה שאין כן בשור.</strong>
 ועוד, <strong>חומר באש מבבור, וחומר בבור מבאש;</strong>
 <strong>חומר בבור מבאש</strong> — <strong>שתחילת עשייתו</strong> של הבור <strong>לנזק, מסרו לחרש שוטה וקטן</strong> שישמרוהו — <strong>חייב, מה שאין כן באש.</strong> ומצד אחר <strong>חומר באש מבבור ש</strong>כן <strong>האש דרכה לילך</strong> ממקומה <strong>ולהזיק, ו</strong>היא <strong>מועדת לאכול</strong> (לשרוף) <strong>בין דבר הראוי לה</strong> כגון חומרים העשויים להישרף, <strong>ובין דבר שאינו ראוי לה.</strong> שגם אם גרמה האש נזק לדברים שאין דרכם להישרף — חייב בעל האש עליהם, <strong>מה שאין כן בבור</strong> שאינו הולך ממקומו ומזיק, ובעל הבור אחראי לתשלומי נזקי הבור רק על דברים מסויימים, ולא על הכל.
  ושואלים, <strong>וליתני</strong> <small>[ושישנה]</small> עוד הבדל: <strong>חומר בשור מבבור</strong> — <strong>שהשור חייב בו</strong> שישלם בעליו <strong>את</strong> ערך <strong>הכלים</strong> שהזיק לבעליהם, <strong>מה שאין כן בבור</strong> שאינו חייב לשלם על כלים שנפלו וניזוקו בבור!
  ודוחים:  <strong>הא מני</strong> <small>[</small>ברייתא <small>זו</small> כשיטת <small>מי היא]</small> — כשיטת <strong>ר' יהודה היא,</strong> שהוא <strong>מחייב</strong> בתשלומים אף <strong>על נזקי כלים בבור.</strong>
 על כך מקשים: <strong>אי</strong> <small>[אם]</small> דעת <strong>ר' יהודה</strong> היא — <strong>אימא סיפא</strong> <small>[אמור</small> את <small>סופה]</small> של הברייתא: <strong>חומר באש מבבור</strong> — <strong>שהאש דרכה לילך ולהזיק, ומועד לאכול בין דבר הראוי לה ובין דבר שאינו ראוי לה, מה שאין כן בבור.</strong> ומעתה נברר את הענין: <strong>דבר הראוי לה מאי נינהו</strong> <small>[מה הוא]</small> — <strong>עצים</strong> וכיוצא בהם, <strong>דבר שאין ראוי לה מאי נינהו</strong> <small>[מה הם]</small> — <strong>כלים,</strong> ונאמר בברייתא על כך <strong>מה שאין כן בבור.</strong> ומעתה, <strong>אי</strong> <small>[אם]</small> כשיטת <strong>ר' יהודה היא</strong> — <strong>הא אמרת</strong> <small>[הרי אומר אתה]</small> ש<strong>מחייב היה ר' יהודה על נזקי כלים בבור!</strong>
 <strong>אלא לעולם</strong> תפרש שברייתא זו כשיטת <strong>רבנן</strong> <small>[חכמים]</small> <strong>היא</strong> הפוטרים נזקי כלים בבור. ובתשובה לשאלה מדוע לא שנה גם הבדל זה של נזקי כלים בין בור ושור, יש לומר כי <strong>תנא</strong> <small>[שנה]</small> <strong>ושייר</strong> דברים אחדים, שלא פירש התנא את כל ההבדלים הקיימים. ושואלים: <strong>מאי</strong> <small>[מה]</small> <strong>שייר</strong> עוד שאומר אתה <strong>דהאי</strong> <small>[ש</small>את <small>זה]</small> <strong>שייר,</strong> כלומר, אינך יכול לטעון שהתנא נותן רשימה שאינה מלאה רק בגלל דבר אחד, ואם כן מהו הנוסף עליו? ומשיבים: <strong>שייר טמון,</strong> שבנזקי אש אינו חייב על נזקים של מה שהיה טמון ולא נראה לעין בשעה שהדליקו את האש — מה שאין כן באבות נזיקין אחרים שאין מחלקים בכך, וחייב אף על הטמון.
  ותירוץ אחר לשאלה: <strong>איבעית אימא</strong> <small>[אם תרצה אמור]:</small> <strong>לעולם</strong> הברייתא כשיטת <strong>ר' יהודה</strong> היא, אלא <strong>דבר שאין ראוי לה</strong> ששנוי אצל האש שחייב, ופטור בבור, <strong>לאו לאתויי</strong> <small>[לא להביא,</small> לרבות<small>]</small> <strong>כלים, אלא לאתויי</strong> <small>[להביא]</small> דבר אחר — <strong>ליחכה</strong> האש את <strong>נירו</strong> (שדהו) <strong>וסכסכה</strong> (חרכה) את <strong>אבניו</strong> שעל כך הוא חייב, ומה ששנו "מה שאין כן בבור" — שלא שייך דבר זה בבור.
 <strong>מתקיף לה</strong> <small>[מקשה על כך]</small> <strong>רב אשי</strong> על תירוץ זה שהברייתא כר' יהודה, ולא שייר בה דבר: הלא יש הבדל נוסף בין שור ובור, ואפשר <strong>ליתני</strong> <small>[שישנה]</small> כך: <strong>חומר בשור מבבור</strong> — <strong>שהשור חייב בו שור פסולי המוקדשין</strong> שהוא שור שהוקדש לקרבן ואחר כך נפל בו מום ונפסל מהקרבה, ונפדה, שאף לאחר פדיונו יש בו צד קדושה, ושור כזה, אם נגחו שור אחר — חייב לשלם לבעל השור, <strong>מה שאין כן בבור,</strong> ששור פסולי המוקדשים שנפל בבור — אין בעל הבור חייב עליו!
 <strong>אי אמרת בשלמא רבנן</strong> <small>[נניח אם אומר אתה</small> שברייתא זו כשיטת <small>חכמים]</small> <strong>היא</strong> — <strong>איידי</strong> <small>[מתוך]</small> ש<strong>שייר הך</strong> <small>[את זו],</small> נזקי כלים — <strong>שייר נמי הך</strong> <small>[גם</small> את <small>זו],</small> את בהמת פסולי המוקדשים. <strong>אלא אי אמרת</strong> <small>[אם אומר אתה]</small> שהברייתא כשיטת <strong>ר' יהודה</strong> היא, <strong>מאי</strong> <small>[מה]</small> <strong>שייר</strong> עוד <strong>דהאי</strong> <small>[ש</small>את <small>זה]</small> גם <strong>שייר?</strong>
 ומשיבים: <strong>שייר</strong> גם את המקרה של <strong>דש</strong> (דרס) <strong>בנירו,</strong> שהשור דרס בכוונה על גבי שדה חרוש. שנזק זה אינו נחשב תולדה של רגל, משום שאינו כדרכו, שאין דרכו לדוש מקום שדורך בו, אלא כתולדה של קרן, שהשור רוצה להזיק על ידי דריסה וחייב בעליו בתשלומי הנזק. מה שאין כן בבור — שהרי אין שייך דבר זה בבור. ומקשים: <strong>אי</strong> <small>[אם]</small> <strong>משום דש בנירו</strong> <strong>לאו שיורא</strong> <small>[לא שיור]</small> <strong>הוא, דהתנא</strong> <small>[שהרי</small> כבר <small>שנה]</small> בשור באופן כללי: <strong>שכן דרכו לילך ולהזיק,</strong> ודבר זה הוא חלק מדרכי הנזק של שור, שחמור הוא בזה כשאר נזקים. ואם כן יש לחזור לשיטה שברייתא זו היא כשיטת חכמים.
 <big>א</big> שנינו במשנה: <strong>הכשרתי במקצת נזקו</strong> וכו'.
  ומביאים ברייתא בה <strong>תנו רבנן</strong> <small>[שנו חכמים]</small> דין זה בביאור ובהרחבה: <strong>הכשרתי מקצת נזקו</strong> — <strong>חבתי בתשלומי נזקו כהכשר כל נזקו. כיצד</strong> הוא דין זה? <strong>החופר בור</strong> שעומקו <strong>תשעה</strong> טפחים, <strong>ובא</strong> אדם <strong>אחר</strong> וחפר בו טפח נוסף <strong>והשלימו לעשרה</strong> טפחים, שהוא שיעור בו לחיוב במיתה — <strong>האחרון חייב</strong> על כל הנזקים שנגרמו בבור זה, הרי שאף שהכשיר ועשה רק מקצת נזקו, חייב כאילו עשאו כולו.
  ומעירים:  <strong>ו</strong>דבר זה ש<strong>לא כ</strong>שיטת <strong>רבי</strong> שאינו סבור כן. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>החופר בור</strong> שעומקו <strong>תשעה</strong> טפחים <strong>ובא אחר והשלימו לעשרה</strong> — ה<strong>אחרון חייב</strong> בכל, בין בנזקים בין במיתה. <strong>רבי אומר:</strong> יש לחלק; <strong>אחר אחרון למיתה,</strong> שאחריותו של האחרון היא במקרה שנפלה שם בהמה ומתה, אולם <strong>אחר שניהם,</strong> שהאחריות חלה על שניהם <strong>ל</strong>ענין <strong>נזקין</strong> אם הוזקה הבהמה ולא מתה, שהרי גם מי שחפר בור תשעה חייב על נזקיו.
 <strong>רב פפא אמר:</strong> באמת יש לפרש את מה ששנינו שהמכשיר מקצת הנזק חייב בכל לענין <strong>מיתה</strong> שנגרמה בבור, <strong>ו</strong>אז תהיה <strong>דברי הכל,</strong> גם כדעת רבי.
 <strong>איכא דאמרי</strong> <small>[יש שאומרים]</small> שמועה זו בסגנון אחר. שכך שאלו: <strong>לימא</strong> <small>[האם לומר]</small> שברייתא זו היא ש<strong>לא כ</strong>שיטת <strong>רבי?</strong> <strong>אמר רב פפא:</strong> אפשר לפרש שכאן מדובר רק <strong>ל</strong>ענין <strong>מיתה, ו</strong>אם כן הרי היא כ<strong>דברי הכל.</strong>
 על הברייתא שפירשה את משנתנו בבור שהשלימו לעשרה, <strong>מתקיף לה</strong> <small>[מקשה על כך]</small> <strong>ר' זירא: ותו ליכא</strong> <small>[ו</small>האם <small>אין עוד]</small> מקרים שאדם שהכשיר מקצת הנזק חייב כאילו הכשיר כל הנזק? <strong>והא איכא</strong> <small>[והרי יש]</small> מקרה כגון זה: <strong>מסר שורו לחמשה</strong> <strong>בני אדם ופשע בו</strong> (התרשל בשמירתו) <strong>אחד מהן</strong> מן השומרים, והלך השור <strong>והזיק</strong> — הרי שומר זה <strong>חייב,</strong> ונמצא שאף ששומר זה היה רק אחד מן החבורה ולא הכשיר אלא מקצת הנזק, הרי זה חייב על הכל.
  קושיה זו דוחים, שכן יש לברר: <strong>היכי דמי</strong> <small>[כיצד בדיוק היה הדבר]:</small> <strong>אילימא דבלאו איהו</strong> <small>[אם תאמר שבלעדיו]</small> <strong>לא הוה מינטר</strong> <small>[היה</small> השור <small>נשמר]</small> וצריך חמישה אנשים לשומרו, אם כן <strong>פשיטא</strong> <small>[פשוט,</small> מובן מאליו<small>]</small> שחייב, <strong>דאיהו קעביד</strong> <small>[ש</small>הרי <small>הוא עשה]</small> וגרם את הנזק במה שנתרשל בשמירה, שהלא בלעדיו אין השור נשמר, והרי זה כמכשיר כל נזקו. <strong>אלא</strong> תאמר <strong>דבלאו איהו נמי מינטר</strong> <small>[שבלעדיו גם כן נשמר]</small> ואין צורך בחמישה — אם כן <strong>מאי קעביד</strong> <small>[מה</small> הוא <small>עשה]</small> בכך שהתרשל בשמירתו? והרי בלעדיו גם כן נשמר השור, ואם כן באמת לא הכשיר אפילו מקצת נזקו. ואם כן דוגמה זו שהביא ר' זירא אינה שייכת לנושא שדובר בו.
  כדרך שעשה ר' זירא <strong>מתקיף לה</strong> <small>[מקשה על כך]</small> על הברייתא שנקטה דווקא דוגמא אחת <strong>רב ששת</strong> באופן אחר: <strong>והא איכא</strong> <small>[והרי יש]</small> עוד מקרה של מכשיר מקצת נזקו, והוא ה<strong>מרבה בחבילה,</strong> אם אדם מוסיף עצים למדורה ועל ידי זה גורם שתיווצר דליקה ששרפה שדה אחר!
  ואף קושיה זו דוחים, שכן יש לברר: <strong>היכי דמי</strong> <small>[כיצד בדיוק היה הדבר]?</small>
## דף י:
 <strong>אי דבלאו איהו</strong> <small>[אם שבלעדיו],</small> בלי החבילה שהוסיף <strong>לא אזלא</strong> <small>[היתה הולכת]</small> האש ושורפת שדה אחר — <strong>פשיטא</strong> <small>[פשוט,</small> מובן מאליו<small>]</small> שהוא חייב, שהרי הוא שגרם לנזק. <strong>אלא דבלאו איהו אזלא</strong> <small>[שבלעדיו היתה הולכת]</small> — אם כן <strong>מאי קא עביד</strong> <small>[מה</small> הוא <small>עשה]</small> בכך שהוסיף חבילה?
  וכן <strong>מתקיף לה</strong> <small>[מקשה על כך]</small> על הברייתא <strong>רב פפא</strong> מדין אחר: <strong>והא איכא הא</strong> <small>[והרי יש</small> דבר <small>זה]</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חמשה שישבו על ספסל אחד ולא שברוהו, ובא אחד</strong> נוסף <strong>וישב עליו ושברו</strong> — <strong>האחרון חייב. ואמר</strong> על כך <strong>רב פפא:</strong> כאן מדובר שאותו אדם נוסף היה <strong>כגון פפא בר אבא</strong> שהיה שמן ביותר.
  ואף קושיה זו דוחים: <strong>היכי דמי</strong> <small>[כיצד בדיוק היה הדבר]?</small> <strong>אילימא דבלאו איהו</strong> <small>[אם תאמר שבלעדיו]</small> <strong>לא איתבר</strong> <small>[היה</small> הספסל <small>נשבר]</small> — <strong>פשיטא</strong> <small>[פשוט,</small> מובן מאליו<small>]</small> שהוא החייב. <strong>אלא דבלאו איהו נמי איתבר</strong> <small>[שבלעדיו גם כן היה נשבר]</small> — <strong>מאי קעביד</strong> <small>[מה</small> כבר <small>עשה]</small> אותו אדם? ואם כן לא ניתן להכניס דבר זה כדוגמא לכלל "הכשרתי מקצת נזקו חבתי בתשלומי נזקו" של המשנה.
  ושואלים: מכל מקום,  <strong>סוף סוף מתניתא</strong> <small>[ברייתא]</small> זו שהביא רב פפא <strong>היכא מתרצא</strong> <small>כיצד</small> היא <small>מיושבת]?</small> שהרי קושי זה הוא גם לעצם פסק ההלכה שבברייתא!
  ומשיבים:  <strong>לא צריכא</strong> <small>[נצרכה],</small> לא נאמרה הלכה זו אלא במקרה <strong>דבלאו איהו הוי מיתבר בתרי שעי, והשתא איתבר בחדא שעה</strong> <small>[שבלעדיו היה</small> הספסל <small>נשבר בשתי שעות, ועכשיו נשבר בשעה אחת],</small> <strong>דאמרי ליה</strong> <small>[שיכולים לומר לו]</small> חמשת הראשונים לאחרון: <strong>אי לאו את</strong> <small>[אם לא אתה]</small> — <strong>הוי יתבינן טפי פורתא וקיימין</strong> <small>[היינו יושבים קצת יותר</small> משעה אחת <small>וקמים]</small> ולא היה קורה דבר, וכיון שבאת אתה נשבר הספסל.
  ושואלים: ומדוע יתחייב רק האחרון?  <strong>ולימא להו</strong> <small>[ושיאמר להם]</small> אותו אחרון: <strong>אי לאו אתון</strong> <small>[אם לא אתם]</small> — <strong>בדידי</strong> <small>[בשלי],</small> על ידי בלבד <strong>לא הוי מיתבר</strong> <small>[היה נשבר</small> כלל<small>]!</small>
 ומשיבים: <strong>לא צריכא</strong> <small>[נצרכה]</small> אלא במקרה <strong>דבהדי דסמיך בהו תבר</strong> <small>[שבשעה שנשען עליהם,</small> על אותם אנשים, <small>נשבר]</small> מיד.
  ושואלים: אם כן,  <strong>פשיטא</strong> <small>[פשוט]</small> הוא שהוא חייב, שהרי כוחו הוא שגרם!
  ומשיבים:  <strong>מהו דתימא</strong> <small>[שתאמר]</small> <strong>כחו לאו</strong> <small>[לא]</small> <strong>כגופו דמי</strong> <small>[נחשב],</small> וכיון שלא גרם נזק לספסל בגופו, אלא בעקיפין, שנשען על האנשים — אינו חייב, על כן <strong>קא משמע לן</strong> <small>[השמיע לנו]</small> ש<strong>כחו כגופו דמי</strong> <small>[נחשב],</small> ש<strong>כל היכא</strong> <small>[מקום]</small> ש<strong>גופו,</strong> משקל עצמו, <strong>תבר</strong> <small>[שובר]</small> — <strong>כחו נמי תבר</strong> <small>[גם כן</small> נחשב <small>שובר].</small>
 ושואלים על הברייתא שהובאה למעלה: <strong>ותו ליכא</strong> <small>[ואין עוד]</small> מקרים שאדם חייב אף שעשה רק מקצת נזק? <strong>והא איכא הא דתניא</strong> <small>[והרי יש</small> את <small>זו ששנינו</small> בברייתא<small>]:</small> מי ש<strong>הכוהו עשרה בני אדם בעשר מקלות, בין</strong> שהיכוהו כולם <strong>בבת אחת, בין</strong> שהיכוהו <strong>בזה אחר זה, ומת</strong> — <strong>כולן פטורין,</strong> משום שאי אפשר לחייב את אף אחד מהם בעונש מוות, שהרי לא הוא בלבד הרגו. <strong>ר' יהודה בן בתירא אומר:</strong> אם היכוהו <strong>בזה אחר זה</strong> — <strong>האחרון חייב, מפני ש</strong>הוא <strong>קירב את מיתתו</strong> ביותר!
  ודוחים:  <strong>בקטלא לא קמיירי</strong> <small>[במיתה אינו עוסק]</small> בברייתא אלא בנזקים.
 <strong>ואיבעית אימא</strong> <small>[ואם תרצה אמור]</small> תירוץ אחר: בדבר ששנוי <strong>בפלוגתא לא קמיירי</strong> <small>[במחלוקת אינו עוסק</small> בברייתא<small>].</small> ושואלים: <strong>ולא?</strong> וכי אין מפרשים על ידי דבר השנוי במחלוקת? <strong>והא אוקימנן</strong> <small>[והרי העמדנו]</small> ברייתא זו שהיא ש<strong>לא כ</strong>שיטת <strong>רבי</strong> ואם כן כבר הסברנו את הברייתא על פי דבר שיש בו מחלוקת! ומשיבים: ש<strong>לא כרבי וכרבנן</strong> <small>[וכ</small>שיטת רוב <small>החכמים]</small> החלוקים עליו <strong>מוקמינן</strong> <small>[מעמידים</small> מפרשים <small>אנו],</small> לפי שנוח לפרש שהברייתא לפי השיטה המוסכמת. אבל <strong>כ</strong>דעת <strong>ר' יהודה בן בתירא</strong> שהוא יחיד <strong>ולא כרבנן</strong> <small>[כ</small>שיטת <small>חכמים]</small> <strong>לא מוקמינן</strong> <small>[אין אנו מעמידים]</small> את הברייתא, ונוח לנו לפרשה לא כדברי יחיד.
 <big>א</big> שנינו במשנה: <strong>חבתי בתשלומי נזקו.</strong> ומדייקים: <strong>"חבתי בנזקו" לא קתני</strong> <small>[שנה]</small> <strong>אלא "</strong>חבתי <strong>בתשלומי נזקו".</strong>
 ומעירים: <strong>תנינא להא</strong> <small>[שנינו את</small> הדיוק <small>הזה]</small> בברייתא, <strong>דתנו רבנן</strong> <small>[ששנו חכמים],</small> מה ששנינו במשנה <strong>תשלומי נזק</strong> שמשמעו: השלמת הנזק, ולא כל הנזק כולו, <strong>מלמד שהבעלים</strong> של שור שנגחוהו ומת הם <strong>מטפלין</strong> (מתעסקים) <strong>בנבילה</strong> למוכרה, ואת יתרת הנזק משלם להם המזיק, ואין משאירים אותה ביד המזיק שישלם עבור הנזק כולו.
 ושואלים: <strong>מנא הני מילי</strong> <small>[מנין דברים אלה]</small> שהבעלים עצמם צריכים לטפל בנבילה? <strong>אמר ר' אמי,</strong> ש<strong>אמר קרא</strong> <small>[הכתוב]:</small> "ו <strong>מכה נפש בהמה ישלמנה"</strong> (ויקרא כד, יח), <strong>אל תקרי</strong> <small>[תקרא]</small> <strong>"ישלמנה" אלא "ישלימנה".</strong> כלומר, הוא ישלים את ההפסד שגרם, אבל אין המזיק משלם את כל הערך של הבהמה בחוב.
 <strong>רב כהנא אמר מהכא</strong> <small>[מכאן]</small> הוא הלימוד לדין זה, שנאמר בפרשת שומר שכר: <strong>"אם טרף יטרף יביאהו עד הטרפה לא ישלם"</strong> (שמות כב, יב), ודייק כאילו נאמר <strong>"עד טרפה ישלם"</strong> כלומר, את הפרש המחיר שיש בין הבהמה החיה והטרפה ישלם המזיק, אבל <strong>טרפה עצמה לא ישלם.</strong>
 <strong>חזקיה אמר:</strong> המקור לדין זה הוא <strong>מהכא</strong> <small>[מכאן],</small> שנאמר בשור שנגח שור <strong>"והמת יהיה לו"</strong> (שמות כא, לו) — <strong>לניזק.</strong>
 <strong>וכן תנא דבי</strong> <small>[שנה</small> חכם <small>מבית</small> מדרשו<small>]</small> של <strong>חזקיה</strong> בברייתא: מה שנאמר בכתוב <strong>"</strong>שלם ישלם שור תחת השור <strong>והמת יהיה לו"</strong> — <strong>לניזק.</strong> וממשיכה הברייתא: <strong>אתה אומר לניזק או אינו אלא למזיק? אמרת: לא כך היה.</strong>
 ושואלים: <strong>מאי</strong> <small>[מה]</small> פירוש הביטוי <strong>"לא כך היה"?</strong>
 <strong>אמר אביי,</strong> כך יש להבין: <strong>אי סלקא דעתך</strong> <small>[אם עולה על דעתך]</small> לפרש כי <strong>נבילה</strong> של <strong>מזיק הויא</strong> <small>[היא],</small> אם כן <strong>ליכתוב רחמנא</strong> <small>[שתכתוב התורה]</small> <strong>"</strong>שלם ישלם <strong>שור תחת השור" ולישתוק</strong> <small>[ותשתוק]</small> ולא תוסיף דבר, <strong>"והמת יהיה לו" למה לי</strong> לומר? <strong>שמע מינה</strong> <small>[למד מכאן]</small> שאין זה ממש שור תחת השור, אלא שהמת יהיה <strong>לניזק.</strong>
 ומעירים: <strong>וצריכא</strong> <small>[ונצרך]</small> שייאמרו בתורה כמה כתובים המלמדים דין זה, <strong>דאי כתב רחמנא</strong> <small>[שאילו כתבה התורה]</small> רק <strong>"</strong>ו<strong>מכה</strong> נפש <strong>בהמה ישלמנה"</strong> הייתי אומר שלא חייבה תורה את המזיק לטפל בנבילה <strong>משום</strong> שדבר זה הוא <strong>לא שכיחא</strong> <small>[מצוי]</small> שיכה אדם בהמה עד שיהרגנה, <strong>אבל טרפה דשכיחא</strong> <small>[ש</small>היא <small>מצויה]</small> — <strong>אימא</strong> <small>[אמור]</small> ש<strong>לא</strong> ישלם, ויצטרך המזיק (השומר) לטפל בנבילה, על כן <strong>צריכא</strong> <small>[נצרכה</small> לומר<small>].</small>
 <strong>ו</strong>מצד שני, <strong>אי אשמועינן</strong> <small>[אם היה משמיע לנו]</small> רק בענין <strong>טרפה</strong> הייתי אומר שאין מחייבים את השומר לטפל בנבילה <strong>משום דממילא</strong> <small>[ש</small>נזקה נעשה <small>מעצמו]</small> שהרי שומר הבהמה לא הוא שהזיק, אלא נטרף השור על ידי חיה, <strong>אבל מכה בהמה</strong> ש<strong>בידים</strong> הוא הזיקה — <strong>אימא</strong> <small>[אמור]</small> ש<strong>לא</strong> ייפטר המזיק מן הטיפול בנבילה, על כן הוצרכו שני הדברים.
  ועוד, <strong>ואי אשמועינן הני תרתי</strong> <small>[ואם היה משמיע לנו את שני אלה]</small> בלבד, הייתי אומר: בשני אלה הדין כן, שהבעלים מטפלים בנבילה, <strong>הא</strong> <small>[זו]</small> במכה בהמה <strong>משום</strong> ש<strong>לא שכיחא</strong> <small>[מצויה]</small> <strong>והא</strong> <small>[וזו]</small> <strong>משום דממילא</strong> <small>[ש</small>היא באה <small>מעצמה]</small> ולא על ידי השומר, <strong>אבל</strong> ענין זה של <strong>"והמת יהיה לו"</strong> האמור בשור שנגח שור, <strong>דשכיחא</strong> <small>[ש</small>היא <small>מצויה]</small> <strong>ו</strong>כאילו עשה אותו <strong>בידים,</strong> שהרי השור שלו, המצוי ברשותו ובאחריותו, הוא שהזיק — <strong>אימא</strong> <small>[אמור]</small> ש<strong>לא,</strong> על כן השמיע לנו שגם כאן הבעלים מטפלים בנבילה.
 <strong>ואי אשמועינן</strong> <small>[ואילו היה משמיע לנו]</small> "ו <strong>המת יהיה לו"</strong> בלבד, הייתי אומר שאין בעל השור הנוגח מטפל בנבילה <strong>משום דממונא קא מזיק</strong> <small>[שממונו,</small> השור שלו, <small>הוא שהזיק],</small> <strong>אבל הכא</strong> <small>[כאן]</small> ("מכה בהמה") <strong>דבגופא</strong> <small>[שבגופו]</small> <strong>מזיק</strong> — <strong>אימא</strong> <small>[אמור]</small> ש<strong>לא</strong> נחייב אותו בדבר, על כן <strong>צריכא</strong> <small>[צריך]</small> שייאמרו שלושת הפסוקים.
 <strong>אמר ליה</strong> <small>[לו]</small> <strong>רב כהנא לרב: אלא</strong> לפי מה שאמרנו <strong>טעמא דכתב רחמנא</strong> <small>[הטעם,</small> דווקא, משום <small>שכתבה התורה]</small> <strong>"והמת יהיה לו"</strong> למדנו כי הנבילה של הניזק, <strong>הא לאו הכי</strong> <small>[הרי בלא כך]</small> <strong>הוה אמינא</strong> <small>[הייתי אומר]</small> שה<strong>נבילה</strong> של ה<strong>מזיק הויא</strong> <small>[היא]</small> והוא צריך לשלם לניזק את מלוא הערך של הבהמה, ואולם דבר זה תמוה, שכן
 <strong>השתא</strong> <small>[עכשיו,</small> הרי<small>]</small> <strong>אי אית ליה לדידיה</strong> <small>[אם יש לו ל</small>מזיק <small>עצמו]</small> <strong>כמה טריפות יהיב ליה</strong> <small>[נותן לו]</small> לניזק לתשלום, ש<strong>אמר מר</strong> <small>[החכם]</small> <strong>"ישיב"</strong> — <strong>לרבות שוה כסף, ואפילו סובין.</strong> וכיון שיכול המזיק לשלם לניזק בכל דבר ששווה כסף ואפילו בנבילה, אם כן נבילה <strong>דידיה מבעיא</strong> <small>[שלו נצרכה]</small> לומר שיכול לשלם? שוודאי, כשם שמשלם לו את נזקו בשאר דברים — יכול לפרוע לו מקצת חובו גם בנבילה זו!
  ומשיבים:  <strong>לא נצרכא</strong> <small>[הוצרכה]</small> הלכה זו לעצם דרך התשלום <strong>אלא לפחת נבילה,</strong> ירידת ערך הנבילה משעה שמת השור עד שעה שנמכר, שפחת זה הוא על חשבון הניזק ואין המזיק משלם על כך.
  ושואלים:  <strong>לימא</strong> <small>[האם לומר]</small> כי הלכה זו לגבי <strong>פחת נבילה תנאי</strong> <small>[</small>מחלוקת <small>תנאים]</small> <strong>היא? דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"אם טרף יטרף יביאהו עד"</strong> (שמות כב, יב), פירושו:
## דף יא.
 <strong>יביא</strong> השומר <strong>עדים</strong> שהבהמה <strong>ש</strong>נמסרה לשמירתו <strong>נטרפה באונס,</strong> ולא מתוך רשלנותו, <strong>ופטור. אבא שאול אומר: יביא</strong> השומר <strong>עדודה</strong> (את נבלת הבהמה שנטרפה) <strong>לבית דין,</strong> ושם יעריכו כמה היא שווה.
 <strong>מאי לאו בהא קמיפלגי</strong> <small>[האם לא ב</small>שאלה <small>זו חלוקים],</small> <strong>דמר</strong> <small>[שחכם זה,</small> אבא שאול<small>]</small> <strong>סבר</strong> <small>[סבור]:</small> <strong>פחת נבילה</strong> של ה<strong>ניזק הוי</strong> <small>[הוא]</small> שמשעה שמתה הריהי ברשותו, ולכן צריך השומר להביא את הנבילה לבית הדין כדי להעריך כמה הורידה המיתה עצמה בערך הבהמה, וישלם את ההפרש. <strong>ומר</strong> <small>[וחכם זה],</small> התנא של סתם ברייתא, <strong>סבר</strong> <small>[סבור]:</small> פחת נבילה של ה<strong>מזיק הוי</strong> <small>[היא]</small> ולכן אין צורך לשום את הנבילה כמה היתה שווה בזמן שנטרפה, בבית הדין?
  ודוחים:  <strong>לא,</strong> אין הכרח לפרש כך ואפשר לומר <strong>דכולי עלמא</strong> <small>[שלדעת הכל]</small> פחת הנבילה הוא של ה<strong>ניזק, והכא</strong> <small>[וכאן]</small> <strong>בטורח נבילה קמיפלגי</strong> <small>[חלוקים</small> הם<small>],</small> על מי יוטל הטורח להוציאה ממקומה. שלדעת אבא שאול טירחה זו מוטלת על המזיק, ולדעת התנא הראשון — על הניזק.
 <strong>והתניא</strong> <small>[ואכן כן שנינו</small> בברייתא<small>]</small> שנחלקו חכמים בדבר זה, <strong>אחרים אומרים: מניין שעל בעל הבור</strong> המזיק <strong>להעלות שור מבורו</strong> — <strong>תלמוד לומר: "כסף ישיב לבעליו והמת"</strong> (שמות כא, לד), כלומר, גם את השור המת עליו להשיב לבעליו, שטורח הנבילה על המזיק, וכך דעת אבא שאול. ויש חכמים אחרים החולקים, וסבורים שהטורח בטיפול בנבילה מוטל על הניזק, והוא כדעת התנא החולק על אבא שאול.
  בבירור ענין זה <strong>אמר ליה</strong> <small>[לו]</small> <strong>אביי לרבא: האי</strong> <small>[זה]</small> <strong>טורח</strong> ה<strong>נבילה</strong> המוטל לדעת אבא שאול ואחרים על המזיק, <strong>היכי דמי</strong> <small>[כיצד הוא בדיוק]?</small>
 <strong>אילימא</strong> <small>[אם תאמר]</small> <strong>דבבירא שויא זוזא ואגודא שויא ארבע</strong> <small>[שבבור שווה</small> הנבילה <small>דינר</small> אחד <small>ועל שפת הבור</small> אם יוציאו אותה תהיה <small>שווה ארבעה],</small> אם כן <strong>כי טרח בדנפשיה טרח</strong> <small>[כאשר</small> הוא <small>טורח,</small> הרי <small>בשלו</small> הוא <small>טורח],</small> שצריך לשלם פחות לניזק, ואם כן לא מן הדין אלא מפני הפסד ממונו יטרח המזיק להעלות את הנבילה!
 <strong>אמר ליה</strong> <small>[לו]</small> רבא: <strong>לא צריכא</strong> <small>[נצרכה]</small> אלא למקרה <strong>דבבירא שויא זוזא ואגודא נמי שויא זוזא</strong> <small>[שבבור</small> היא <small>שווה דינר ועל שפת הבור</small> היא <small>שווה גם כן דינר].</small>
 ושואלים: <strong>ומי איכא כהאי גוונא</strong> <small>[והאם יש</small> דבר <small>כגון זה]?</small> ומשיבים: <strong>אין</strong> <small>[כן],</small> <strong>דהא אמרי אינשי</strong> <small>[שהרי אומרים אנשים]</small> בפתגם עממי: <strong>כשורא במתא בזוזא, כשורא בדברא בזוזא</strong> <small>[קורה בעיר בדינר, קורה בשדה בדינר],</small> כי יש דברים שמחירם שווה בכל מקום ואין טורח הבאתם מפחית מערכם.
 <big>א</big> <strong>אמר שמואל: אין שמין לא לגנב ולא לגזלן אלא לנזקין.</strong> כלומר, אין מעריכים את דמי הנבילה או השברים, אלא במזיק, שמחזיר את הנבילה או השברים לניזק ומנכים את ערכם מתשלום הנזק, אבל לא לגנב או לגזלן — שהם משלמים בשלימות את כל מה שגנבו, ואם נשארו בידם שברים — הריהם שייכים להם. <strong>ואני אומר אף לשואל, ואבא</strong> (רב) <strong>מודה לי.</strong>
 ומביאים, <strong>איבעיא להו</strong> <small>[נשאלה להם</small> ללומדים<small>],</small> מה היו בדיוק דברי שמואל, האם <strong>הכי קאמר</strong> <small>[כך אמר]:</small> <strong>אף לשואל שמין</strong> <small>[מעריכים]</small> כמו לניזקין, <strong>ואבא מודה לי</strong> שכן הוא. <strong>או דלמא</strong> <strong>הכי קאמר</strong> <small>[שמא כך אמר]:</small> <strong>ואני אומר אף לשואל אין שמין,</strong> ושואל דינו לענין זה כגנב וכגזלן, <strong>ואבא מודה לי</strong> שכן הוא?
  ומציעים, <strong>תא שמע</strong> <small>[בוא</small> ו<small>שמע]</small> פתרון שאלה זו ממעשה: <strong>דההוא גברא</strong> <strong>דשאיל נרגא מחבריה</strong> <small>[אדם אחד ששאל גרזן מחבירו],</small> <strong>תברה</strong> <small>[שבר אותה]</small> את הגרזן, <strong>אתא לקמיה</strong> <small>[בא לפני]</small> <strong>רב, אמר ליה</strong> <small>[לו]</small> רב: <strong>זיל שלים ליה נרגא מעליא</strong> <small>[לך שלם לו גרזן מעולה],</small> כלומר, החזר לו גרזן שלם. <strong>שמע מינה</strong> <small>[למד מכאן]</small> כי <strong>אין שמין</strong> לשואל, שהרי לא אמר לו לנכות את דמי הגרזן השבור. וכך יש להבין את דברי שמואל.
  ודוחים:  <strong>אדרבה,</strong> היפך הדבר מסתבר, כי לאותו מעשה היה המשך, <strong>מדאמרי ליה</strong> <small>[מ</small>מה <small>שאמרו לו]</small> באותה הזדמנות <strong>רב כהנא ורב אסי לרב: דינא הכי</strong> <small>[</small>וכי <small>כך הדין]?!</small> <strong>ושתיק</strong> <small>[ושתק</small> רב<small>],</small> משמע שהודה לדבריהם, <strong>שמע מינה</strong> <small>[למד מכאן]</small> כי מעיקר הדין <strong>שמין</strong> לשואל, ובאותו מקרה היתה סיבה מיוחדת שפסק רב שישלם השואל גרזן שלם.
 <strong>איתמר</strong> <small>[נאמר]</small> שחלקו אמוראים בדין זה, <strong>אמר עולא אמר ר' אלעזר: שמין לגנב ולגזלן</strong> את ערך הדברים שאבדו או נשברו ברשותם, <strong>רב פפי אמר: אין שמין.</strong> ומסכמים: <strong>והלכתא</strong> <small>[וההלכה</small> היא<small>]:</small> <strong>אין שמין לא לגנב ולא לגזלן, אבל לשואל שמין כ</strong>דברי <strong>רב כהנא ורב אסי.</strong>
 <big>ב</big> כיון שהזכרנו הלכה שאמר עולא בשם ר' אלעזר מביאים הלכות נוספות שאמר עולא משמו. אשה הרה שהפילה שליה הריהי טמאה טומאת לידה, ומונה ימי טומאה וימי טהרה, לפי שלא יתכן שתהא שליה בלא ולד, אלא שהוולד מת בשלב מסויים. <strong>ואמר עולא אמר ר' אלעזר: שליא שיצתה</strong> (שיצאה) <strong>מקצתה</strong> מן האשה <strong>ביום ראשון ומקצתה ביום שני</strong> ולא נולד ולד, <strong>מונין לה</strong> ימי טומאה <strong>מן</strong> היום <strong>הראשון,</strong> כאילו בו ילדה.
 <strong>אמר ליה</strong> <small>[לו]</small> <strong>רבא</strong> לעולא: <strong>מה דעתך</strong> שאתה פוסק כך, משום שמפני הספק אתה הולך <strong>לחומרא</strong> (לחומרה)?
  אולם דבר זה <strong>חומרא דאתי</strong> <small>[הבאה]</small> <strong>לידי קולא</strong> (קולה) <strong>הוא,</strong> כיצד? <strong>דקא מטהרת לה</strong> <small>[שמטהר אתה אותה]</small> <strong>מ</strong>יום <strong>ראשון</strong> שכן לאחר ארבעה עשר יום שהיא מונה לטומאת לידה (לנקבה) הריהי נחשבת כטהורה. ושמא נולד הוולד רק ביום השני, ועדיין אינה טהורה!
 <strong>אלא אמר רבא: לחוש</strong> שמא היתה זו לידה, והיא טמאה מאותו יום — <strong>חוששת</strong> כבר מן היום הראשון, אולם <strong>מימנא</strong> <small>[למנות]</small> ימי טומאה הריהי <strong>לא ממניא</strong> <small>[מונה]</small> <strong>אלא לשני</strong> (מן היום השני), ועל ידי כך יוצאת ידי כל הספיקות.
  ושואלים:  <strong>מאי קא משמע לן</strong> <small>[מה השמיע לנו]</small> עולא בשם ר' אלעזר בכך — ש<strong>אין מקצת שליא בלא ולד,</strong> שברור שאין שליה מצויה אלא כשהיה שם ולד? אולם דבר זה הלא כבר <strong>תנינא</strong> <small>[שנינו אותה]:</small> <strong>שליא</strong> של בהמה <strong>שיצתה מקצתה</strong> ולא יצאה כולה, ולאחר כך נשחטה הבהמה — <strong>אסורה</strong> חתיכת השליה שנשארה בגופה <strong>באכילה,</strong> משום שאנו מניחים שהיה שם ולד שיצא עם מקצת השליה, ולכן אף השליה שבפנים יש עימה חלק מן הוולד, שאינו נחשב עוד כחלק מגופה של הפרה שהותר בשחיטה. וטעם הדבר, כאמור, כי השליה שיצאה היא <strong>סימן ולד באשה</strong> וכן <strong>סימן ולד בבהמה,</strong> ואם כן לא הוסיף ר' אלעזר דבר על האמור במשנה!
  ומסבירים:  <strong>אי ממתניתא הוה אמינא</strong> <small>[אם מהמשנה</small> לבד <small>הייתי אומר]</small> <strong>ד</strong>
## דף יא:
 יכול להיות ש<strong>יש מקצת שליא בלא ולד, ו</strong>מה שאסרוהו באכילה הוא רק משום <strong>גזירה</strong> של חכמים שגזרו במקרה שיצא <strong>מקצתה אטו</strong> <small>[משום]</small> מקרה שיצאה השליה <strong>כולה,</strong> על כן <strong>קא משמע לן</strong> <small>[השמיע לנו]</small> עולא בשם ר' אלעזר שאין זה משום גזירה, אלא ודאי אין שליה בלא ולד, ואנו חוששים שבכל חלק מן השליה יש מקצת מן הוולד.
 <strong>ו</strong>עוד <strong>אמר עולא אמר ר' אלעזר: בכור</strong> אדם <strong>שנטרף</strong> (נהרג על ידי חיה או באופן אחר) <strong>בתוך שלשים יום</strong> להיוולדו — <strong>אין פודין אותו,</strong> כלומר, אין צורך לפדות אותו כדרך שפודים כל בכור, ואין אומרים שהתחייב האב בתשלום לכהן מיד עם לידת הבן.
 <strong>וכן תני</strong> <small>[שנה]</small> <strong>רמי בר חמא</strong> ברייתא זו, <strong>מתוך שנאמר: "פדה תפדה"</strong> (במדבר יח, טו), <strong>יכול</strong> נלמד מריבוי הלשון שיהא הדין כן <strong>אפילו</strong> אם <strong>נטרף בתוך שלשים יום</strong> — <strong>תלמוד לומר: "אך"</strong> (במדבר יח, טוד), ובמלה זו <strong>חלק</strong> ומיעט, לומר שלא בכל מקרה פודים בכור.
 <strong>ו</strong>עוד <strong>אמר עולא אמר ר' אלעזר: בהמה גסה,</strong> כמו פרה וסוס — <strong>נקנית</strong> לקונה <strong>במשיכה,</strong> שכאשר מושך את הבהמה אליו — נגמר בזה מעשה הקנין, ובכך היא נעשית שלו.
  ושואלים:  <strong>והא אנן תנן</strong> <small>[והרי אנו שנינו]</small> במשנה שבהמה גסה נקנית <strong>במסירה,</strong> שכאשר מוסר את הרסן לקונה מיד היא נקנית לו! ומשיבים: ר' אלעזר <strong>הוא דאמר</strong> <small>[שאומר]</small> <strong>כי האי תנא</strong> <small>[כ</small>דעת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>וחכמים אומרים: זו וזו,</strong> הן בהמה גסה והן בהמה דקה, נקנית <strong>במשיכה, ר' שמעון אומר: זו וזו בהגבהה.</strong> ור' אלעזר סבור כחכמים.
 <strong>ו</strong>עוד <strong>אמר עולא אמר ר' אלעזר: האחין שחלקו</strong> את ירושת אביהם, <strong>מה שעליהן</strong> הבגדים שהם לובשים — <strong>שמין</strong> (מעריכים) גם כן בתוך חשבון נכסי הירושה, ומחשבים גם את ערכם של אלה. <strong>ו</strong>אולם <strong>מה שעל בניהן ובנותיהן</strong> — <strong>אין שמין,</strong> שכיון שאין דרך הילדים לבוא לבית הדין, אין מבזים אותם לבוא לבית הדין כדי לשום את הבגדים שהם לובשים.
 <strong>אמר רב פפא: פעמים אף מה שעליהן</strong> על היורשים עצמם <strong>אין שמין,</strong> כיצד? <strong>משכחת לה</strong> <small>[מוצא אתה</small> דוגמה כזו<small>]</small> <strong>בגדול אחי</strong> <small>[האחים]</small> שמאז מות האב הוא הנושא והנותן בענייני המשפחה, <strong>דניחא להו דלשתמעון מיליה</strong> <small>[שנוח להם</small> לשאר היורשים <small>שיישמעו דבריו]</small> ולשם כך הוא צריך ללבוש בגדים נאים, והם מוכנים לוותר משלהם, משום שבגדיו אלה מביאים תועלת גם להם.
 <strong>ו</strong>עוד <strong>אמר עולא אמר ר' אלעזר: שומר שמסר</strong> את הדבר שהופקד בידו <strong>לשומר</strong> אחר — הרי זה <strong>פטור.</strong> כלומר, כל אותם מקרים שאינו מתחייב בהם אם הוא עצמו שומר (כגון שומר שכר במיתה, או שומר חנם בגניבה) — אף אינו חייב כאשר מסר את הדבר שהופקד בידו לשמירתו של אחר. ומוסיפים: <strong>ולא מיבעיא</strong> <small>[נצרכה]</small> לומר אם היה זה <strong>שומר חנם שמסר</strong> את החפץ לשמור <strong>לשומר שכר, דעלויי עלייה</strong> <small>[שעילה,</small> השביח<small>]</small> את טיב <strong>שמירתו,</strong> שהרי שומר שכר בוודאי שומר טוב יותר משומר חנם, <strong>אלא אפילו שומר שכר שמסר לשומר חנם</strong> לשמור, <strong>דהשתא גרועי גרעיה</strong> <small>[שעכשיו גרע]</small> את טיב <strong>שמירתו,</strong> מכל מקום <strong>נמי</strong> <small>[גם כן]</small> <strong>פטור, שהרי</strong> בעיקרו של דבר <strong>מסר לבן דעת</strong> ואין זו רשלנות בשמירה.
  ואילו <strong>רבא אמר: שומר שמסר לשומר</strong> — הרי זה <strong>חייב</strong> בכל נזק שאירע. <strong>ולא מיבעיא</strong> <small>[נצרכה]</small> לומר <strong>שומר שכר שמסר לשומר חנם דגרועי גרעיה</strong> <small>[שגרע]</small> את טיב <strong>שמירתו, אלא אפילו שומר חנם שמסר לשומר שכר</strong> גם כן <strong>חייב,</strong>
 <strong>דאמר ליה</strong> <small>[ש</small>יכול <small>לומר לו]</small> בעל החפץ לשומר הראשון: <strong>את מהימנת</strong> <small>[אתה נאמן]</small> <strong>לי בשבועה,</strong> כגון שאם תישבע שנגנב החפץ ממך אאמין לך, ו<strong>האי</strong> <small>[וזה],</small> השומר האחר, <strong>לא מהימן</strong> <small>[נאמן]</small> <strong>לי בשבועה</strong> ואיני רוצה לסמוך עליו.
 <strong>ו</strong>עוד <strong>אמר עולא אמר ר' אלעזר, הלכתא</strong> <small>[הלכה]</small> היא: <strong>גובין</strong> חוב <strong>מן העבדים,</strong> כלומר, לוקחים את העבדים של אדם כדי לגבות ממנו תשלום של חוב.
 <strong>אמר ליה</strong> <small>[לו]</small> <strong>רב נחמן לעולא:</strong> האם <strong>אמר ר' אלעזר</strong> הלכה זו כדי לומר שגובים מעבדים <strong>אפילו מיתמי</strong> <small>[מן היתומים]</small> אם מת החייב, כדרך שגובים מקרקעות שהוריש ליתומים? ענה לו עולא: <strong>לא,</strong> רק <strong>מיניה</strong> <small>[ממנו</small> בלבד<small>].</small> על כך שואל רב נחמן: אם ר' אלעזר אמר שמדובר שגובה <strong>מיניה</strong> <small>[ממנו],</small> הלא <strong>אפילו גלימא דעל כתפיה</strong> <small>[</small>מן <small>הגלימה שעל כתפיו]</small> הוא גובה, ובודאי שיכול לגבות מן העבדים שהם רכושו, ומה חידוש בדברי ר' אלעזר?
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> <strong>שעשאו</strong> את העבד <strong>אפותיקי,</strong> כלומר, שמישכן אותו במיוחד לגביית חובו ומכרו, והשמיע לנו ר' אלעזר שיכול בעל החוב לגבות חובו מעבד זה שנמכר לאדם אחר, וזה <strong>כ</strong>דברי <strong>רבא,</strong> ש<strong>אמר רבא: עשה עבדו</strong> (הכנעני) <strong>אפותיקי ו</strong>אחר כך <strong>מכרו</strong> את העבד — <strong>בעל חוב גובה הימנו.</strong> עשה את <strong>שורו אפותיקי ומכרו</strong> — <strong>אין בעל חוב גובה הימנו.</strong>
 ושואלים: <strong>מאי טעמא</strong> <small>[מה טעם</small> ההבדל<small>]?</small> ומשיבים: <strong>הא אית ליה קלא</strong> <small>[זה,</small> העבד שנמכר, <small>יש לו קול]</small> והקונה יודע שיש שיעבוד המוטל על העבד, <strong>והא לית ליה קלא</strong> <small>[וזה</small> בשור <small>אין לו,</small> לשיעבוד, <small>קול]</small> ואין הקונה יודע, ולכן תיקנו שלא יפסיד הקונה את ממונו בגלל שיעבוד זה.
## דף יב.
 כהמשך לדיון בין עולא ורב נחמן, מסופר: <strong>לבתר דנפק</strong> <small>[לאחר שיצא]</small> רב נחמן מבית המדרש, <strong>אמר להו</strong> <small>[להם]</small> <strong>עולא</strong> לחכמים: אין הדבר כפי שהשבתי לרב נחמן, אלא <strong>הכי</strong> <small>[כך]</small> <strong>אמר ר' אלעזר:</strong> גובים את החוב מעבדים <strong>אפילו מיתמי</strong> <small>[מיתומים],</small> משום שלדעת ר' אלעזר עבדים דינם לכל ענין כקרקעות. לאחר ששמע על כך <strong>אמר רב נחמן: אשתמטין</strong> <small>[השתמט ממני]</small> <strong>עולא,</strong> כלומר, אם היה עולא אומר את הדבר בפני הייתי מוכיח לו שאינו צודק, ובדרך זו נשמט וברח ממני.
  ומספרים:  <strong>הוה עובדא</strong> <small>[היה מעשה]</small> מעין זה <strong>בנהרדעא</strong> <strong>ואגבו</strong> <small>[והגבו]</small> <strong>דייני דנהרדעא</strong> את החוב מן העבדים שירשו יתומים, שפסקו כעולא בשם ר' אלעזר, וכן <strong>הוה עובדא</strong> <small>[היה מעשה]</small> כזה <strong>בפומבדיתא ואגביה</strong> <small>[והגבה]</small> <strong>רב חנא בר ביזנא</strong> את החוב מן העבדים. <strong>אמר להו</strong> <small>[להם</small> לדיינים<small>]</small> <strong>רב נחמן: זילו אהדורו</strong> <small>[לכו והחזירו]</small> את מה שפסקתם שלא כדין, <strong>ואי</strong> <small>[ואם]</small> <strong>לא</strong> תעשו כן — <strong>מגבינן לכו לאפדנייכו</strong> <small>[אגבה אני מבתיכם]</small> את החוב, לפי שעשיתם שלא כדין.
 <strong>אמר ליה</strong> <small>[לו]</small> <strong>רבא לרב נחמן: הא</strong> <small>[הרי]</small> <strong>עולא, הא</strong> <small>[הרי]</small> <strong>ר' אלעזר, הא</strong> <small>[הרי]</small> <strong>דייני נהרדעא והא</strong> <small>[והרי]</small> <strong>רב חנא בר ביזנא</strong> שכולם סבורים שעבדים דינם כקרקעות, <strong>מר כמאן סבירא ליה</strong> <small>[אדוני כמי הוא סבור]?</small> כלומר, כיצד יכול אתה להחזיק בדעתך נגד כל אלה?
 <strong>אמר ליה</strong> <small>[לו]:</small> <strong>אנא מתניתא ידענא</strong> <small>[אני ברייתא אני יודע]</small> ועליה אני מסתמך, <strong>דתני</strong> <small>[ששנה]</small> החכם <strong>אבימי</strong> ברייתא זו: <strong>פרוזבול,</strong> שטר הגורם לאישמיטת כספים בשביעית, <strong>חל על הקרקע,</strong> אם יש ללווה קרקע, שהוא דבר שאפשר לסמוך עליו, <strong>ואינו חל על העבדים</strong> לפי שאינם כקרקע. וכן <strong>מטלטלין נקנים עם</strong> (אגב) <strong>הקרקע, ואינן נקנין עם העבדים.</strong> משמע שהעבדים אינם כקרקע.
  ומציעים, <strong>לימא כתנאי</strong> <small>[האם לומר</small> שנחלקו <small>כ</small>מחלוקת <small>תנאים]</small> בשאלה זו.
  ששנינו:  <strong>מכר לו עבדים וקרקעות, החזיק</strong> הקונה <strong>בעבדים</strong> — <strong>לא קנה</strong> על ידי כך את ה<strong>קרקעות,</strong> שצריך לעשות בהם מעשה קנין לחוד, וכן אם החזיק <strong>בקרקעות</strong> — <strong>לא קנה עבדים.</strong> קנה <strong>קרקעות ומטלטלין,</strong> כיון ש<strong>החזיק בקרקע</strong> — <strong>קנה מטלטלין</strong> עמהן, החזיק <strong>במטלטלין</strong> — <strong>לא קנה קרקע.</strong> קנה <strong>עבדים ומטלטלין, החזיק בעבדים</strong> — <strong>לא קנה מטלטלין,</strong> החזיק <strong>במטלטלין</strong> — <strong>לא קנה עבדים.</strong>
 <strong>והתניא</strong> <small>[והרי שנינו</small> בברייתא אחרת<small>]:</small> <strong>החזיק בעבדים</strong> — <strong>קנה מטלטלין.</strong>
 <strong>מאי לאו בהא קמפלגי</strong> <small>[האם לא ב</small>שאלה <small>זו נחלקו]</small> <strong>דמר סבר</strong> <small>[שחכם זה,</small> בברייתא השניה, <small>סבור]:</small> <strong>עבדים כמקרקעי דמי</strong> <small>[כקרקעות נחשבים]</small> ומשום כך המחזיק בהם קנה מיטלטלים עימם, כפי שהקונה קרקע יכול לקנות אגב כך גם מיטלטלים. <strong>ומר סבר</strong> <small>[וחכם זה</small> בברייתא הראשונה, <small>סבור]:</small> <strong>עבדים כמטלטלין דמי</strong> <small>[נחשבים],</small> ולכן אינו קונה מיטלטלים אחרים על ידם, שאין מיטלטלים נקנים על ידי מיטלטלים?
  את ההצעה הזו דוחים, <strong>אמר רב איקא בריה</strong> <small>[בנו]</small> של <strong>רב אמי: דכולי עלמא</strong> <small>[לדעת הכל]:</small> <strong>עבדים כמקרקעי דמי</strong> <small>[כקרקעות</small> הם <small>נחשבים],</small> <strong>והדתניא</strong> <small>[וזו ששנינו]</small> בברייתא השניה <strong>קנה</strong> מיטלטלים אגב עבדים — <strong>שפיר</strong> <small>[יפה]</small> ומתאים לכך. <strong>והדתניא</strong> <small>[וזו ששנינו]</small> בברייתא הראשונה <strong>לא קנה,</strong> טעמו של תנא זה הוא שסבור כי לקנין אגב <strong>בעינן</strong> <small>[צריכים אנו]</small> שיהא זה מין <strong>קרקע</strong> שהוא <strong>דומיא</strong> <small>[דומה]</small> ל<strong>"ערים מצורות ביהודה"</strong> שמהן למדים דין קנין מיטלטלים אגב קרקעות כאלה, ובדומה לערים מדובר בקרקעות ש<strong>לא ניידי</strong> <small>[ניידות].</small> ולכן אף שהעבד דינו כקרקעות ברוב המקרים, כיון שהוא נייד אין דינו לענין קנין לגמרי כקרקעות. והיכן למדנו דבר זה?
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>נכסים שאין להם אחריות,</strong> כלומר, אלה שאי אפשר לעשות שיעבוד עליהם, כגון מיטלטלים — <strong>נקנין עם</strong> (אגב) <strong>נכסים שיש להם אחריות,</strong> כלומר, קרקעות, כאשר קונים את הקרקעות, בכל דרך של קנין מועיל: <strong>בכסף, בשטר, ובחזקה.</strong> ועל כך שאלו: <strong>מנהני מילי</strong> <small>[מנין דברים אלה]</small> שמיטלטלים נקנים אגב קרקעות? ו<strong>אמר חזקיה,</strong> ש<strong>אמר קרא</strong> <small>[הכתוב]:</small> <strong>"ויתן להם אביהם מתנות רבות לכסף ולזהב ולמגדנות עם ערי מצרות ביהודה"</strong> (דברי הימים ב כא, ג), ומאותו מקום המלמד על דין קנין אגב קרקע למד רב איקא גם שאין קנין אגב קרקע נעשה אלא בקרקע שאינה ניידת, ולא בעבדים. זו היתה גירסה אחת בהסברת ההבדל שבין הברייתות ביחס לקנין מיטלטלים אגב עבדים.
 <strong>איכא דאמרי</strong> <small>[יש שאומרים]</small> בנוסח אחר: <strong>אמר רב איקא בריה</strong> <small>[בנו]</small> של <strong>רב אידי: דכולי עלמא</strong> <small>[לדעת הכל]</small> <strong>עבדי</strong> <small>[עבדים]</small> <strong>כמטלטלין דמי</strong> <small>[נחשבים],</small> <strong>והדתניא</strong> <small>[וזו ששנויה]</small> <strong>לא קנה</strong> — <strong>שפיר</strong> <small>[יפה]</small> שנויה לפי זה, <strong>הא דתניא</strong> <small>[</small>ו<small>זו ששנויה]</small> <strong>קנה,</strong> מדובר כאשר קנה את המיטלטלים <strong>בעודן עליו</strong> על העבד, ולכן נקנים עמו.
  ומקשים:  <strong>וכי</strong> <small>[וכאשר]</small> <strong>עודן עליו מאי הוי</strong> <small>[מה יש</small> בכך<small>]?</small> שאף שדבר הנופל בחצירו של אדם נקנה לו, מכל מקום הרי עבד <strong>חצר מהלכת היא, ו</strong>כלל הוא: <strong>חצר מהלכת</strong> — <strong>לא קנה,</strong> שדין קנין חצר אינו חל בחצר מהלכת! <strong>וכי תימא</strong> <small>[ואם תאמר]</small> שמדובר כאן <strong>ב</strong>עבד <strong>עומד</strong> ואין זו חצר מהלכת — <strong>והא</strong> <small>[והרי]</small> <strong>אמר רבא:</strong> <strong>כל שאילו</strong> היה <strong>מהלך לא קנה</strong> דבר מה — גם ב<strong>עומד ויושב לא קנה!</strong>
 ומתרצים: <strong>והלכתא</strong> <small>[והלכה]</small> היא <strong>ב</strong>עבד <strong>כפות</strong> שבעליו קונה דברים שעליו מדין חצר.
  ושואלים עוד: בברייתא שהובאה קודם לכן שנינו שהמחזיק בקרקע לא קנה עבדים, <strong>והתניא</strong> <small>[והרי שנינו]</small> בברייתא אחרת: <strong>החזיק בקרקע קנה עבדים!</strong>
 ומשיבים: <strong>התם</strong> <small>[שם]</small> בברייתא הראשונה מדובר <strong>ב</strong>עבדים שהיו <strong>עומדין בתוכה</strong> בקרקע זו, ולכן נקנו עם הקרקע.
  ושואלים:  <strong>מכלל</strong> הדברים תאמר <strong>דהאי</strong> <small>[שזה]</small> שהברייתא שאומרת <strong>לא קנה</strong> עוסקת במקרה <strong>כשאין עומדין בתוכה?</strong>
 <strong>הניחא להך לישנא</strong> <small>[זה נוח ללשון זו</small> השניה<small>]</small> ש<strong>אמר רב איקא בריה</strong> <small>[בנו]</small> של <strong>רב אמי:</strong> שלכל הדעות <strong>עבדי כמטלטלי דמי</strong> <small>[עבדים כמיטלטלים נחשבים]</small> <strong>היינו</strong> <small>[זה]</small> הטעם <strong>דאי</strong> <small>[שאם]</small> <strong>עומדין בתוכה</strong> — <strong>אין</strong> <small>[כן]</small> נקנים הם אגב הקרקע, כשאר מיטלטלים, <strong>אי</strong> <small>[אם]</small> <strong>לא</strong> עומדים בתוכה — <strong>לא,</strong> אינם נקנים.
 <strong>אלא להך לישנא</strong> <small>[ללשון זו]</small> ש<strong>אמר</strong> רב איקא שלכל הדעות <strong>עבדי כמקרקעי דמי</strong> <small>[</small><small>עבדים כקרקעות</small> הם <small>נחשבים],</small> אם כן <strong>למה לי</strong> שיהיו העבדים <strong>עומדין בתוכה? הא</strong> <small>[הרי]</small> <strong>אמר שמואל:</strong> <strong>מכר לו</strong> לחבירו <strong>עשר שדות</strong> ש<strong>בעשר מדינות</strong> שונות, <strong>כיון שהחזיק באחת מהן</strong> — <strong>קנה כולן,</strong> ואין צורך שיחזיק בכל אחת ואחת בעצמה. ואף כאן — שייקנו העבדים (שדינם כקרקע) עם אותה קרקע שהחזיק בה, אף שאינם בתוכה!
  ודוחים:  <strong>וליטעמיך</strong> <small>[ולטעמך,</small> לשיטתך<small>]</small> שכך אתה מקשה, גם <strong>להך לישנא</strong> <small>[לאותה לשון]</small> ש<strong>אמר</strong> רב איקא <strong>עבדי כמטלטלין דמי</strong> <small>[</small>ש<small>עבדים כמיטלטלים</small> הם <small>נחשבים],</small> אם כן <strong>למה לי</strong> שיהא <strong>עומד</strong> העבד <strong>בתוכה</strong> בתוך הקרקע?
## דף יב:
 <strong>הא קיימא לן</strong> <small>[הרי מוחזק לנו]</small> להלכה ש<strong>לא בעינן</strong> <small>[צריכים]</small> להיות המיטלטלים <strong>צבורין</strong> בתוך הקרקע כדי שייקנו אגב קנין הקרקע, והם נקנים אגב הקרקע בכל מקום שהם נמצאים!
 <strong>אלא, מאי אית</strong> <small>[מה יש]</small> <strong>לך למימר</strong> <small>[לומר]</small> כי <strong>שאני מטלטלי דניידי ממטלטלי דלא ניידי</strong> <small>[שונים המיטלטלים הניידים</small> כגון עבדים, <small>ממיטלטלים שאינם ניידים],</small>
 <strong>הכא נמי</strong> <small>[כאן גם כן]</small> לשיטה שעבדים הריהם כקרקעות, צריך אתה לומר <strong>שאני מקרקעי דניידי ממקרקעי דלא ניידי</strong> <small>[שונות הקרקעות הניידות מקרקעות שאינן ניידות],</small> <strong>עבדא מקרקעי דניידי</strong> <small>[העבד קרקעות הניידים]</small> <strong>הוא,</strong> לכן אינו נקנה עם הקרקע אלא אם כן הוא עומד בתוכה, <strong>התם</strong> <small>[שם]</small> הקונה עשר קרקעות בעשר מדינות, הלא <strong>סדנא דארעא חד</strong> <small>[הסדן,</small> המושב, <small>של הארץ אחד]</small> <strong>הוא</strong> ונמצא שכולן מחוברות כאחת.
 <big>א</big> שנינו במשנה שחייב המזיק רק על <strong>נכסים שאין בהן מעילה.</strong>
 מלשון המשנה מדייקים: רק <strong>מעילה הוא דלית בהו</strong> <small>[שאין בהם],</small> <strong>הא מקדש קדשי</strong> <small>[הרי</small> בכל זאת <small>קדושים הם],</small> כלומר, מדובר במשנתנו גם בקדשים, ואולם דווקא באלה שאין בהם חיוב של מעילה אם נהנה מהם.
  ושואלים:  <strong>מאן</strong> <small>[מיהו]</small> ה<strong>תנא</strong> שלפי שיטתו אפשר להבין את הדברים? <strong>אמר ר' יוחנן:</strong> מדובר במשנתנו <strong>בקדשים קלים</strong> כגון שלמים, <strong>ואליבא</strong> <small>[ועל פי שיטתו]</small> של <strong>ר' יוסי הגלילי,</strong> ש<strong>אמר</strong> שקדשים קלים <strong>ממון בעלים הוא.</strong> שרק משמקריבים אותם חלה עליהם קדושה חמורה, שכל הנהנה מהם מועל בקדשי שמים.
 <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר במי שכופר בטענה שממון חבירו נמצא בידו <strong>"ומעלה מעל בה'</strong> וכיחש בעמיתו בפקדון<strong>"</strong> (ויקרא ה, כא), הרי זה בא <strong>לרבות</strong> אם הפקיד חבירו אצלו <strong>קדשים קלים שהן ממונו</strong> של המקריב, אלו <strong>דברי ר' יוסי הגלילי,</strong> שאף זה בכלל "וכיחש בעמיתו".
  ושואלים, <strong>והתנן</strong> <small>[והרי שנינו</small> במשנה<small>]:</small> כהן <strong>המקדש</strong> אשה <strong>בחלקו</strong> המגיע לו מן הקרבנות, <strong>בין</strong> שמקדשה בחלקו <strong>בקדשי קדשים, בין</strong> שמקדשה <strong>בקדשים קלים</strong> — <strong>אינה מקודשת,</strong> שאין זה ממונו. <strong>לימא</strong> <small>[האם</small> <small>לומר]</small> שמשנה זו אינה <strong>כ</strong>דעת <strong>ר' יוסי הגלילי?</strong>
 ומתרצים: <strong>אפילו תימא</strong> <small>[תאמר]</small> שהוא כדעת <strong>ר' יוסי הגלילי,</strong> <strong>כי</strong> <small>[כאשר]</small> <strong>אמר ר' יוסי הגלילי</strong> שקדשים קלים ממונו הם — הרי זה דווקא <strong>מחיים, אבל לאחר שחיטה</strong> למזבח — <strong>אפילו ר' יוסי הגלילי מודה דכי קא זכו</strong> <small>[שכאשר זוכים]</small> הבעלים והכהנים בחלק מן השלמים — <strong>משלחן גבוה קא זכו</strong> <small>[הם זוכים],</small> כלומר, שהקרבן נעשה כולו קודש לה', ולאחר מכן ניתן חלק לכהנים ולבעלים שיש להם זכות ליהנות ממנו, ואין זה עוד ממון הבעלים.
       ושואלים: <strong>ומחיים</strong> ובזמן שהקדשים חיים <strong>מי</strong> <small>[האם]</small> <strong>אמר</strong> שממונו הם? <strong>והתנן</strong> <small>[והרי שנינו</small> במשנה<small>]:</small> <strong>בכור מוכרין אותו תם חי,</strong> כלומר, בעודו תמים בלי מום והוא חי (<strong>ו</strong>אולם <strong>לא</strong> כאשר הוא כבר <strong>שחוט,</strong> שאז נאסר הוא בהנאה), <strong>ו</strong>אילו בכור <strong>בעל מום</strong> מוכרים בין שהוא <strong>חי ו</strong>בין שהוא <strong>שחוט. ומקדשין בו</strong> כהנים <strong>את האשה.</strong>
 <strong>ואמר רב נחמן אמר רבה בר אבוה: לא שנו</strong> הלכה זו <strong>אלא</strong> דווקא אצל <strong>בכור בזמן הזה,</strong> ש<strong>כיון</strong> ש<strong>לא חזי</strong> <small>[ראוי</small> הוא<small>]</small> <strong>להקרבה,</strong> שהרי אין בית המקדש קיים ואין מקריבים עוד את הבכורות <strong>אית להו</strong> <small>[יש להם]</small> <strong>לכהנים זכייה בגוייהו</strong> <small>[בהם]</small> בבכורות, שהרי מיד כשנופל מום בבכור הוא מותר לכהן באכילה, ולכן אף כשהוא תם יש כבר זכות מסויימת לכהן בו. <strong>אבל בזמן שבית המקדש קיים דחזי</strong> <small>[שראוי]</small> הבכור <strong>להקרבה</strong> — <strong>לא.</strong>
 <strong>ואיתיביה</strong> <small>[והקשה לו]</small> <strong>רבא לרב נחמן</strong> ממה ששנינו: מה שנאמר בכתוב <strong>"ומעלה מעל בה'"</strong> הרי זה בא <strong>לרבות קדשים קלים שהן ממונו,</strong> אלו <strong>דברי ר' יוסי הגלילי,</strong> ור' יוסי הגלילי העוסק בדיני מעילה עוסק בזמן שבית המקדש קיים, והרי אף הבכור בכלל קדשים קלים הוא. ואם כן, ממון הכהן הוא!
 <strong>ומשני</strong> <small>[ומתרץ]</small> <strong>רבינא</strong> קושיה זו, באומרו כי ר' יוסי הגלילי מדבר <strong>בבכור</strong> ש<strong>בחוצה לארץ, ואליבא</strong> <small>[ועל פי</small> שיטתו<small>]</small> של <strong>ר' שמעון,</strong> ש<strong>אמר: אם באו</strong> הבכורות <strong>תמימים</strong> מחוץ לארץ — <strong>יקרבו</strong> לקרבן. ומלשונו שאמר <strong>"אם באו"</strong> אפשר לדייק כי רק בדיעבד — <strong>אין</strong> <small>[כן]</small> יקריבום, אבל <strong>לכתחלה</strong> — <strong>לא,</strong> וכיון שאינם שייכים להקרבה, ברשות כהן הם.
 <strong>ואם איתא</strong> <small>[יש]</small> מקום לסברה זו <strong>דכי</strong> <small>[שכאשר]</small> <strong>אמר ר' יוסי הגלילי</strong> שקדשים קלים <strong>ממונו הוא</strong> — <strong>מחיים,</strong>
## דף יג.
 <strong>לישני</strong> <small>[שיתרץ]</small> רבינא תירוץ פשוט יותר: <strong>הא</strong> <small>[זו]</small> — שיטת <strong>ר' יוסי הגלילי</strong> שקדשים קלים, ובכללם בכור, הם ממונו, <strong>הא</strong> <small>[</small>ו<small>זו]</small> שהעמיד רב נחמן דווקא בזמן הזה — כשיטת <strong>רבנן</strong> <small>[חכמים]</small> היא שאומרים שאינו כן!
  ומשיבים:  <strong>(אמר ליה</strong> <small>[לו],</small><strong>)</strong> קושיה זו יש לדחות: <strong>מתנות כהונה קאמרת</strong> <small>[אומר אתה]?</small> הלא בכור ממתנות כהונה הוא, <strong>שאני</strong> <small>[שונות]</small> הם <strong>מתנות כהונה, דכי קא זכו</strong> <small>[שכאשר הם,</small> הכהנים, <small>זוכים]</small> — <strong>משלחן גבוה קא זכו</strong> <small>[הם זוכים],</small> שקדושת הבכור היא קדושה מרחם ואינה תלויה בבעליו והוא קדוש לה' מיד, ולכן אין הבכור נחשב ממונו של הכהן מחיים, אף לדעת ר' יוסי הגלילי. מה שאין כן בקדשים קלים אחרים שמפריש אותם הבעלים מרצונו, וקדושתם חלה מכוחו של המפריש.
 <big>א</big> כיון שהוזכרו מקודם דברי ר' יוסי הגלילי בברייתא ביחס לקדשים קלים, דנים בברייתא זו <strong>גופא</strong> <small>[עצמה]:</small> נאמר בדין אשם גזילות <strong>"ומעלה מעל בה'</strong> וכחש בעמיתו בפקדון<strong>"</strong> (ויקרא ה, כא) — <strong>לרבות קדשים קלים, שהם ממונו,</strong> אלו <strong>דברי ר' יוסי הגלילי.</strong> שהכופר בכך שממון חבירו נמצא בידו בפקדון, ונשבע על כך ובסופו של דבר נמצא הפקדון בידו — צריך להוסיף חומש ולהביא קרבן אשם, ובכלל זה אף הכופר בפקדון בהמה שהוקדשה לקדשים קלים. <strong>בן עזאי אומר:</strong> כתוב זה בא <strong>לרבות את השלמים. אבא יוסי בן דוסתאי אומר: לא אמר בן עזאי</strong> מה שאמר <strong>אלא בבכור בלבד.</strong>
 ברייתא זו אינה ברורה כלל, ומבררים אותה: <strong>אמר מר</strong> <small>[החכם],</small> <strong>בן עזאי אומר: לרבות את השלמים.</strong> ויש לשאול: דברי בן עזאי אלה <strong>למעוטי מאי</strong> <small>[למעט</small> את <small>מה]</small> מתוך דברי ר' יוסי הגלילי שקבע כלל זה בכל הקדשים הקלים הם באים?
 <strong>אילימא</strong> <small>[אם תאמר]</small> שבאה <strong>למעוטי</strong> <small>[למעט]</small> <strong>בכור,</strong> ולומר שבכור אין דינו כשלמים, ואינו נחשב כממון בעלים למרות שגם הוא קדשים קלים, אולם דבר זה יש לדחות: <strong>השתא</strong> <small>[עכשיו,</small> הרי<small>]</small> קל וחומר הוא זה: <strong>ומה שלמים</strong> החמורים שיש בהם קדושה יתירה, <strong>שטעונים סמיכה</strong> בידיים על ראש הבהמה לפני הקרבתם, <strong>ו</strong>יש להביא עמם <strong>נסכים,</strong> <strong>ו</strong>יש בהם <strong>תנופת</strong> (הרמת) <strong>חזה ושוק</strong> לפני ה' על ידי הכהן והבעלים, ובכל זאת <strong>אמרת</strong> <small>[אומר אתה]</small> בהם כי <strong>ממון בעלים הוא, בכור</strong> שאין בו אף אחד מדברים אלה <strong>מבעיא</strong> <small>[נצרכה]</small> לומר שהוא נחשב כממון בעלים?
 <strong>אלא אמר ר' יוחנן:</strong> בן עזאי בא <strong>למעוטי</strong> <small>[למעט]</small> בדברי ר' יוסי הגלילי <strong>מעשר</strong> בהמה, שאין הוא נחשב ממון הבעלים,
 <strong>כדתניא</strong> <small>[כפי ששנינו</small> בברייתא<small>]:</small> <strong>בבכור נאמר</strong> "אך בכור... <strong>לא תפדה</strong> "(במדבר יח, יז), לומר שאי אפשר לפדותו שייעשה כחולין גמורים למכור את בשרו כשאר בשר בשוק, <strong>ו</strong>מכל מקום הוא <strong>נמכר תם חי, ובעל מום</strong> בין <strong>חי ו</strong>בין <strong>שחוט.</strong> ו<strong>במעשר נאמר "לא יגאל"</strong> (ויקרא כז, לג) לומר שאין דרך להוציאו מקדושתו <strong>ואינו נמכר לא חי ולא שחוט, לא תם ולא בעל מום.</strong> ומשום כך אין דינו כשאר קדשים קלים, שהרי אין לבעלים כל זכות ממונית בו בחייו, אלא שזוכים באכילתו משולחן גבוה כאשר מקריבים אותו.
 <strong>רבינא מתני לה אסיפא</strong> <small>[היה שונה אותה,</small> את ההערה הזו, <small>על סופה של</small> הברייתא<small>]</small> <strong>אבא יוסי בן דוסתאי אומר: לא אמר בן עזאי אלא בבכור בלבד.</strong> ושואלים: <strong>למעוטי מאי</strong> <small>[למעט</small> את <small>מה]?</small>
 <strong>אילימא למעוטי</strong> <small>[אם תאמר</small> שבא <small>למעט]</small> <strong>שלמים</strong> — אין הדבר מסתבר, כי <strong>השתא</strong> <small>[עכשיו,</small> הרי<small>]</small> כנגד זה יש לטעון בקל וחומר: <strong>ומה בכור ש</strong>הוא <strong>קדוש מרחם,</strong> מעצם לידתו — בכל זאת <strong>ממונו הוא, שלמים</strong> שמקדיש אותם מעצמו <strong>מבעיא</strong> <small>[הוצרכה</small> לומר<small>]</small> שהוא ממונו?
  ועל כך <strong>אמר ר' יוחנן:</strong> אבא יוסי בן דוסתאי בא <strong>למעוטי</strong> <small>[למעט]</small> מדברי ר' יוסי הגלילי <strong>מעשר</strong> בהמה, שאין זה נחשב ממון בעלים.
 <strong>כדתניא</strong> <small>[כפי ששנינו</small> בברייתא<small>]:</small> <strong>בבכור נאמר "לא תפדה"</strong> — <strong>ו</strong>הוא <strong>נמכר תם חי, ובעל מום חי ושחוט, במעשר</strong> בהמה <strong>נאמר "לא יגאל" ו</strong>הוא <strong>אינו נמכר לא חי ולא שחוט, לא תם ולא בעל מום.</strong>
 ומקשים: <strong>הא</strong> <small>[הרי]</small> <strong>בבכור בלבד קאמר</strong> <small>[אמר]</small> אבא יוסי בן דוסתאי שרק בו יש דין זה, ולפי מה שאמרנו הוא הדין לשלמים! ואומרים: אכן, לפירוש זו <strong>קשיא</strong> <small>[קשה]</small> הלשון.
 <big>ב</big> ושוב חוזרים לפירוש המשנה שלנו, ובאופן אחר. <strong>רבא אמר: מאי</strong> <small>[מה</small> פירוש<small>]</small> <strong>"נכסים שאין בהן מעילה"</strong> שנאמרו במשנתנו שאין בהם דין נזיקין — כוונתו <strong>נכסים שאין בהן דין מעילה,</strong> כלומר, שאין בהם קדושה כלל, <strong>ומאי נינהו</strong> <small>[ומה הם]</small> נכסים אלה — נכסים של <strong>הדיוט,</strong> כלומר, נכסי חולין שאינם מוקדשים.
  ושואלים:  <strong>וליתני</strong> <small>[ושישנה]</small> במפורש: נכסים של <strong>הדיוט,</strong> של חולין! ואומרים: אכן, <strong>קשיא</strong> <small>[קשה]</small> מדוע בחר בלשון זו.
 <big>ג</big> <strong>אמר ר' אבא: שלמים שהזיקו</strong> — <strong>גובה</strong> הניזק את התשלום <strong>מבשרן ואינו גובה מאימוריהן</strong> (החלב ושאר החלקים המוקרבים על המזבח).
  ותוהים:  <strong>פשיטא</strong> <small>[פשוט,</small> מובן מאליו<small>]</small> שכן הוא, הלא <strong>אימורין לגבוה</strong> (לה', כקרבן) <strong>סלקי</strong> <small>[עולים]</small> וכיצד יכול לגבות מהם?
  ומשיבים:  <strong>לא צריכא</strong> <small>[הוצרכה]</small> להיאמר אלא <strong>ל</strong>ענין שיהיה <strong>גובה</strong> התשלומים <strong>מבשרן כנגד אימורים,</strong> כלומר, אם היה זה שור תם, שגובה תשלום חצי הנזק מגופו של המזיק — אינו יכול לגבות מבשר השור המזיק גם עבור חלק האימורים שבו, כיון שחלק זה שייך לגבוה, ואינו שייך לבעלים.
  ושואלים:  <strong>אליבא דמאן</strong> <small>[לפי שיטת מי]</small> נאמרה הלכה זו?
 <strong>אי אליבא דרבנן</strong> <small>[אם כשיטת חכמים]</small> שחלקו על ר' נתן בדין שור שדחף שור אחר לבור, והם סבורים שבעל השור המזיק, אם היה שורו תם — משלם רבע הנזק, ואם היה מועד — משלם מחצית הנזק, ובעל הבור פטור לגמרי. ואין אנו אומרים שישלים את התשלום החסר של בעל השור. אם כן, גם כאן <strong>פשיטא</strong> <small>[פשוט,</small> מובן מאליו<small>]</small> שאינו גובה מן הבשר עבור מחצית דמי האימורים, שכן <strong>הא אמרי כי ליכא לאשתלומי מהאי לא משתלמא מהאי</strong> <small>[הרי אומרים הם</small> שגם <small>כאשר אי אפשר לקבל את התשלום</small> המלא <small>מזה, אין מקבלים</small> את יתרת <small>התשלום מזה]</small> אף על פי שיש לו חלק באחריות.
 <strong>ואי אליבא</strong> <small>[ואם כשיטת]</small> <strong>ר' נתן</strong> — <strong>הא אמר</strong> <small>[הרי</small> הוא <small>אומר</small> סבור<small>]:</small> <strong>כי ליכא לאשתלומי מהאי משתלם מהאי</strong> <small>[כאשר אין</small> אפשרות <small>לקבל</small> כל <small>התשלום מזה, מקבל</small> את יתרת <small>התשלום מזה],</small> שבעל הבור משלם את יתרת הנזק לבעל השור הניזק. ואם כן לדעת ר' נתן יצטרך לקבל גם מן הבשר עבור חלק האימורים!
  ומשיבים: אין קושיה זו חמורה ואפשר לענות עליה בשני אופנים:  <strong>איבעית אימא</strong> <small>[אם תרצה אמור]</small> שדברי ר' אבא כדעת <strong>ר' נתן</strong> הם, <strong>איבעית אימא</strong> <small>[</small>ו<small>אם תרצה אמור]</small> שדבריו כדעת <strong>רבנן</strong> <small>[חכמים]</small> הם; ומפרטים:
 <strong>איבעית אימא רבנן</strong> <small>[אם תרצה אמור</small> כדעת <small>חכמים],</small> והחידוש בדברי ר' אבא הוא שיכול הייתי לומר: <strong>הני מילי</strong> <small>[דברים אלה]</small> שאין מקבל תשלום מן האחר — נאמרו דווקא <strong>בתרי גופי</strong> <small>[בשני גופים]</small> שיש שני מקורות לתשלומים, כגון בעל השור המזיק ובעל הבור, <strong>אבל בחד גופא</strong> <small>[בגוף אחד]</small> כגון בבהמת שלמים שיש בה בשר ואימורים <strong>מצי אמר ליה</strong> <small>[יכול לומר לו</small> הניזק למזיק<small>]:</small> <strong>מכל היכא דבעינן משתלמנא</strong> <small>[מכל מקום שאני רוצה אני מקבל תשלום]</small> ואין אתה יכול לומר לי שאני צריך לקחת רק מחלק מסויים. ולכך השמיענו ר' אבא שאינו כן, ואינו גובה מן הבשר כנגד האימורים.
 <strong>איבעית אימא</strong> <small>[אם תרצה אמור]</small> גם <strong>כ</strong>דעת <strong>ר' נתן: התם</strong> <small>[שם]</small> <strong>הוא דאמר ליה</strong> <small>[ש</small>יכול <small>לומר לו]</small> <strong>בעל</strong> ה<strong>שור</strong> הניזק <strong>לבעל הבור: אנא תוראי בבירך אשכחתיה</strong> <small>[אני</small> את <small>שורי בבורך מצאתי]</small> הרוג, ויכול היה למות שם גם בלא דחיפת השור, ולכן <strong>מאי דלית</strong> <small>[מה שאין]</small> <strong>לי</strong> אפשרות <strong>לאשתלומי מהיאך</strong> <small>[לקבל תשלום מזה],</small> מבעל השור המזיק, <strong>משתלימנא מינך</strong> <small>[מקבל אני תשלום ממך].</small>
## דף יג:
 <strong>אבל הכא מי מצי אמר</strong> <small>[כאן האם יכול</small> הניזק <small>לומר]</small> לבעל שור השלמים שהזיק: <strong>בשר אזיק</strong> <small>[הזיק],</small> <strong>אימורין לא אזיק</strong> <small>[הזיקו]?!</small> שהרי הבהמה הזיקה בכל כח גופה, ולכן הפסיד הניזק את חלק האימורים שהזיק!
 <strong>אמר רבא:</strong> בהמה שהוקדשה לקרבן <strong>תודה, שהזיקה</strong> — <strong>גובה</strong> הניזק אם היה זה תם <strong>מבשרה,</strong> שהוא בשר שלמים, <strong>ואינו גובה מלחמה</strong> מארבעים חלות שמביאים עם התודה.
  ותוהים:  <strong>לחם פשיטא</strong> <small>[פשוט,</small> מובן מאליו<small>]</small> שכן הוא, וכי למה יגבה ממנו, שהרי וודאי הוא אינו חלק מן הבהמה שהזיקה!
  ומשיבים:  <strong>סיפא אצטריך ליה</strong> <small>[סוף</small> ההלכה הוא ש<small>הוצרך לו</small> לומר<small>],</small> שכך אמר רבא בהמשך הדברים: כיצד מגיע תשלום זה בפועל? כאשר מקריבים את התודה אז <strong>הניזק אוכל בשר</strong> (מקצתו או כולו, לפי שיעור הנזק) <strong>ו</strong>ה<strong>מתכפר</strong> בקרבן התודה, שהוא בעל הבהמה <strong>מביא</strong> את <strong>לחם</strong> התודה יחד עם הקרבן.
  ומקשים:  <strong>הא נמי פשיטא</strong> <small>[זה גם כן פשוט]</small> ומדוע לא יביא? ומסבירים: <strong>מהו דתימא</strong> <small>[שתאמר]</small> <strong>כיון</strong> ש<strong>לחם הכשירא</strong> <small>[הכשירו</small> תיקונו<small>]</small> של ה<strong>זבח הוא, לימא ליה</strong> <small>[שיאמר לו]</small> המזיק לניזק: <strong>את אכלת</strong> <small>[אתה אוכל]</small> את ה<strong>בשר, ואנא אייתי</strong> <small>ואני אביא]</small> את ה<strong>לחם?!,</strong> על כן <strong>קא משמע לן</strong> <small>[השמיע לנו]</small> ש<strong>לחם חיובא</strong> <small>[חובת]</small> ה<strong>בעלים הוא</strong> והוא חלק מן הקרבן, ואין זה קשור למי שאוכל את הבשר בפועל.
 <big>א</big> שנינו במשנה שמשלמים על נזקים רק כאשר היו אלה <strong>נכסים שהן של בני ברית.</strong>
 ושואלים: <strong>למעוטי מאי</strong> <small>[למעט</small> את <small>מה]</small> בא ביטוי זה? <strong>אי למעוטי</strong> <small>[אם למעט]</small> נכסים של <strong>גוי</strong> — <strong>הא קתני לה לקמן</strong> <small>[הרי שנה אותה לפנינו]</small> במפורש: <strong>שור של ישראל שנגח שור של גוי</strong> — <strong>פטור!</strong> ומשיבים: <strong>תנא והדר</strong> ו<strong>מפרש</strong> <small>[שנה</small> דין כללי <small>וחוזר ומפרש</small> בפרטות<small>].</small>
 <big>ב</big> וכן שנינו במשנתנו שמשלמים הבעלים נזקי ממונם רק אם היו אלה <strong>נכסים המיוחדין.</strong> ושואלים: <strong>למעוטי מאי</strong> <small>[למעט</small> את <small>מה]</small> בא ביטוי זה? <strong>אמר רב יהודה: למעוטי</strong> <small>[למעט]</small> מקרה כאשר הזיק שור, ואין ידוע איזה, <strong>זה אומר "שורך הזיק", וזה אומר "שורך הזיק",</strong> שאין כאן נכסים מיוחדים — לפי שאין המזיק מוגדר ומיוחד.
  ושואלים:  <strong>הא תני לקמן</strong> <small>[הרי שנוי</small> דבר זה <small>לפנינו],</small> ששנינו: <strong>היו שנים</strong> (שני שוורים) <strong>רודפין אחר</strong> שור <strong>אחד,</strong> וניזוק השור הנרדף ולא ברור על ידי מי, <strong>זה אומר: שורך הזיק, וזה אומר: שורך הזיק</strong> — <strong>שניהם פטורין,</strong> לפי שאי אפשר להוכיח במי האשמה! ומשיבים: <strong>תני והדר</strong> <small>[שונה וחוזר]</small> ו<strong>מפרש</strong> את הדברים בפרטות.
 <strong>במתניתא תנא</strong> <small>[בברייתא שנה]</small> הסבר אחר ל"נכסים המיוחדין" — <strong>פרט לנכסי הפקר.</strong> ומבררים: <strong>היכי דמי</strong> <small>[כיצד בדיוק היה הדבר]?</small> <strong>אילימא דנגח תורא דידן לתורא</strong> <small>[אם תאמר שנגח שור שלנו,</small> של אדם מישראל, <small>לשור]</small> של <strong>הפקר</strong> — <strong>מאן תבע ליה</strong> <small>[מי תובע אותו]</small> את נזקו של שור ההפקר? <strong>אלא,</strong> ש<strong>נגח תורא</strong> <small>[שור]</small> של <strong>הפקר לתורא דידן</strong> <small>[שור שלנו]</small> —
 <strong>ליזיל וליתיה</strong> <small>[שילך</small> הניזק <small>ויקח]</small> את השור כולו, שהרי של הפקר הוא! ומשיבים: מדובר <strong>ב</strong>מקרה <strong>שקדם וזכה בו אחר</strong> באותו שור, ואז אינו יכול הניזק לקחת את השור, וגם אינו יכול לתבוע את נזקו מן המחזיק עתה בשור, שהרי כשנגח לא היה שייך לאיש.
 <strong>רבינא אמר</strong> הסבר אחר ל"נכסים המיוחדין": <strong>למעוטי</strong> <small>[למעט]</small> שור ש<strong>נגח ואחר כך הקדיש</strong> אותו בעליו, או <strong>נגח ואחר כך הפקיר</strong> אותו — שבמקרה זה פטור, שאין השור מיוחד לבעליו מתחילה ועד הסוף.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>יתר על כן אמר ר' יהודה: אפילו נגח ואחר כך הקדיש, נגח ואחר כך הפקיר</strong> — <strong>פטור, ש</strong>כן <strong>נאמר</strong> <strong>"והועד בבעליו... והמית איש</strong> או אשה<strong>"</strong> (שמות כא, כט), לומר: <strong>עד שתהא מיתה והעמדה בדין</strong> (שאז מעידים בבעל השור המזיק — "והועד בבעליו") <strong>שוין כאחד,</strong> שתהא עליו בעלות כל אותו זמן, ואם אין לו בעלים — אינו חייב עליו.
  ושואלים: ורק העמדה בדין אנו צריכים שתהא בבעלים,  <strong>ו</strong>אילו <strong>גמר דין לא בעינן</strong> <small>[אין אנו צריכים]</small> שיהיה בבעלים? <strong>הא</strong> <small>[הרי]</small> <strong>"השור יסקל</strong> וגם בעליו יומת <strong>"</strong>שנאמר בהמשך הפסוק — <strong>בגמר דין הוא דכתיב</strong> <small>[שנאמר]!</small>
 <strong>אלא אימא</strong> <small>[אמור]</small> ותקן כך: <strong>עד שתהא מיתה</strong> שגרם השור, <strong>והעמדה</strong> של השור <strong>בדין, וגמר</strong> ה<strong>דין</strong> שלו, <strong>שוין כאחד</strong> שיש לו בעלים, ואם לאו — אי אפשר לדונו או לגבות ממנו.
 <big>ג</big> שנינו במשנה שהמזיק חייב על נזקי שורו <strong>חוץ מ</strong>נזקים שהיו ב<strong>רשות המיוחדת למזיק.</strong> ומסבירים: <strong>דאמר ליה</strong> <small>[שיכול לומר לו]</small> המזיק לניזק: <strong>תורך</strong> <small>[שורך]</small> שניזוק על ידי שורי <strong>ברשותי מאי בעי</strong> <small>[מה</small> הוא <small>רוצה],</small> מדוע בכלל נמצא הוא ברשותי? ולכן איני אחראי על נזקיו.
 <big>ד</big> עוד שנינו במשנה: <strong>ורשות הניזק והמזיק.</strong> ובענין זה מביאים מחלוקת אמוראים.
 <strong>אמר רב חסדא אמר אבימי: חצר השותפין</strong> — <strong>חייב בה</strong> המזיק <strong>על</strong> נזקי <strong>השן ועל</strong> נזקי <strong>הרגל</strong> שגרמה בהמתו לרכוש שותפו, <strong>והכי קאמר</strong> <small>[וכך</small> הוא <small>אומר],</small> כך יש להבין את המשנה: <strong>חוץ מרשות המיוחדת למזיק</strong> ש<strong>פטור</strong> המזיק, <strong>ו</strong>אולם ב<strong>רשות הניזק והמזיק</strong> — <strong>כשהזיק חב המזיק.</strong>
 <strong>ור' אלעזר אמר:</strong> בחצר השותפים <strong>פטור על השן ועל הרגל, והכי קאמר</strong> <small>[וכך</small> הוא <small>אומר],</small> כך יש להבין את המשנה: כשהזיק חייב המזיק לשלם, <strong>חוץ מרשות המיוחדת למזיק, ורשות הניזק והמזיק נמי</strong> <small>[גם כן]</small> <strong>פטור.</strong> והמשך הדברים <strong>"וכשהזיק חב המזיק"</strong> — <strong>לאתויי</strong> <small>[להביא,</small> לרבות<small>]</small> <strong>קרן.</strong>
 ושואלים: <strong>הניחא</strong> <small>[זה נוח]</small> <strong>ל</strong>שיטת <strong>שמואל</strong> המסביר ש"שור" האמור בתחילת המשנה כוונתו לנזקי רגל או שן, ולשיטתו יש טעם בהוספה זו, ללמד על קרן. <strong>אלא ל</strong>שיטת <strong>רב</strong> ש<strong>אמר: תנא</strong> <small>[שנה]</small> <strong>שור וכל מילי</strong> <small>[הדברים]</small> שב<strong>שור</strong> ובכללם גם נזקי קרן, אם כן <strong>"חב המזיק" לאתויי מאי</strong> <small>[להביא</small> את <small>מה]?</small> שהרי קרן כבר נשנתה!
  ומשיבים:  <strong>לאתויי הא דתנו רבנן</strong> <small>[להביא</small> דבר <small>זה ששנו חכמים]</small> בברייתא, בפירוש המשנה: <strong>כשהזיק חב המזיק</strong> — <strong>להביא</strong> (לרבות) <strong>שומר חנם והשואל, נושא שכר והשוכר, שהזיקה בהמה ברשותן,</strong> ש<strong>תם</strong> — <strong>משלם חצי נזק, ומועד</strong> — <strong>משלם נזק שלם. נפרצה</strong> הגדר במקום שהיתה בו הבהמה <strong>בלילה, או שפרצוה לסטין ויצתה</strong> הבהמה <strong>והזיקה</strong> — <strong>פטור.</strong>
 ומבארים את הברייתא: <strong>אמר מר</strong> <small>[החכם]:</small> <strong>כשהזיק חב המזיק</strong> — <strong>להביא שומר חנם והשואל נושא שכר והשוכר.</strong> ויש לברר: <strong>היכי דמי</strong> <small>[כיצד בדיוק היה הדבר]?</small>
 <strong>אילימא</strong> <small>[אם תאמר]</small> <strong>דאזקיה תורא</strong> <small>[שהזיק השור]</small> של ה<strong>משאיל לתורא</strong> <small>[את השור]</small> של ה<strong>שואל</strong> ועל כך אומרת הברייתא שצריך המשאיל לשלם לשואל — <strong>לימא ליה</strong> <small>[שיאמר לו]</small> המשאיל: <strong>אילו אזיק בעלמא, בעית לשלומי את</strong> <small>[אם היה</small> שורי <small>מזיק בכלל,</small> שורו של אדם אחר, <small>הרי אתה</small> <small>היית צריך לשלם]</small> עבור הנזקים, שהרי עליך מוטלת חובת שמירתו, <strong>השתא דאזקיה לתורא דידך, בעינא לשלומי</strong> <small>[עכשיו שהזיק את השור שלך, צריך אני לשלם</small> עבורו<small>]?!</small>
 <strong>אלא</strong> תאמר שמדובר במקרה הפוך: <strong>דאזקיה תורא</strong> <small>[שהזיק השור]</small> של ה<strong>שואל לתורא</strong> <small>[את השור]</small> של ה<strong>משאיל,</strong> ואומרת הברייתא שעל השואל לשלם למשאיל חצי נזק (בשור תם) — <strong>לימא ליה</strong> <small>[שיאמר לו]</small> המשאיל: <strong>אילו</strong> שורי שבידך <strong>איתזק מעלמא, בעית לשלומי כוליה תורא</strong> <small>[היה ניזוק מבחוץ</small> על ידי שור אחר, <small>היית צריך לשלם</small> לי את <small>כל</small> דמי <small>השור],</small> שהרי שואל חייב לשלם עבור כל נזק שאירע לבהמה ששאל, <strong>השתא דאזקיה תורא דידך, פלגא ניזקא</strong> <small>[עכשיו שהזיק אותו השור שלך,</small> רק <small>חצי נזק]</small> <strong>הוא דמשלמת</strong> <small>[שאתה משלם]</small> <strong>לי</strong> בגלל ששורך שהזיקו היה שור תם?!
  ומסבירים:  <strong>לעולם</strong> תפרש שמדובר כאן <strong>דאזקיה תורא</strong> <small>[שהזיק אותו השור]</small> של ה<strong>משאיל לתורא</strong> <small>[את השור]</small> של ה<strong>שואל,</strong> <strong>ו</strong>אף שלכאורה יכול לטעון המשאיל: הרי קיבלת על עצמך לשמור על שור זה — <strong>הכא במאי עסקינן</strong> <small>[כאן במה אנו עוסקים]</small> — באופן <strong>שקבל עליו</strong> השואל רק <strong>שמירת גופו</strong> של השור שלא יינזק,
## דף יד.
 <strong>ולא קבל עליו שמירת נזקיו,</strong> שהתנה שלא יהא אחראי לנזקים שיזיק השור, ולפיכך חייב המשאיל לשלם לשואל, ואם היה השור תם — משלם חצי נזק.
  ושואלים:  <strong>אי הכי אימא סיפא</strong> <small>[אם כך</small> אתה מפרש, <small>אמור</small> את <small>סוף</small> הברייתא<small>]:</small> <strong>נפרצה</strong> הגדר <strong>בלילה או שפרצוה לסטים ויצתה והזיקה</strong> — <strong>פטור,</strong> נדייק מכאן: דווקא בלילה הוא פטור, <strong>הא</strong> <small>[הרי]</small> אם היה הדבר <strong>ביום</strong> — יהא <strong>חייב,</strong> ואולם כיצד אפשר לומר זאת? <strong>הא</strong> <small>[הרי]</small> לשיטתך מדובר במשנתנו במי ש<strong>לא קבל עליו</strong> <strong>שמירת נזקיו</strong>!
  ומשיבים:  <strong>הכי קאמר</strong> <small>[כך</small> הוא <small>אומר],</small> כך צריך לפרש את סוף הברייתא, שהוא דן במקרה אחר: <strong>אם קבל עליו שמירת נזקיו</strong> — <strong>חייב,</strong> ואולם אם <strong>נפרצה בלילה, או שפרצוה לסטים ויצתה והזיקה</strong> — <strong>פטור.</strong>
 על עצם שיטתו של ר' אלעזר, שחצר השותפים פטורים בה השותפים על נזקי השן והרגל, שואלים: <strong>איני</strong> <small>[</small>וכי <small>כן הוא]</small> וכי אפשר לומר כדברי ר' אלעזר? <strong>והא תני</strong> <small>[והרי שנה]</small> <strong>רב יוסף</strong> ברייתא זו: <strong>חצר השותפים והפונדק</strong> — <strong>חייב בהן על השן ועל הרגל.</strong> הרי זו <strong>תיובתא</strong> <small>[קושיה חמורה]</small> על <strong>ר' אלעזר!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך ר' אלעזר:</strong> <strong>ותסברא מתניתא מי לא פליגי</strong> <small>[וכי סבור אתה</small> ש<small>הברייתות</small> עצמן <small>אינן חלוקות]</small> בנושא זה? אפשר להראות שיש גם ברייתא החולקת על דעה זו, <strong>והתניא</strong> <small>[והרי שנויה</small> ברייתא<small>]:</small> <strong>ארבעה כללות</strong> (כללים) <strong>היה ר' שמעון בן אלעזר אומר</strong> <strong>ב</strong>ענין המקומות שבהם היו ה<strong>נזקין</strong> וחיוב המזיק עליהם: <strong>כל</strong> מקום <strong>שהוא רשות לניזק ולא למזיק</strong> — <strong>חייב</strong> המזיק <strong>בכל.</strong> מקום שהוא רשות של ה<strong>מזיק ולא לניזק</strong> — <strong>פטור</strong> המזיק <strong>מכל.</strong>
 מקום שהוא רשות <strong>לזה ולזה, כגון חצר השותפים</strong> א<strong>ו הבקעה</strong> (שטח רחב השייך לציבור) — <strong>פטור בה על השן ועל הרגל,</strong> ואילו <strong>על הנגיחה ועל הנגיפה ועל הנשיכה ועל הרביצה ועל הבעיטה</strong> שכולן הן קרן ותולדותיה — <strong>תם משלם חצי נזק, ומועד משלם נזק שלם.</strong>
 מקום שאינו שייך <strong>לא לזה ולא לזה, כגון חצר שאינו של שניהם</strong> — <strong>חייב בו על השן ועל הרגל,</strong> ואילו <strong>על הנגיחה ועל הנשיכה ועל הנגיפה ועל הרביצה ועל הבעיטה</strong> שהן תולדות קרן — <strong>תם משלם חצי נזק, ומועד משלם נזק שלם.</strong>
 <strong>קתני מיהת</strong> <small>[שנינו על כל פנים]:</small> <strong>חצר השותפין והבקעה</strong> — <strong>פטור בה על השן ועל הרגל</strong> וכדעת ר' אלעזר. ואם כן אין להקשות עליו מברייתא אחרת.
  ושואלים: מכל מקום  <strong>קשיא אהדדי</strong> <small>[קשות</small> הן הברייתות <small>זו על זו]!</small>
 ומשיבים: <strong>כי תניא</strong> <small>[כאשר שנויה</small> ההלכה<small>]</small> <strong>ההיא</strong> בדברי ר' שמעון בן אלעזר, הרי זה <strong>בחצר</strong> ה<strong>מיוחדת לזה ולזה,</strong> כלומר, שבחצר זו מותר לשני השותפים להשתמש <strong>בין לפירות בין לשוורים,</strong> ולכן אין המזיק חייב על נזק שן ורגל שגרם שורו לפירות חבירו. ואילו <strong>ההיא</strong> <small>[אותה</small> ברייתא<small>]</small> ששנה <strong>רב יוסף</strong> שחייב בה בחצר השותפים על נזקי שן ורגל — <strong>בחצר מיוחדת</strong> לשותפות רק <strong>לפירות, ואינה מיוחדת לשוורים</strong> שאין רשות להכניס בה שוורים. <strong>דלגבי</strong> <small>[שאצל]</small> נזקי <strong>שן,</strong> כיון שאסור להכניס בה שוורים, <strong>הויא לה</strong> <small>[הרי היא]</small> כמו <strong>חצר הניזק</strong> וחייב בעל השור.
  ומעירים:  <strong>דיקא נמי</strong> <small>[מדוייק גם כן]</small> פירוש זה מלשון הברייתות, <strong>דקתני הכא</strong> <small>[ששנה כאן]</small> בברייתא ששנה רב יוסף, חצר השותפים <strong>דומיא</strong> <small>[בדומה]</small> ל<strong>פונדק</strong> שנשנה יחד עמה, שאינו מקום מיוחד להכניס שם שוורים אלא רק פירות, <strong>וקתני התם</strong> <small>[ושנה שם]</small> בברייתא של ר' שמעון בן אלעזר, חצר השותפין <strong>דומיא</strong> <small>[בדומה]</small> ל<strong>בקעה</strong> שהיא מקום הפתוח לכל וגם לשוורים, ואם כן <strong>שמע מינה</strong> <small>[למד מכאן]</small> שתירוץ זה שתירצנו נכון הוא.
 <strong>מתקיף לה</strong> <small>[מקשה על כך]</small> <strong>ר' זירא: כיון</strong> שבברייתא של רב יוסף מדובר שהחצר <strong>מיוחדת לפירות</strong> עבור שני השותפים, מדוע חייב בעל השור בשן ורגל? <strong>הא</strong> <small>[הרי]</small> כדי לחייבו <strong>בעינן</strong> <small>[צריכים אנו]</small> שיתקיים הפסוק <strong>"ובער בשדה אחר"</strong> (שמות כב, ד) <strong>וליכא</strong> <small>[ואין כאן],</small> שהרי אין זה שדה של אחר, אלא שדה השייך לשניהם!
 <strong>אמר ליה</strong> <small>[לו]</small> <strong>אביי: כיון</strong> ש<strong>אינה מיוחדת לשוורים</strong> ואסור להכניס בה שור, <strong>"שדה אחר" קרינא ביה</strong> <small>[קוראים אנו בו]</small> לענין נזקים.
  בעקבות דיון זה <strong>אמר       ליה</strong> <small>[לו]</small> <strong>רב אחא מדיפתי לרבינא: לימא</strong> <small>[האם לומר]</small> <strong>מדמתניתא לא פליגי, אמוראי נמי לא פליגי</strong> <small>[מ</small>כיון <small>שהברייתות אינן חלוקות, גם האמוראים</small> ר' אלעזר ורב חסדא <small>אינם חלוקים]</small> ונאמר שר' אלעזר אמר דבריו במקרה אחד, ורב חסדא אמר במקרה אחר, ואינם חלוקים כלל?
 <strong>אמר ליה</strong> <small>[לו]:</small> <strong>אין</strong> <small>[כן]</small> הוא הדבר. <strong>ואם תמצא לומר</strong> בכל זאת כי <strong>פליגי</strong> <small>[חלוקים</small> הם<small>]</small> הרי <strong>בקושיא</strong> שהקשה <strong>ר' זירא ובפירוקא</strong> <small>[ובתירוץ]</small> של <strong>אביי פליגי</strong> <small>[חלוקים</small> הם<small>],</small> האם שדה שותפים שאין רשות להכניס לתוכה שוורים אף שמותר להניח שם פירות — הריהי בכלל "שדה אחר", או לא.
 <big>א</big> כיון שהוזכרה התוספתא שבה הובאו הכללים שקבע ר' שמעון בן אלעזר, דנים בה. <strong>גופא</strong> <small>[לעצמה]:</small> <strong>ארבעה כללות היה ר' שמעון בן אלעזר אומר בנזקין,</strong> והכלל הראשון: <strong>כל</strong> מקום <strong>שהוא רשות לניזק ולא למזיק</strong> — <strong>חייב בכל.</strong>
 ומדייקים: <strong>"על הכל" לא קתני</strong> <small>[שנה],</small> כלומר, לא היתה כוונה לומר שחייב על כל מיני אבות הנזיקין, <strong>אלא "חייב בכל"</strong> — לומר שחייב לשלם <strong>בכולי</strong> <small>[בכל]</small> ה<strong>נזק,</strong> כלומר, תשלום מלא.
 <strong>מני</strong> <small>[</small>כשיטת <small>מי היא]</small> הלכה זו — כשיטת <strong>ר' טרפון היא,</strong> ש<strong>אמר</strong> כלל: <strong>משונה</strong> דין <strong>קרן בחצר הניזק,</strong> ש<strong>נזק שלם משלם</strong> ואפילו היה זה שור תם. שכיון שנכנס לחצר הניזק שלא ברשות אין אנו מקילים בתם יותר מבמועד, כפי שהוא ברשות הרבים.
  ואולם <strong>אימא סיפא</strong> <small>[אמור</small> את <small>סוף</small> הברייתא<small>]</small> ונראה אם אמנם אפשר לפרש כן, שהרי שנינו שם: חצר שאינה מיוחדת <strong>לא לזה ולא לזה, כגון חצר שאינו של שניהם</strong> — <strong>חייב בה על השן ועל הרגל.</strong>
 ויש לברר: <strong>מאי</strong> <small>[מה</small> פירוש<small>]</small> <strong>"לא לזה ולא לזה"? אילימא</strong> <small>[אם תאמר]</small> שאינה רשות <strong>לא לזה ולא לזה כלל, אלא</strong> של אדם <strong>אחר</strong> — <strong>והא בעינא</strong> <small>[והרי צריכים אנו]</small> שיתקיים <strong>"ובער בשדה אחר"</strong> כדי לחייבו, <strong>וליכא</strong> <small>[ואין כאן],</small> שהרי אין זה שדהו של הניזק!
 <strong>אלא</strong> <strong>פשיטא</strong> <small>[פשוט,</small> מובן מאליו<small>]</small> שיש לפרש: <strong>לא לזה ולא לזה אלא דחד</strong> <small>[של</small> <small>אחד</small> מהם<small>],</small> של הניזק, <strong>וקתני סיפא</strong> <small>[ושנינו בסופה</small> של הברייתא<small>]</small> שבמקרה כזה <strong>תם משלם חצי נזק ומועד משלם נזק שלם.</strong>
 אם כן <strong>אתאן</strong> <small>[באנו]</small> <strong>ל</strong>שיטת <strong>רבנן דאמרי</strong> <small>[חכמים, שאומרים]:</small> <strong>משונה</strong> דין <strong>קרן</strong> שמזיק <strong>בחצר הניזק,</strong> שכיון שהוא משונה ובלתי רגיל, תם <strong>חצי נזק הוא</strong> ש<strong>משלם.</strong>
 וכי <strong>רישא</strong> <small>[ראשה]</small> של הברייתא כדעת <strong>ר' טרפון וסיפא רבנן</strong> <small>[וסופה כ</small>דעת <small>חכמים]?</small>
 ומשיבים: <strong>אין</strong> <small>[כן]</small> כך הוא. <strong>דהא</strong> <small>[שהרי]</small> <strong>אמר ליה</strong> <small>[לו]</small> <strong>שמואל לרב יהודה: שיננא</strong> <small>[גדול השיניים],</small> <strong>שבוק מתניתין ותא אבתראי</strong> <small>[עזוב</small> את <small>משנתנו ובוא אחרי],</small> כלומר, אל תתקשה בלשון הברייתא ובמשנה ותנסה להביאן לידי אחדות פנימית, אלא לך לפי הכרעה שאומר לך, שהיא מסקנת ההלכה, כי ברייתא זו אינה אחידה, אלא <strong>רישא</strong> <small>[ראשה]</small> <strong>ר' טרפון, וסיפא רבנן</strong> <small>[וסופה חכמים].</small>
 <strong>רבינא משמיה</strong> <small>[משמו]</small> של <strong>רבא אמר:</strong> כל הברייתא <strong>כולה</strong> כשיטת <strong>ר' טרפון היא, ומאי</strong> <small>[ומה</small> פירוש<small>]</small> חצר שאינה מיוחדת <strong>לא לזה ולא לזה,</strong> כוונתו — אינה מיוחדת <strong>לא לזה ולא לזה לפירות, אלא דחד</strong> <small>[של אחד</small> מהם<small>]</small> הניזק, <strong>ולזה ולזה</strong> מיוחדת היא <strong>לשוורים.</strong>
 <strong>דלגבי</strong> <small>[שאצל]</small> <strong>שן הויא לה</strong> <small>[הרי היא]</small> <strong>חצר הניזק, ולגבי</strong> <small>[ואצל]</small> <strong>קרן הויא לה</strong> <small>[הרי היא]</small> <strong>רשות הרבים.</strong>
 ואומרים: <strong>אי הכי</strong> <small>[אם כך]</small> מדוע <strong>ארבעה</strong> כללים הם? הרי <strong>שלשה הוו</strong> <small>[הם],</small> שיש כאן רק שלוש הלכות עקרוניות: רשות הניזק — שחייב בה על הכל, רשות המזיק — שפטור בה על הכל, ורשות משותפת — שחייב בה על הקרן ולא על השן. ואין המקרה הרביעי אלא צירוף של העקרונות הקודמים — חיוב שן בחצר הניזק, וחיוב קרן ברשות משותפת!
 <strong>אמר רב נחמן בר יצחק:</strong>
## דף יד:
 <strong>שלשה כללות</strong> שלושה דינים נבדלים <strong>בארבע מקומות</strong> השונים זה מזה בהגדרתם. שאף שאין כאן ארבעה דינים שונים, מכל מקום כיון שמדובר בארבעה מקומות שונים בדינם, מחשיבים אותם כארבעה כללות.
 <big>א משנה</big> כיצד נגבים הנזקים? — <strong>שום</strong> (הערכת) <strong>כסף,</strong> ב<strong>שוה כסף, בפני בית דין. ו</strong>נזקין גובים <strong>על פי עדים</strong> שהם <strong>בני חורין</strong> ולא עבדים, <strong>בני ברית</strong> (יהודים) ולא גוים. <strong>והנשים בכלל הנזק,</strong> הן בשעה שהן מזיקות והן כשהן ניזוקות, שאין דין שונה לגברים ולנשים בזה. <strong>והניזק והמזיק</strong> לעתים משתתפים <strong>בתשלומין.</strong>
 <big>ב גמרא</big> משנה זו שלשונה קצרה ביותר צריכה תחילה לפירוש עצם המילים והמושגים שבה. ומבררים: <strong>מאי</strong> <small>[מה</small> פירוש<small>]</small> <strong>"שום כסף"</strong> השנוי במשנה?
 <strong>אמר רב יהודה: שום</strong> (הערכה) <strong>זה</strong> <strong>לא יהא אלא בכסף,</strong> שצריך לקבוע ערך כספי מדוייק לנזק, שלא יעשוהו בקירוב ובהשוואה לדברים אחרים.
  ומעירים: אם כן  <strong>תנינא להא דתנו רבנן</strong> <small>[שנינו</small> במשנה <small>את</small> ההלכה <small>הזו ששנו חכמים</small> בברייתא הבאה<small>]:</small> <strong>פרה שהזיקה טלית,</strong> וכגון שדרסה עליה וקרעתה, <strong>וטלית שהזיקה פרה</strong> שהסתבכה רגל הפרה בטלית זו ונשברה, <strong>אין אומרים: תצא פרה בטלית וטלית בפרה,</strong> מתוך הנחה שהנזק הוא שווה בערכו, <strong>אלא שמין אותה בדמים</strong> גם את הטלית וגם את הנזק שנגרם לפרה, ואם יש עודף משלם החייב את ההפרש הזה.
 <big>ג</big> וממשיכים בפירוש המשנה: <strong>"שוה כסף"</strong> מהו?
 <strong>דתנו רבנן</strong> <small>[ששנו חכמים</small> בפירוש הדברים<small>]:</small> <strong>"שוה כסף"</strong> — הרי זה <strong>מלמד שאין בית דין</strong> עצמם <strong>נזקקין</strong> לגבות מן המזיק <strong>אלא לנכסים שיש להן אחריות,</strong> כלומר, קרקעות. <strong>אבל אם קדם ניזק ותפס מטלטלין</strong> של המזיק לפרעון נזקו — <strong>בית דין גובין לו מהן.</strong>
 ומבררים את הדברים: <strong>אמר מר</strong> <small>[החכם]:</small> <strong>"שוה כסף"</strong> — <strong>מלמד שאין בית דין נזקקין אלא לנכסים שיש להן אחריות.</strong> ושואלים: <strong>מאי משמע</strong> <small>[מה המשמעות],</small> כיצד נשמע מובן דבר זה מהלשון "שווה כסף", שנפרעים בית דין דווקא מקרקעות?
 <strong>אמר רבה בר עולא,</strong> משמעות הדברים היא: <strong>דבר השוה כל כסף, מאי ניהו</strong> <small>[</small>ו<small>מה הוא]</small> — <strong>דבר שאין לו אונאה,</strong> כי אין דין אונאה בקרקעות, והמשלם יותר מערכה של הקרקע לא נחשב כמי שרימוהו במיקח. ומקשים: הלא <strong>עבדים ושטרות נמי</strong> <small>[גם כן]</small> <strong>אין להן אונאה,</strong> ומהם אין נפרעים בית דין לנזקים! ונמצא שאין הסבר זה מתאים.
 <strong>אלא אמר רבה בר עולא:</strong> "שווה כסף" כוונתו: <strong>דבר הנקנה בכסף,</strong> והרי זה דווקא קרקעות, כי מיטלטלים אינם נקנים אלא במשיכה. וגם על הסבר זה מקשים כמקודם: <strong>עבדים ושטרות נמי</strong> <small>[גם כן]</small> <strong>נקנין בכסף!</strong>
 <strong>אלא אמר רב אשי:</strong> יש להבין את המשנה כמתייחסת לקרקעות במובן: <strong>"שוה כסף"</strong> — <strong>ולא כסף, והני כולהו</strong> <small>[ואלו כולם]</small> מיטלטלים, ואף עבדים ושטרות — <strong>כסף נינהו</strong> <small>[הם],</small> שכל הדברים המיטלטלים שיש להם ערך, כיון שאפשר להעבירם מיד ליד אפשר לקרוא להם "כסף", מה שאין כן קרקעות, שאינן כסף.
  ובענין זה <strong>רמי ליה</strong> <small>[השליך לו,</small> הראה לו סתירה<small>]</small> <strong>רב יהודה בר חיננא לרב הונא בריה</strong> <small>[בנו]</small> של <strong>רב יהושע: תנא</strong> <small>[שנה]</small> החכם בברייתא זו: <strong>"שוה כסף"</strong> — <strong>מלמד שאין בית דין נזקקין אלא לנכסים שיש להן אחריות,</strong> כלומר, דווקא קרקעות. <strong>והתניא</strong> <small>[והרי שנויה</small> ברייתא אחרת<small>]</small> על האמור בתשלום נזקים: "כסף <strong>ישיב</strong> לבעליו" (שמות כא, לד) — <strong>לרבות שוה כסף,</strong> שניתן לשלם לנזקים מכל דבר <strong>ואפילו סובין.</strong> משמע שגובים ממזיק אפילו ממיטלטלים!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> בברייתא לפיה אין גובים אלא מקרקעות — <strong>ביתמי</strong> <small>[ביתומים],</small> שאביהם (או ממונו) הזיק ומת האב ונשארו יתומים, שמהם אין בית דין גובה אלא קרקעות, ולא מיטלטלים.
  ושואלים:  <strong>אי</strong> <small>[אם]</small> אתה מפרש שכאן עוסקים <strong>ביתמי</strong> <small>[ביתומים],</small> <strong>אימא סיפא</strong> <small>[אמור</small> את <small>סופה]</small> של הברייתא: <strong>אם קדם ניזק ותפס מטלטלין</strong> — <strong>בית דין גובין לו מהן. אי ביתמי</strong> <small>[אם ביתומים]</small> מדובר, <strong>אמאי</strong> <small>[מדוע]</small> <strong>בית דין גובין לו מהן?</strong> והרי מיטלטלים של יתומים אין משתעבדים לחוב של אביהם!
  ומשיבים: יש להסביר דבר זה  <strong>כדאמר</strong> <small>[כפי</small> <small>שאמר]</small> <strong>רבא אמר רב נחמן</strong> שמועילה תפיסה של בעל חוב בנכסי אדם שמת, במקרה <strong>שתפס</strong> בעל החוב <strong>מחיים</strong> (בחיי האב). <strong>הכא נמי</strong> <small>[כאן גם כן]</small> יש לפרש <strong>שתפס מחיים</strong> את המיטלטלים, ובינתיים מת המזיק, שגובה מן המיטלטלים שתפס, אף שכעת אין המזיק בחיים, אלא יתומיו.
 <big>ד</big> עוד שנינו במשנה: <strong>בפני בית דין.</strong>
 ומסבירים, הדגשה זו באה ללמדנו: <strong>פרט ל</strong>מקרה שהמזיק <strong>מוכר נכסיו ואחר כך הולך לבית דין,</strong> ואין להם עתה ממה לגבות ממנו, שאין בית דין גובה מן הנכסים שנמכרו.
  ותוהים:  <strong>שמע מינה</strong> <small>[</small>האם <small>תלמד מכאן]</small> שאם אדם <strong>לוה</strong> כסף <strong>ומכר נכסיו ואחר כך בא</strong> המלוה <strong>לבית דין, אין בית דין גובין לו מהן?</strong> הרי כמה וכמה הלכות יש בענין זה, שכל הקרקעות השייכות ללווה משתעבדות לחוב בעליהן וגובים מהן בעלי החוב את חובם!
 <strong>אלא</strong> יש לחזור מהסבר זה ולומר: "בפני בית דין" באה ללמד: <strong>פרט לבית דין הדיוטות,</strong> שדיני קנסות שבנזקין ניתן לגבות רק בבית דין של מומחים, שלמדו וקיבלו רשות להורות, ולא בבית דין של הדיוטות.
 <big>ה</big> עוד שנינו במשנה: <strong>על פי עדים.</strong>
 ומסבירים, הדגשה זו באה ללמדנו: <strong>פרט ל</strong>מי שהיה <strong>מודה בקנס,</strong> כלומר, מודה מעצמו בעבירה שחייב עליה קנס קצוב מן התורה <strong>ואחר כך באו עדים</strong> והעידו שעשה דבר זה, <strong>שהוא פטור.</strong>
 ושואלים: <strong>הניחא</strong> <small>[</small>דבר <small>זה נוח]</small> <strong>למאן דאמר</strong> <small>[ל</small>שיטת <small>מי שאומר]:</small> <strong>מודה בקנס ואחר כך באו עדים</strong> — <strong>פטור. אלא למאן דאמר</strong> <small>[ל</small>שיטת <small>מי שאומר]:</small> <strong>מודה בקנס ואחר כך באו עדים</strong> — <strong>חייב, מאי איכא למימר</strong> <small>[מה יש לומר]</small> בהסבר הדגשה זו של המשנה?
 ומשיבים: לפי שיטה זו "על פי עדים" באמת לא נצרך להיאמר לעצמו, אלא <strong>סיפא אצטריך ליה</strong> <small>[סופו</small> המשכו של המשפט <small>הוצרך לו]</small> כדי להגדיר מי הם העדים הכשרים לחייב על פיהם בדיני נזיקין:
## דף טו.
 שיהיו העדים <strong>בני חורין ובני ברית, בני חורין</strong> — <strong>למעוטי</strong> <small>[למעט]</small> <strong>עבדים, בני ברית</strong> — <strong>למעוטי</strong> <small>[למעט]</small> <strong>גוים.</strong>
 ומעירים: <strong>וצריכא</strong> <small>[וצריך]</small> שייאמרו שני המיעוטים הללו; <strong>דאי אשמעינן</strong> <small>[שאם היה משמיע לנו]</small> במשנה רק את מיעוטו של <strong>עבד</strong> הייתי אומר: דווקא עבד אינו כשר לעדות נזיקין <strong>משום</strong> ש<strong>אין לו יחס,</strong> שעבד אינו מתייחס אחר משפחתו, ואין לו קשרי משפחה מוכרים בהלכה, והרי הוא לענין זה כבהמה, <strong>אבל גוי</strong> ש<strong>יש לו יחס</strong> — <strong>אימא</strong> <small>[אמור]</small> שדינו <strong>לא</strong> כעבד, ויהיה הגוי רשאי להעיד בעדות נזיקין. ולהיפך: <strong>ואי אשמעינן</strong> <small>[ואם היה משמיע לנו]</small> רק את המיעוט של <strong>גוי</strong> שפסול להעיד, היינו אומרים: דווקא גוי פסול <strong>משום</strong> ש<strong>לא שייך במצו‍ת</strong> כלל, <strong>אבל עבד</strong> ש<strong>שייך במצו‍ת,</strong> שהרי הוא חייב בכל המצוות שאשה חייבת בהן, <strong>אימא</strong> <small>[אמור]</small> שדינו <strong>לא</strong> כגוי, ויהיה כשר לעדות, על כן <strong>צריכא</strong> <small>[צריך]</small> שייאמרו שניהם.
 <big>א</big> עוד שנינו במשנה: <strong>והנשים בכלל הנזק.</strong> ומבררים: <strong>מנהני מילי</strong> <small>[מנין דברים אלה]?</small>
 <strong>אמר רב יהודה אמר רב, וכן תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל,</strong> <strong>אמר קרא</strong> <small>[הכתוב]</small> המחייב להשיב גזילה וחומשה ולהביא קרבן אשם לכפרה: <strong>"איש או אשה כי יעשו מכל חטאת</strong> האדם<strong>"</strong> (במדבר ה, ו), למדנו מכאן ש<strong>השוה הכתוב אשה לאיש לכל עונשין שבתורה,</strong> שהרי גם האשה צריכה כפרה.
 <strong>דבי</strong> <small>[</small>החכם <small>מבית</small> מדרשו<small>]</small> של <strong>ר' אלעזר תנא</strong> <small>[שנה]</small> דרשה אחרת מניין נלמדה הלכה זו: נאמר בפתיחה לפרשת משפטים <strong>"ואלה המשפטים אשר תשים לפניהם"</strong> (שמות כא, א) שנאמר בלשון רבים, לכלול גברים ונשים, הרי <strong>השוה הכתוב</strong> בפסוק זה <strong>אשה לאיש לכל דינין</strong> (של ממונות) <strong>שבתורה</strong> שהם המפורשים באותה פרשה.
 <strong>דבי</strong> <small>[</small>החכם <small>מבית</small> מדרשו<small>]</small> של <strong>חזקיה ו</strong>כן החכם מבית מדרשו של <strong>ר' יוסי הגלילי תנא</strong> <small>[שנה]</small> דרשה אחרת, <strong>אמר קרא</strong> <small>[הכתוב]</small> בדין שור הנוגח: <strong>"והמית איש או אשה"</strong> (שמות, כט) — <strong>השוה הכתוב אשה לאיש לכל מיתות שבתורה,</strong> שהדין החל על ההורג איש חל גם על הורג אשה, ואם נהרגה בידי שור, בעליו משלמים כופר ליורשיה.
  מעירים:  <strong>וצריכי</strong> <small>[וצריכים]</small> את כל שלושת הכתובים הללו ללמוד מהם להשוות דיני נשים לאנשים. <strong>דאי אשמעינן קמייתא</strong> <small>[שאם היה משמיע לנו</small> רק את הלימוד <small>הראשון]</small> שאף האשה מביאה קרבן על חטאתה, הייתי אומר: דווקא <strong>התם</strong> <small>[שם]</small> כך <strong>הוא</strong> הדין, משום ש<strong>חס רחמנא עלה</strong> <small>[הכתוב עליה],</small> <strong>כי היכי דתהוי</strong> <small>[כדי שתהיה]</small> <strong>לה כפרה</strong> על עוונה, <strong>אבל</strong> בענייני <strong>דינין</strong> של ממונות הייתי אומר: <strong>איש דבר</strong> <small>[שבן]</small> <strong>משא ומתן</strong> הוא, שהוא כרגיל הנושא והנותן — <strong>אין</strong> <small>[כן]</small> שייך בזה, ואולם <strong>אשה</strong> — <strong>לא.</strong>
 ולהיפך, <strong>ואי אשמעינן</strong> <small>[ואם היה משמיע לנו]</small> רק את הלימוד ב<strong>דינין</strong> שבהם שווה אשה לאיש, הייתי אומר: דווקא שם כך הוא הדין, <strong>כי היכי דתיהוי</strong> <small>[כדי שתהיה]</small> <strong>לה חיותא</strong> <small>[חיות]</small> שתוכל להתעסק בפרנסה למחייתה. שאם אינה בכלל הדינים — לא יעסקו איתה בכל עסק. <strong>אבל</strong> לענין <strong>כפרה</strong> על חטאיה, <strong>איש דבר</strong> <small>[שבן]</small> <strong>מצוה,</strong> כלומר, שחייב בכל המצוות — <strong>אין</strong> <small>[כן],</small> אבל <strong>אשה דלאו</strong> <small>[שלא]</small> <strong>בת מצוה</strong> היא, שאינה חייבת בכל המצוות — <strong>לא.</strong>
 <strong>ואי אשמעינן הני תרתי</strong> <small>[ואם היה משמיע לנו</small> רק את <small>שני אלה],</small> הייתי אומר: <strong>הכא</strong> <small>[כאן]</small> בקרבנות שווה אשה לאיש <strong>משום כפרה, והכא</strong> <small>[וכאן]</small> בדינים שווה אשה לאיש <strong>משום חיותא</strong> <small>[חיים],</small> <strong>אבל לענין קטלא</strong> <small>[מיתה]</small> לחייב תשלום כופר ליורשי מי שנהרג על ידי שור, <strong>איש דבר</strong> <small>[שבן]</small> <strong>מצוה</strong> הוא בכלל, חייב בעל השור <strong>לשלם</strong> עבורו <strong>כופר,</strong> אבל <strong>אשה</strong> — <strong>לא.</strong>
 <strong>ואי אשמעינן</strong> <small>[ואילו היה משמיע לנו]</small> רק בדין <strong>כופר,</strong> הייתי אומר שבזה שווה דין אשה לדין איש — <strong>משום דאיכא</strong> <small>[שיש]</small> כאן <strong>איבוד נשמה</strong> ודבר חמור הוא ביותר ולכן חייב לשלם גם עבור אשה. <strong>אבל הני תרתי דליכא</strong> <small>[אלה השניים,</small> עונשים ודינים, <small>שאין</small> בהם<small>]</small> <strong>איבוד נשמה</strong> — <strong>אימא</strong> <small>[אמור]</small> ש<strong>לא</strong> יהיה הדין כן, ואין האשה שווה לאיש, לכן <strong>צריכא</strong> <small>[צריך]</small> שייאמרו כל שלושת הכתובים.
 <big>ב</big> שנינו במשנה: <strong>הניזק והמזיק בתשלומין.</strong>
 <strong>אתמר</strong> <small>[נאמר]</small> שחלקו אמוראים בבעיה הבאה: <strong>פלגא נזקא</strong> <small>[</small>תשלום <small>חצי נזק]</small> שנגבה משור תם שנגח, מהי הגדרתו מבחינה משפטית? <strong>רב פפא אמר:</strong> הרי זה כשאר תשלום וחיוב <strong>ממונא</strong> <small>[ממון]</small> הוא, כלומר, שנחשב תשלום פיצוי לניזק עבור הנזק שנגרם לו. ו<strong>רב הונא בריה</strong> <small>[בנו]</small> של <strong>רב יהושע אמר:</strong> תשלום זה <strong>קנסא</strong> <small>[קנס]</small> הוא, שקנסה התורה את המזיק, ולא מן הדין, ואינו תשלום פיצוי לניזק עבור הנזק.
  ומבארים את השיטות: <strong>רב פפא</strong> ש<strong>אמר</strong> תשלום חצי נזק שמשלם התם חיוב <strong>ממונא</strong> <small>[ממון]</small> הוא, <strong>קסבר</strong> <small>[סבור</small> הוא<small>]</small> <strong>סתם שוורים לאו</strong> <small>[לא]</small> <strong>בחזקת שימור קיימן</strong> <small>[עומדים],</small> וכל שור נחשב כעומד להזיק, <strong>ו</strong>משום כך <strong>בדין הוא</strong> <strong>דבעי לשלומי כוליה</strong> <small>[ש</small>היה <small>צריך</small> המזיק <small>לשלם</small> את הנזק <small>כולו]</small> שהזיק שורו, <strong>ורחמנא</strong> <small>[והכתוב]</small> <strong>הוא</strong> ש<strong>חס עליה</strong> <small>[עליו]</small> שישלם רק מחצית, וזאת משום <strong>דאכתי</strong> <small>[שעדיין]</small> <strong>לא אייעד תוריה</strong> <small>[הועד שורו]</small> בבית דין, שלא היתה הוכחה ואזהרה על ידי עדים לכך, אבל בעצם מה שמשלם הוא תשלום שחייב היה לשלם.
  ואילו <strong>רב הונא בריה</strong> <small>[בנו]</small> של <strong>רב יהושע</strong> ש<strong>אמר</strong> שתשלום חצי נזק <strong>קנסא</strong> <small>[קנס]</small> הוא, <strong>קסבר</strong> <small>[סבור</small> הוא<small>]:</small> <strong>סתם שוורים בחזקת שימור קיימי</strong> <small>[עומדים]</small> ואין להניח בסתם כי שור ילך ויזיק, <strong>ובדין הוא</strong> ש<strong>לא לשלם</strong> <small>[ישלם]</small> המזיק <strong>כלל</strong> עבור שור תם שלו שהזיק, שהרי לא היה צריך להביא בחשבון שיזיק השור, <strong>ורחמנא הוא דקנסיה, כי היכי דלנטריה לתוריה</strong> <small>[והתורה היא שקנסתו, כדי שישמור את שורו]</small> מכאן ולהבא, ותשלום זה הוא איפוא קנס ולא ממון. ומעתה מנסים להביא ראיות מן המקורות לכל אחת מן השיטות הללו.
 <strong>תנן</strong> <small>[שנינו</small> במשנתנו<small>]:</small> <strong>הניזק והמזיק בתשלומין.</strong> ומעתה, <strong>בשלמא</strong> <small>[נניח]</small> <strong>ל</strong>שיטת <strong>מאן דאמר</strong> <small>[מי שאומר]</small> כי <strong>פלגא נזקא ממונא</strong> <small>[חצי נזק ממון</small> הוא<small>]</small> — <strong>היינו</strong> <small>[הרי זה]</small> מסביר כיצד <strong>שייך ניזק בתשלומין,</strong> שהרי לשיטה זו מן הדין היה הניזק צריך לקבל את כל הנזק, ואילו בפועל הוא מקבל רק מחצית, ונמצא שגם הניזק משתתף בתשלומין. <strong>אלא למאן דאמר פלגא נזקא קנסא</strong> <small>[ל</small>שיטת <small>מי שאומר</small> כי <small>חצי נזק קנס</small> הוא<small>]</small> ומן הדין לא היה צריך המזיק לשלם לניזק כלל, <strong>השתא דלאו דידיה שקיל</strong> <small>[עכשיו</small> הרי אפילו את מה <small>שאינו שלו מקבל</small> הניזק<small>]</small> וכי אפשר לומר ש<strong>בתשלומין איתיה</strong> <small>[ישנו]?!</small>
 ודוחים: דברי המשנה הללו אינם מתייחסים לחצי נזק, <strong>לא נצרכא</strong> <small>[נצרכה]</small> פיסקה זו במשנה <strong>אלא לפחת נבילה</strong> מה שפוחת ערכה של נבלת השור שהומת עד זמן התשלום. ונמצא שאף הניזק משתתף בתשלום, שהרי הוא מפסיד פחת זה מממונו.
  ומקשים:  <strong>פחת נבילה, הא תנא ליה רישא</strong> <small>[הרי שנה אותו</small> כבר ב<small>ראשה</small> של המשנה<small>],</small> ששנינו שם: <strong>תשלומי נזק,</strong> ודייקו בברייתא: <strong>מלמד שהבעלים מטפלין</strong> (מתעסקים) <strong>בנבילה,</strong> ופירוש הדברים שם הוא לפחת נבילה!
  ומשיבים:  <strong>חדא</strong> <small>[</small>במקום <small>אחד]</small> מדובר <strong>ב</strong>שור <strong>תם, וחדא</strong> <small>[ו</small>במקום <small>אחד]</small> מדובר <strong>ב</strong>שור <strong>מועד.</strong>
 <strong>וצריכא</strong> <small>[ונצרכה]</small> הלכה זו להיאמר פעמיים, ומדוע — <strong>דאי אשמעינן</strong> <small>[שאם היה משמיע לנו]</small> בשור <strong>תם</strong> בלבד הייתי אומר: דווקא כאן נוהגת הלכה זו <strong>משום דאכתי</strong> <small>[שעדיין]</small> <strong>לא אייעד</strong> <small>[הועד]</small> לכן אין המזיק צריך לשלם את פחת הנבילה, <strong>אבל</strong> בשור <strong>מועד אימא</strong> <small>[אמור]</small> ש<strong>לא</strong> כך הוא הדין, ויצטרך המזיק לשלמו, על כן השמיע לנו במועד. <strong>ואי אשמעינן</strong> <small>[ואם היה משמיע לנו]</small> רק ב<strong>מועד</strong> שהבעלים מטפלים בנבילה, הייתי אומר: דווקא כאן <strong>משום דקא משלם כוליה</strong> <small>[שהוא משלם</small> את הנזק <small>כולו]</small> אין מחייבים אותו לשלם דבר מועט של פחת נבילה, <strong>אבל תם</strong> שמשלם רק חצי נזק <strong>אימא</strong> <small>[אמור]</small> ש<strong>לא</strong> כך הוא הדין, ויצטרך לשלם את פחת הנבילה, על כן <strong>צריכא</strong> <small>[נצרכה]</small> להיאמר גם במקרה זה.
  מכאן לא הוכחנו איפוא לענין המחלוקת, ומציעים: <strong>תא שמע</strong> <small>[בוא</small> ו<small>שמע]</small> ראיה ממקום אחר, ששנינו במשנה להלן: <strong>מה בין תם למועד? שהתם משלם חצי נזק</strong> שהזיק <strong>מגופו</strong> שגובים את התשלום מגופו של השור המזיק, <strong>ומועד משלם נזק שלם מן העלייה</strong> כלומר, מהמעולה שבנכסי המזיק.
 <strong>ואם איתא</strong> <small>[יש]</small> מקום לומר שחצי נזק הוא קנס, <strong>ליתני נמי הא</strong> <small>[שישנה גם כן</small> חלוקה <small>זו]</small> ש<strong>תם אינו משלם</strong> חצי נזק <strong>על פי עצמו</strong> שיהא דינו ככל הקנסות שאין החייב בהם משלם על פי הודאתו בלבד, ו<strong>מועד משלם על פי עצמו</strong> ככל המודה בממון שחייב בו!
  ומשיבים: אכן, כן הוא באמת הדין, אלא  <strong>תנא</strong> <small>[שנה]</small> <strong>ושייר</strong> ולא מנה את כל ההבדלים. ושואלים: <strong>מאי</strong> <small>[מה]</small> עוד <strong>שייר</strong> שאתה אומר <strong>דהאי</strong> <small>[ש</small>גם את <small>זה]</small> <strong>שייר?</strong>
 ומשיבים: <strong>שייר חצי כופר,</strong> שהתם אינו משלם אפילו חצי כופר אם הרג אדם, והמועד משלם הכל.
  תשובה זו דוחים: <strong>אי</strong> <small>[אם]</small> <strong>משום חצי כופר,</strong> דבר זה <strong>לאו שיורא</strong> <small>[לא שיור]</small> <strong>הוא,</strong> כי יכול אתה לומר: <strong>הא מני</strong> <small>[</small>משנתנו <small>זו</small> כשיטת <small>מי</small> היא<small>]</small> — כשיטת <strong>ר' יוסי הגלילי היא,</strong> ש<strong>אמר: תם</strong> <strong>משלם חצי כופר,</strong> ולשיטה זו הרי זה בכלל האמור שתם משלם חצי נזק ומועד נזק שלם. ואם כן, אין להוכיח מכאן למחלוקת האמוראים.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במקור אחר:
## דף טו:
 מי שאמר <strong>"המית שורי את פלוני", או</strong> <strong>"</strong>המית שורי את <strong>שורו של פלוני"</strong> — <strong>הרי זה משלם</strong> את תשלומי שורו שהזיק <strong>על פי</strong> הודאת <strong>עצמו.</strong>
 <strong>מאי לאו</strong> <small>[האם לא]</small> מדובר בכל שור אפילו <strong>ב</strong>שור <strong>תם?</strong> ואם משלם על פי עצמו — משמע שאין תשלום חצי נזק קנס אלא ממון, שהרי קנס משלמים על פי עדים והמודה בקנס פטור!
  ומשיבים:  <strong>לא,</strong> מדובר כאן דווקא <strong>במועד.</strong> ושואלים: אם כן, <strong>אבל תם מאי</strong> <small>[מה</small> יהא דינו<small>]</small> — <strong>הכי נמי</strong> <small>[כך גם כן]</small> תאמר ש<strong>אין משלם על פי עצמו? אי הכי</strong> <small>[אם כך]</small> שיש לחלק בזה, <strong>אדתני סיפא</strong> <small>[עד ש</small>הוא <small>שונה</small> ב<small>סופה</small> של אותה הלכה<small>]</small> שמי שאמר <strong>"המית שורי את עבדו של פלוני"</strong> — <strong>אין משלם על פי עצמו,</strong> כיון שהתשלום עבור העבד קנס הוא, והמודה בקנס פטור — מדוע הרחיקו לאותה דוגמה? <strong>לפלוג וליתני בדידיה</strong> <small>[שיחלק וישנה ב</small>אותו ענין <small>עצמו],</small> בשור שהרג שור, חלוקה אחרת:
 <strong>במה דברים אמורים</strong> שמשלם על פי עצמו — <strong>במועד, אבל בתם</strong> — <strong>אינו משלם על פי עצמו.</strong> ומתוך שלא שנה כך משמע שלדעתו אין חילוק זה קיים, שכן חצי נזק ממון הוא!
  ודוחים: אין מקום לשאלה זו משום ש<strong>כולה,</strong> כל אותה משנה, <strong>במועד קמיירי</strong> <small>[</small>היא <small>עוסקת]</small> ולכן היא מפרטת את חילוקי הדינים שיש במועד, ואינה דנה כלל בשור תם. ואם כן אף מכאן אין להוכיח.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במקור אחר: <strong>זה הכלל, כל המשלם יותר על מה שהזיק</strong> — <strong>אינו משלם על פי עצמו,</strong> כי כל תשלום כזה הוא קנס, ומודה בקנס פטור. <strong>מאי לאו</strong> <small>[האם לא]</small> נוכל לדייק כי דווקא נקט "יותר על מה שהזיק" ללמדנו: <strong>הא</strong> <small>[הרי]</small> אם משלם <strong>פחות ממה שהזיק</strong> — <strong>משלם</strong> על פי עצמו, שאין זה קנס? ומכאן משמע שתשלום חצי נזק ממון הוא, ולא קנס!
  ודוחים:  <strong>לא,</strong> לא כך יש לדייק, אלא כך: <strong>הא</strong> <small>[הרי]</small> אם משלם בדיוק <strong>כמה שהזיק</strong> — <strong>משלם</strong> על פי עצמו, שזהו תשלום ממון.
  ותוהים:  <strong>אבל פחות</strong> ממה שהזיק, <strong>מאי</strong> <small>[מה</small> יהיה דינו<small>]</small> — <strong>הכי נמי</strong> <small>[כך גם כן]</small> ש<strong>לא משלם</strong> על פי עצמו? <strong>אי הכי</strong> <small>[אם כך]</small> <strong>אדתני</strong> <small>[עד ש</small>הוא <small>שונה]:</small> <strong>זה הכלל כל המשלם יותר על מה שהזיק</strong> — <strong>אינו משלם על פי עצמו, ליתני</strong> <small>[שישנה]:</small> <strong>זה הכלל כל שאינו משלם כמה שהזיק</strong> — אינו משלם על פי עצמו, ש<strong>משמע פחות ומשמע יותר.</strong> ואם אינו אומר כך משמע שכוונתו שרק המשלם יותר הרי זה קנס, ואילו המשלם פחות — אינו קנס, ואם כן <strong>תיובתא</strong> <small>[קושיה חמורה]</small> היא לדעת האומר שחצי נזק קנס הוא!
  ואומרים:  <strong>והלכתא</strong> <small>[וההלכה</small> היא<small>]</small> <strong>פלגא נזקא</strong> <small>[חצי נזק]</small> — <strong>קנסא</strong> <small>[קנס</small> הוא<small>].</small>
 ותוהים: <strong>תיובתא והלכתא</strong> <small>[</small>גם <small>קושיה חמורה</small> כנגדו שלא היה לה תירוץ <small>ו</small>גם <small>הלכה</small> כמותו<small>]?!</small>
 ומשיבים: <strong>אין</strong> <small>[כן],</small> שיש לקושיה חמורה זו תירוץ; <strong>טעמא מאי הויא תיובתא</strong> <small>[מה טעם הריהי קושיה]</small> <strong>משום</strong> ש<strong>לא קתני</strong> <small>[שנה]</small> "כל שאינו משלם <strong>כמו שהזיק</strong> — אינו משלם על פי עצמו".
  אבל יש טעם שלא שנה בלשון זו כאן, שכן <strong>לא פסיקא ליה</strong> <small>[פסוקה,</small> מוחלטת, <small>לו],</small> ואין כלל זה נכון בכל מקרה. כי <strong>כיון דאיכא</strong> <small>[שיש]</small> מקרה של תשלום <strong>חצי נזק</strong> שמשלם עבור <strong>צרורות</strong> שנתזו מרגלי בהמתו והזיקו, <strong>דהלכתא גמירא לה</strong> <small>[שהלכה למודה</small> במסורת <small>היא]</small> בענין זה <strong>דממונא</strong> <small>[שממון]</small> <strong>הוא</strong> ואינו קנס, <strong>משום הכי</strong> <small>[כך]</small> <strong>לא קתני</strong> <small>[שנה]</small> הלכה זו בלשון "משלם כמה שהזיק", אלא שנה לשון "יותר על מה שהזיק" שכלל זה הינו מוחלט.
  ומעירים:  <strong>והשתא דאמרת פלגא נזקא קנסא</strong> <small>[ועכשיו שאומר אתה</small> ש<small>חצי נזק קנס</small> הוא<small>],</small> על כן <strong>האי כלבא דאכל אימרי</strong> <small>[כלב זה שאכל טלאים]</small> <strong>ושונרא דאכלה       תרנגולא</strong> <small>[וחתול שאכל תרנגול]</small> — <strong>משונה הוא,</strong> שכיון שאין דרכם לאכול בעלי חיים גדולים כאלה — אין זה נחשב נזק רגיל של אכילה, כתולדה של אב הנזיקין שן, אלא כעין נזק של קרן, שמשלמים עליו חצי נזק בתם, <strong>ו</strong>לכן <strong>לא מגבינן</strong> <small>[אין אנו גובים]</small> אותו <strong>בבבל,</strong> לפי שאין דנים דיני קנסות בבבל.
 <strong>והני מילי</strong> <small>[ודברים אלה]</small> אמורים דווקא <strong>ב</strong>שאכלו אלה תרנגולים או כבשים <strong>רברבי</strong> <small>[גדולים],</small> <strong>אבל בזוטרי</strong> <small>[בקטנים]</small> — <strong>אורחיה</strong> <small>[דרכו]</small> <strong>הוא</strong> לטרוף, ואינו משונה, והרי זה ככל נזקי שן שמשלם נזק שלם וגובים אותו אף בבבל, כיון שהוא תשלום ממון.
 <strong>ו</strong>אף שאכלו בעלי חיים גדולים, שהוא קנס ואין גובים בבבל — <strong>אי</strong> <small>[אם]</small> <strong>תפס</strong> הניזק מנכסיו של המזיק כדי הנזק — <strong>לא מפקינן מיניה</strong> <small>[אין אנו מוציאים ממנו],</small> שהרי לעצם הענין צודק הוא.
 <strong>ו</strong>כן <strong>אי</strong> <small>[אם]</small> <strong>אמר</strong> הניזק בבית הדין: <strong>קבעו לי זימנא</strong> <small>[זמן]</small> <strong>דאזלינא לארעא דישראל</strong> <small>[כי הולך אני לארץ ישראל]</small> ושם דנים דיני קנסות, ואתבענו שם — <strong>קבעינן ליה</strong> <small>[קובעים אנו לו]</small> זמן, ויתחייב הנתבע ללכת לשם. <strong>ואי</strong> <small>[ואם]</small> <strong>לא אזיל</strong> <small>[ילך]</small> לארץ ישראל — <strong>משמתינן ליה</strong> <small>[מנדים אנו אותו]</small> על שאיננו מציית לבית הדין.
 <strong>ובין כך ובין כך,</strong> בין שתבעו או שתפס ממנו, ובין שלא עשה כן, <strong>משמתינן ליה</strong> <small>[מנדים אנו אותו]</small> <strong>עד דמסלק הזיקא</strong> <small>[שיסלק את ההיזק</small> המזיק שברשותו<small>].</small>
 ודבר זה נעשה <strong>מ</strong>שום דברי <strong>ר' נתן. דתניא</strong> [<small>שכן שנינו</small> בברייתא], <strong>ר' נתן אומר: מניין שלא יגדל אדם כלב רע</strong> הנושך אחרים <strong>בתוך ביתו,</strong> <strong>ואל יעמיד</strong> אדם <strong>סולם רעוע בתוך ביתו</strong> — <strong>תלמוד לומר: "</strong>ו<strong>לא תשים דמים בביתך"</strong> (דברים כב, ח), שאסור לאדם להניח בביתו דבר שיש בו סכנה, וכל מי שיש ברשותו דבר המזיק לאחרים חובתו היא לסלק אותו, ולפיכך אם אינו עושה כן בית הדין כופה אותו על ידי נידוי לעשות כן.
 <big>א משנה</big> <strong>חמשה תמין וחמשה מועדין</strong> הם. כיצד?
 <strong>הבהמה אינה מועדת לא ליגח</strong> בקרניה, <strong>ולא ליגוף</strong> (לדחוף בגופה), <strong>ולא לשוך, ולא לרבוץ</strong> על חפצים ולשוברם, <strong>ולא לבעוט</strong> בכוונה בהם. אלה הן חמש פעולות שאם עשתה אותן הבהמה והזיקה — הבעלים משלמים רק מחצית הנזק עד שינהגו בכך שלוש פעמים. ואלה הם חמישה תמים.
  חמישה מועדים: <strong>השן מועדת</strong> לעולם <strong>לאכול את הראוי לה. ו</strong>כן <strong>הרגל מועדת לשבור בדרך הילוכה. ושור המועד</strong> שכבר העידו בו שנגח כמה פעמים הרי זה מועד. <strong>ו</strong>כן <strong>שור המזיק ברשות הניזק</strong> דינו כמועד. <strong>והאדם</strong> שהזיק דינו תמיד כמועד. הרי אלה חמישה מועדים, שדינם אף בפעם הראשונה שהזיקו לשלם את מלוא תשלום הנזק.
  ואף <strong>הזאב והארי והדוב והנמר והברדלס והנחש</strong> שהם חיות פרא <strong>הרי אלו מועדין</strong> מתחילה, ואם הזיקו לבעלי חיים או לבני אדם אף בפעם הראשונה משלם הכל. <strong>ר' אלעזר אומר: בזמן שהן בני תרבות</strong> שגידלם אדם בביתו — <strong>אינן מועדין</strong> מתחילתם, אלא אם כן כבר הועדו שהם מזיקים. <strong>ו</strong>הכל מודים ש<strong>הנחש מועד לעולם.</strong>
 <big>ב גמרא</big> ומבררים את משנתנו, <strong>מדקתני</strong> <small>[מ</small>מה <small>ששנה]</small> במשנתנו: <strong>השן מועדת לאכול</strong> — <strong>מכלל</strong> הדברים נלמד ש<strong>בחצר הניזק עסקינן</strong> <small>[עוסקים אנו],</small> שהרי ברשות הרבים פטורים על נזקי שן. <strong>וקתני</strong> <small>[ושנה]</small> בנזקי קרן: <strong>בהמה אינה מועדת</strong> ליגח וכיוצא בו, משמע שאף שאין המזיק חייב <strong>לשלם</strong> את הנזק <strong>כוליה</strong> <small>[כולו],</small> <strong>אבל חצי נזק משלמת</strong> כדין התם, ואם כן משנתנו
 <strong>מני</strong> <small>[</small>כדעת <small>מי היא]?</small> כדעת <strong>רבנן</strong> <small>[חכמים]</small> <strong>היא, דאמרי</strong> <small>[ש</small>הם <small>אומרים]</small> <strong>משונה קרן</strong> שאפילו <strong>בחצר הניזק, חצי נזק הוא</strong> ש<strong>משלם</strong> ולא יותר.
  ואולם <strong>אימא סיפא</strong> <small>[אמור</small> את <small>סופה</small> של המשנה<small>]</small> שנאמר בה: <strong>שור המועד ושור המזיק ברשות הניזק, והאדם,</strong> דינם כמועדים ומשלמים נזק שלם. משמע ששור ברשות הניזק משלם את הכל, <strong>אתאן</strong> <small>[הגענו]</small> איפוא <strong>ל</strong>דעת <strong>ר' טרפון,</strong> ש<strong>אמר: משונה קרן בחצר הניזק, נזק שלם הוא</strong> ש<strong>משלם.</strong>
 ואם כן האם נאמר שמשנתנו אינה אחידה, <strong>רישא</strong> <small>[תחילתה]</small> כדעת <strong>רבנן</strong> <small>[חכמים],</small> <strong>וסיפא</strong> <small>[וסופה]</small> <strong>ר' טרפון?</strong>
 ומשיבים: אף שתמוה הדבר <strong>אין</strong> <small>[כן</small> הוא<small>],</small> <strong>דהאמר ליה</strong> <small>[שהרי אמר לו]</small> <strong>שמואל לרב יהודה: שיננא</strong> <small>[גדול השיניים],</small> <strong>שבוק מתניתין ותא אבתראי</strong> <small>[עזוב</small> את <small>משנתנו</small> לתרץ אותה כשיטת חכם אחד, <small>ולך אחרי]</small> לפי מה שאני מפרש לך אותה, כי <strong>רישא רבנן וסיפא</strong> <small>[תחילתה</small> כדעת <small>חכמים וסופה]</small> כדעת <strong>ר' טרפון,</strong> ומשום כך אין הלכה כמשנה זו בשלמותה. זו היתה שיטת שמואל.
  ואילו <strong>ר' אלעזר משמיה</strong> <small>[משמו]</small> של <strong>רב אמר:</strong>
## דף טז.
 כל משנתנו זו <strong>כולה</strong> כדעת <strong>ר' טרפון היא, רישא</strong> <small>[תחילת</small> המשנה<small>]</small> מדברת <strong>בחצר</strong> השייכת לשני שותפים, <strong>המיוחדת לפירות</strong> רק <strong>לאחד מהן</strong> מן השותפים, שרק הוא רשאי להכניס שם פירות, <strong>ולזה ולזה,</strong> לשני השותפים, היא מיוחדת <strong>ל</strong>הכניס <strong>שורים</strong> שלהם, <strong>דלגבי</strong> <small>[שאצל]</small> נזקי <strong>שן הויא לה</strong> <small>[הרי היא]</small> נחשבת <strong>חצר הניזק,</strong> שהרי לענין הפירות החצר מיוחדת רק לו, ולכן המזיק חייב בכל נזקי שן בחצר הניזק. <strong>ולגבי</strong> <small>[ואצל]</small> נזקי <strong>קרן הויא</strong> <small>[הרי היא]</small> נחשבת <strong>רשות הרבים,</strong> ולכן דינו כדין קרן ברשות הרבים (שאף לדעת ר' טרפון יש בה הבדל בין תם למועד).
 <strong>אמר רב כהנא: אמריתה לשמעתא קמיה</strong> <small>[אמרתי את השמועה,</small> הדיון, <small>הזו לפני]</small> <strong>רב זביד מנהרדעא,</strong> <strong>ואמר לי: מי מצית מוקמת לה</strong> <small>[האם יכול אתה להעמיד,</small> להסביר, <small>אותה]</small> את המשנה <strong>כולה כ</strong>שיטת <strong>ר' טרפון?</strong> <strong>הקתני</strong> <small>[הרי שנה</small> במשנה<small>]:</small> <strong>השן מועדת לאכול את הראוי לה,</strong> ונדייק: דווקא <strong>ראוי לה</strong> — <strong>אין</strong> <small>[כן]</small> דינה כמועד לשלם נזק שלם, אבל אכלה את <strong>שאין ראוי לה</strong> — <strong>לא,</strong> אינה מועדת, ואינו משלם נזק שלם כמועד, אלא חצי נזק כתם.
 <strong>ואי</strong> <small>[ואם]</small> סבור אתה כי משנתנו כולה <strong>כ</strong>שיטת <strong>ר' טרפון</strong> היא — קשה הדבר, שכן <strong>האמר</strong> <small>[הרי אמר]</small> ר' טרפון: <strong>משונה קרן בחצר הניזק</strong> ש<strong>נזק שלם</strong> הוא <strong>משלם.</strong> ולפי שיטה זו, כל מה שמזיקה הבהמה בחצר הניזק גם אם הוא נזק משונה כגון שבהמה אוכלת את שאינו ראוי לה — אף על פי כן חייב לשלם הכל!
 <strong>אלא,</strong> יש לדחות את מה שאמרנו, ואם רצוננו לפרש את המשנה כולה לפי שיטה אחת צריך לומר כי <strong>לעולם</strong> כשיטת <strong>רבנן</strong> <small>[חכמים]</small> <strong>היא,</strong> <strong>וחסורי מחסרא והכי קתני</strong> <small>[וחסרה</small> היא המשנה <small>וכך יש לשנותה]:</small> <strong>חמשה תמים הן, ואם הועדו</strong> — <strong>חמשתן מועדין</strong> והם דיני הנגיחה והנגיפה וכו' שהם הקרן ותולדותיה, ואלו חייבים חצי נזק אם הזיקו ברשות הרבים.
  עד כאן הלכה אחת, <strong>ו</strong>מכאן מתחילה הלכה נוספת: <strong>שן ורגל מועדין מתחילתן. והיכן העדתן,</strong> כלומר, באיזה מקום אומרים אנו שהם מועדים ומשלמים נזק שלם — הרי זה <strong>בחצר הניזק.</strong> שאין להבין את עניין "ושור המזיק ברשות הניזק" כענין לעצמו, אלא כהשלמת התיאור של השן והרגל.
 <strong>מתקיף לה</strong> <small>[מקשה עליה]</small> על הסבר זה <strong>רבינא: הא קתני לקמן</strong> <small>[הרי שנה לפנינו]</small> במשנה להלן: <strong>שור המזיק ברשות הניזק כיצד,</strong> ושם מדובר בקרן ברשות הניזק. ומעתה <strong>אי אמרת בשלמא איירי</strong> <small>[נניח אם אתה אומר</small> שכבר <small>מדובר]</small> <strong>בה,</strong> בהלכה זו, בקיצור במשנה שלנו, <strong>משום הכי</strong> <strong>קתני</strong> <small>[כך שנה]</small> <strong>"כיצד",</strong> שלשון "כיצד" משמעה שבא עתה לבאר דברים שנאמרו קודם בקיצור, ועתה הוא בא לפרטם. <strong>אלא אי אמרת</strong> <small>[אם אומר אתה]</small> ש<strong>לא איירי</strong> <small>[דובר]</small> <strong>בה,</strong> בהלכה זו, כלל, אם כן <strong>מאי</strong> <small>[מה</small> פירוש<small>]</small> הלשון <strong>"כיצד"?</strong> הלא לא הזכיר הלכה זו כלל במשנה קודמת!
 <strong>אלא,</strong> יש לדחות את מה שאמרנו, <strong>אמר רבינא: חסורי מחסרא והכי קתני</strong> <small>[חסרה</small> היא המשנה <small>וכך יש לשנותה]:</small> <strong>חמשה תמים הן, ואם הועדו</strong> — <strong>חמשתן מועדין.</strong>
 <strong>ושן ורגל מועדין</strong> הן <strong>מתחילתן. וזהו שור המועד</strong> לדעת הכל. <strong>ו</strong>אילו לגבי <strong>שור המזיק ברשות הניזק</strong> — <strong>מחלוקת ר' טרפון ורבנן</strong> היא אם נחשב כמועד. <strong>ויש מועדין אחרים כיוצא באלו</strong> שהם מועדים מתחילתם, והם: <strong>הזאב, והארי, והדוב, והברדלס, והנמר, והנחש,</strong> שגם בהם יש מחלוקת ר' אלעזר וחכמים.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]</small> כפי שהסביר רבינא את הדברים: <strong>חמשה תמים הן, ואם הועדו</strong> — <strong>חמשתן מועדין. ושן ורגל מועדין מתחילתן. וזהו שור המועד. ושור המזיק ברשות הניזק</strong> — <strong>מחלוקת ר' טרפון ורבנן. ויש מועדין אחרים כיוצא באלו: הזאב, והארי,</strong> ו<strong>הדוב, והנמר, והברדלס, והנחש.</strong>
 <strong>איכא דרמו לה מירמא</strong> <small>[יש שהיו משליכים זאת,</small> מראים סתירה<small>],</small> שהגיעו לאותה מסקנה פרשנית על ידי תירוץ של סתירה שבדברים, ובאופן זה: <strong>תנן</strong> <small>[שנינו</small> במשנה<small>]</small> בתחילתה: <strong>חמשה תמים וחמשה מועדים.</strong> ויש לשאול: <strong>ותו ליכא</strong> <small>[ועוד</small> מועדים <small>אין]?</small> <strong>והאיכא</strong> <small>[והרי יש]</small> <strong>הזאב,</strong> ו<strong>הארי, והדוב, והנמר, והברדלס, והנחש</strong> שהוזכרו במשנתנו!
 <strong>ומשני</strong> <small>[ומתרץ]</small> קושיה זו, <strong>אמר רבינא: חסורי מחסרא והכי קתני</strong> <small>[חסרה</small> היא המשנה <small>וכך יש לשנותה]:</small> <strong>חמשה תמים הן, ואם הועדו</strong> — <strong>חמשתן מועדין. ושן ורגל מועדין מתחילתן. וזהו שור המועד. ושור המזיק ברשות הניזק</strong> — <strong>מחלוקת ר' טרפון ורבנן. ויש מועדין אחרים כיוצא באלו: הזאב, והארי, הדוב, והנמר, והברדלס, והנחש.</strong>
 <big>א</big> <strong>ו</strong>עוד שנינו במשנה שהבהמה <strong>לא</strong> מועדת <strong>לרבוץ. אמר ר' אלעזר: לא שנו אלא</strong> לרבוץ על גבי <strong>פכין</strong> (כלים) <strong>גדולים, אבל</strong> לרבוץ על <strong>פכין קטנים</strong> — <strong>אורחיה</strong> <small>[דרכו]</small> <strong>הוא.</strong>
 ומציעים: <strong>לימא מסייע ליה</strong> <small>[האם לומר</small> שאפשר <small>לסייע לו]</small> מן הברייתא ששנינו בה: <strong>הבהמה מועדת להלך כדרכה ולשבר ולמעך את האדם ואת הבהמה ואת הכלים,</strong> משמע שהיא מועדת למעך כלים ברביצתה. ואם כן נדייק מכאן שבסוג מיוחד של כלים — כלים קטנים, דרכה בכך.
  ומשיבים: זו אינה הוכחה,  <strong>דלמא</strong> <small>[שמא]</small> היתה הכוונה שדרכה לשבר כלים <strong>מן הצד,</strong> ששוברת כלים הנמצאים בצדה בדרך הליכתה, אבל אין זה מדרכה לרבוץ עליהם.
 <strong>איכא דאמרי</strong> <small>[יש שאומרים]</small> דיון זה בגירסה אחרת, <strong>אמר ר' אלעזר: לא תימא</strong> <small>[אל תאמר]</small> דווקא <strong>פכין גדולים הוא</strong> שאינה מועדת להם, משום <strong>דלאו אורחיה</strong> <small>[שאין דרכו]</small> של השור לרבוץ עליהם, <strong>אבל פכין קטנים אורחיה</strong> <small>[דרכו]</small> <strong>הוא</strong> ויהא מועד עליהם. <strong>אלא אפילו פכין קטנים נמי לאו אורחיה הוא</strong> <small>[גם כן אין זה דרכו].</small>
 <strong>מיתיבי</strong> <small>[מקשים</small> על כך<small>]:</small> והרי שנינו שהבהמה מועדת <strong>למעך את האדם ואת הבהמה ואת הכלים!</strong>
 <strong>אמר ר' אלעזר: דלמא</strong> <small>[שמא]</small> מדובר שם <strong>מן הצד.</strong>
 <strong>איכא דרמי לה מירמא</strong> <small>[יש שהיו משליכים זאת,</small> מראים סתירה<small>],</small> שהגיעו למסקנה להלכה שאמר ר' אלעזר על ידי שהביאו סתירה ותירצוה. <strong>תנן</strong> <small>[שנינו]</small> במשנתנו שאין הבהמה מועדת <strong>לרבוץ,</strong> ויש לשאול שכן <strong>והתניא</strong> <small>[והרי שנויה</small> ברייתא<small>]:</small> <strong>ולמעך את האדם ואת הבהמה ואת הכלים!</strong> על כך <strong>אמר ר' אלעזר: לא קשיא</strong> <small>[אין</small> זה <small>קשה],</small> <strong>כאן</strong> במשנתנו מדובר <strong>בפכין גדולים</strong> שאין זה דרכה לרבוץ עליה, <strong>כאן</strong> בברייתא מדובר <strong>בפכין קטנים</strong> שדרכה לרבוץ עליהם.
 <big>ב</big> במשנתנו שנינו רשימה של חיות שהן מועדות מתחילתן, <strong>הזאב, והארי,</strong> והדוב, והנמר, והברדלס. ושואלים: <strong>מאי</strong> <small>[מה</small> טיבה<small>]</small> של חיה זו ששמה <strong>ברדלס? אמר רב יהודה:</strong> זו החיה הקרויה <strong>נפרזא.</strong> ושואלים: <strong>מאי</strong> <small>[מה</small> היא<small>]</small> <strong>נפרזא</strong> זו? <strong>אמר רב יוסף: אפא</strong> <small>[צבוע].</small>
 <strong>מיתיבי</strong> <small>[מקשים]:</small> והלא מצאנו בברייתא כתוספת לרשימה שבמשנתנו, <strong>ר' מאיר אומר: אף הצבוע, ר' אלעזר אומר: אף הנחש. ואמר רב יוסף: צבוע זו אפא.</strong> וכיצד הוא אומר כאן שאפא הוא ברדלס!
  ומשיבים:  <strong>לא קשיא</strong> <small>[אין</small> זה <small>קשה],</small> גם במשנה וגם בברייתא מדובר על אפא = צבוע, <strong>כאן</strong> — <strong>בצבוע זכר, כאן</strong> — <strong>בצבוע נקיבה.</strong>
 ומנין לנו שצבוע זכר הוא דבר לעצמו — <strong>דתניא</strong> <small>[ששנוייה</small> ברייתא<small>]:</small> <strong>צבוע זכר לאחר שבע שנים נעשה עטלף, עטלף לאחר שבע שנים נעשה ערפד, ערפד לאחר שבע שנים נעשה קימוש</strong> (עשב רע), <strong>קימוש לאחר שבע שנים נעשה חוח</strong> (קוץ), <strong>חוח לאחר שבע שנים נעשה שד.</strong> ו<strong>שדרו של אדם</strong> שמת — <strong>לאחר שבע שנים נעשה נחש.</strong> ומעירים: <strong>והני מילי</strong> <small>[ודברים אלה]</small> אמורים באדם ש<strong>לא כרע ב"מודים"</strong> שבתפילת עמידה, שאז הופכת שדרתו להיות נחש. ואם כן, מכיון שיש הבדל בין צבוע זכר לצבוע נקבה אפשר לומר שמשנתנו מדברת בצבוע נקבה, ובא ר' מאיר להוסיף אף את הזכר.
 <strong>אמר מר</strong> <small>[החכם]</small> בברייתא, <strong>ר' מאיר אומר: אף הצבוע</strong>
## דף טז:
 <strong>ר' אלעזר אומר: אף הנחש,</strong> ומשמע שגם הוא מסכים ששאר החיות מועדות הן, אלא שמוסיף עליהן את הנחש. ומקשים: <strong>והא אנן תנן</strong> <small>[והרי אנו שנינו]</small> במשנתנו: <strong>ר' אלעזר אומר בזמן שהן בני תרבות אינן מועדים, והנחש מועד לעולם,</strong> הרי שלדעת ר' אלעזר שאר החיות אינן מועדות!
  ומתרצים:  <strong>תני</strong> <small>[שנה]</small> כך, ר' אלעזר אומר: <strong>נחש,</strong> כלומר, רק הנחש, הוא המועד לעולם.
 <big>א</big> ובקשר לאמור במשנתנו כי הארי הריהו מועד מתחילתו, <strong>אמר שמואל: ארי</strong> השייך לאדם מסויים, שהזיק בהיותו <strong>ברשות הרבים,</strong> אם היה זה באופן ש<strong>דרס ואכל,</strong> כלומר, שהמם תחילה את הבהמה במכה, ואחר כך נשך ממנה ואכלה — <strong>פטור</strong> הבעלים. אולם אם תחילה <strong>טרף</strong> אותה בשיניו והרגה <strong>ו</strong>אחר כך <strong>אכל</strong> אותה — <strong>חייב.</strong>
 ומסבירים: אם <strong>דרס ואכל</strong> — <strong>פטור, כיון דאורחיה למידרס</strong> <small>[שדרכו לדרוס]</small> <strong>הוה ליה</strong> <small>[הרי הוא]</small> <strong>כמו</strong> בהמה <strong>שאכלה פירות וירקות, דהוה ליה</strong> <small>[שהרי הוא]</small> נזק <strong>שן ברשות הרבים, ופטור.</strong> ואילו <strong>טרף</strong> — <strong>לאו אורחיה</strong> <small>[לא דרכו]</small> <strong>הוא</strong> זה, ונזק בלתי רגיל שעושה בעל חיים מדעתו — קרן הוא וברשות הרבים חייב.
  ושואלים:  <strong>למימרא</strong> <small>[האם</small> ניתן <small>לומר]</small> מכאן ש<strong>טריפה לאו אורחיה הוא</strong> <small>[אין זה דרכו]?</small> <strong>והכתיב</strong> <small>[והרי נאמר]</small> <strong>"אריה טרף בדי גרותיו"</strong> (נחום ב, יג), משמע שארי טורף! ומשיבים: הכוונה היא <strong>בשביל גורותיו,</strong> ובשבילם הוא הורג תחילה ומביא את הטרף. ומקשים: והלא נאמר <strong>"ומחנק ללבאתיו"</strong> (נחום ב, יג)! ומסבירים: הכוונה היא גם כן <strong>בשביל לבאותיו</strong> הוא עושה כן, שחונק את טרפו, אבל אין זה דרכו לעצמו. ומקשים: והלא נאמר שם <strong>"וימלא טרף חריו"!</strong> ומשמע שמביא טריפה שהרג עבור עצמו! ומשיבים: הכוונה היא — <strong>בשביל חוריו,</strong> כלומר, בשביל גוריו הנמצאים שם. ומקשים: והרי נאמר שם <strong>"ומענתיו טרפה",</strong> כלומר, שמביאו למעונו טריפה, שהרגה קודם! ומסבירים: אף כאן כוונת הכתוב היא שטורף רק <strong>בשביל מעונותיו</strong> להביא לגוריו.
 ומקשים: <strong>והתניא</strong> <small>[והרי שנויה</small> ברייתא<small>]</small> בקשר לנזקי שן: <strong>וכן חיה שנכנסה לחצר הניזק,</strong> אם <strong>טרפה בהמה ואכלה בשר</strong> — <strong>משלם נזק שלם,</strong> ומשמע אם כן שדרכה לטרוף ולאכול, ולכן חייב בתשלום נזק שלם, ככל שן!
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — באופן <strong>שטרפה</strong> והרגה כדי <strong>להניח</strong> את הטרף לאחר מכן, ודבר זה הוא דרכה של חיה, ולכן דינו כדין שן. ומקשים: <strong>הא</strong> <small>[הרי]</small> <strong>"אכלה" קתני</strong> <small>[שנה]</small> ולא שהניחה! ומשיבים: <strong>בשנמלכה ואכלה,</strong> שמתחילה טרפה כדי להניח, ואחר כך נמלכה ואכלה ממנו.
  ושואלים:  <strong>מנא ידעינן</strong> <small>[מניין אנו יודעים]</small> שאכן נמלכה החיה ומשום כך אנו מחייבין את בעליה בתשלום הנזק? <strong>ועוד,</strong> בהלכה זו של <strong>שמואל נמי</strong> <small>[גם כן],</small> <strong>דלמא הכי</strong> <small>[שמא כך]</small> <strong>הוא</strong> שהארי טרף על מנת להניח ונמלך לאחר מכן ואכל, ואם כן מדוע נחייבו ברשות הרבים כדין קרן?
 <strong>אמר רב נחמן בר יצחק: לצדדין קתני</strong> <small>[שנה].</small> כלומר, את הברייתא יש להבין לא כהמשך אחד, אלא כפסק הלכה הנחלק לשני צדדים שונים, וכך יש לשנות: בהמה <strong>שטרפה להניח, או דרסה ואכלה</strong> — <strong>משלמת נזק שלם.</strong>
 <strong>רבינא אמר: כי קא אמר</strong> <small>[כאשר אומר]</small> <strong>שמואל</strong> שארי שטרף אין זו דרכו, הרי זה <strong>בארי תרבות</strong> שגודל בין בני אדם, <strong>ואליבא</strong> <small>[ועל פי שיטתו]</small> של <strong>ר' אלעזר,</strong> ש<strong>אמר</strong> שארי כזה <strong>לאו אורחיה</strong> <small>[אין</small> זה <small>דרכו]</small> לטרוף.
  ומקשים:  <strong>אי הכי</strong> <small>[אם כך]</small> שמדובר בארי תרבות שאינו מועד כלל לתקוף, אם כן <strong>אפילו</strong> אם <strong>דרסה נמי ליחייב</strong> <small>[גם כן שיתחייב]</small> עליה ברשות הרבים, שהרי אין זו דרכו, ואין לכך דין שן אלא דין קרן!
 <strong>אלא</strong> הסברו של <strong>רבינא לאו</strong> <small>[לא]</small> על דברי <strong>שמואל אתמר</strong> <small>[נאמר],</small> <strong>אלא אמתניתא</strong> <small>[על הברייתא].</small> וכך יש להבין: <strong>כי תני מתניתא</strong> <small>[כאשר שנה</small> את ה<small>ברייתא]</small> בחיה שנכנסה לחצר הניזק שמשלם נזק שלם, אין זה משום שדרכה לטרוף, אלא מדובר <strong>בארי תרבות, ואליבא</strong> <small>[ולפי שיטתו]</small> של <strong>ר' אלעזר</strong> ש<strong>אמר: לאו אורחיה</strong> <small>[אין זה דרכו].</small>
 ומקשים: <strong>אי הכי</strong> <small>[אם כך]</small> שאין זה דרכו, רק <strong>חצי נזק בעי לשלומי</strong> <small>[יצטרך לשלם]</small> כדין קרן, ולא נזק שלם! ומשיבים: מדובר כאן בבעל חיים <strong>דאייעד</strong> <small>[שנעשה מועד]</small> לכך.
  ושואלים:  <strong>אי הכי, מאי האי דקתני לה</strong> <small>[אם כך, מה זה ששנה אותה,</small> את ההלכה הזו<small>]</small> <strong>גבי</strong> <small>[אצל]</small> <strong>תולדה</strong> של <strong>שן</strong> שהיא מועדת לעולם? שהרי לפי הסבר זה <strong>גבי</strong> <small>[אצל]</small> <strong>תולדה</strong> של <strong>קרן בעי למיתנייה</strong> <small>[צריך</small> היה <small>לשנות אותה]!</small> ומעירים: אכן, <strong>קשיא</strong> <small>[קשה]</small> הדבר לפי פירוש זה.
 <big>ב משנה</big> <strong>מה בין</strong> תשלומי נזקי שור <strong>תם ל</strong>תשלום נזקי <strong>מועד?</strong>
 — <strong>אלא שהתם משלם חצי נזק מגופו</strong> של השור, <strong>ו</strong>אילו ה<strong>מועד משלם נזק שלם מן העלייה,</strong> מנכסיו של בעל השור.
 <big>ג גמרא</big> ומבררים את המשנה: <strong>מאי</strong> <small>[מה</small> פירוש<small>]</small> <strong>"עלייה"? אמר ר' אלעזר:</strong> הכוונה היא <strong>במעולה שבנכסיו,</strong> כלומר, משלם מן העידית שבנכסיו.
 <strong>וכן הוא אומר: "וישכב יחזקיהו עם אבתיו ויקברהו במעלה קברי בני דויד"</strong> (דברי הימים ב לב, לג), <strong>ואמר ר' אלעזר:</strong> מה פירוש <strong>"במעלה"</strong> — <strong>אצל מעולים שבמשפחה, ומאן נינהו</strong> <small>[ומי הם]</small> — <strong>דוד ושלמה.</strong>
 כיון שהזכרנו דברים אלה ביחס לקברי בני דוד, מביאים פסוק דומה לו, שנאמר בקבורת המלך אסא: <strong>"ויקברהו בקברתיו אשר כרה לו בעיר דויד וישכיבהו במשכב אשר מלא בשמים וזנים"</strong> (דברי הימים ב טז, יד), <strong>מאי</strong> <small>[מה</small> פירוש<small>]</small> <strong>"בשמים וזנים"? ר' אלעזר אמר:</strong> כוונתו <strong>זיני זיני</strong> <small>[מינים מינים],</small> סוגים שונים של בשמים, <strong>ר' שמואל בר נחמני אמר:</strong> כוונתו <strong>בשמים</strong> כאלה <strong>שכל המריח בהן בא לידי זימה</strong> (זנות), ולכן נקראים "זנים". כיון שהוזכרה מחלוקת בין ר' אלעזר ור' שמואל בר נחמני בפירוש המקראות, מביאים עוד מחלוקת דומה ביניהם.
  נאמר בדברי ירמיה הנביא, כאשר ביקש מה' לענוש את רודפיו <strong>"כי כרו שוחה ללכדני ופחים טמנו לרגלי"</strong> (ירמיה יח, כב), ונחלקו מהו עניינה של מלכודת זו, <strong>ר' אלעזר אמר:</strong> כוונתו <strong>שחשדוהו מזונה, ר' שמואל בר נחמני אמר: שחשדוהו מאשת איש.</strong>
 ושואלים: <strong>בשלמא למאן דאמר</strong> <small>[נניח ל</small>דעת <small>מי שאומר]</small> <strong>שחשדוהו מזונה</strong> — <strong>היינו דכתיב</strong> <small>[זהו שנאמר]</small> <strong>"כי שוחה עמקה זונה"</strong> (משלי כג, כז) שכן "שוחה" הוא כינוי לזונה. <strong>אלא למאן דאמר</strong> <small>[ל</small>דעת <small>מי שאומר]</small> <strong>שחשדוהו מאשת איש, מאי</strong> <small>[מה</small> לשון<small>]</small> <strong>"שוחה"</strong> שנאמרה כאן? ומשיבים: <strong>אטו</strong> <small>[וכי]</small> <strong>אשת איש</strong> המזנה עם זר <strong>מי נפקא</strong> <small>[האם</small> היא <small>יוצאת]</small> <strong>מכלל זונה?</strong>
 ושואלים מצד אחר: <strong>בשלמא למאן דאמר</strong> <small>[נניח ל</small>דעת <small>מי שאומר]</small> <strong>שחשדוהו מאשת איש</strong> — <strong>היינו דכתיב</strong> <small>[זהו שנאמר]</small> <strong>"ואתה ה' ידעת את כל עצתם עלי למות"</strong> (ירמיה יח, כג), כלומר, שזממו עליו דברים שחייבים עליהם מיתה, שהחשידוהו שבא על אשת איש, ועונשו של זה מיתה. <strong>אלא למאן דאמר</strong> <small>[ל</small>דעת <small>מי שאומר]</small> <strong>שחשדוהו מזונה</strong> — <strong>מאי</strong> <small>[מה</small> פירוש<small>]</small> <strong>"למות"?</strong> הלא על זונה אין חייבים עונש מיתה! ומשיבים: הכוונה היא כפשוטו <strong>שהשליכוהו לבאר טיט.</strong>
 <strong>דרש רבא: מאי דכתיב</strong> <small>[מהו שנאמר]</small> באותו ענין <strong>"</strong>ו<strong>יהיו מכשלים לפניך בעת אפך עשה בהם"</strong> (ירמיה יח, כג)? — כוונתו: <strong>אמר ירמיה לפני הקדוש ברוך הוא: רבונו של עולם, אפילו בשעה שעושין צדקה</strong> — <strong>הכשילם בבני אדם שאינן מהוגנים</strong> שהם רמאים ואינם צריכים לצדקה, <strong>כדי שלא יקבלו עליהן שכר</strong> על הצדקה שעשו, שיתברר שאף מצוות צדקה לא היתה בכך. ושוב לענין קבורתו של המלך חזקיהו.
  נאמר בענין זה <strong>"וכבוד עשו לו במותו"</strong> (דברי הימים ב לב, לג) — <strong>מלמד שהושיבו ישיבה על קברו</strong> שיעסקו שם בתורה לכבודו.
 <strong>פליגי בה</strong> <small>[נחלקו בכך]</small> <strong>ר' נתן ורבנן</strong> <small>[חכמים]</small> כיצד היה הדבר, <strong>חד</strong> <small>[אחד</small> מהם<small>]</small> <strong>אמר:</strong> <strong>שלשה</strong> ימים ישבו,
## דף יז.
 <strong>וחד</strong> <small>[ואחד</small> מהם<small>]</small> <strong>אמר</strong> <strong>שבעה</strong> ימים ישבו, <strong>ואמרי לה</strong> <small>[ויש אומרים]</small> <strong>שלשים</strong> ימים ישבו ועסקו בתורה לכבודו.
  ועוד <strong>תנו רבנן</strong> <small>[שנו חכמים]</small> בברייתא: <strong>"וכבוד עשו לו במותו"</strong> — <strong>זה חזקיה מלך יהודה,</strong> ומה היה אותו הכבוד? <strong>שיצאו לפניו</strong> לפני מיטתו בקבורתו <strong>שלשים וששה</strong> (כמנין "לו") <strong>אלף</strong> אנשים <strong>חלוצי כתף,</strong> כלומר, שהורידו את הטלית מכתף אחת שלהם לסימן אבילות, שכל אלה היו מלוויו ומכבדיו, אלו <strong>דברי ר' יהודה.</strong>
 <strong>אמר ליה</strong> <small>[לו]</small> <strong>ר' נחמיה: והלא לפני אחאב עשו כן</strong> שהוא כבוד שעושים לכל מלך, ואינו מיוחד לאדם גדול וצדיק כחזקיה!
 <strong>אלא</strong> כבוד זה היה: <strong>שהניחו ספר תורה על מטתו, ואמרו: קיים זה,</strong> חזקיה, כל <strong>מה שכתוב</strong> <strong>בזה</strong> בספר התורה.
 ושואלים: <strong>והאידנא נמי עבדינן הכי</strong> <small>[והרי עכשיו גם כן עושים כך]</small> לתלמיד חכם שנפטר, ומה ייחודו של הכבוד שעשו לחזקיה! ומשיבים: עכשיו <strong>אפוקי מפקינן, אנוחי לא מנחינן</strong> <small>[להוציא</small> ספר תורה <small>מוציאים</small> אנו, אבל <small>להניחו</small> על מטתו <small>אין אנו מניחים].</small> <strong>ואיבעית אימא</strong> <small>[ואם תרצה אמור]:</small> <strong>אנוחי נמי מנחינן</strong> <small>[להניח</small> ספר תורה על מטתו <small>גם כן מניחים אנו]</small> כפי שעשו אצל חזקיה, ואולם <strong>"קיים</strong> זה מה שכתוב בזה <strong>"</strong><strong>לא אמרינן</strong> <small>[אין אנו אומרים]</small> עתה.
 מסופר, <strong>אמר רבה בר בר חנה: הוה אזילנא בהדיה</strong> <small>[הייתי הולך עם]</small> <strong>ר' יוחנן למשאל שמעתא</strong> <small>[לשאול</small> בענין <small>שמועה,</small> סוגיה זו<small>],</small> <strong>כי הוה עייל</strong> <small>[כאשר היה נכנס]</small> <strong>לבית הכסא והוה בעינא מיניה מלתא</strong> <small>[והיינו שואלים אותו דבר]</small> כשיצא, <strong>לא פשיט לן</strong> <small>[היה פותר לנו]</small> השאלה מייד, אלא המתין <strong>עד דמשי ידיה</strong> <small>[שהיה רוחץ ידיו]</small> <strong>ומנח</strong> <small>[ומניח]</small> <strong>תפילין ומברך, והדר אמר לן</strong> <small>[ואחר כך היה אומר לנו],</small> וכך אמר לנו בענין זה: <strong>אפילו "קיים" אמרינן</strong> <small>[אומרים אנו]</small> עכשיו על מיתתו של אדם חשוב, אבל <strong>"לימד</strong> זה מה שכתוב בזה <strong>"</strong><strong>לא אמרינן</strong> <small>[אין אנו אומרים],</small> ודבר זה אמרו רק על חזקיה.
  ושואלים:  <strong>והאמר מר</strong> <small>[והרי אמר החכם]:</small> <strong>גדול תלמוד תורה שהתלמוד מביא לידי מעשה,</strong> משמע שמעשה עדיף מלימוד, ואם אומרים אנו על אדם שקיים תורה — הרי בכלל זה גם שלימד אותה! ומשיבים: <strong>לא קשיא</strong> <small>[אינו קשה]:</small> <strong>הא</strong> <small>[זה]</small> — <strong>למיגמר</strong> <small>[ללמוד],</small> אז גדול המעשה מן הלימוד, <strong>הא</strong> <small>[זה]</small> — <strong>לאגמורי</strong> <small>[ללמד]</small> תורה לאחרים — גדולה הוראת התורה יותר מקיומה.
 <big>א</big> כתוב שהובא לענין הלכה בראש הפרק (לעיל בבא קמא ב,ב), מסיימים בו את הפרק בדרכי מוסר. <strong>אמר ר' יוחנן משום</strong> <small>[בשם]</small> <strong>ר' שמעון בן יוחאי: מאי דכתיב</strong> <small>[מהו שנאמר]</small> <strong>"אשריכם זרעי על כל מים משלחי רגל השור והחמור"</strong> (ישעיה לב, כ)? ללמדנו ש<strong>כל העוסק בתורה ובגמילות חסדים זוכה לנחלת שני שבטים.</strong>
 ומבארים את הדרשה: מניין שמדובר בעוסקים בתורה ובגמילות חסדים — <strong>שנאמר: "אשריכם זרעי", ואין</strong> הכוונה בלשון <strong>"זריעה" אלא</strong> ל<strong>צדקה, שנאמר: "זרעו לכם לצדקה (ו)קצרו לפי חסד"</strong> (הושע י, יב) <strong>ואין מים אלא תורה, שנאמר: "הוי כל צמא לכו למים"</strong> (ישעיה נה, א), משמע ש"זורעי על כל מים" הכוונה לעושי גמילות חסדים ולומדי תורה.
 <strong>וזוכה לנחלת שני שבטים</strong> כוונתו: <strong>זוכה לכילה</strong> (אפריון של כבוד שנושאים אותו בו) — <strong>כיוסף,</strong> שנאמר בו: <strong>"בן פרת יוסף</strong> בן פורת עלי עין <strong>בנות צעדה עלי שור"</strong> (בראשית מט, כב), והוא נמשל לשור ("בכור שורו הדר לו". דברים לג, יז). <strong>וזוכה ל</strong>נחלה משובחת כ<strong>נחלת יששכר</strong> שנמשל לחמור, <strong>דכתיב</strong> <small>[שנאמר]:</small> <strong>"יששכר חמר גרם"</strong> (בראשית מט, יד) וזה נרמז במלים "משלחי רגל השור והחמור".
 <strong>אית דאמרי</strong> <small>[יש שאומרים]</small> כך דורשים את הדברים: <strong>אויביו נופלים לפניו</strong> — <strong>כיוסף, דכתיב</strong> <small>[שנאמר]</small> בברכת משה לשבט יוסף: "בכור שורו הדר לו וקרני ראם קרניו <strong>בהם עמים ינגח יחדו אפסי ארץ"</strong> (דברים לג, יז), <strong>וזוכה לבינה</strong> — <strong>כיששכר</strong> (שנמשל בברכת יעקב לחמור), שנאמר <strong>"ומבני יששכר יודעי בינה לעתים לדעת מה יעשה ישראל"</strong> (דברי הימים א יב, לג), וזה נרמז במילים "משלחי רגל השור והחמור".
 
 <big>א משנה</big> כהמשך לדברי המשנה בפרק הקודם שהרגל מועדת לעולם, מסבירים: <strong>כיצד הרגל מועדת</strong> — <strong>לשבר</strong> דברים <strong>בדרך הלוכה.</strong> ש<strong>הבהמה מועדת להלך כדרכה ולשבר,</strong> דברים אגב כך.
  ואולם אם <strong>היתה</strong> הבהמה <strong>מבעטת</strong> תוך כדי הילוך, <strong>או שהיו צרורות</strong> (אבנים קטנות) <strong>מנתזין</strong> (קופצים) <strong>מתחת רגליה ו</strong>על ידם כך <strong>שברה את הכלים</strong> — דבר זה אינו בדיוק הדין של רגל, אלא <strong>משלם</strong> בעל הבהמה <strong>חצי נזק</strong> על הנזק שגרמה. אם <strong>דרסה</strong> הבהמה <strong>על הכלי ושברתו, ונפל</strong> כלי זה <strong>על כלי</strong> אחר <strong>ושברו</strong> — <strong>על הראשון משלם נזק שלם,</strong> שהוא בכלל נזקי רגל, <strong>ועל האחרון משלם חצי נזק,</strong> שהרי נשבר מחמת "צרורות".
  וכן <strong>התרנגולין מועדין להלך כדרכן ולשבר,</strong> ועל כל מה ששברו בהילוכם משלם הבעלים נזק שלם. ואם <strong>היה דליל</strong> (חוט העשוי לסימן) <strong>קשור ברגליו</strong> ונכרך בכלי ושברו, <strong>או שהיה</strong> התרנגול <strong>מהדס</strong> (מקפץ) <strong>ומשבר את הכלים,</strong> כיון שאין אלה כדרכו — <strong>משלם</strong> עליהם הבעלים רק <strong>חצי נזק.</strong> 
## דף יז:
 <big>א גמרא</big> ומבררים את האמור במשנה. <strong>אמר ליה</strong> <small>[לו]</small> <strong>רבינא לרבא: היינו</strong> <small>[זוהי]</small> <strong>רגל היינו</strong> <small>[זוהי]</small> <strong>בהמה,</strong> ומדוע נשנה במשנה אותו דין פעמיים, גם בלשון רגל ("הרגל מועדת" וכו') גם בלשון בהמה ("הבהמה מועדת" וכו')? <strong>אמר ליה</strong> <small>[לו]</small> רבא בתשובה: <strong>תנא</strong> <small>[שנה]</small> תחילה <strong>אבות</strong> נזיקין, את אב הנזיקין של רגל שמפורש בתורה, <strong>וקתני</strong> <small>[ושנה]</small> אחר כך את ה<strong>תולדות</strong> שיש בדין זה, שבהמה מועדת לשבר כדרכה לא רק ברגל.
  המשיך רבינא והקשה: <strong>אלא מעתה, סיפא</strong> <small>[</small>ב<small>סוף],</small> כלומר, במשנה הבאה, <strong>דקתני</strong> <small>[ששנה</small> בה<small>]</small> בדומה למשנתנו <strong>"השן מועדת... הבהמה מועדת",</strong> שם <strong>מאי</strong> <small>[מה]</small> <strong>אבות ומאי</strong> <small>[ומה]</small> <strong>תולדות איכא</strong> <small>[יש</small> בדבר<small>]?</small> שהרי שם אינו מונה כל תולדות של שן! <strong>הוה קמהדר ליה בבדיחותא</strong> <small>[החזיר לו</small> רבא לרבינא <small>בבדיחות</small> הדעת<small>]</small> <strong>ואמר ליה</strong> <small>[לו]:</small> <strong>אנא שנאי חדא, ואת שני חדא</strong> <small>[אני תירצתי</small> משנה <small>אחת, ואתה תרץ</small> משנה <small>אחת</small><small>].</small>
 ושואלים: <strong>ו</strong>באמת <strong>טעמא מאי</strong> <small>[מה הטעם]</small> באותה משנה לחזרה פעמיים על אותה הלכה? <strong>אמר רב אשי:</strong> תחילה <strong>תנא</strong> <small>[שנה</small> החכם<small>]</small> <strong>שן</strong> שהוא כולל גם <strong>חיה,</strong> וחזר <strong>וקתני</strong> <small>[ושנה]</small> <strong>שן</strong> של <strong>בהמה.</strong> ומדוע צריך היה לשנות את שניהם, כי <strong>סלקא דעתך אמינא</strong> <small>[יעלה על דעתך לומר]</small> <strong>"ושלח את בעירה"</strong> (שמות כב, ד) <strong>כתיב</strong> <small>[נאמר],</small> ו"בעירה" משמע בהמה דווקא, ונלמד: <strong>בהמה</strong> — <strong>אין</strong> <small>[כן],</small> <strong>חיה</strong> — <strong>לא,</strong> על כן <strong>קא משמע לן</strong> <small>[השמיע לנו]</small> ש<strong>חיה בכלל בהמה</strong> היא ואף על שן של כל חיה חייב.
 ומקשים: <strong>אי הכי, הא מבעי ליה למיתני ברישא</strong> <small>[אם כך,</small> דבר <small>זה היה לו לשנות בתחילה]</small> קודם בהמה, ואחר כך שן של חיה שהוא פרט ותוספת לכך! ומשיבים: להיפך, <strong>האי דאתיא ליה מדרשא חביבא ליה</strong> <small>[</small>הלכה <small>זו שבאה לו מן הדרשה חביבה לו]</small> להקדימה, ולכן מזכיר הלכה מחודשת זו לפני שדן בדברים פשוטים.
  ושואלים:  <strong>אי הכי רישא נמי ליתני ההיא דלא כתיבא ברישא</strong> <small>[אם כך,</small> ב<small>תחילה,</small> במשנתנו, <small>גם כן שישנה אותה שאינה כתובה</small> במפורש <small>בתחילה]</small> מתוך חביבות! ודוחים: <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> בשן, <strong>אידי ואידי</strong> <small>[זו וזו],</small> שן חיה ושן בהמה, <strong>אבות</strong> נזיקין <strong>נינהו</strong> <small>[הן],</small> ולכן <strong>הך דאתיא ליה מדרשא חביבא ליה</strong> <small>[זו</small> שן החיה <small>שבאה,</small> נלמדת, <small>לו בדרך דרשה</small> <small>חביבה לו]</small> והקדימה. ואולם <strong>הכא</strong> <small>[כאן]</small> בדין רגל, וכי <strong>שביק</strong> <small>[</small><small>יעזוב,</small> יניח<small>]</small> מלשנות תחילה <strong>אב</strong> שהוא רגל, <strong>ותני</strong> <small>[וישנה]</small> תחילה <strong>תולדה?!</strong>
 <strong>איבעית אימא</strong> <small>[אם תרצה אמור]</small> באופן אחר לפרש את סדר הדברים במשנה שלנו: <strong>איידי דסליק</strong> <small>[מתוך שעלה,</small> יצא<small>]</small> <strong>מרגל</strong> בסוף הפרק הקודם ("הרגל מועדת לשבור"), <strong>פתח ברגל</strong> במשנתנו זו.
 <big>ב</big> <strong>תנו רבנן</strong> <small>[שנו חכמים]:</small> <strong>בהמה מועדת להלך כדרכה ולשבר, כיצד? בהמה שנכנסה לחצר הניזק והזיקה בגופה</strong> ב<strong>דרך הלוכה,</strong> <strong>ו</strong>כן <strong>בשערה</strong> ב<strong>דרך הלוכה,</strong> או <strong>באוכף שעליה, ו</strong>כן <strong>בשליף</strong> (בצרור המשא) <strong>שעליה, ובפרומביא</strong> (רסן) <strong>שבפיה, ו</strong>כן <strong>בזוג</strong> (פעמון) <strong>שבצוארה, ו</strong>כן <strong>חמור במשאו</strong> — <strong>משלם נזק שלם. סומכוס אומר: צרורות</strong> שהתיזה בהמה והזיקו, <strong>וחזיר שהיה נובר</strong> (מחטט) <strong>באשפה והזיק</strong> תוך כדי כך — <strong>משלם נזק שלם.</strong>
 תחילה דנים בפרט האחרון, העוסק בחזיר, לגופו, ותוהים: <strong>הזיק פשיטא</strong> <small>[פשוט,</small> מובן מאליו<small>]</small> שכן הוא, שמשלם נזק שלם! <strong>אלא אימא</strong> <small>[אמור</small> ותקן כך<small>]:</small> <strong>התיז</strong> צרורות <strong>והזיק</strong> — <strong>משלם נזק שלם.</strong>
 ולעצם דברי סומכוס שואלים: <strong>צרורות</strong> שהזכיר סומכוס <strong>מאן דכר שמיהו</strong> <small>[מי הזכיר</small> את <small>שמם],</small> כלומר, הרי לא נדונו כלל קודם, ומדוע לפתע מזכירם סומכוס? ומשיבים: <strong>חסורי מחסרא והכי קתני</strong> <small>[חסרה</small> היא הברייתא <small>וכך</small> יש <small>לשנותה]:</small> <strong>צרורות</strong> שנתזו <strong>כי אורחייהו</strong> <small>[כדרכם]</small> — משלם <strong>חצי נזק, וחזיר שהיה נובר באשפה והתיז והזיק</strong> — <strong>משלם חצי נזק. סומכוס אומר:</strong> בין <strong>צרורות, ו</strong>בין <strong>חזיר שהיה נובר באשפה והתיז והזיק</strong> — <strong>משלם נזק שלם.</strong> שאינו מקבל את ההלכה בענין צרורות שמשלם רק חצי נזק, וסבור כי כיון שזו היא דרכה של הבהמה — משלם נזק שלם.
  וכיוצא בזה <strong>תנו רבנן</strong> <small>[שנו חכמים]</small> בברייתא: <strong>תרנגולין שהיו מפריחין</strong> (מתעופפים) <strong>ממקום למקום ושברו כלים בכנפיהן</strong> — <strong>משלם נזק שלם</strong> עליהם, והוא נזקי רגל. אם שברו <strong>ברוח שבכנפיהן</strong> — <strong>משלמין חצי נזק,</strong> כדין צרורות. <strong>סומכוס אומר:</strong> אף כאן משלם <strong>נזק שלם.  תניא אידך</strong> <small>[שנויה</small> ברייתא <small>אחרת]</small> שאף בה נחלקו חכמים וסומכוס במחלוקת כעין זו: <strong>תרנגולין שהיו מהדסין</strong> (מקפצים) <strong>על גבי עיסה</strong> של בצק <strong>ו</strong>כן <strong>על גבי פירות, וטינפו</strong> ברגליהם את המאכל, <strong>או ניקרו</strong> בו — <strong>משלם נזק שלם</strong> על מה שעשו. <strong>העלו עפר או צרורות</strong> תוך כדי קפיצתם והזיקו — <strong>משלמין חצי נזק, סומכוס אומר: נזק שלם.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>תרנגול שהיה מפריח ממקום למקום, ויצתה רוח מתחת כנפיו ושיברה את הכלים</strong> — <strong>משלם חצי נזק.</strong> ומעירים: <strong>סתמא כרבנן</strong> <small>[סתם</small> ברייתא זו <small>כ</small>שיטת <small>חכמים]</small> החולקים על סומכוס, שנזקי רוח של כנפים הריהם כצרורות, ומשלם חצי נזק.
  בבירור השיטות <strong>אמר רבא: בשלמא</strong> <small>[נניח]</small> <strong>סומכוס,</strong> שיטתו מובנת, כי <strong>קסבר</strong> <small>[סבור</small> הוא<small>]</small> ש<strong>כחו כגופו דמי</strong> <small>[נחשב]</small> ואינו מחלק בין מה שמזיק בעל חיים בגופו ובין נזק שנגרם כתוצאה מכוחו בלבד, ועל שניהם משלם נזק שלם. <strong>אלא</strong> על שיטת <strong>רבנן</strong> <small>[חכמים]</small> יש לתהות: <strong>אי</strong> <small>[אם]</small> סבורים הם שכוחו <strong>כגופו דמי</strong> <small>[נחשב]</small> — <strong>כוליה</strong> <small>[כל]</small> ה<strong>נזק</strong> הוא <strong>בעי</strong> <small>[צריך]</small> <strong>לשלם</strong> כסומכוס, <strong>ואי</strong> <small>[ואם]</small> כוחו <strong>לאו</strong> <small>[לא]</small> <strong>כגופו דמי</strong> <small>[נחשב]</small> אלא כדבר חיצוני שאינו קשור למזיק, אם כן <strong>חצי נזק נמי</strong> <small>[גם כן]</small> <strong>לא לשלם!</strong>
 <strong>הדר</strong> <small>[חזר]</small> ו<strong>אמר רבא</strong> וסיכם: <strong>לעולם</strong> כוחו <strong>כגופו דמי</strong> <small>[נחשב],</small> <strong>ו</strong>זה שמשלם רק <strong>חצי נזק</strong> ב<strong>צרורות</strong> ולא נזק שלם — <strong>הלכתא גמירי לה</strong> <small>[הלכה</small> מיוחדת לעצמה <small>לומדים אותה]</small> שהיא יוצאת מן הכלל, שאינו משלם על כך נזק שלם.
 ועוד בענין זה <strong>אמר רבא</strong> כלל: <strong>כל שבזב טמא,</strong> כלומר, כל סוג של מגע והזזה, שאם הזב נוגע בדבר או מזיז אותו הריהו מטמא אותו — כיוצא בזה <strong>ב</strong>פעולה שגרמה <strong>נזקין משלם</strong> עליו <strong>נזק שלם, כל שבזב טהור</strong> שאין זה נחשב למגע ישיר — <strong>בנזקין משלם חצי נזק.</strong>
 ושואלים: <strong>ורבא,</strong> וכי דין <strong>צרורות אתא לאשמועינן</strong> <small>[בא להשמיענו]?!</small> שלכאורה כלל זה שקבע רבא משמעו בפועל שעל דברים שגרם בעל חיים בגופו — משלם נזק שלם, ועל מה שנעשה מכוחו בלבד ("צרורות") משלם חצי נזק, והרי זה דין צרורות הידוע. ומשיבים: <strong>לא, רבא</strong> בענין <strong>עגלה מושכת בקרון קא משמע לן</strong> <small>[השמיע לנו],</small> שכיון שמזיזה אותו בעצמה נחשב הדבר כמו מגע ישיר בגופה, וכשם שהסטה כזו מטמאה בזב, שאם ישב הזב בקרון ועלה הקרון על כלים, הריהם טמאים משום מדרס הזב — כך היא נחשבת לפעולה ישירה לענין נזיקין, ולא כדין צרורות, ואם עלה הקרון על גבי כלים ושברם הרי זה כנזק שנעשה בגופה ולא כצרורות.
  ומעירים:  <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רבא: בהמה מועדת לשבר בדרך הלוכה. כיצד? בהמה שנכנסה לחצר הניזק והזיקה בגופה דרך הלוכה, ובשערה דרך הלוכה, באוכף שעליה, ובשליף שעליה, ובפרומביא שבפיה, ובזוג שבצוארה, וחמור במשאו ועגלה מושכת בקרון</strong> — הרי זה <strong>משלם נזק שלם.</strong> הרי מפורש שבעל החיים המזיז בעצמו את העגלה נחשב כעושה דברים בגופו, ומשלם נזק שלם ולא חצי נזק.
 <big>ג</big> <strong>תנו רבנן</strong> <small>[שנו חכמים]:</small> <strong>תרנגולים שהיו מחטטין</strong> ומנקרים <strong>בחבל דלי, ונפסק</strong> (נקרע) על ידי כך <strong>החבל, ונשבר הדלי</strong> — <strong>משלמין נזק שלם.</strong>
 <strong>בעי</strong> <small>[שאל]</small> <strong>רבא</strong> שאלה זו: בהמה ש<strong>דרסה על כלי ולא שברתו, ונתגלגל</strong> הכלי <strong>למקום אחר ונשבר, מהו</strong> הדין? האם <strong>בתר מעיקרא אזלינא וגופיה</strong> <small>[אחר ההתחלה אנו הולכים</small> בקביעת חיוב התשלומים <small>וגופו]</small> <strong>הוא,</strong> שכיון שהבהמה עצמה היא שדחפה את הכלי, ויהא דינו כשאר נזקי רגל, וישלם נזק שלם, <strong>או דלמא בתר תבר מנא אזלינא</strong> <small>[שמא אחר שבירת הכלי הולכים אנו],</small> <strong>וצרורות נינהו</strong> <small>[הם],</small> שהרי השבירה לא נעשתה במישרין על ידי הבהמה גופה אלא מכוחה, וישלם רק חצי נזק?
  ומציעים:  <strong>תפשוט ליה</strong> <small>[תפתור לו]</small> את השאלה <strong>מ</strong>מה שאמר <strong>רבה</strong> במקום אחר. ש<strong>אמר רבה: זרק כלי מראש הגג ובא אחר ושברו במקל</strong> תוך כדי נפילתו — <strong>פטור</strong> אותו אדם ששבר, משום <strong>דאמרינן ליה</strong> <small>[שאומרים אנו לו]:</small> <strong>מנא תבירא תבר</strong> <small>[כלי שבור שבר],</small> שכיון שהכלי היה עשוי לשבירה משעת הפלתו, לכן מה ששברו אותו באמצע נפילתו — אינו מעלה ואינו מוריד. משמע שהגורם הראשון שהשליך את הכלי הוא האחראי לשבירתו. ואם כן לענין בהמה שדחפה כלי נאמר גם כן שאחר ההתחלה אנו הולכים. ודוחים: <strong>לרבה פשיטא ליה</strong> <small>[פשוט לו]</small> פתרון השאלה, ואילו <strong>לרבא מבעיא ליה</strong> <small>[היה מסופק בעיניו],</small> ואין מוכיחים מדברי אמורא אחד על שיטתו של אמורא אחר.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: <strong>הידוס</strong> (קיפוץ) של תרנגולים <strong>אינו מועד, ויש אומרים: הרי זה מועד.</strong>
 ושואלים: <strong>הידוס סלקא דעתך</strong> <small>[יעלה על דעתך]?!</small> כיצד אפשר להגיד שהידוס לא ייחשב כמועד? הרי זה דרכם של התרנגולים! <strong>אלא לאו</strong> <small>[האם לא]</small> הכוונה <strong>הידוס והתיז, ובהא קמפלגי</strong> <small>[וב</small>עיקרון <small>זה נחלקו]:</small> <strong>דמר סבר</strong> <small>[שחכם זה,</small> "יש אומרים", <small>סבור]:</small> <strong>בתר מעיקרא אזלינן</strong> <small>[אחר ההתחלה אנו הולכים],</small> וכיון שדרכו של תרנגול להדס, אף הנזקים שגרם בהתזה באחריותו הם. <strong>ומר סבר</strong> <small>[וחכם זה,</small> שאמר שאינו מועד, <small>סבור]:</small> <strong>בתר תבר מנא אזלינן</strong> <small>[אחר שבירת הכלי אנו הולכים]</small> וכיון ששבירת הכלי נעשתה על ידי גורם נוסף אינו חייב על כך?
  ודוחים:  <strong>לא,</strong> אפשר את לפרש המחלוקת שבברייתא בדרך אחרת.
## דף יח.
 כאן המחלוקת היא <strong>ב</strong>מקרה ש<strong>התיז צרורות</strong> אגב הידוס, <strong>ובפלוגתא</strong> <small>[ובמחלוקת]</small> של <strong>סומכוס ורבנן</strong> <small>[וחכמים]</small> שהוזכרה מקודם <strong>קמיפלגי</strong> <small>[חלוקים</small> הם<small>]</small> אם בכלל דנים כוחו כגופו או לא.
  ומציעים פתרון נוסף, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>תרנגולין שהיו מחטטין בחבל דלי, ונפסק החבל ונשבר הדלי</strong> — בעליהם <strong>משלמין נזק שלם. שמע מינה</strong> <small>[למד מכאן]</small> כי <strong>בתר מעיקרא אזלינן</strong> <small>[אחר ההתחלה אנו הולכים]</small> לענין חיוב תשלומים! ודוחים: אין להוכיח מכאן, <strong>תרגמא</strong> <small>[תרגם],</small> הסבר את הענין כמתייחס אל ה<strong>חבל,</strong> שעל החבל משלמין נזק שלם, ולא על הדלי, שנזקו הוא בכלל צרורות.
  ושואלים:  <strong>והא</strong> <small>[והרי]</small> אכילת <strong>חבל</strong> דבר <strong>משונה הוא</strong> שאינו דרכו של תרנגול, ואין דינו כשן אלא כקרן, ומדוע שישלם נזק שלם? ומשיבים: כאן מדובר בחבל שהיה <strong>מאוס</strong> (מלוכלך) <strong>בלישה</strong> של בצק, ודרך התרנגול לנקר בו. ומקשים: <strong>והא</strong> <small>[והרי]</small> <strong>"נשבר דלי" קתני</strong> <small>[שנה]</small> משמע שביחס לדלי המחלוקת! <strong>אלא,</strong> יש לומר כי ברייתא זו כשיטת <strong>סומכוס היא דאמר</strong> <small>[שאומר]</small> כי <strong>צרורות</strong> — <strong>נזק שלם משלם.</strong>
 ושואלים: <strong>אי</strong> <small>[אם]</small> כדעת <strong>סומכוס,</strong> <strong>אימא סיפא</strong> <small>[אמור</small> את <small>סוף</small> הברייתא<small>]</small> שנאמר שם: <strong>ניתז ממנו שבר ונפל על כלי אחר ושברה, על הראשון</strong> — <strong>משלם נזק שלם, ועל האחרון</strong> — <strong>משלם חצי נזק. ואי</strong> <small>[ואם]</small> לשיטת <strong>סומכוס</strong> היא הברייתא, <strong>מי אית ליה</strong> <small>[האם יש לו,</small> האם הוא סובר<small>]</small> כלל את דין תשלום <strong>חצי נזק</strong> על נזקי צרורות של רגל?
 <strong>וכי תימא</strong> <small>[ואם תאמר]</small> <strong>שאני ליה</strong> <small>[שונה לו]</small> <strong>לסומכוס</strong> <strong>בין נזק</strong> שגרם <strong>כחו,</strong> שמכוחו, באופן ישיר, הועף דבר והזיק, <strong>ל</strong>בין נזק שנגרם על ידי <strong>כח כחו,</strong> והשבר שנפל מן הדלי הוא כח כוחו, ובזה מודה סומכוס שמשלם רק חצי נזק — <strong>ואלא הא דבעי</strong> <small>[</small>שאלה <small>זו ששאל]</small> <strong>רב אשי: כח כחו לסומכוס,</strong> האם <strong>ככחו דמי</strong> <small>[נחשב],</small> <strong>או לאו</strong> <small>[לא]</small> <strong>ככחו דמי</strong> <small>[נחשב]?</small>
 <strong>תפשוט ליה</strong> <small>[תפתור לו]</small> מכאן <strong>דלאו</strong> <small>[שלא]</small> <strong>ככחו דמי</strong> <small>[</small>הוא <small>נחשב],</small> וכיון שלא פתר רב אשי שאלה זו, משמע שאין לה פתרון!
 <strong>אלא לאו</strong> <small>[האם לא]</small> כשיטת <strong>רבנן</strong> <small>[חכמים]</small> <strong>היא</strong> ברייתא זו, <strong>ו</strong>אם כן <strong>שמע מינה</strong> <small>[למד מכאן]</small> כי <strong>בתר מעיקרא אזלינן</strong> <small>[אחר</small> הפעולה של <small>ההתחלה אנו הולכים]</small> ומשום כך כל מה שנעשה מכוחו של בעל החיים המזיק כדרכו — משלם עליו, ולכן משלם גם עבור הדלי נזק שלם!
 <strong>אמר רב ביבי בר אביי:</strong> אפשר לדחות ולומר שמדובר במקרה <strong>דקאזיל מיניה מיניה</strong> <small>[שהולך ממנו</small> ו<small>ממנו]</small> כלומר, שהתרנגול היה מגלגל את הדלי, ובתוך כך נשבר, ולכן חייב עליו. ואין לדעת מכאן מה יהא הדין כאשר לאחר שיתגלגל מכוחו יישבר. ואם כן נשארה השאלה פתוחה.
 <big>א</big> <strong>בעי</strong> <small>[שאל]</small> <strong>רבא</strong> שאלה זו: <strong>חצי נזק צרורות</strong> האם <strong>מגופו</strong> של המזיק <strong>משלם</strong> כדרך שמשלם חצי נזק בנזקי קרן של שור תם, <strong>או מעלייה משלם</strong> כדרך שמשלם בשאר נזקים? וצדדי השאלה: <strong>מגופו משלם</strong> שכן <strong>לא אשכחן</strong> <small>[מצאנו]</small> <strong>חצי נזק</strong> ש<strong>משלם מעלייה, או דלמא</strong> <small>[שמא]</small> <strong>מעלייה משלם</strong> שכן <strong>לא אשכחן</strong> <small>[מצאנו]</small> מזיק <strong>כאורחיה</strong> <small>[כדרכו]</small> ש<strong>משלם מגופיה</strong> <small>[מגופו]?</small>
 ומציעים, <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בברייתא: <strong>הידוס</strong> (קיפוץ) <strong>אינו מועד, ויש אומרים: הרי זה מועד.</strong> ומתחילה יש לתקן את הלשון: <strong>הידוס סלקא דעתך</strong> <small>[יעלה על דעתך]</small> לומר שנחלקו בו? הרי ודאי הוא מועד ככל נזקי רגל, שהרי זו דרכו! <strong>אלא לאו</strong> <small>[האם לא]</small> הכוונה היא <strong>הידוס והתיז</strong> צרורות,
 <strong>ובהא קמיפלגי</strong> <small>[וב</small>נושא <small>זה נחלקו]:</small> <strong>מאן דאמר</strong> <small>[מי שאומר]</small> <strong>אינו מועד קסבר</strong> <small>[סבור</small> הוא<small>]</small> כי <strong>מגופו משלם, ומאן דאמר</strong> <small>[ומי שאומר]</small> <strong>מועד</strong> — <strong>קסבר</strong> <small>[סבור</small> הוא<small>]</small> כי <strong>מעלייה משלם,</strong> ונמצא שמחלוקת תנאים היא מהיכן משלם חצי נזק צרורות.
 ודוחים: <strong>לא,</strong> אפשר לומר כי <strong>בפלוגתא</strong> <small>[במחלוקת]</small> של <strong>סומכוס ורבנן קמיפלגי</strong> <small>[וחכמים חלוקים</small> הם<small>]</small> אם כוחו כגופו או לא.
 <strong>תא שמע</strong> <small>[בוא</small> ו<small>שמע]</small> פתרון ממה ששנינו במקור אחר: <strong>הכלב שנטל חררה</strong> (עוגה הנאפית על גחלים) ואגב כך נטל עימו גחלת <strong>והלך לגדיש</strong> לאוכלה, <strong>ואכל</strong> את <strong>החררה</strong> <strong>והדליק את הגדיש, על החררה</strong> שאכל — <strong>משלם נזק שלם</strong> כדין שן, <strong>ועל הגדיש</strong> שנשרף — <strong>משלם חצי נזק,</strong> ור' אלעזר אומר שאף על הגדיש שנשרף משלם נזק שלם.
 <strong>מאי טעמא</strong> <small>[מה טעם]</small> הדבר שלדעת התנא קמא משלם חצי נזק על הגדיש, <strong>לאו</strong> <small>[האם לא]</small> <strong>משום</strong> שנזק זה <strong>הויא להו</strong> <small>[הריהו</small> נחשב<small>]</small> <strong>צרורות?</strong> שהגחלת נפלה מפיו וגרמה לנזק, <strong>ותני עלה</strong> <small>[ושנויה</small> ברייתא <small>עליה]:</small> שמה שאמרו ש<strong>משלם חצי נזק</strong> — הכוונה היא <strong>מגופו,</strong> נמצא שתשלום חצי נזק צרורות הוא מגופו!
 ודוחים: <strong>ותסברא</strong> <small>[וכי סבור אתה]</small> שאפשר לפרש כך? שהרי לפי זה סבור ר' אלעזר שמשלם גם נזק שלם מגופו, וכי <strong>לר' אלעזר נזק שלם מגופיה מי אשכחן</strong> <small>[האם מצאנו]?</small>
 <strong>אלא</strong> מדובר <strong>כגון דשני בהא</strong> <small>[ששינה בזו]</small> <strong>בגחלת,</strong> שהכלב עצמו השליך אותה על הגדיש, <strong>ור' אלעזר סבר לה</strong> <small>[סבור]</small> <strong>כר' טרפון</strong> ש<strong>אמר: משונה קרן בחצר הניזק,</strong> ש<strong>נזק שלם משלם,</strong> שכל דבר שגורם נזק באופן משונה שלא כדרכו, אם היה זה בחצר הניזק — משלם נזק שלם, ומגופו.
  ואת ההשוואה הזו דוחים: <strong>ולא היא,</strong> אין הדבר כך, שכן <strong>מאי טעמא מוקמת לה</strong> <small>[מה טעם מעמיד אתה את</small> הברייתא ה<small>זו]</small> <strong>כר' טרפון</strong> — <strong>משום נזק שלם</strong> שאמרנו שמשלם מגופו לדעת ר' אלעזר.
  ואולם אפשר להסביר הלכה זו באופן אחר, כי <strong>ר' אלעזר סבר כסומכוס</strong> ש<strong>אמר: צרורות</strong> — <strong>נזק שלם משלם, וסבר לה</strong> <small>[וסבור]</small> מצד אחר <strong>כר' יהודה</strong> ש<strong>אמר</strong> שגם בשור מועד <strong>צד תמות במקומה עומדת,</strong> שחצי נזק שהיה חייב כשור תם נשאר גם כשנהיה שור מועד, ומשלם חצי נזק מגופו (כתם) וחצי אחר מנכסי הבעלים כמועד. <strong>וכי קתני</strong> <small>[וכאשר שנינו]</small> שמשלם <strong>מגופו</strong> — הרי זה מתייחס רק <strong>אצד</strong> <small>[על צד]</small> <strong>תמות,</strong> אף שהוא משלם נזק שלם על צרורות, כמועד.
 <strong>אמר ליה</strong> <small>[לו]</small> <strong>רב סמא בריה</strong> <small>[בנו]</small> של <strong>רב אשי לרבינא: אימור דשמעת ליה</strong> <small>[אמור ששמעת לו]</small> <strong>ל</strong>שיטת <strong>ר' יהודה,</strong> שצד תמות עומד במקומו, <strong>ב</strong>נזקי קרן, שמתחילה היה <strong>תם ונעשה</strong> לאחר מכן <strong>מועד,</strong> ואולם <strong>ב</strong>נזקי צרורות שהם נזקי רגל, ולגביהם הוא <strong>מועד מתחילתו</strong>
## דף יח:
 <strong>מי</strong> <small>[האם]</small> <strong>שמעת ליה</strong> <small>[אותו]</small> שיחלק בדבר? והרי בצרורות אין תמות כלל!
 <strong>אלא</strong> כך יש לומר: <strong>כי קאמר</strong> <small>[כאשר אמר]</small> <strong>ר' אלעזר</strong> שמשלם <strong>נזק שלם</strong> בצרורות, מדובר <strong>כגון דאייעד</strong> <small>[שנעשה מועד]</small> בדבר, <strong>ובהא קמיפלגי</strong> <small>[וב</small>נושא <small>זה נחלקו];</small> <strong>מר סבר</strong> <small>[חכם</small> <small>זה,</small> ר' אלעזר, <small>סבור]:</small> <strong>יש העדאה לצרורות,</strong> שאם העידו לפני בית דין שדרכו של אותו בעל חיים להתיז צרורות, הרי הוא נעשה מועד לכך, <strong>ומר סבר</strong> <small>[וחכם זה,</small> חכמים החולקים עליו, <small>סבור]</small> כי <strong>אין העדאה לצרורות,</strong> ואפילו העידו שעשה כן כמה פעמים עדיין אינו נקרא מועד לנזק זה, לשלם נזק שלם. ומכל מקום נלמד מכאן כי תשלום צרורות משתלם מגופו.
  ושואלים: אם כן,  <strong>אלא הא דבעי</strong> <small>[זו ששאל]</small> <strong>רבא:</strong> האם <strong>יש העדאה לצרורות או אין העדאה לצרורות,</strong> תיפתר מכאן בעייתו, ובאופן זה: <strong>אי לרבנן</strong> <small>[אם ל</small>שיטת <small>חכמים],</small> <strong>אין העדאה לצרורות,</strong> שהם מחייבים רק חצי נזק, <strong>אי</strong> <small>[אם]</small> <strong>ל</strong>דעת <strong>ר' אלעזר</strong> — <strong>יש העדאה לצרורות</strong> ונפתרה איפוא הבעיה לגמרי!
  ומשיבים:  <strong>אמר</strong> <small>[</small>יכול היה <small>לומר]</small> <strong>לך רבא:</strong> אין מכאן פתרון לשאלתי, שכן <strong>כי מיבעיא</strong> <small>[כאשר נסתפק]</small> <strong>לי לדידי</strong> <small>[עצמי]</small> הדבר, הרי זה דווקא <strong>אליבא דרבנן דפליגי עליה</strong> <small>[לפי שיטת חכמים החולקים עליו]</small> על <strong>סומכוס,</strong> וסבורים שמשלם על צרורות חצי נזק, <strong>אבל הכא</strong> <small>[כאן]</small> בברייתא זו — <strong>בין לרבנן</strong> <small>[ל</small>דעת <small>חכמים]</small> שבברייתא, <strong>בין ל</strong>דעת <strong>ר' אלעזר,</strong> שניהם <strong>כסומכוס סבירא להו</strong> <small>[סבורים הם]</small> ש<strong>אמר</strong> כי על <strong>צרורות</strong> — <strong>נזק שלם משלם. ו</strong>אם תשאל:
 <strong>טעמא מאי אמור רבנן</strong> <small>[מה טעם אמרו חכמים]</small> שעל צרורות משלם <strong>חצי נזק</strong> — משום שמדובר במקרה <strong>דשני</strong> <small>[ששינה]</small> בדבר <strong>ו</strong>עדיין <strong>לא אייעד</strong> <small>[נעשה מועד</small> בו<small>],</small> <strong>ו</strong>בברייתא זו <strong>בפלוגתא</strong> <small>[במחלוקתם]</small> של <strong>ר' טרפון ורבנן קמיפלגי</strong> <small>[וחכמים חלוקים</small> הם<small>],</small> שלדעת ר' טרפון משלם נזק שלם על כל נזק שהזיק בחצר הניזק, ואף נזק משונה כקרן, וחכמים חולקים.
  ודוחים: האם אפשר להעמיד את הדברים כדברי ר' טרפון?  <strong>אימור</strong> <small>[אמור]</small> ש<strong>שמעת ליה</strong> <small>[לו]</small> את <strong>ר' טרפון</strong> שאומר שמשלם ברשות הניזק <strong>נזק שלם,</strong> ואולם לשלם נזק שלם <strong>מגופו מי</strong> <small>[האם]</small> <strong>שמעת</strong> אותו שהוא סבור כן?
  ומשיבים:  <strong>אין</strong> <small>[כן],</small> ר' טרפון סבור שמשלם מגופו, כי <strong>מהיכא מייתי לה</strong> <small>[מהיכן מביא,</small> לומד הוא <small>אותה</small> הלכה<small>]</small> של קרן ברשות הניזק שמשלם נזק שלם — בקל וחומר <strong>מקרן מרשות הרבים,</strong> ואולם
 <strong>דיו לבא מן הדין להיות כנדון,</strong> שאי אפשר להחמיר בדבר הנלמד מקל וחומר יותר מן הדבר שממנו למדים, וכיון שעל נזקי קרן ברשות הרבים משלם מגופו, אף בחצר הניזק מגופו משלם.
  ומקשים:  <strong>והא</strong> <small>[והרי]</small> <strong>ר' טרפון לית ליה</strong> <small>[אין לו,</small> אינו מקבל<small>]</small> שיטה זו במדרש ההלכה האומרת כי <strong>"דיו</strong> לבא מן הדין להיות כנדון<strong>",</strong> שאם כן צריך היה לשלם רק חצי נזק! 
 ומשיבים: <strong>כי לית ליה</strong> <small>[כאשר אין לו]</small> שיטה זו של <strong>"דיו"</strong> הרי זה <strong>היכא</strong> <small>[במקום]</small> שעל ידי כך <strong>מפריך</strong> <small>[נשבר]</small> ה<strong>קל וחומר,</strong> שאם אני מקבל את ההגבלה של "דיו" שוב לא יהיה כאן קל וחומר כלל, ואולם <strong>היכא</strong> <small>[במקום]</small> ש<strong>לא מפריך</strong> <small>[נשבר]</small> ה<strong>קל וחומר</strong> — <strong>אית ליה</strong> <small>[יש</small> גם <small>לו</small> לשיטתו<small>]</small> דין <strong>"דיו",</strong> ולכן כאן, שמן הקל וחומר למדים שמשלם נזק שלם ברשות הניזק, יש לומר שיועיל ה"דיו" לשלם מגופו.
 <big>א</big> <strong>גופא</strong> <small>[לגופה]</small> של אותה בעיה שכבר הוזכרה, <strong>בעי</strong> <small>[שאל]</small> <strong>רבא:</strong> <strong>יש העדאה לצרורות</strong> לשלם נזק שלם לאחר שהועד שלוש פעמים, <strong>או אין העדאה לצרורות.</strong> וצדדי השאלה: האם את נזק הצרורות <strong>לקרן מדמינן ליה</strong> <small>[מדמים אנו אותו]</small> וכמו בקרן אף בצרורות יש הבדל בין תם למועד, <strong>או דלמא</strong> <small>[שמא]</small> <strong>תולדה</strong> של <strong>רגל הוא</strong> ולכן בצרורות הוא מועד מתחילתו כמו ברגל?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה זו מממה ששנינו בברייתא: נזק שנגרם על ידי <strong>הידוס</strong> (קיפוץ) של תרנגול <strong>אינו מועד. ויש אומרים: הרי זה מועד.</strong> ותחילה יש לתקן לשון הברייתא, וכי במקרה של סתם <strong>הידוס סלקא דעתך</strong> <small>[יעלה על דעתך]</small> שיאמרו שאינו מועד ככל נזקי רגל? <strong>אלא</strong> הכוונה היא <strong>הידוס והתיז,</strong> כלומר, דין צרורות,
 <strong>מאי לאו</strong> <small>[האם לא]</small> מדובר <strong>כגון דעבד תלתא זימני</strong> <small>[שעשה</small> כך <small>שלוש פעמים]</small> שהיה מקפץ ומתיז צרורות ומזיק, <strong>ובהא קמיפלגי</strong> <small>[וב</small>בעיה <small>זו נחלקו]:</small> <strong>מר</strong> <small>[חכם זה],</small> הסבור שהידוס הוא מועד לאחר שעשה כן שלוש פעמים, <strong>סבר</strong> <small>[סבור]</small> כי <strong>יש העדאה</strong> לצרורות. <strong>ומר סבר</strong> <small>[וחכם זה,</small> שאמר שאינו מועד, <small>סבור]</small> כי <strong>אין העדאה</strong> לצרורות לשלם נזק שלם אחר שלוש פעמים, שהריהו מועד מתחילתו? ואם כן, נמצא שבשאלת רבא נחלקו בברייתא. ודוחים את הפתרון: <strong>לא,</strong> אפשר לפרש שכאן מדובר <strong>בחד זימנא</strong> <small>[בפעם אחת]</small> בלבד, <strong>ובפלוגתא</strong> <small>[ובמחלוקת]</small> של <strong>סומכוס ורבנן</strong> <small>[וחכמים]</small> לגבי נזק צרורות עצמו, אם משלם מחצית או הכל, <strong>קמיפלגי</strong> <small>[חלוקים</small> הם<small>]</small> בברייתא זו גם כן.
  ומציעים עוד, <strong>תא שמע</strong> <small>[בוא</small> ו<small>שמע]</small> ראיה אחרת משאלה שנחלקו בה אמוראים: <strong>בהמה שהטילה גללים לעיסה,</strong> וקילקלה את העיסה בכך, <strong>רב יהודה אומר: משלם</strong> על כך <strong>נזק שלם, ור' אלעזר אומר: חצי נזק. מאי לאו</strong> <small>[האם לא]</small> מדובר כאן <strong>כגון דעבד תלתא זימני</strong> <small>[שעשתה</small> כך <small>שלוש פעמים]</small> והיא כמועדת בדבר, <strong>ו</strong>אם כן <strong>בהא קמיפלגי</strong> <small>[ב</small>נושא <small>זה חלוקים</small> הם<small>]:</small> <strong>מר סבר</strong> <small>[חכם זה,</small> רב יהודה, <small>סבור]</small> ש<strong>יש העדאה</strong> לצרורות, <strong>ומר סבר</strong> <small>[וחכם זה,</small> ר' אלעזר, <small>סבור]</small> ש<strong>אין העדאה</strong> לצרורות?
  ודוחים:  <strong>לא,</strong> אפשר לפרש שמדובר <strong>ב</strong>מקרה שעשתה כן <strong>חד זימנא</strong> <small>[בפעם אחת]</small> <strong>ובפלוגתא</strong> <small>[ובמחלוקת]</small> של <strong>סומכוס ורבנן קמיפלגי</strong> <small>[וחכמים חלוקים</small> הם<small>]</small> בענין תשלום נזק צרורות אם הוא נזק שלם או חצי נזק. ותוהים: <strong>והא</strong> <small>[והרי]</small> גרימת נזק בדרך זו נזק <strong>משונה</strong> <strong>הוא,</strong> וכל נזק משונה הוא בגדר קרן, ואין עליו תשלום נזק שלם! ומשיבים: מדובר במקרה <strong>דדחיק ליה עלמא</strong> <small>[שהיה צפוף לה המקום]</small> ולא יכלה להטיל גללים אלא באותו מקום, והרי זה כדרכה.
  ושואלים: אם במחלוקת תנאים נחלקו, מדוע לא נחלקו בכך במפורש?  <strong>ולימא</strong> <small>[ושיאמר]</small> <strong>רב יהודה</strong> רק: <strong>הלכה כסומכוס, ולימא</strong> <small>[ושיאמר]</small> <strong>ר' אלעזר: הלכה כרבנן</strong> <small>[כחכמים],</small> ולא היו צריכים להביא מקרה פרטי זה של הטלת גללים! ומשיבים: ענין <strong>גללים אצטריכא ליה</strong> <small>[הוצרך להם],</small> לומר, כי יש בכך חידוש: <strong>סלקא דעתך אמינא</strong> <small>[יעלה על דעתך לומר]</small> <strong>הואיל ובתר גופיה גרירין</strong> <small>[ואחר גופה</small> הם <small>נגררים]</small> — הרי <strong>כגופיה דמי</strong> <small>[כגופה</small> הם <small>נחשבים],</small> על כן <strong>קא משמע לן</strong> <small>[השמיע לנו]</small> שדינם כצרורות. ומכל מקום בעיקרו של דבר נחלקו בדין צרורות עצמו, אם לפסוק כסומכוס או כחכמים.
  ומציעים עוד ראיה לדבר, <strong>תא שמע</strong> <small>[בוא</small> ו<small>שמע]</small> פתרון לדבר ממה <strong>דתני</strong> <small>[ששנה]</small> <strong>רמי בר יחזקאל</strong> בברייתא: <strong>תרנגול שהושיט ראשו לאויר</strong> (לתוך חלל) של <strong>כלי זכוכית ותקע</strong> (קרא, השמיע קול) <strong>בו ושברו</strong> על ידי קולו — הרי זה <strong>משלם נזק שלם</strong> על כך. <strong>ו</strong>לעומת זאת <strong>אמר רב יוסף: אמרי בי</strong> <small>[אומרים</small> החכמים <small>בבית</small> מדרשו<small>]</small> של <strong>רב: סוס שצנף</strong> (השמיע קול) <strong>וחמור שנער</strong> בקולו <strong>ושיבר את הכלים</strong> של זכוכית מכוח קולו — <strong>משלם חצי נזק.</strong> הרי שנחלקו חכמים בדבר.
  ומעתה נלמד מהם לענייננו, <strong>מאי לאו</strong> <small>[האם לא]</small> מדובר כאן <strong>כגון דעבד</strong> <small>[שעשה]</small> אותו בעל חיים דבר זה כבר <strong>תלתא זימני</strong> <small>[שלוש פעמים],</small>
## דף יט.
 <strong>ובהא קמיפלגי</strong> <small>[וב</small>נושא <small>זה נחלקו]:</small> <strong>מר סבר</strong> <small>[חכם זה</small> בברייתא שהביא רמי בר יחזקאל <small>סבור]</small> <strong>יש העדאה</strong> לצרורות, <strong>ומר סבר</strong> <small>[וחכם זה,</small> חכמי בית מדרשו של רב <small>סבורים]:</small> <strong>אין העדאה?</strong>
 ודוחים: <strong>לא,</strong> כאן מדובר שעשה זאת <strong>בחד זמנא</strong> <small>[בפעם אחת</small> בלבד<small>],</small> <strong>ובפלוגתא</strong> <small>[ובמחלוקת]</small> של <strong>סומכוס ורבנן קמיפלגי</strong> <small>[</small>הם <small>חלוקים]</small> כמה משלם על צרורות. ושואלים: <strong>והא</strong> <small>[והרי]</small> <strong>משונה הוא</strong> שיכניס התרנגול צוארו לכלי וישמיע קול שיגרום לשבירתו של הכלי! ומשיבים: מדובר כאן <strong>דאית ביה בזרני</strong> <small>[שיש בו,</small> בכלי, <small>זרעונים]</small> ומובן מדוע הכניס התרנגול ראשו לשם.
 <strong>בעי</strong> <small>[שאל]</small> <strong>רב אשי</strong> שאלה נוספת בנושא זה: האם <strong>יש שנוי לצרורות ל</strong>ענין <strong>רביע נזק,</strong> שבמקרה שעשה נזק על ידי צרורות שלא כדרכו, ישלם עליו, לא חצי נזק כדרך שמשלם כרגיל, אלא מחצית התשלום הרגיל, שהוא רביע נזק, <strong>או אין שנוי לצרורות ל</strong>ענין <strong>רביע נזק,</strong> ואף אם היה הדבר בשינוי משלם חצי נזק, ככל נזק צרורות?
  ומשיבים:  <strong>תפשוט ליה</strong> <small>[תפתור לו]</small> את בעייתו של רב אשי <strong>מ</strong>בעייתו של <strong>רבא,</strong> <strong>דבעי</strong> <small>[ששאל]</small> <strong>רבא: יש העדאה לצרורות</strong> ומשלם נזק שלם אם עשה כן שלוש פעמים, <strong>או אין העדאה לצרורות,</strong> ו<strong>מכלל</strong> הדברים נשמע ש<strong>אין שנוי.</strong> שהרי אם יש שינוי ומשלם רביע נזק — נמצא שתשלום של העדאה בצרורות הוא רק חצי נזק.
  ודוחים: מדברי רבא אין להוכיח,  <strong>דלמא</strong> <small>[שמא]</small> <strong>רבא</strong> בדרך <strong>"אם תמצי</strong> <small>[תוכל,</small> תרצה<small>]</small> <strong>לומר" קאמר</strong> <small>[אומר],</small> שלא העמיד את הבעיה באופן חד משמעי, אלא אפילו ביסודותיה של הבעיה היה לו ספק. וכך יש להסביר את שאלתו: <strong>אם תמצי</strong> <small>[תוכל,</small> תרצה<small>]</small> <strong>לומר</strong> ש<strong>אין</strong> דין <strong>שנוי</strong> בצרורות, ובכל מקרה משלם חצי נזק, תישאל השאלה: האם <strong>יש העדאה</strong> שהמועד לצרורות ישלם נזק שלם, <strong>או אין העדאה?</strong> לבעייתו של רב אשי לא נמצא פתרון, ולכן <strong>תיקו</strong> <small>[תעמוד]</small> השאלה במקומה.
 ועוד <strong>בעי</strong> <small>[שאל]</small> <strong>רב אשי</strong> בענין צרורות: <strong>כח כחו,</strong> כגון צרור שניתז והתיז דבר אחר, והדבר השני הוא שהזיק, <strong>ל</strong>דעת <strong>סומכוס,</strong> האם <strong>ככחו דמי</strong> <small>[נחשב],</small> <strong>או לא?</strong>
 וצדדי השאלה: <strong>מי גמיר</strong> <small>[האם למד,</small> קיבל<small>]</small> סומכוס מרבותיו <strong>הלכה</strong> למשה מסיני זו של נזק צרורות שמשלם חצי נזק, <strong>ומוקי לה</strong> <small>[ומעמיד אותה]</small> את ההלכה הזו, לא בצרורות הבאים מכוחו אלא <strong>בכח כחו,</strong> ואילו צרורות הבאים מכוחו ישלם נזק שלם ככל רגל. <strong>או דלמא</strong> <small>[שמא]</small> <strong>לא גמיר</strong> <small>[למד],</small> שלא קיבל <strong>הלכה</strong> זו <strong>כלל</strong> ולדעתו נזק צרורות הוא פרט בנזקי רגל, ומשלם תמיד נזק שלם, בין שבא מכוחו בין שבא מכח כוחו? אף בעיה זו לא נמצא לה פתרון ולכך אף היא <strong>תיקו</strong> <small>[תעמוד]</small> במקומה.
 <big>א</big> ושוב חוזרים לפירושה של המשנה. שנינו שם שאם <strong>היתה</strong> הבהמה <strong>מבעטת, או שהיו צרורות מנתזין מתחת רגליה ושברה את הכלים</strong> — <strong>משלם חצי נזק. איבעיא להו</strong> <small>[נשאלה להם</small> ללומדים<small>]:</small> <strong>היכי קאמר</strong> <small>[כיצד</small> בדיוק <small>הוא אומר],</small> כיצד יש להבין את משנתנו?
  האם כוונתו: <strong>היתה</strong> הבהמה <strong>מבעטת והזיקה</strong> במישרין <strong>בביעוטה,</strong> והרי זה תולדה לקרן, <strong>או</strong> מקרה נוסף שהתיזה <strong>צרורות כאורחייהו</strong> <small>[כדרכם]</small> בדרך הילוכה — <strong>משלם</strong> על כך <strong>חצי נזק, ו</strong>אם כן משנתנו כדעת <strong>רבנן</strong> <small>[חכמים]</small> <strong>היא</strong> שמשלם על צרורות חצי נזק. <strong>או דלמא</strong> <small>[שמא]</small> כך יש להבין את משנתנו: <strong>היתה מבעטת והזיקה</strong> במישרין <strong>בביעוטה, או</strong> התיזה <strong>צרורות מחמת ביעוט</strong> ואותם צרורות הם שהזיקו — <strong>משלם חצי נזק.</strong> ונדייק מכאן: <strong>הא כי אורחיה</strong> <small>[הרי</small> אם היו הצרורות <small>כדרכה]</small> — <strong>משלם נזק שלם, ומני</strong> <small>[ו</small>כשיטת <small>מי היא]</small> — שיטת <strong>סומכוס היא?</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון <strong>מסיפא</strong> <small>[מסוף</small> המשנה<small>]:</small> <strong>דרסה על הכלי ושברתו, ונפל השבר על כלי אחר ושברו</strong> — <strong>על הראשון משלם נזק שלם, ועל האחרון חצי נזק. ואי</strong> <small>[ואם]</small> כשיטת <strong>סומכוס</strong> היא, <strong>מי אית ליה</strong> <small>[האם יש לו]</small> כלל תשלום <strong>חצי נזק</strong> צרורות?
 <strong>וכי תימא</strong> <small>[ואם תאמר]</small> מה ששנינו <strong>"ראשון"</strong> כוונתו <strong>ראשון להתזה,</strong> כלומר, הראשון שנפגע מן הצרורות, דהיינו הכלי השני, <strong>ו"שני"</strong> הוא <strong>שני להתזה,</strong> כלומר, כלי שלישי, <strong>ושאני ליה</strong> <small>[ושונה לו]</small> <strong>לסומכוס</strong> הדין <strong>בין</strong> נזק שנגרם מ<strong>כחו</strong> שמשלם הכל, <strong>ל</strong>בין נזק שנגרם על ידי <strong>כח כחו</strong> שמשלם רק חצי, אם כן,
 <strong>אלא הא דבעי</strong> <small>[זו ששאל]</small> <strong>רב אשי: כח כחו לסומכוס,</strong> האם <strong>ככחו דמי</strong> <small>[נחשב]</small> <strong>או לאו</strong> <small>[לא]</small> <strong>ככחו דמי</strong> <small>[נחשב],</small> <strong>תפשוט ליה</strong> <small>[לו]</small> מכאן <strong>דלאו</strong> <small>[שלא]</small> <strong>ככחו דמי</strong> <small>[נחשב]!</small>
 ומשיבים: משם אי אפשר היה לפתור, כי <strong>רב אשי כרבנן מוקי לה</strong> <small>[כ</small>דעת <small>חכמים</small> הוא <small>מעמיד אותה]</small> את המשנה, <strong>ובעי לה הכי</strong> <small>[ושואל אותה כך]:</small> מהי כוונת משנתנו? <strong>היתה מבעטת והזיקה בביעוטה, או</strong> התיזה <strong>צרורות כאורחייהו</strong> <small>[כדרכם]</small> — משלם <strong>חצי נזק.</strong> ונדייק מכאן: <strong>הא</strong> <small>[הרי]</small> אם התיזה צרורות <strong>מחמת ביעוט</strong> — אינו משלם אלא <strong>רביע נזק, ו</strong>אם כן <strong>יש שנוי</strong> לצרורות, ולכן משלם חצי מחיובו הרגיל של צרורות.
 <strong>או דלמא</strong> <small>[שמא]</small> כך יש להבין: <strong>היתה מבעטת והזיקה בביעוטה, או</strong> שהתיזה <strong>צרורות מחמת ביעוט</strong> — משלם <strong>חצי נזק, ואין שנוי</strong> בנזקים אלה. ושאלה זו לא נפתרה ולכך <strong>תיקו</strong> <small>[תעמוד]</small> במקומה.
 <big>ב</big> ועוד בעיה בדיני צרורות, <strong>בעי מיניה</strong> <small>[שאל אותו]</small> <strong>ר' אבא בר ממל מר' אמי, ואמרי לה</strong> <small>[ויש אומרים]</small> ששאל זאת <strong>מר' חייא בר אבא: היתה</strong> הבהמה <strong>מהלכת במקום שאי אפשר לה</strong> להלך <strong>אלא אם כן</strong> היא <strong>מנתזת, ובעטה והתיזה</strong> צרורות <strong>והזיקה, מהו?</strong> וצדדי השאלה: <strong>כיון</strong> ש<strong>אי אפשר לה</strong> אלא אם כן תתיז צרורות — <strong>אורחיה</strong> <small>[דרכה]</small> <strong>הוא</strong> שינתזו הצרורות ודינו כדין צרורות רגיל, <strong>או דלמא השתא מיהא</strong> <small>[או שמא עכשיו על כל פנים]</small> <strong>מחמת ביעוט קמנתזה</strong> <small>[היא מתיזה]</small> <strong>צרורות</strong> ואין זה ככל צרורות. לשאלה זו לא נמצא פתרון, ולכך <strong>תיקו</strong> <small>[תעמוד]</small> במקומה.
 <big>ג</big> <strong>בעא מיניה</strong> <small>[שאל אותו]</small> <strong>ר' ירמיה מר' זירא: היתה</strong> בהמה <strong>מהלכת ברשות הרבים ובעטה והתיזה והזיקה, מהו</strong> דינה? וצדדי השאלה: האם <strong>לקרן מדמינן ליה</strong> <small>[מדמים אנו אותה]</small> <strong>וחייבת,</strong> שכיון שמזיקה בזדון הרי היא חייבת גם ברשות הרבים, <strong>או דלמא</strong> <small>[שמא]</small> <strong>תולדה</strong> של <strong>רגל הוא, ופטורה,</strong> שאין חייבים על נזקי רגל ברשות הרבים? <strong>אמר ליה</strong> <small>[לו]</small> ר' זירא: <strong>מסתברא</strong> <small>[מסתבר]</small> כי זו <strong>תולדה</strong> של <strong>רגל הוא,</strong> ולכן אין חייבים עליה ברשות הרבים.
  ועוד הוסיף ר' ירמיה ושאל את ר' זירא בדיני צרורות: <strong>התיזה</strong> הבהמה צרור <strong>ברשות הרבים והזיקה ברשות היחיד מהו? אמר ליה</strong> <small>[לו]</small> ר' זירא בתשובה בשימוש לשון של דיני שבת: אם <strong>עקירה אין כאן, הנחה יש כאן?!</strong> כלומר, כיון שבזמן שנעקר החפץ ממקומו היתה פטורה על כך, אם כן העובדה שנח והזיק במקום אחר — אינה משנה את דינו.
  ועל תשובתו הראשונה של ר' זירא, שעל צרורות ברשות הרבים פטור, כרגל, <strong>איתיביה</strong> <small>[הקשה לו]</small> ר' ירמיה ממה ששנינו בברייתא: <strong>היתה מהלכת בדרך והתיזה, בין ברשות היחיד בין ברשות הרבים</strong> — <strong>חייב. מאי לאו</strong> <small>[האם לא]</small> הכוונה שמדובר כאן במקרה ש<strong>התיזה ברשות הרבים והזיקה ברשות הרבים?</strong> אמר לו ר' זירא: <strong>לא,</strong> יש לפרש שמדובר כאן במקרה ש<strong>התיזה ברשות הרבים והזיקה ברשות היחיד.</strong> והקשה לו ר' ירמיה: <strong>והאמרת</strong> <small>[והרי אמרת]:</small> <strong>עקירה אין כאן הנחה יש כאן</strong> ואין זה משנה היכן הזיקה! <strong>אמר ליה</strong> <small>[לו]</small> <strong>הדרי</strong> <small>[חוזר אני]</small> <strong>בי,</strong> שהרי הברייתא מוכיחה על כל פנים שבמקרה זה היא משלמת על הנזקים שהזיקה.
 <strong>איתיביה</strong> <small>[הקשה לו]</small> ר' ירמיה ממה ששנינו במשנתנו: <strong>דרסה על הכלי ושברתו, ונפל השבר על כלי אחר ושברו</strong> — <strong>על הראשון משלם נזק שלם, ועל האחרון משלם חצי נזק. ותני עלה</strong> <small>[ושנויה</small> ברייתא <small>עליה]</small> על קטע זה: <strong>במה דברים אמורים</strong> — שהיה הדבר <strong>ברשות הניזק, אבל</strong> אם היה <strong>ברשות הרבים</strong> — <strong>על הראשון פטורה</strong> (כדין רגל) <strong>ועל האחרון חייבת. מאי לאו</strong> <small>[האם לא]</small> מדובר שהיה המקרה כך: <strong>התיזה ברשות הרבים, והזיקה ברשות הרבים?</strong> ומשמע שעל נזק צרורות משלמת אפילו ברשות הרבים!
  אמר לו ר' זירא: <strong>לא,</strong> אפשר לפרש שמדובר כאן במקרה ש<strong>התיזה ברשות הרבים והזיקה ברשות היחיד.</strong> וחזר והקשה לו ר' ירמיה: <strong>והאמרת</strong> <small>[והרי אמרת]</small> <strong>עקירה אין כאן הנחה יש כאן</strong> ואין זה משנה היכן הזיקה! <strong>אמר ליה</strong> <small>[לו]:</small> <strong>הדרי</strong> <small>[חוזר אני]</small> <strong>בי</strong> מדברי אלה, כפי שכבר חזר בו בגלל הברייתא האחרת.
  על סברתו של ר' זירא, חזר ושאלו ר' ירמיה: <strong>איני</strong> <small>[וכי כן הוא]</small> שדין צרורות ברשות הרבים כדין רגל, ופטור?
## דף יט:
 <strong>והאמר</strong> <small>[והרי אמר]</small> <strong>ר' יוחנן: אין חצי נזק חלוק לא לרשות היחיד ולא לרשות הרבים,</strong> <strong>מאי לאו</strong> <small>[האם לא]</small> נפרש שכלל זה אמור גם בחצי נזק צרורות, שאם <strong>התיזה ברשות הרבים והזיקה ברשות הרבים</strong> חייבת כברשות היחיד? אמר לו ר' זירא: <strong>לא,</strong> מדובר כאן ש<strong>התיזה ברשות הרבים והזיקה ברשות היחיד.</strong>
 וחזר והקשה לו ר' ירמיה: <strong>והאמרת</strong> <small>[והרי אמרת]:</small> <strong>עקירה אין כאן הנחה יש כאן? אמר ליה</strong> <small>[לו]:</small> <strong>הדרי</strong> <small>[חוזר אני]</small> <strong>בי</strong> מאותה סברה. <strong>איבעית אימא</strong> <small>[אם תרצה אמור]</small> הסבר אחר: <strong>כי</strong> <small>[כאשר]</small> <strong>אמר ר' יוחנן</strong> שאין חילוק בין רשות היחיד ורשות הרבים בחצי נזק, אמר זאת רק <strong>אקרן</strong> <small>[על</small> נזקי <small>קרן],</small> ולא על חצי נזק של צרורות, שפטורה ברשות הרבים, כדין רגל.
 <big>א</big> מסופר: <strong>יתיב</strong> <small>[ישבו]</small> <strong>ר' יהודה נשיאה</strong> <small>[הנשיא]</small> <strong>ור' אושעיא</strong> <strong>אקילעא</strong> <small>[באהלו]</small> של <strong>ר' יהודה</strong> הנשיא, <strong>נפק מילתא מבינייהו</strong> <small>[יצא דבר מביניהם],</small> כלומר, כשישבו שם עורר אחד מהם בעיה זו: <strong>כשכשה</strong> הבהמה <strong>בזנבה</strong> וגרמה נזק על ידי כך, <strong>מהו? אמר ליה</strong> <small>[לו]</small> <strong>אידך</strong> <small>[האחר]:</small> <strong>וכי יאחזנה בזנבה וילך?!</strong> ודאי אינו צריך הבעלים לשומרה עד כדי כך, ודבר זה דרכה הוא, ופטור. ושואלים: <strong>אי הכי</strong> <small>[אם כך],</small> <strong>קרן נמי נימא</strong> <small>[גם כן נאמר]</small> סברה זו: <strong>וכי יאחזנה בקרן וילך?!</strong> ובכל זאת דינו שהוא אחראי על נזקיה!
  ודוחים:  <strong>הכי השתא</strong> <small>[וכי כך אפשר להשוות]?!</small> <strong>קרן לאו אורחיה</strong> <small>[אין</small> זה <small>דרכו]</small> להזיק בזדון, ולכן חייב הבעלים להשגיח עליו שלא יגח, <strong>הא אורחיה</strong> <small>[זו,</small> כישכוש הזנב, הוא <small>דרכו]</small> של כל בהמה, ואי אפשר לחייב את הבעלים להשגיח עליה בכך.
  ושואלים:  <strong>וכי מאחר דאורחיה מאי מבעיא ליה</strong> <small>[שדרכה</small> היא זו, <small>מה</small> אם כן <small>נסתפק לו]?</small> שברור שדבר שהוא כדרכו אין חייב בו. ומשיבים: <strong>כשכוש יתירא</strong> (יתר) מן הרגיל הוא <strong>מבעיא ליה</strong> <small>[נשאל לו]:</small> האם אומרים אנו שאף זה נכנס בכלל הדברים שעושה הבהמה כדרכה.
 <strong>בעי</strong> <small>[שאל]</small> <strong>רב עינא</strong> שאלה זו: <strong>כשכשה</strong> בהמה <strong>באמתה</strong> (באבר המין שלה) <strong>מהו</strong> הדין? <strong>מי אמרינן</strong> <small>[האם אומרים אנו]</small> <strong>מידי דהוה אקרן</strong> <small>[כשם שהדבר הוא בקרן],</small> <strong>קרן לאו יצרא קתקיף לה</strong> <small>[האם לא היצר</small> הוא ש<small>תקף אותה]</small> ומשום כך הזיקה, <strong>הכא נמי לא שנא</strong> <small>[כאן גם כן אינו שונה],</small> שהרי יצר הוא שתקף אותה. <strong>או דלמא</strong> <small>[שמא]</small> נחלק ונאמר כי בנזק <strong>קרן</strong> <strong>כוונתו</strong> הוא <strong>להזיק, הא</strong> <small>[זו]</small> אף שמחמת יצר הוא <strong>אין כוונתה להזיק</strong> על ידי כך. לשאלה זו לא נמצאה תשובה ולכן <strong>תיקו</strong> <small>[תעמוד]</small> במקומה.
 <big>ב</big> שנינו במשנה: <strong>התרנגולין מועדין להלך כדרכן ולשבר,</strong> ואם היה דליל (חבל, או דבר אחר) קשור ברגליהם והזיק על ידי כך — משלם חצי נזק. <strong>אמר רב הונא: לא שנו</strong> שמשלם חצי נזק <strong>אלא שנקשר</strong> הדליל ברגל התרנגול <strong>מאליו, אבל</strong> אם <strong>קשרו אדם</strong> — <strong>חייב</strong> לשלם נזק שלם.
  ושואלים: אם  <strong>נקשר מאליו, מאן</strong> <small>[מי</small> הוא זה<small>]</small> ש<strong>חייב? אילימא</strong> <small>[אם תאמר]</small> ש<strong>בעל הדליל</strong> ישלם, משום שדליל זה גרם לנזק, נברר <strong>היכי דמי</strong> <small>[כיצד</small> בדיוק <small>היה הדבר]?</small> <strong>אי דאצנעיה</strong> <small>[אם שהצניע אותו]</small> בעל הדליל את הדליל, והתרנגול הוציא אותו ונקשר בו — <strong>אנוס הוא</strong> בעל הדליל, וצריך להיות פטור מתשלומים. <strong>ואי</strong> <small>[ואם]</small> <strong>לא אצנעיה</strong> <small>[הצניע אותו]</small> והניחו במקום שיכול להיקשר ברגלי בעלי חיים — <strong>פושע</strong> (רשלן) <strong>הוא,</strong> ואין צריך לומר שחייב כאילו קשרו!
 <strong>אלא</strong> נאמר שהצניעו, ואם נקשר הדליל מאליו <strong>חייב בעל</strong> ה<strong>תרנגול,</strong> ואולם גם על כך יש לשאול: <strong>מאי שנא</strong> <small>[</small>ב<small>מה שונה],</small> מדוע אומרים אנו, שאת <strong>כוליה</strong> <small>[כל]</small> ה<strong>נזק לא</strong> ישלם — משום <strong>דכתיב</strong> <small>[שנאמר]:</small> <strong>"</strong>ו<strong>כי יפתח איש בור"</strong> (שמות כא, לג), ומשמע — <strong>ולא</strong> שה<strong>שור</strong> פותח <strong>בור,</strong> ואם נפתח בור על ידי שורו — אין בעל השור חייב עליו. ואולם אם כן <strong>חצי נזק נמי</strong> <small>[גם כן]</small> נאמר: <strong>"איש בור"</strong> — <strong>ולא שור בור,</strong> ואם התרנגול גרר את הדליל ולאחר שנח הוזק בו דבר מה, מדוע יהיה בעליו חייב כלל?
 <strong>אלא</strong> יש לומר: <strong>מתניתין</strong> <small>[משנתנו]</small> צריכים לפרש אותה <strong>ב</strong>מקרה <strong>דאדייה אדויי</strong> <small>[שטילטלו]</small> התרנגול את הדליל וגרם נזק על ידי כך, וכיון שלא עשה את הנזק בגופו משלם רק חצי נזק כדין צרורות. <strong>וכי אתמר</strong> <small>[וכאשר נאמרו]</small> דברי <strong>רב הונא</strong> — <strong>בעלמא אתמר</strong> <small>[</small><small>בכלל נאמרו]</small> ואינם מתייחסים לדין שבמשנה. אלא אמר את ההלכה כך: <strong>דליל</strong> שהיה של <strong>הפקר,</strong> ונקשר ברגלי העוף, <strong>אמר רב הונא:</strong> אם <strong>נקשר</strong> הדליל <strong>מאליו</strong> — <strong>פטור</strong> בעל התרנגול, <strong>קשרו אדם</strong> — <strong>חייב</strong> הקושר.
  ושואלים:  <strong>משום מאי</strong> <small>[מה]</small> <strong>חייב?</strong> איזה אב נזיקין עשה שיתחייב עליו? <strong>אמר רב הונא בר מנוח:</strong> חייב <strong>משום בורו המתגלגל ברגלי אדם וברגלי בהמה,</strong> שכשם שיש בור המצוי במקומו ומזיק לנתקלים בו, יש גם בור = תקלה, שאינו קבוע במקומו, אלא נע ממקום למקום, ואף על זה חייב משום בור.
 <big>ג משנה</big> <strong>כיצד,</strong> באיזה אופן, <strong>השן מועדת</strong> — <strong>לאכול את הראוי לה,</strong> ולענין זה הבהמה מועדת תמיד. כיצד, <strong>הבהמה מועדת לאכול פירות וירקות</strong> שהוא מאכל הראוי לה, ואם <strong>אכלה כסות או כלים</strong> — <strong>משלם חצי נזק,</strong> שכיון שאין זה מאכל הראוי לה — אינה מועדת לכך. <strong>במה דברים אמורים</strong> שמשלם נזק שלם על מה שאכלה בהמתו — כשאכלה <strong>ברשות הניזק, אבל ברשות הרבים</strong> — <strong>פטור. ו</strong>בכל זאת
 <strong>אם נהנית</strong> הבהמה באכילתה — <strong>משלמת מה שנהנית,</strong> אבל לא משלמת את כל דמי הנזק.
 <strong>כיצד,</strong> באיזה מקרה, <strong>משלמת מה שנהנית?</strong> אם <strong>אכלה מתוך הרחבה</strong> שהיו פירות וירקות מונחים ברחבה שלפני החנויות, שהיא מקום הרבים, ואכלתם — הרי זו <strong>משלמת מה שנהנית.</strong> אכלה <strong>מצדי הרחבה</strong> שאינו מקום לרבים — <strong>משלמת מה שהזיקה</strong> שהינו כרשות הניזק. וכן, אם אכלה <strong>מפתח החנות</strong> — <strong>משלמת מה שנהנית</strong> לפי שהוא מקום ציבורי, אכלה <strong>מתוך החנות</strong> — <strong>משלמת מה שהזיקה.</strong>
 <big>ד גמרא</big> <strong>תנו רבנן</strong> <small>[שנו חכמים]:</small> <strong>השן מועדת לאכול את הראוי לה, כיצד? בהמה שנכנסה לחצר הניזק ואכלה אוכלין הראויין לה, ו</strong>כן אם <strong>שתתה משקין הראויין לה</strong> — <strong>משלם</strong> הבעלים <strong>נזק שלם</strong> על מה שאכלה ושתתה. <strong>וכן חיה</strong> של אדם <strong>שנכנסה לחצר הניזק וטרפה בהמה ואכלה בשר</strong> — הרי זה <strong>משלם נזק שלם.</strong>
 <strong>ופרה שאכלה שעורין</strong> אף על פי שאינו כרגיל מאכל פרה, <strong>ו</strong>כן אם <strong>חמור שאכל כרשינן</strong> שכרגיל נותנים אותם אותם לפרה ולא לחמור, <strong>וכלב שליקק את השמן, וחזיר שאכל חתיכה של בשר</strong> — בכל אלה <strong>משלמין נזק שלם,</strong> שאמנם אין אלה רגילים לאכול מאכל זה, אבל מכל מקום הוא מאכל הראוי להם, ואינו נקרא שינוי, ומשלם נזק שלם. <strong>אמר רב פפא: השתא דאמרת</strong> <small>[עכשיו שאתה אומר]</small> כפי שאמרנו כאן ש<strong>כל מידי דלאו אורחיה</strong> <small>[דבר שאין</small> זה <small>דרכו</small> הרגילה<small>]</small> <strong>ו</strong>הבהמה <strong>אכלה ליה</strong> <small>[אוכלת אותו]</small> <strong>על ידי הדחק שמיה</strong> <small>[שמו</small> הריהו נחשב<small>]</small> <strong>אכילה</strong> רגילה, אם כן, <strong>האי שונרא</strong> <small>[חתול]</small> ש<strong>אכל תמרי</strong> <small>[תמרים]</small> <strong>וחמרא דאכיל ביניתא</strong> <small>[וחמור שאכל דגים]</small> — <strong>משלם נזק שלם,</strong> שאף על פי שאין דרכם לאכול דברים אלו, כיון שעל ידי הדחק אוכלים אותם — אין זו נקראת שינוי, אלא אכילה הראויה, ומשלם נזק שלם.
  מסופר:  <strong>ההוא חמרא דאכל נהמא</strong> <small>[חמור אחד שאכל לחם]</small> <strong>ו</strong>תוך כדי אכילה <strong>פלסיה לסלא</strong> <small>[[שבר את הסל]</small> שבו היה הלחם, <strong>חייביה</strong> <small>[חייב אותו]</small> <strong>רב יהודה לשלם נזק שלם אנהמא</strong> <small>[על הלחם</small> שאכל<small>],</small> <strong>ואסלא</strong> <small>[ועל הסל</small> שהזיק<small>]</small> רק <strong>חצי נזק.</strong> ושואלים: <strong>ואמאי</strong> <small>[ומדוע]?</small> <strong>כיון דאורחיה למיכל נהמא, אורחיה נמי לפלוסי סלא</strong> <small>[כיון שדרכו לאכול לחם, דרכו גם כן לשבור</small> את <small>הסל],</small> שכדי להגיע ללחם שובר הוא את הסל ויהיה חייב נזק שלם גם על הסל! ומשיבים: שם מדובר שקודם <strong>אכל</strong> החמור מן הלחם <strong>והדר פליס</strong> <small>[ואחר כך שבר]</small> את הסל, ודבר זה מורה על כוונה להזיק, ואין חייב עליו נזק שלם.
  ושואלים:  <strong>ופת אורחיה</strong> <small>[דרכו]</small> של חמור <strong>הוא</strong> לאכול? <strong>ורמינהו</strong> <small>[ומשליכים</small> מראים סתירה<small>]</small> ממה ששנינו בברייתא: <strong>אכלה פת ובשר ותבשיל</strong> — <strong>משלם חצי נזק, מאי לאו</strong> <small>[האם לא]</small> מדובר כאן <strong>בבהמה,</strong> משמע שבהמה האוכלת פת אין זה מדרכה, ואין זו אכילתה הראויה לה! ודוחים: <strong>לא,</strong> מדובר כאן <strong>בחיה,</strong> שאין דרכה לאכול לחם, אבל בהמה דרכה בכך.
  ושואלים: אם מדובר כאן ב<strong>חיה,</strong> הרי <strong>בשר אורחיה</strong> <small>[דרכה]</small> <strong>הוא</strong> לאכול, ומדוע אומרים אנו שאין זה דרכה? ומשיבים: מדובר בבשר <strong>דמטוי</strong> <small>[</small>כ<small>שצלוי]</small> ובשר צלוי אין דרכה של חיה לאכול. <strong>ואיבעית אימא</strong> <small>[ואם תרצה אמור]:</small> כאן מדובר לא בחיה טורפת, אלא <strong>בטביא</strong> <small>[בצבי]</small> שאין דרכו לאכול בשר ופת. <strong>ואיבעית אימא</strong> <small>[ואם תרצה אמור]:</small> <strong>לעולם</strong> מדובר <strong>בבהמה, ו</strong>מדובר כאן כשאכלה <strong>בפתורא</strong> <small>[בשולחן]</small> ודבר זה אין דרכה של בהמה לעשות.
## דף כ.
 מסופר: <strong>ההוא ברחא דחזא ליפתא אפומא דדנא</strong> <small>[תיש אחד ראה לפת על פי חבית</small> חרס<small>],</small> <strong>סריך סליק, אכלה לליפתא ותבריה לדנא</strong> <small>[טיפס</small> ו<small>עלה, אכל את הלפת ושבר את החבית].</small> <strong>חייביה</strong> <small>[חייב אותו]</small> <strong>רבא,</strong> את בעל התיש, <strong>אליפתא ואדנא</strong> <small>[על הלפת ועל הכלי]</small> בתשלומי <strong>נזק שלם.</strong> ומסבירים: <strong>מאי טעמא</strong> <small>[מה טעם]</small> חייבו בתשלום נזק שלם גם על הכלי? והרי אין זה דרכו! — <strong>כיון דאורחיה למיכל ליפתא, אורחיה נמי לסרוכי ולמסלק</strong> <small>[שדרכו לאכול</small> את <small>הפת, דרכו גם כן לטפס ולעלות]</small> על מנת לאוכלה, ולכן גם שבירת הכלי בכלל נזקי השן היא.
 <strong>אמר אילפא: בהמה</strong> שהיתה <strong>ברשות הרבים ופשטה צוארה ואכלה מ</strong>ירק שהיה <strong>על גבי</strong> (על גבה של) <strong>חברתה</strong> שעמדה גם כן שם — <strong>חייבת, מאי טעמא</strong> <small>[מה טעם]</small> הדבר — <strong>גבי חברתה כחצר הניזק דמי</strong> <small>[נחשב],</small> ולכן חייב גם שם על נזקי השן.
  ומציעים:  <strong>לימא</strong> <small>[האם נאמר]</small> ש<strong>מסייע ליה</strong> <small>[לו]</small> ממה ששנינו בברייתא: <strong>היתה קופתו</strong> (סלו) של אדם שהיה עומד ברשות הרבים <strong>מופשלת לאחוריו</strong> ובתוכה דבר מאכל, <strong>ופשטה</strong> הבהמה <strong>צוארה ואכלה ממנו</strong> — <strong>חייבת.</strong> ומשיבים: משם אין ראיה, כי אפשר לפרש ששם מדובר <strong>כדאמר</strong> <small>[כפי שאמר]</small> <strong>רבא</strong> בענין אחר — <strong>בקופצת, הכא נמי</strong> <small>[כאן גם כן]</small> באוכלת מן הקופה מדובר <strong>ב</strong>מקרה שהיתה הבהמה <strong>קופצת,</strong> וכיון שהיה זה שינוי ודאי חייב אף ברשות הרבים, ואולם חצי נזק, ולא נזק שלם כנזקי שן.
  ושואלים:  <strong>והיכא איתמר</strong> <small>[והיכן נאמר]</small> דבר זה שאמר <strong>רבא</strong> מעיקרו? ומשיבים: <strong>אהא</strong> <small>[על זה]</small> ש<strong>אמר ר' אושעיא: בהמה ברשות הרבים,</strong> אם <strong>הלכה ואכלה</strong> — <strong>פטורה,</strong> אם <strong>עמדה ואכלה</strong> — <strong>חייבת.</strong> ותהו על כך: <strong>מאי שנא</strong> <small>[</small>ב<small>מה שונה]</small> <strong>הלכה</strong> שחייבת <strong>דאורחיה</strong> <small>[שדרכה]</small> <strong>הוא?</strong> אולם אם <strong>עמדה נמי אורחיה</strong> <small>[גם כן דרכה]</small> <strong>הוא! אמר רבא:</strong> מה שאמרו "עומדת" מדובר <strong>בקופצת</strong> ואוכלת,
 שאין זה דרכה. <strong>בעי</strong> <small>[שאל]</small> <strong>ר' זירא: מתגלגל</strong> ואוכל <strong>מהו</strong> דינו? <strong>היכי דמי</strong> <small>[כיצד בדיוק מדובר]?</small> <strong>כגון דקיימא</strong> <small>[שעומד]</small> <strong>עמיר</strong> (אלומת תבואה) <strong>ברשות היחיד, וקא</strong> <small>[והוא]</small> <strong>מתגלגל ואתי</strong> <small>[ובא]</small> על ידי הבהמה <strong>מרשות היחיד לרשות הרבים</strong> ושם אכלתו הבהמה, <strong>מאי</strong> <small>[מה]</small> הדין? האם יש לדונו כאן כדין שן ברשות היחיד ויהיה חייב, או כדין שן ברשות הרבים וייפטר?
 ומשיבים: <strong>תא שמע</strong> <small>[בוא</small> ו<small>שמע]</small> פתרון לדבר ממה <strong>דתני</strong> <small>[ששנה]</small> <strong>ר' חייא: משוי</strong> (משא) ש<strong>מקצתו בפנים</strong> ברשות הבעלים <strong>ומקצתו בחוץ</strong> ברשות הרבים, <strong>אכלה בפנים</strong> — <strong>חייבת,</strong> שהוא רשות הניזק, <strong>אכלה בחוץ</strong> — <strong>פטורה,</strong> שהיא שן ברשות הרבים. <strong>מאי לאו</strong> <small>[האם לא]</small> מדובר אף כאן, ש<strong>מתגלגל ואתי</strong> <small>[ובא]</small> והולכים אנו אחר המקום בו היתה האכילה? ומשיבים: <strong>לא, אימא</strong> <small>[אמור]</small> כך: <strong>אכלה, על מה ש</strong>היה <strong>בפנים</strong> — <strong>חייבת</strong> אף אם נתגלגל החוצה, <strong>על מה שבחוץ</strong> מתחילה — <strong>פטורה.</strong>
 <strong>איבעית אימא</strong> <small>[אם תרצה אמור]</small> תירוץ אחר: <strong>כי קאמר</strong> <small>[כאשר אמר]</small> <strong>ר' חייא,</strong> מה שאמר היה זה <strong>בפתילה דאספסתא</strong> <small>[בחבילה</small> ארוכה <small>של אספסת]</small> שמקצתה בפנים ומקצתה בחוץ מתחילתה, ואינה מתגלגלת.
 <big>א</big> שנינו במשנה: <strong>אכלה</strong> הבהמה <strong>כסות</strong> או כלים — משלם בעליה חצי נזק, וממשיכה המשנה: במה דברים אמורים — ברשות הניזק, אבל ברשות הרבים פטור.
  ושואלים:  <strong>אהייא</strong> <small>[על איזה]</small> מקרה אמרו שהיא פטורה? <strong>אמר רב: אכולהו</strong> <small>[על כולם],</small> שברשות הרבים פטורה גם על אכילת כסות וכלים, אף שהוא דבר בלתי רגיל, וצריך היה לדונו משום קרן, שחייבת כרגיל אף ברשות הרבים. <strong>מאי טעמא</strong> <small>[מה טעם</small> דבר<small>]?</small> <strong>כל המשנה,</strong> כלומר, שעשה דבר שאינו רגיל, <strong>ובא אחר ושינה בו</strong> והזיקו — הרי זה <strong>פטור.</strong> ואף כאן, מי שהניח כסות וכלים ברשות הרבים עשה דבר משונה, ולכן אף שהבהמה עשתה גם היא דבר משונה ואכלה אותם — אין חייבת עליהם.
 <strong>ושמואל אמר: לא שנו</strong> במשנה שפטור ברשות הרבים <strong>אלא</strong> שאכלה <strong>פירות וירקות,</strong> כדין שן ברשות הרבים, <strong>אבל</strong> אם אכלה <strong>כסות וכלים</strong> ברשות הרבים — <strong>חייבת</strong> לשלם חצי נזק, שכיון שהוא משונה הריהו כקרן וחייב כדין קרן ברשות הרבים.
 <strong>וכן אמר ריש לקיש</strong> כדברי רב, שמה שנאמר במשנה שפטורה ברשות הרבים <strong>אכולהו</strong> <small>[על כולם]</small> נאמר. ומעירים: <strong>ואזדא</strong> <small>[והלך]</small> <strong>ריש לקיש לטעמיה</strong> <small>[לטעמו,</small> לשיטתו<small>],</small> ש<strong>אמר ריש לקיש:</strong> היו <strong>שתי פרות ברשות הרבים, אחת רבוצה ואחת מהלכת, בעטה</strong> הפרה ה<strong>מהלכת ברבוצה</strong> — <strong>פטורה,</strong> בעטה ה<strong>רבוצה במהלכת</strong> — <strong>חייבת.</strong> משמע שהוא סבור שכיון שדרך הפרה להלך ברשות הרבים, וזו רבצה, אפילו אם שינתה השניה ובעטה — פטורה.
 <strong>ור' יוחנן אמר</strong> כדברי שמואל בפירוש המשנה: <strong>לא שנו</strong> שפטורה ברשות הרבים <strong>אלא</strong> אם אכלה <strong>פירות וירקות, אבל כסות וכלים</strong> — <strong>חייבת</strong> לשלם חצי נזק גם ברשות הרבים.
  ושואלים:  <strong>לימא</strong> <small>[האם לומר]</small> ש<strong>ר' יוחנן לית ליה</strong> <small>[אין לו,</small> אינו מקבל<small>]</small> את דברי <strong>ריש לקיש אפילו בשתי פרות?</strong> ודוחים: <strong>לא, לעולם</strong> אפשר לומר כי <strong>אית ליה</strong> <small>[יש לו,</small> מקבל את דבריו<small>],</small> אלא שהוא מחלק בין המקרים: <strong>כסות, עבדי אינשי דמנחי גלימי ומתפחי</strong> <small>[עשויים אנשים להניח גלימתם</small> ברשות הרבים <small>ולנוח],</small> ולכן אין זה נחשב כשינוי, <strong>אבל בהמה לאו אורחה</strong> <small>[אין</small> זו <small>דרכה]</small> שתהא רובצת ברשות הרבים, וכיון שבהמה זו עשתה שינוי — אין חיוב על האחרת ששינתה ובעטה בה.
 <big>ב</big> שנינו במשנה: <strong>ואם נהנית</strong> הבהמה — אף שפטורה מתשלומי הנזק שגרמה, מכל מקום <strong>משלמת</strong> מה שנהנית. ושואלים: <strong>וכמה</strong> הוא חלק זה שמשלמת? <strong>רבה אמר:</strong> משלם על כל דבר שאכלה בהמתו רק <strong>דמי עמיר</strong> (קש). שיכול בעליה לומר: אני הייתי מאכיל את בהמתי קש, ומה שנהנתה בדברים אחרים, צריך לחשב רק לפי דמי הקש שחסכתי על ידי כך. <strong>רבא אמר:</strong> אם אכלה שעורים משלם <strong>דמי שעורים,</strong> כלומר, ממין שאכלה, אבל <strong>ב</strong>מחיר ה<strong>זול</strong> ביותר שבשוק.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבה, תניא כוותיה</strong> <small>[</small>ו<small>שנויה</small> ברייתא אחרת <small>כשיטתו]</small> של <strong>רבא.</strong> <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבה,</strong> <strong>ר' שמעון בן יוחי אומר: אין משלמת אלא דמי עמיר בלבד.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא:</strong> <strong>אם נהנית</strong> — <strong>משלמת מה שנהנית, כיצד? אכלה קב או קביים</strong> (שני קבים) של תבואה <strong>אין אומרים תשלם דמיהן</strong> של קב או קביים שאכלה, <strong>אלא אומדין כמה,</strong> כלומר, באיזה סכום <strong>אדם רוצה להאכיל לבהמתו דבר הראוי לה, אף על פי שאינו רגיל</strong> שתאכל אותו. ואם אכלה שעורים, למרות שאינה רגילה בכך — משלם עבור שעורים במחיר הזול שלהם. <strong>לפיכך,</strong> כיון שאם <strong>אכלה</strong> הפרה <strong>חטין, או</strong> שאר <strong>דבר הרע לה</strong> שלא היה רוצה להאכילה כלל, אם היה זה ברשות הרבים הרי <strong>פטורה</strong> לגמרי.
 <big>ג</big> בקשר להלכה זו במשנה, שאם נהנית משלם מה שנהנית (כפי שיבואר להלן) מספרים: <strong>אמר ליה</strong> <small>[לו]</small> פעם <strong>רב חסדא לרמי בר חמא: לא הוית גבן באורתא בתחומא</strong> <small>[היית עימנו בערב בתוך התחום],</small> <strong>דאיבעיא לן מילי מעלייתא</strong> <small>[ש</small>כן <small>נשאלו לנו דברים מעולים].</small> <strong>אמר</strong> לו רמי בר חמא: <strong>מאי מילי מעלייתא</strong> <small>[מהם</small> אותם <small>דברים מעולים]</small> שעסקתם בהם? <strong>אמר ליה</strong> <small>[לו]:</small> השאלה היתה: <strong>הדר בחצר חבירו שלא מדעתו</strong> (מרצונו), האם <strong>צריך להעלות</strong> (לשלם) <strong>לו שכר</strong> עבור מה שדר בחצירו <strong>או אין צריך?</strong>
 ומבררים: <strong>היכי דמי</strong> <small>[כיצד</small> בדיוק <small>היה הדבר]?</small> <strong>אילימא</strong> <small>[אם נאמר]</small> שמדובר <strong>בחצר</strong> ש<strong>לא קיימא לאגרא</strong> <small>[עומדת להשכרה]</small> ואם לא היה אדם זה גר שם היה בעליה משאירה ריקה, <strong>וגברא</strong> <small>[והאדם]</small> הדר בחצר הוא גם כן אדם ש<strong>לא עביד למיגר</strong> <small>[היה עשוי לשכור</small> חצר<small>],</small> שיש לו אפשרויות אחרות של מגורים בחינם, אם כן הרי זה מקרה של <strong>זה</strong> (הדייר) <strong>לא נהנה וזה</strong> (הבעלים) <strong>לא חסר,</strong> ובמקרה זה ודאי שאין לו לשלם. <strong>אלא</strong> תאמר שמדובר <strong>בחצר דקיימא לאגרא</strong> <small>[העומדת להשכרה]</small> <strong>וגברא דעביד למיגר</strong> <small>[ואדם שעשוי לשכור</small> חצר<small>],</small> אם כן <strong>זה</strong> הדייר <strong>נהנה, וזה</strong> בעל החצר <strong>חסר,</strong> ובמקרה זה ודאי חייב לשלם!
  ומשיבים:  <strong>לא צריכא</strong> <small>[נצרכה]</small> שאלה זו אלא <strong>בחצר</strong> ש<strong>לא קיימא לאגרא</strong> <small>[עומדת</small> בדרך כלל <small>להשכרה]</small> <strong>וגברא דעביד למיגר</strong> <small>[ואדם העשוי</small> וצריך היה <small>לשכור],</small> <strong>מאי</strong> <small>[מה]</small> יהיה דינו? וצדדי השאלה: האם <strong>מצי אמר ליה</strong> <small>[יכול לומר לו]</small> הדייר לבעל החצר: <strong>מאי</strong> <small>[מה]</small> <strong>חסרתיך</strong> ומה הפסדת בכך? הרי אתה לא הפסדת דבר, כיון שלא היתה חצרך עומדת להשכרה. <strong>או דלמא מצי אמר</strong> <small>[שמא יכול לומר]</small> בעל החצר לדייר:
## דף כ:
 <strong>הא איתהנית</strong> <small>[הרי נהנית]</small> מרכושי, שהרווחת על ידי כך את מה שהיית צריך לשלם עבור שכירת חצר?
 <strong>אמר ליה</strong> <small>[לו]</small> רמי בר חמא: בעיה זו אינה בעיה חדשה, אלא <strong>מתניתין</strong> <small>[משנתנו]</small> <strong>היא,</strong> שבמשנה יש כבר תשובה לשאלה זו. שאל אותו רב חסדא: <strong>הי מתניתין</strong> <small>[איזו,</small> היכן, ב<small>משנתנו]</small> היא נמצאת? <strong>אמר ליה</strong> <small>[לו]</small> רמי בר חמא: <strong>לכי תשמש לי</strong> <small>[כאשר תשרת אותי]</small> במשהו, אומר לך היכן נמצא הדבר במשנה. <strong>שקל סודריה כרך ליה</strong> <small>[לקח</small> רב חסדא את <small>סודרו</small> של רמי בר חמא ו<small>כרך אותו]</small> שיהא זה כדרך שימוש. <strong>אמר ליה</strong> <small>[לו]</small> רמי בר חמא, זו היא המשנה (משנתנו): <strong>אם נהנית משלמת מה שנהנית,</strong> משמע שבעל הבהמה משלם עבור הנאתה בכל מקרה. ואף הדר בחצר עליו לשלם על הנאתו.
 <strong>אמר רבא: כמה לא חלי</strong> <small>[חושש]</small> <strong>ולא מרגיש גברא דמריה סייעיה</strong> <small>[אדם שאדוניו,</small> הקדוש ברוך הוא, <small>מסייע לו]</small> שיתקבלו דבריו. <strong>דאף על גב דלא דמי למתניתין קבלה מיניה</strong> <small>[שאף על פי שאין</small> השאלה <small>דומה למשנתנו קבלה</small> רב חסדא <small>ממנו,</small> מרמי בר חמא<small>],</small> כי <strong>האי</strong> <small>[זה]</small> במשנתנו הוא מקרה של <strong>זה נהנה וזה חסר,</strong> שהרי כאשר אוכלת הבהמה את הפירות מחסרת היא מן הפירות, <strong>ו</strong>אילו <strong>האי</strong> <small>[זה],</small> הדר בחצר שאינה עומדת להשכרה, <strong>זה נהנה וזה לא חסר הוא.</strong>
 ושואלים: <strong>ורמי בר חמא</strong> עצמו, כיצד השווה דברים שאינם דומים? ומסבירים: לדעתו <strong>סתם פירות</strong> המונחים <strong>ברשות הרבים אפקורי מפקר להו</strong> <small>[מפקיר אותם]</small> בעליהם ואינו סבור שיוכל עוד ליהנות מהם, ולכן כאשר אכלתם בהמה אין זה נחשב לו כמי שחסר, ועל כן אפשר לדמות זאת לבעיית זה נהנה וזה לא חסר בדייר הגר בחצר.
  מכל מקום מנסים להביא ראיה נוספת, <strong>תנן</strong> <small>[שנינו</small> במשנה<small>]:</small> <strong>המקיף</strong> את <strong>חבירו משלש רוחותיו,</strong> שיש לו שדות משלושה צדדים של שדה חבירו, <strong>וגדר את</strong> <strong>הראשונה ואת השניה ואת השלישית</strong> — <strong>אין מחייבין אותו,</strong> את בעל השדה הפנימית להשתתף בתשלום עבור הגידור, למרות ששדהו גדורה בשלושה צדדים, שכן הוא יכול לומר שאינו נהנה מגידור זה כיון שעדיין צד אחד בשדהו פרוץ. ונדייק: <strong>הא</strong> <small>[הרי]</small> אם הקיפו שדות המקיף את שדה הניקף לגמרי, וגדר גם את הרוח ה<strong>רביעית</strong> — <strong>מחייבין אותו,</strong> את בעל השדה הפנימית לשלם.
 <strong>שמע מינה</strong> <small>[למד מכאן]</small> <strong>זה נהנה וזה לא חסר</strong> — <strong>חייב,</strong> שהרי הדר בפנימית נהנה, והמקיף לא חסר, שהרי בין כה וכה גידר את שדותיו, ובכל זאת חייב! ודוחים: <strong>שאני התם דאמר ליה</strong> <small>[שונה שם</small> המצב, <small>ש</small>כן <small>יכול לומר לו</small> המקיף למוקף<small>]:</small> <strong>את</strong> <small>[אתה]</small> <strong>גרמת לי הקיפא יתירא</strong> <small>[הקפה מרובה],</small> שהרי לולא השדה שלך שם לא הייתי צריך לגדור בין השדות שלי, ואם כן אתה הוא שגרמת לי את ההוצאה הנוספת, והרי זה דומה קצת ל"זה נהנה וזה חסר" שדינו של זה שנהנה לשלם.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה שנאמר באותה משנה, <strong>אמר ר' יוסי: אם עמד ניקף,</strong> כלומר, בעל הקרקע שהיתה מוקפת <strong>וגדר את</strong> המחיצה <strong>הרביעית</strong> בעצמו — <strong>מגלגלין עליו את הכל,</strong> לשלם גם עבור גידור המחיצות הקודמות, שהרי הוכיח במעשהו שהוא מעונין בגידור. ונדייק: <strong>טעמא</strong> <small>[הטעם,</small> דווקא משום<small>]</small> ש<strong>גדר ניקף,</strong> שהוא עצמו עשה את הגדר, <strong>הא</strong> <small>[הרי]</small> אם היה גודר אותה <strong>מקיף</strong> — היה הניקף <strong>פטור,</strong>
 <strong>שמע מינה</strong> <small>[למד מכאן]</small> ש<strong>זה נהנה וזה לא חסר</strong> — <strong>פטור!</strong> ודוחים: <strong>שאני התם</strong> <small>[שונה שם]</small> <strong>דאמר ליה</strong> <small>[שיכול</small> הניקף <small>לומר לו,</small> למקיף<small>]:</small> <strong>לדידי סגי</strong> <small>[לי</small> עצמי <small>די]</small> <strong>לי בנטירא בר זוזא</strong> <small>[בשמירה בת דינר</small> אחד<small>],</small> כלומר, במחיצה כלשהי, ואינני מעונין בעצמי במחיצה חזקה ויקרה כזו שאתה בנית.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנה אחרת: <strong>הבית והעלייה</strong> (קומה שניה) <strong>של שנים</strong> שלאחד שייכת הקומה התחתונה ולאחר שייכת העלייה, <strong>שנפלו,</strong> וצריך לבנות הכל מחדש, <strong>אמר בעל העלייה</strong> <strong>לבעל הבית לבנות</strong> את הבית, על מנת שהוא יוכל לבנות את העלייה שעל גבי הבית, <strong>והוא אינו רוצה</strong> — <strong>הרי בעל העלייה בונה בית ויושב בה,</strong> בבית, <strong>עד שיתן לו</strong> בעל הבית <strong>יציאותיו</strong> (הוצאותיו) שהוציא על בנין הבית, ורק אז יוצא ובונה לעצמו את העלייה.
  ונדייק:  <strong>יציאותיו הוא דמחייב ליה</strong> <small>[שמחויב לו]</small> <strong>בעל הבית</strong> לשלם, <strong>הא</strong> <small>[הרי]</small> את <strong>שכרו,</strong> שכר הדירה עבור מה שהשתמש בינתיים בבית — <strong>לא</strong> מנכה לו בעל העלייה מחשבון ההוצאות. <strong>שמע מינה</strong> <small>[למד מכאן]</small> כי <strong>זה נהנה וזה לא חסר</strong> — <strong>פטור,</strong> שהרי בעל העלייה נהנה מן הדירה, ובעל הבית אינו חסר, שהרי אומר שאינו זקוק לבית זה! ודוחים: <strong>שאני התם דביתא</strong> <small>[שונה שם שהבית]</small> <strong>לעלייה משתעבד,</strong> שהרי הקומה התחתונה עשויה היתה לשמש בסיס לעליונה, ולכן חייב בעל הבית לתת לו מקום דירה.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא באותו ענין, <strong>ר' יהודה אומר: אף זה הדר בחצר חבירו שלא מדעתו</strong> — <strong>צריך להעלות לו שכר. שמע מינה</strong> <small>[למד מכאן]:</small> <strong>זה נהנה וזה לא חסר</strong> — <strong>חייב!</strong> ודוחים: משם אין להביא ראיה גמורה למקרה שאנו דנים בו, כי <strong>שאני התם</strong> <small>[שונה שם]</small> שאפשר לטעון שיש לבעל החצר חסרון <strong>משום שחרוריתא דאשייתא</strong> <small>[השחרת הקירות],</small> שאדם המשתמש בבית גורם להשחיר את קירות הבית, והרי איפוא בעל הבית חסר. ואילו שאלתנו היתה באופן של זה נהנה וזה לא חסר. שאלה זו לא נפתרה איפוא.
 <strong>שלחוה</strong> את הבעיה הזו אל <strong>בי</strong> <small>[בית</small> מדרשו<small>]</small> של <strong>ר' אמי</strong> לשאול מה דעתו בענין הדר בחצר חבירו שאינה עומדת להשכרה, <strong>אמר</strong> ר' אמי: <strong>וכי מה עשה לו</strong> דייר זה, <strong>ומה חסרו, ומה הזיקו?</strong> ולדעתו אם מישהו נהנה בלי שהאחר יפסיד דבר — אינו משלם לו. <strong>ר' חייא בר אבא אמר</strong> כאשר נשאל שאלה זו: <strong>נתיישב</strong> (נחשוב) <strong>בדבר.</strong> <strong>הדר</strong> <small>[חזרו]</small> ו<strong>שלחוה</strong> לשאלה זו <strong>קמיה</strong> <small>[לפני]</small> <strong>ר' חייא בר אבא.</strong> <strong>אמר: כוליה האי שלחו</strong> <small>[כל כך שולחים]</small> <strong>לי ואזלי</strong> <small>[והולכים],</small> <strong>אילו אשכחי</strong> <small>[אם הייתי מוצא]</small> <strong>בה טעמא</strong> <small>[טעם,</small> תשובה מספקת<small>]</small> וכי <strong>לא שלחנא להו</strong> <small>[הייתי שולח להם]?</small> אלא כיון שלא עניתי משמע שלא מצאתי עדיין תשובה לדבר.
 <strong>אתמר</strong> <small>[נאמר]</small> שחלקו אמוראים בנושא זה, <strong>רב כהנא אמר</strong> בשם <strong>ר' יוחנן: אינו צריך להעלות לו שכר,</strong> ואילו <strong>ר' אבהו אמר</strong> בשם <strong>ר' יוחנן: צריך להעלות לו שכר.</strong>
 <strong>אמר רב פפא: הא</strong> <small>[</small>מסורת הלכה <small>זו]</small> של <strong>ר' אבהו</strong> בשם ר' יוחנן <strong>לאו</strong> <small>[לא]</small> <strong>בפירוש אתמר</strong> <small>[נאמרה]</small> <strong>אלא מכללא אתמר</strong> <small>[מכלל</small> הדברים <small>נאמרה],</small> שרק מכלל (מתוך) דברים שאמר ר' יוחנן הסיק ר' אבהו מסקנה זו. <strong>דתנן</strong> <small>[ש</small>כן <small>שנינו</small> במשנה<small>]:</small> גזבר של הקדש ש<strong>נטל</strong> לעצמו <strong>אבן או קורה של הקדש</strong> — <strong>הרי זה לא מעל,</strong> שעצם נטילת האבן או הקורה על ידי הגזבר אינה נחשבת הוצאה מרשות הקדש, שהרי הגזבר מחזיק תמיד ברכוש זה.
 <strong>נתנה</strong> הגזבר <strong>לחבירו</strong> במתנה — <strong>הוא,</strong> הגזבר, <strong>מעל</strong> משום שהוציאה מרשות הקדש, <strong>וחבירו לא מעל</strong> לפי שעדיין לא השתמש בה. <strong>בנאה</strong> הגזבר עצמו <strong>לתוך ביתו</strong> — <strong>הרי זה לא מעל, עד</strong> <strong>שידור תחתיה</strong> כדי <strong>שוה פרוטה,</strong> שכיון שנהנה ;;;;;ממנה בממון שיש לו ערך — מעל.
 <strong>ואמר שמואל: והוא שהניחה על פי ארובה.</strong> שאם היה מניח את האבן בתוך אבני הבנין הרי עצם הבניה היתה כבר מעילה, משום שעושה שינוי באבן, אולם כאשר מניח את האבן במקום שאפשר להחזירה, כל עוד לא דר תחתיה — אין זו קרויה מעילה.
 <strong>ויתיב</strong> <small>[וישב]</small> <strong>ר' אבהו קמיה</strong> <small>[לפני]</small> <strong>ר' יוחנן וקאמר משמיה</strong> <small>[ואמר משמו]</small> של <strong>שמואל:</strong> <strong>זאת אומרת, הדר בחצר חבירו שלא מדעתו</strong> (מרצונו ורשותו) של חבירו — <strong>צריך להעלות</strong> (לשלם) <strong>לו שכר,</strong> שהרי אותו גזבר שדר תחת הקורה של ההקדש לא חיסר דבר מן הקורה, ואולם כיון שנהנה ממנה — הרי זה מעל. <strong>ושתק ליה</strong> <small>[לו]</small> ר' יוחנן.
 <strong>איהו</strong> <small>[הוא]</small> ר' אבהו <strong>סבר מדשתיק</strong> <small>[מ</small>מה <small>ש</small>הוא <small>שותק]</small> משמע ש<strong>מודה ליה</strong> <small>[לו]</small> למסקנה זו, ולכן אמר אחר כך את הדברים בשם ר' יוחנן. <strong>ולא היא,</strong> אין הדבר כן, ומה ששתק ר' יוחנן היה מפני ש<strong>אשגוחי לא אשגח ביה</strong> <small>[השגיח בו]</small> בר' אבהו לסתור את דבריו. ור' יוחנן סבור (כפי שרב כהנא אמר בשמו) שדייר שלא מדעת שאינו מחסר את הבעלים אינו צריך להעלות לו שכר.
  וטעמו של דבר שגזבר ההקדש נידון כמועל על הנאה זו הוא <strong>כ</strong>דברי <strong>רבה,</strong> שכן <strong>אמר רבה: הקדש</strong> שנהנה ממנו <strong>שלא מדעת</strong>
## דף כא.
 <strong>כ</strong>מעשה שנעשה ב<strong>הדיוט</strong> (בחולין) <strong>מדעת דמי</strong> <small>[נחשב],</small> כלומר, כאילו ידע חבירו ולא הסכים שייכנס לרשותו. כי ההקדש שייך לקדוש ברוך הוא, ואצלו אין שייך לומר שלא מדעת, ולכן כל הנהנה מן ההקדש — הרי הוא מועל, ואין להסיק מכאן לגבי דברים אחרים.
 <strong>שלח ליה</strong> <small>[לו]</small> <strong>ר' אבא בר זבדא למרי בר מר: בעי מיניה</strong> <small>[שאל אותו]</small> את <strong>רב הונא: הדר בחצר חבירו שלא מדעתו, צריך להעלות לו שכר, או לא? אדהכי</strong> <small>[בינתיים]</small> <strong>נח נפשיה</strong> <small>[נחה נפשו,</small> נפטר<small>]</small> <strong>רב הונא</strong> לפני שהספיק לענות על השאלה.
 <strong>אמר ליה</strong> <small>[לו]</small> <strong>רבה בר</strong> <small>[בן]</small> <strong>רב הונא</strong> בתשובה לשאלה זו: <strong>הכי</strong> <small>[כך]</small> <strong>אמר אבא מרי</strong> <small>[מורי]</small> <strong>משמיה</strong> <small>[משמו]</small> של <strong>רב:</strong> <strong>אינו צריך להעלות לו שכר, והשוכר בית מראובן מעלה שכר לשמעון.</strong> ותוהים: <strong>שמעון מאי עבידתיה</strong> <small>[מה מעשהו],</small> מה עניינו של שמעון כאן? ומסבירים, <strong>הכי קאמר</strong> <small>[כך אמר],</small> כך היתה כוונתו: אם <strong>נמצא</strong> ש<strong>הבית</strong> ששכר מראובן באמת אינו שייך לו, אלא <strong>של שמעון</strong> הוא — הדייר <strong>מעלה לו שכר</strong> לשמעון.
  ותוהים:  <strong>תרתי</strong> <small>[שתים]?!</small> שתי הלכות סותרות זו את זו הוא אומר?! שהרי מצד אחד הוא אומר שהדר שלא מדעת הבעלים אינו חייב להעלות לו שכר, ומצד שני הוא אומר שאם התברר שבעל הבית היה אחר, והוא גר בחצר שלא מדעתו — חייב להעלות לו שכר! ומשיבים: <strong>הא</strong> <small>[זו],</small> ההלכה השניה שמעלה לו שכר, מדברת בחצר <strong>דקיימא לאגרא</strong> <small>[שעומדת להשכרה],</small> <strong>הא</strong> <small>[</small>ו<small>זו],</small> ההלכה שנאמר בה שאינו מעלה לו שכר, עוסקת בחצר <strong>דלא קיימא לאגרא</strong> <small>[</small><small>שאינה עומדת להשכרה].</small>
 ומעירים: באופן דומה <strong>אתמר נמי</strong> <small>[נאמר גם כן]</small> על ידי אמורא אחר, <strong>אמר ר' חייא בר אבין אמר רב, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' חייא בר אבין אמר רב הונא: הדר בחצר חבירו שלא מדעתו</strong> — <strong>אינו צריך להעלות לו שכר, והשוכר בית מבני העיר מעלה שכר לבעלים.</strong> ושואלים: <strong>בעלים מאי עבידתייהו</strong> <small>[מה מעשיהם],</small> כלומר, מה עניינם כאן? הלא מדובר בשוכר מבני העיר, כלומר, מנכסי העיר! ומסבירים: <strong>הכי קאמר</strong> <small>[כך אמר]:</small> אם <strong>נמצאו לו</strong> לבית <strong>בעלים,</strong> שאינו שייך לבני העיר — השוכרים <strong>מעלין להן</strong> לבעלים <strong>שכר.</strong>
 ואף כאן יש לתמוה: <strong>תרתי</strong> <small>[שתים]</small> שתי הלכות סותרות זו את זו?! ומשיבים: <strong>הא</strong> <small>[זו],</small> ההלכה השניה עוסקת בחצר <strong>דקיימא לאגרא</strong> <small>[שעומדת להשכרה],</small> וכיון שכך נמצא שהבעלים מפסידים על ידי הדייר אם אינו משלם, <strong>הא</strong> <small>[זו],</small> ההלכה הראשונה מדברת בחצר <strong>דלא קיימא לאגרא</strong> <small>[שאינה עומדת להשכרה],</small> וכאן זה נהנה וזה לא חסר.
 <strong>אמר רב סחורה אמר רב הונא אמר רב: הדר בחצר חבירו שלא מדעתו</strong> — <strong>אין צריך להעלות לו שכר, משום שנאמר: "ושאיה יוכת שער"</strong> (ישעיה כד, יב), כלומר, השממה מכתתת=שוברת את שערי הבתים, שבית שאינו מיושב מתמוטט, ולכן הדר בבית עושה על ידי כך טובה גם לבעל הבית, בכך שהוא שומר את הבית מהרס. <strong>אמר מר בר רב אשי: לדידי חזי ליה</strong> <small>[אני ראיתי אותו]</small> את "שאיה" זה, <strong>ומנגח כי תורא</strong> <small>[ונוגח</small> הוא כמו שור]. <strong>רב יוסף אמר: ביתא מיתבא</strong> <small>[בית מיושב]</small> מבני אדם — <strong>יתיב</strong> <small>[מיושב,</small> מתוקן ושמור הוא<small>],</small> ובית שאין אנשים יושבים בו — אין דואגים לו.
  ושואלים:  <strong>מאי בינייהו</strong> <small>[מה</small> ההבדל <small>ביניהם]</small> אם זה הטעם או זה? ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> במקרה שאותו מקום בו נכנס הדייר <strong>קא משתמש ביה</strong> <small>[משתמש בו</small> בעל הבית<small>]</small> <strong>בציבי ותיבנא</strong> <small>[בעצים ותבן]</small> שמאחסן שם, שאמנם שממה אין כאן, אבל מצד שני אין דיירים יושבים במקום ואין בודקים ומתקנים את קילקוליו, ולפי הטעם השני הדר בו אינו צריך לשלם דמי שכירות לבעלים.
  מסופר:  <strong>ההוא גברא</strong> <small>[אדם אחד]</small> ש<strong>בנה אפדנא אקילקלתא דיתמי</strong> <small>[ארמון על אשפה</small> שהיתה שייכת <small>ליתומים].</small> <strong>אגביה</strong> <small>[גבה]</small> <strong>רב נחמן לאפדניה מיניה</strong> <small>[את ארמונו ממנו],</small> כלומר, החרים ממנו את הבנין, משום שלא שילם לבעלים. ושואלים: <strong>לימא קסבר</strong> <small>[האם לומר</small> ש<small>סבור]</small> <strong>רב נחמן</strong> כי <strong>הדר בחצר חבירו שלא מדעתו צריך להעלות לו שכר?</strong> ודוחים: לא, אין זאת הוכחה, לפי שכאן היה מקרה מיוחד, <strong>ההוא מעיקרא קרמנאי הוו דיירי ביה</strong> <small>[באותו</small> מקום <small>בתחילה</small> בני שבטים <small>נודדים היו מתגוררים בו]</small> <strong>ויהבי להו ליתמי</strong> <small>[והיו נותנים ליתומים]</small> <strong>דבר מועט</strong> עבור השימוש במקום, וכשבא אותו האיש ובנה את המקום פינה משם את הקרמנאים. <strong>אמר ליה</strong> <small>[לו]</small> רב נחמן לבונה הארמון: <strong>זיל פייסינהו ליתמי</strong> <small>[לך פייס אותם, את היתומים]</small> ותן להם מה שהיו רגילים לקבל, <strong>ולא אשגח</strong> <small>[השגיח]</small> בו ולא עשה זאת, על כן <strong>אגביה</strong> <small>[הגבה]</small> <strong>רב נחמן לאפדניה מיניה</strong> <small>[את ארמונו ממנו].</small>
 <big>א</big> שנינו במשנה: <strong>כיצד משלמת מה שנהנית</strong> — אם אכלה מתוך הרחבה, שהיא רשות הרבים — משלמת מה שנהנית. אכלה מצידי הרחבה — משלמים הבעלים כל מה שהזיקה, כאילו הזיקה ברשות הניזק. <strong>אמר רב:</strong> מה שאמרו שמשלם כל מה שהזיקה, מדובר <strong>במחזרת,</strong> כלומר, שהבהמה עצמה עומדת ברחבה ומפנה את ראשה הצידה ואוכלת שם. <strong>ושמואל אמר: אפילו מחזרת נמי</strong> <small>[גם כן]</small> <strong>פטור</strong> לפי שהבהמה עצמה מצויה ברשות הרבים.
 ושואלים: <strong>ול</strong>דעת <strong>שמואל היכי משכחת לה דמחייב</strong> <small>[איך מוצא אתה</small> אפשרות שיתקיים דין המשנה <small>שמתחייב]</small> נזק שלם על מה שאוכלת בהמה בצידי הרחבה? ומשיבים: <strong>כגון דשבקתה לרחבה ואזלה וקמה</strong> <small>[שהניחה</small> הבהמה <small>את הרחבה</small> לגמרי <small>והלכה ועמדה]</small> <strong>בצידי רחבה,</strong> שבמקרה כזה בוודאי משלם כל מה שהזיקה, שהרי זה ברשות הניזק.
 <strong>ואיכא דמתני להא שמעתא באפי נפשה</strong> <small>[ויש ששונים את השמועה,</small> המחלוקת <small>הזו בפני עצמה]</small> ולא כפירוש למשנתנו. <strong>מחזרת</strong> ראשה לצידי הרחבה — <strong>רב אמר: חייבת, ושמואל אמר: פטורה.</strong> ושאלו: <strong>ול</strong>דעת <strong>שמואל</strong> מה ששנינו במשנה ש<strong>משלמת מה שהזיקה</strong> בצידי הרחבה <strong>היכי משכחת לה דמחייבא</strong> <small>[כיצד מוצא אתה אותה שמחויב לשלם]?</small> ומשיבים: <strong>כגון דשבקה לרחבה ואזלה וקמה </strong> <small>[שהניחה את הרחבה והלכה ועמדה]</small> <strong>בצידי רחבה.</strong>
 <strong>מתיב</strong> <small>[מקשה]</small> על כך <strong>רב נחמן בר יצחק:</strong> מה ששנינו במשנה שאם אכלה <strong>מפתח החנות</strong> — <strong>משלמת מה שנהנית, היכי משכחת לה</strong> <small>[היכן מוצא אתה אותה]</small> — <strong>פשיטא</strong> <small>[פשוט,</small> מובן מאליו<small>]</small> שמדובר כאן <strong>במחזרת</strong> ומפנה ראשה מרשות הרבים הצידה לפתח החנות, <strong>וקאמר</strong> <small>[ואמר]</small> <strong>(מר</strong> <small>[החכם]</small><strong>)</strong> במשנה: משלמת <strong>מה שנהנית,</strong> משמע <strong>מה שנהנית</strong> — <strong>אין</strong> <small>[כן]</small> משלמת, ואולם <strong>מה שהזיקה</strong> — <strong>לא!</strong>
 <strong>הוא מותיב לה</strong> <small>[</small>היה <small>מקשה</small> קושיה <small>זו]</small> <strong>והוא</strong> עצמו <strong>מפרק לה</strong> <small>[</small>היה <small>מתרץ אותה]:</small> מדובר כאן באופן מסויים <strong>דקיימא</strong> <small>[שעומדת]</small> החנות <strong>בקרן זוית</strong> ולכן מגיעה הבהמה לפתח החנות בלי שתצטרך להפנות את ראשה.
 <strong>איכא דאמרי</strong> <small>[יש שאומרים]</small> את הדברים בגירסה שונה: כאשר הבהמה <strong>מחזרת</strong> את ראשה לצידי הרחבה <strong>כולי עלמא לא פליגי דחייבת</strong> <small>[הכל אינם חולקים ש</small>היא <small>חייבת]</small> לשלם מה שהזיקה. <strong>כי פליגי</strong> <small>[כאשר נחלקו]</small> הרי זה <strong>ב</strong>מקרה ש<strong>מקצה מקום מרשותו לרשות הרבים,</strong> שאותו אדם לא השתמש בכל קרקעו הפרטית, אלא השאיר חלק פנוי ומשתמשים בו הרבים, ובמקום זה הזיקה הבהמה.
  ונחלקו לגבי מקום זה, אם דינו לענין נזיקין כרשות הרבים או כרשות היחיד, <strong>והכי אתמר</strong> <small>[וכך נאמר],</small> כלומר, בכך נחלקו, <strong>אמר רב: לא שנו</strong> במשנתנו שחייבת <strong>אלא מחזרת</strong> ראשה לצידי הרחבה, שאין זה כרשות הרבים, <strong>אבל מקצה מקום מרשותו לרשות הרבים</strong> — <strong>פטורה,</strong> שהרי בפועל מקום זה הוא רשות הרבים. <strong>ושמואל אמר: אפילו מקצה מקום מרשותו לרשות הרבים</strong> הרי זו <strong>חייבת,</strong> כי מקום זה נחשב עדיין כרשותו שלו.
  ומציעים:  <strong>לימא</strong> <small>[האם לומר]</small> כי <strong>ב</strong>שאלה של <strong>בור ברשותו קמפלגי</strong> <small>[חלוקים</small> הם<small>];</small> <strong>רב</strong> ש<strong>אמר פטור</strong> על מה שאכלה הבהמה במקום שהוקצה לרבים <strong>קסבר</strong> <small>[סבור]</small> שאם אדם עושה <strong>בור</strong> או שאר דבר המזיק <strong>ב</strong>תוך <strong>רשותו</strong> שלו ואחר כך מפקיר את רשותו — הרי הוא <strong>חייב</strong> על הנזקים שנגרמו, שהוא סבור כי כיון שהפקיר רשותו לאחר זמן, נעשה כחופר בור ברשות הרבים. ולפיכך אדם זה שהניח את פירותיו ברשותו ואחר כך הקצה מקום זה לרשות הרבים, אינו זכאי לתשלום כלשהו מבעל הפרה, שהוא אחראי לכל מה שנגרם.
 <strong>ושמואל</strong> ש<strong>אמר חייב</strong> על מה שהזיקה הבהמה במקום שהוקצה לרבים <strong>קסבר</strong> <small>[סבור]</small> כי <strong>בור</strong> שחפר <strong>ברשותו</strong> אף על פי שאחר כך הפקיר רשותו — <strong>פטור,</strong> הואיל ועשה מה שעשה ברשות, ולפיכך חייב בעל הפרה לשלם לו על הנזק שגרם לפירותיו?
  ודוחים: מכאן אין להוכיח,  <strong>אמר</strong> <small>[</small>יכול היה <small>לומר]</small> <strong>לך רב: לעולם אימא</strong> <small>[אומר]</small> <strong>לך:</strong>
## דף כא:
 <strong>בעלמא</strong> <small>[ב</small>דרך <small>כלל]</small> על נזקי <strong>בור ברשותו</strong> — <strong>פטור, ושאני הכא</strong> <small>[ושונה</small> המקרה <small>כאן]</small> <strong>דאמר</strong> <small>[שיכול לומר]</small> בעל הבהמה לבעל הפירות: <strong>לאו כל כמינך דמקרבת להו</strong> <small>[אין ביכלתך</small> <small>לקרב אותם],</small> את <strong>פירותך לרשות הרבים ומחייבת להו לתוראי</strong> <small>[ולחייב את שורי]</small> על ידי כך.
 <strong>ו</strong>מצד שני <strong>שמואל אמר: בעלמא</strong> <small>[ב</small>דרך <small>כלל]</small> <strong>בור ברשותו</strong> — <strong>חייב,</strong> אלא <strong>דבשלמא</strong> <small>[שנניח]</small> ב<strong>בור איכא למימר לאו אדעתיה</strong> <small>[יש</small> מקום <small>לומר</small> ש<small>לא</small> עלה <small>על דעתו]</small> של הניזק שהבור נמצא שם והוא עשוי להזיק, ולכן חיייב בעל הבור, <strong>אלא פירות</strong> השטוחים על פני הקרקע <strong>מי איכא למימר לאו אדעתיה</strong> <small>[האם יש</small> מקום <small>לומר</small> ש<small>אין</small> זה <small>לדעתו]</small> של השור? <strong>הא חזי להו</strong> <small>[הלא רואה הוא אותם]!</small>
 ומציעים: <strong>לימא</strong> <small>[האם לומר]</small> שמחלוקת זו בענין <strong>מחזרת</strong> הבהמה ראשה <strong>תנאי</strong> <small>[</small>מחלוקת <small>תנאים]</small> <strong>היא,</strong> <strong>דתניא</strong> <small>[ששנויה</small> ברייתא<small>]:</small> <strong>אכלה מתוך הרחבה</strong> — <strong>משלמת מה שנהנית,</strong> אכלה <strong>מצידי הרחבה</strong> — <strong>משלמת מה שהזיקה,</strong> אלו <strong>דברי ר' מאיר ור' יהודה.</strong> ואילו <strong>ר' יוסי ור' אלעזר אומרים: אין דרכה</strong> של הבהמה <strong>לאכול</strong> ברשות הרבים <strong>אלא להלך,</strong> ולכן היא חייבת.
  תחילה אנו מבינים כי גם דברי ר' יוסי מתייחסים לאוכלת מצידי רחבה, ואם כן נמצא לכאורה כי דעת <strong>ר' יוסי היינו</strong> <small>[הריהי]</small> כדעתו של ה<strong>תנא קמא</strong> <small>[הראשון]</small> ר' מאיר, שחייבת על מה שאכלה בצידי רחבה, שאין דרכה לאכול אלא להלך. <strong>אלא</strong> כיון שיש מחלוקת בדבר, צריך לפרש כי בענין <strong>מחזרת איכא בינייהו</strong> <small>[יש ביניהם]</small> מחלוקת. כיצד? — ה<strong>תנא קמא סבר</strong> <small>[הראשון סבור]</small> ש<strong>מחזרת נמי</strong> <small>[גם כן]</small> <strong>משלם</strong> רק <strong>מה שנהנית, ור' יוסי סבר: משלמת מה שהזיקה.</strong>
 ודוחים: <strong>לא,</strong> אפשר לומר <strong>דכולי עלמא</strong> <small>[שלדעת הכל]</small> בדין <strong>מחזרת</strong> הלכה <strong>אי</strong> <small>[או]</small> <strong>כרב אי</strong> <small>[או]</small> <strong>כשמואל,</strong> כלומר, יכול אתה לומר הן לכאן והן לכאן. <strong>והכא</strong> <small>[וכאן]</small> <strong>ב</strong>שאלה מה בא ללמדנו הפסוק <strong>"ובער בשדה אחר"</strong> (שמות כב, ד) <strong>קא מיפלגי</strong> <small>[חלוקים</small> הם<small>];</small> <strong>מר סבר</strong> <small>[חכם זה,</small> ר' מאיר, <small>סבור]:</small> <strong>"ובער בשדה אחר"</strong> בא למעט — <strong>ולא</strong> מחייב על כך <strong>ברשות הרבים, ומר סבר</strong> <small>[וחכם זה,</small> ר' יוסי, <small>סבור]:</small> <strong>"ובער בשדה אחר"</strong> בא למעט — <strong>ולא ברשות המזיק,</strong> אבל ברשות הרבים חייב בנזקי שן.
  ותוהים:  <strong>ברשות המזיק</strong> מה חידוש בדבר שפטורה? <strong>לימא</strong> <small>[יאמר]</small> בעל הבהמה: <strong>פירך</strong> <small>[פירותיך]</small> <strong>ברשותי מאי בעי</strong> <small>[מה</small> הם <small>מבקשים,</small> עושים שם<small>],</small> ובוודאי אין הוא חייב על נזקים שנגרמו להם! <strong>אלא</strong> יש לומר שביחס להלכות של <strong>אילפא ור' אושעיא איכא בינייהו</strong> <small>[יש ביניהם</small> הבדל<small>],</small> שאם הבהמה לא הלכה כדרכה אלא שאכלה מעל גבי צוואר חברתה וכיוצא בזה, האם דינה כאוכלת ברשות הרבים, או כיון שאין זה דרכה לעשות כן — חייבת.
 <big>א משנה</big> <strong>הכלב והגדי שקפצו מראש הגג ושברו</strong> בתוך כך <strong>את הכלים</strong> — <strong>משלם נזק שלם</strong> עליהם <strong>מפני שהן מועדין</strong> לקפוץ. <strong>הכלב שנטל חררה</strong> (פת הנאפת על גבי גחלים) והיו גחלים עמה, <strong>והלך לגדיש</strong> לאכול אותה שם, <strong>אכל</strong> את <strong>החררה ו</strong>בתוך כך <strong>הדליק</strong> את <strong>הגדיש. על החררה</strong> שאכל — <strong>משלם נזק שלם,</strong> שהוא כדרכו, <strong>ועל הגדיש</strong> — <strong>משלם</strong> רק <strong>חצי נזק.</strong>
 <big>ב גמרא</big> מדייקים מן המשנה: <strong>טעמא</strong> <small>[הטעם]</small> לחיובו בנזק שלם הוא דווקא משום שבעלי החיים שלו <strong>קפצו</strong> מראש הגג, <strong>הא</strong> <small>[הרי]</small> מכאן אם <strong>נפלו</strong> משם באונס — <strong>פטור,</strong> למרות שהיה לו לשומרם שלא יעלו על הגג ויקפצו משם. <strong>אלמא קסבר</strong> <small>[מכאן שסבור]</small> תנא זה כי דבר ש<strong>תחלתו בפשיעה</strong> ברשלנות או בזדון <strong>וסופו באונס</strong> — <strong>פטור,</strong> שהרי מיד שעלו לראש הגג היו יכולים לשבור את הכלים, ורשלנות היתה מצדו להניח להם לעלות לשם, ועם זאת כיון שבסוף לא קפצו אלא נפלו באונס הריהו פטור.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]</small> בדיוק הזה: <strong>הכלב והגדי שקפצו מראש הגג ושברו את הכלים</strong> — <strong>משלם נזק שלם. נפלו</strong> משם — <strong>פטורין.</strong> ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שכל דבר ש<strong>תחלתו בפשיעה וסופו באונס</strong> — <strong>פטור</strong> עליו, כיון שבסופו של דבר לא נגרם הנזק בגלל פשיעתו. <strong>אלא למאן דאמר</strong> <small>[ל</small>דעת <small>מי שאומר]</small> שעל דבר כגון זה <strong>חייב, מאי איכא למימר</strong> <small>[מה יש לומר]?</small> ולכאורה יש מכאן הוכחה כנגדו!
  ומשיבים: מדובר במקרה מסויים  <strong>כגון דמקרבי</strong> <small>[שקרובים]</small> ה<strong>כלים לגבי</strong> <small>[אצל]</small> ה<strong>כותל,</strong> <strong>דכי קפצי</strong> <small>[שכאשר היו קופצים]</small> מהגג <strong>ב</strong>דרך של <strong>קפיצה לא</strong> היו <strong>נפלי עלייהו</strong> <small>[נופלים עליהם],</small> כיון שבקפיצה מתרחק הקופץ קצת ממקום הקפיצה, <strong>ו</strong>אם כן <strong>אפילו תחלתו בפשיעה ליכא</strong> <small>[אין כאן],</small> וכיון שרק נפילתם היא שגרמה לשבירת הכלים, הרי זה דבר שכולו אונס.
 <strong>אמר רב זביד משמיה</strong> <small>[משמו]</small> של <strong>רבא:</strong> <strong>פעמים שאפילו נפלו נמי</strong> <small>[גם כן]</small> <strong>חייב</strong> לשלם, <strong>משכחת לה</strong> <small>[מוצא אתה</small> אפשרות כגון <small>זו]</small> <strong>ב</strong>שהיה זה <strong>כותל רעוע.</strong> ושואלים: <strong>מאי ניהו</strong> <small>[מה הוא</small> הטעם לכך<small>]</small> — <strong>דאבעי ליה לאסוקי דעתא דנפיל ארחי</strong> <small>[שהיה צריך להעלות על דעתו שיפלו לבנים]</small> מן הכותל וישברו את הכלים? ואולם <strong>סוף סוף</strong> (בסופו של דבר) <strong>לא נפל ארחי</strong> <small>[נפלו לבנים]</small> אלא <strong>ונפול אינהו</strong> <small>[נפלו הם],</small> ואם כן הרי מקרה של <strong>תחלתו בפשיעה וסופו באונס הוא,</strong> ואין זה חייב לדעת הכל! ומשיבים: <strong>לא צריכא</strong> <small>[נצרכה]</small> ההלכה אלא <strong>ב</strong>מקרה שהיה זה <strong>כותל צר,</strong> שהיה ברור שאם יקפצו עליו יפלו משם, ולכן חייב עליהם.
 <strong>תנו רבנן</strong> <small>[שנו חכמים]</small> בברייתא: <strong>הכלב והגדי שדלגו ממטה למעלה</strong> והזיקו שם — <strong>פטורין,</strong> לפי שאין דרכם לקפוץ בדרך זו. אבל אם דילגו <strong>מלמעלה למטה</strong> — <strong>חייבין,</strong> שכך דרכם לקפוץ. ואילו <strong>אדם ותרנגול שדלגו, בין</strong> דילגו <strong>מלמעלה למטה בין מלמטה למעלה</strong> — <strong>חייבין.</strong>
## דף כב.
 ושואלים: <strong>והתניא</strong> <small>[והרי שנינו</small> בברייתא<small>]</small> האומרת להיפך: <strong>הכלב והגדי שדילגו, בין מלמעלה למטה בין מלמטה למעלה</strong> — <strong>פטורין! תרגמא</strong> <small>[הסביר]</small> <strong>רב פפא:</strong> מדובר באופן <strong>דאפיך מיפך</strong> <small>[שהפכו]</small> את דרך קפיצתם. כיצד? — <strong>כלבא בזקירא</strong> <small>[כלב בקפיצה</small> אחת<small>]</small> <strong>וגדיא בסריכא</strong> <small>[והגדי בטיפוס],</small> שדבר זה אינו כדרכם, ומשונה היא. ושואלים: <strong>אי הכי, אמאי</strong> <small>[אם כך, מדוע]</small> <strong>פטורים?</strong> שמכל מקום גרמו לנזק! ומשיבים: אין הכוונה פטורים לגמרי, אלא <strong>פטור מנזק שלם, וחייבין בחצי נזק,</strong> כדינו של כל נזק משונה, שנדון כנזק קרן.
 <big>א</big> נאמר במשנה ש<strong>הכלב שנטל</strong> חררה וגחלים עמה ואכל את החררה והדליק על ידי כך את הגדיש — משלם בעליו עבור החררה שאכל נזק שלם, ועבור נזקי הדליקה בגדיש חצי נזק.
  ובענין זה של חיוב על נזקי אש מביאים: <strong>אתמר</strong> <small>[נאמר]</small> שנחלקו אמוראים, <strong>ר' יוחנן אמר: אשו,</strong> כלומר, חיובו של אדם לשלם עבור נזקים שגרמה אש שלו, הוא <strong>משום חציו,</strong> שנחשב כאילו היה יורה חץ אל מקום אחר, וכן הוא הנזק שנגרם במקום אחר על ידי האש שהבעיר במקומו. <strong>וריש לקיש אמר:</strong> אדם חייב על נזקי <strong>אשו משום ממונו,</strong> כעל שאר דברים שהם ממונו שחייב אם גרמו נזק.
  ומבררים את שיטותיהם, ושואלים: <strong>וריש לקיש מאי טעמא</strong> <small>[מה טעם]</small> <strong>לא אמר כר' יוחנן?</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך</strong>: אינה דומה אש לחציו, שכן <strong>חציו מכחו קאזלי</strong> <small>[הולכים],</small> שהרי החץ נורה מפני כוחו של היורה. <strong>האי</strong> <small>[זו]</small> האש <strong>לא מכחו קאזיל</strong> <small>[הולכת],</small> אלא הרוח היא המוליכה אותה, ומכוחו רק נוצרה האש במקומה. ושואלים מן הצד האחר: <strong>ור' יוחנן מאי טעמא</strong> <small>[מה טעם]</small> <strong>לא אמר כריש לקיש?</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך:</strong> אינה דומה אשו לממונו, שכן <strong>ממונא אית ביה ממשא</strong> <small>[ממון</small> שהזיק <small>יש בו ממש]</small> ואילו <strong>הא לית ביה ממשא</strong> <small>[זו,</small> האש, <small>אין בה ממש]</small> ואין לומר שהאש שייכת לו כשאר דברים שהם רכושו.
  ומנסים להביא ראיה ממה ששנינו במשנתנו, <strong>תנן</strong> <small>[שנינו]:</small> <strong>הכלב שנטל חררה וכו'</strong> משלם על הגדיש חצי נזק. <strong>בשלמא למאן דאמר</strong> <small>[נניח ל</small>שיטת <small>מי שאומר]</small> ש<strong>אשו משום חציו</strong> אם כן האש הזו <strong>חציו</strong> (כוחו) של ה<strong>כלב הוא</strong> —
 ולכן חייב הבעלים לשלם על מה שגרם הכלב, ומשלם חצי נזק כדין צרורות, שאף הם כוחו. <strong>אלא למאן דאמר</strong> <small>[ל</small>דעת <small>מי שאומר]</small> <strong>אשו משום ממונו</strong> הלא <strong>האי</strong> <small>[זאת]</small> ה<strong>אש</strong> <strong>לאו</strong> <small>[לא]</small> <strong>ממונו</strong> של <strong>בעל</strong> ה<strong>כלב הוא</strong> אלא של בעל החררה, ומשום מה יהיה חייב בעל הכלב?
  ומשיבים:  <strong>אמר</strong> <small>[</small>יכול היה <small>לומר]</small> <strong>לך</strong> <strong>ריש לקיש: הכא במאי עסקינן</strong> <small>[כאן במה אנו עוסקים]</small> לא שנטל את החררה והניחה כמות שהיא, אלא <strong>דאדייה אדויי</strong> <small>[שטלטלה</small> ממקום למקום<small>]</small> וכך יש להבין את דין המשנה: <strong>על חררה</strong> שאכל — <strong>משלם נזק שלם, ועל</strong> הנזק שנגרם ב<strong>מקום</strong> המסויים בו השליך הכלב את ה<strong>גחלת</strong> — <strong>משלם חצי נזק</strong> כמו על צרורות, <strong>ו</strong>אולם <strong>על</strong> ה<strong>גדיש כולה פטור</strong> שהרי חיוב אש הוא משום ממונו, ואש זו אינה ממונו של בעל הכלב.
 <strong>ור' יוחנן</strong> אינו צריך לפרש דווקא באופן זה, אלא במקרה רגיל: <strong>דאנחה אנוחי</strong> <small>[שהניחה]</small> את החררה בגדיש על מנת לאוכלה, ולכן <strong>על חררה ועל מקום גחלת משלם נזק שלם,</strong> שכן נזק זה הוא בכלל נזקי אכילה של הכלב, <strong>ועל הגדיש משלם חצי נזק,</strong> שלדעתו עיקר חיוב האש הוא משום שהיא נחשבת ככוחו, והרי זה כדין צרורות.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ששנינו במשנה: <strong>גמל</strong> שהיה <strong>טעון פשתן ועבר ברשות הרבים, נכנסה פשתנו לתוך החנות ודלקו</strong> (נדלקה) <strong>בנרו של חנווני והדליק את הבירה</strong> (הבית) על ידי הפשתן — <strong>בעל</strong> ה<strong>גמל חייב.</strong> ואולם אם <strong>הניח חנווני נרו מבחוץ</strong> — <strong>חנווני חייב. ר' יהודה אומר: בנר חנוכה</strong> שמצוה להניחו בחוץ — <strong>פטור</strong> החנווני.
  ומעתה, בהלכה הראשונה, שחייב בעל הגמל בנזקי האש, יש לשאול: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>אשו משום חציו</strong> יכול אתה לומר כי אש זו <strong>חציו</strong> של ה<strong>גמל הוא,</strong> ולכן חייב בעליו. <strong>אלא למאן דאמר</strong> <small>[ל</small>שיטת <small>מי שאומר]</small> אשו <strong>משום ממונו</strong> — <strong>האי</strong> <small>[זו]</small> ה<strong>אש לאו</strong> <small>[לא]</small> <strong>ממונא</strong> <small>[הממון]</small> של <strong>בעל</strong> ה<strong>גמל הוא!</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך ריש לקיש: הכא במאי עסקינן</strong> <small>[כאן במה אנו עוסקים]</small> <strong>במסכסכת כל הבירה כולה,</strong> לא שנגעה האש במקום אחר ומשם התפשטה הלאה, אלא שהגמל העביר את הפשתן הבוער ממקום למקום והדליק, והרי זה כמו הכלב שהניח את הגחלת בכל מקום ומקום.
  ומקשים:  <strong>אי הכי</strong> <small>[אם כך]</small> <strong>אימא סיפא</strong> <small>[אמור</small> את <small>סופה]</small> של משנה זו: <strong>אם הניח חנווני נרו מבחוץ</strong> — <strong>חנווני חייב. ואי</strong> <small>[ואם]</small> <strong>במסכסכת</strong> מדובר — <strong>אמאי</strong> <small>[מדוע]</small> <strong>חייב</strong> החנווני? הרי האש שלו היתה רק במקום אחד, והגמל הוא שהעבירה ממקום למקום! ומשיבים: כאן מדובר <strong>בשעמדה</strong> וסכסכה, שעמד הגמל במקומו ולא הלך ממקום למקום, והפשתן שעל גביו היה מרובה מאד, כך שהצית באופן ישיר את הבירה כולה.
  ושואלים: אם  <strong>עמדה וסכסכה,</strong> שלא הלך הגמל ממקום למקום, אלא החבילה היא זו שהדליקה את כל הבירה כולה, <strong>כל שכן</strong> שה<strong>חנווני פטור ובעל גמל חייב,</strong> שמוטל עליו להוציא את גמלו מן המקום! <strong>אמר רב הונא בר מנוח משמיה</strong> <small>[משמו]</small> של <strong>רב איקא: הכא במאי עסקינן</strong> <small>[כאן במה אנו עוסקים]</small> — <strong>כגון שעמדה</strong> הבהמה <strong>להטיל מימיה</strong> ותוך כדי כך הציתה את האש בכל הבירה, ובעליה אנוס בענין זה, שאינו יכול להזיזה ממקומה.
## דף כב:
 <strong>רישא</strong> <small>[</small>במקרה ה<small>ראשון]</small> <strong>בעל</strong> ה<strong>גמל חייב,</strong> כיון ש<strong>לא איבעי ליה</strong> <small>[צריך היה]</small> לעשות כדרך שעשה ו<strong>לאפושי</strong> <small>[להרבות]</small> <strong>בטעינה</strong> של פשתן על גמלו עד כדי שיכנס הפשתן לחנות, ולכן האשמה לדליקה תלויה בו. <strong>סיפא</strong> <small>[</small>ב<small>סוף]</small> ה<strong>חנווני חייב,</strong> כיון ש<strong>לא איבעי ליה לאנוחי</strong> <small>[היה צריך להניח]</small> את <strong>נרו מאבראי</strong> <small>[מבחוץ].</small>
 ומציעים עוד, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>המדליק את הגדיש, והיה גדי כפות</strong> (קשור) <strong>לו</strong> סמוך לגדיש, <strong>ו</strong>כן <strong>עבד סמוך לו</strong> לגדיש, <strong>ונשרף עמו</strong> הגדי והעבד — <strong>חייב</strong> לשלם על הגדיש ועל הגדי (ואולם על העבד פטור, שכן צריך היה העבד לברוח מפני האש). ואולם אם היה <strong>עבד כפות לו</strong> באופן שלא יכול היה לברוח מהאש, <strong>וגדי סמוך לו ונשרף עמו</strong> — <strong>פטור</strong> על הגדי והגדיש.
  ומעתה נברר, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>אשו משום חציו</strong> — <strong>משום הכי</strong> <small>[כך]</small> <strong>פטור</strong> על הגדיש במקרה השני, שהרי זה כאילו הוא הרג את העבד בחיציו ונתחייב מיתה על כך, ומי שנתחייב בעונש מיתה אין מענישים אותו גם בעונש ממון. <strong>אלא למאן דאמר</strong> <small>[ל</small>שיטת <small>מי שאומר]</small> <strong>אשו משום ממונו אמאי</strong> <small>[מדוע]</small> <strong>פטור? אילו קטל תוריה עבדא, הכי נמי דלא מיחייב</strong> <small>[אילו היה הורג שורו</small> שהוא ממונו <small>עבד, כך גם כן שלא היה מתחייב]</small> בתשלום נזקים שגרם בתוך כדי כך?
 ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> <strong>ר' שמעון בן לקיש: הכא במאי עסקינן</strong> <small>[כאן במה אנו עוסקים]</small> — <strong>כשהצית</strong> את האש ממש <strong>בגופו של עבד,</strong> ולכן הוא חייב מיתה ככל הורג עבד, <strong>דקם ליה בדרבה מיניה</strong> <small>[שעומד לו,</small> די לו, <small>ב</small>עונש <small>הגדול ממנו]</small> של מיתה, ואין מענישים גם אותו בעונש ממון.
  ומקשים:  <strong>אי הכי, מאי למימרא</strong> <small>[אם כך, מה</small> בא זה <small>לומר],</small> מה חידוש משמיענו בזה? שהרי ממש רוצח הוא, ורוצח פטור מתשלומים! ומשיבים: <strong>לא צריכא</strong> <small>[נצרכה]</small> הלכה זו אלא למקרה כגון זה: <strong>בגדי דחד</strong> <small>[של</small> אדם <small>אחד]</small> <strong>ועבד דחד</strong> <small>[של</small> אדם <small>אחד],</small> שהיינו אומרים שכיון שהוא מתחייב ממון לאדם אחר שאינו בעל העבד — יצטרך לשלם לבעל הגדי מה שהזיק לו, למרות שהוא חייב מיתה על הריגת העבד. על כן השמיע לנו שכיון שעל אותה פעולה עצמה התחייב עונש מוות — שוב אין אנו מחייבים אותו ממון כלל.
  ומציעים עוד, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>השולח את הבעירה ביד חרש שוטה וקטן,</strong> שכל אלה אין בהם דעת — <strong>פטור מדיני אדם,</strong> שאין מחייבים אותו בבית דין על כך, <strong>ו</strong>אולם <strong>חייב בדיני שמים,</strong> שמכל מקום יש לו אחריות על כך, וראוי לו לשלם.
  ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>אשו משום חציו</strong> — <strong>חציו</strong> של <strong>חרש</strong> שוטה וקטן <strong>הוא</strong> ולכן פטור המשלח אותם. <strong>אלא למאן דאמר</strong> <small>[ל</small>שיטת <small>מי שאומר]</small> <strong>אשו משום ממונו, אילו מסר שורו לחרש שוטה וקטן הכי נמי</strong> <small>[כך גם כן]</small> הדין ש<strong>לא מיחייב</strong> <small>[יתחייב]?!</small> והרי שנינו במפורש שחייב (לעיל בבא קמא י,א)!
  ומשיבים:  <strong>הא אתמר עלה</strong> <small>[הרי</small> כבר <small>נאמר על כך]</small> ש<strong>אמר ריש לקיש משמיה</strong> <small>[משמו]</small> של <strong>חזקיה: לא שנו</strong> שפטור <strong>אלא</strong> רק <strong>כשמסר לו</strong> לשוטה <strong>גחלת ו</strong>השוטה <strong>ליבה</strong> אותה ונעשתה דליקה, <strong>אבל</strong> אם <strong>מסר לו שלהבת</strong> דולקת — <strong>חייב. מאי טעמא</strong> <small>[מה טעם</small> הדבר<small>]</small> משום ש<strong>ברי היזקא</strong> <small>[ברור</small> כאן <small>הנזק]</small> והרי זה כאילו היה מוסר לו שור נוגח. ואם כן, אף אם חיוב אש משום ממון הוא — חייב.
 <strong>ור' יוחנן אמר: אפילו</strong> מסר <strong>שלהבת</strong> — <strong>פטור, קסבר</strong> <small>[סבור</small> הוא<small>]:</small> <strong>צבתא</strong> <small>[חברתו]</small> של ה<strong>חרש קא גרים</strong> <small>[היא</small> ש<small>גורמת]</small> לדליקה, שמפני שטותו לא נזהר כראוי, ו<strong>לא מיחייב</strong> <small>[מתחייב]</small> המשלח אלא <strong>עד</strong> ש<strong>מסר ליה</strong> <small>[לו]</small> <strong>גווזא סילתא ושרגא</strong> <small>[עץ, עצים דקים</small> שמציתים בהם אש, <small>ונר</small> בוער<small>]</small> שאז ברור הנזק, והרי זה כאילו הוא עשאו בעצמו. עד כאן הובאו ראיות שונות במחלוקת ר' יוחנן וריש לקיש.
 <strong>אמר רבא: קרא ומתניתא מסייע ליה</strong> <small>[הכתוב והברייתא מסייעים לו]</small> <strong>לר' יוחנן.</strong> <strong>קרא</strong> <small>[הכתוב]</small> — שכן אמר הכתוב <strong>"כי תצא אש"</strong> (שמות כב, ה), משמע <strong>תצא מעצמה,</strong> ונאמר <strong>"ישלם המבער את הבערה", שמע מינה</strong> <small>[למד מכאן]</small> כי <strong>אשו משום חציו</strong> שאנו מתייחסים אל האיש כאילו הוא עצמו הבעיר את הבעירה, ומשום כך מחייבים אותו בתשלום נזקיה, והרי זו ראיה מן הכתוב.
 <strong>מתניתא</strong> <small>[</small>מן <small>הברייתא]</small> מנין — <strong>דתניא</strong> <small>[ש</small>כן <small>שנינו</small> בברייתא<small>]</small> על פסוק זה: <strong>פתח הכתוב</strong> 
## דף כג.
 <strong>בנזקי ממונו,</strong> שהרי נאמר "כי תצא אש" משמע שאחריותו על האש כמו על שאר דברים שהם ממונו שיוצאים ומזיקים, <strong>וסיים בנזקי גופו</strong> שהרי הוא קורא לו "מבעיר", <strong>לומר לך:</strong> חייב על <strong>אשו משום חציו.</strong>
 <strong>אמר רבא: קשיא ליה</strong> <small>[היה קשה לו]</small> <strong>לאביי: למאן דאמר</strong> <small>[ל</small>דעת <small>מי שאומר]</small> <strong>אשו משום חציו,</strong> דין <strong>טמון באש</strong> שדבר שהיה טמון ומכוסה בתוך דבר אחר, ונשרף באש <strong>דפטר רחמנא</strong> <small>[שפוטרת התורה]</small> מלשלם, <strong>היכי משכחת לה</strong> <small>[כיצד אתה מוצא אותה],</small> שהרי הפוגע בחץ חייב בין בגלוי בין בטמון!
 <strong>וניחא ליה</strong> <small>[ונוח לו]</small> כלומר, תירץ אביי את הדבר באופן זה: פטור זה של טמון באש נמצא במקרה <strong>כגון שנפלה דליקה לאותו חצר</strong> בחצר שלו, <strong>ו</strong>בינתיים <strong>נפלה גדר</strong> שהיתה בין חצר זו לחצר אחרת <strong>שלא מחמת דליקה, והלכה</strong> האש <strong>והדליקה והזיקה בחצר אחרת. דהתם</strong> <small>[ששם]</small> במקרה זה <strong>כלו ליה</strong> <small>[לו]</small> <strong>חציו,</strong> שאש זו שהדליק בראשונה היתה מוגבלת רק לחצר האחת, וכוחו אינו אלא באותה חצר, והאש שיצאה לחצר האחרת אינה יכולה להיחשב כחיציו של אותו אדם, ומשום כך פטור על מה שהיה טמון ונשרף באש בחצר האחרת.
  ומקשים:  <strong>אי הכי</strong> <small>[אם כך]</small> לא רק לענין דבר טמון הוא פטור, אלא גם <strong>לענין</strong> דבר ה<strong>גלוי</strong> באש <strong>נמי</strong> <small>[גם כן]</small> ייפטר, שכן <strong>כלו ליה</strong> <small>[לו]</small> <strong>חציו,</strong> ולא יהיה חייב כלל על הנזק שנגרם כתוצאה מהאש בחצר השניה!
 <strong>אלא</strong> יש לומר <strong>למאן דאית ליה</strong> <small>[ל</small>דעת <small>מי שיש לו,</small> שסבור<small>]</small> שטעם חיוב האש הוא <strong>משום חציו</strong> — <strong>אית ליה נמי</strong> <small>[יש לו גם כן]</small> הטעם שחייב עליה <strong>משום ממונו.</strong> ולפיכך יתכן מקרה שפטור בטמון ולמרות זאת חייב בגלוי, <strong>וכגון שהיה לו</strong> פנאי <strong>לגודרה,</strong> את הגדר שנפלה מחמת דבר אחר, <strong>ולא גדרה,</strong> שלדרך זו יש לו אחריות ממונית על האש, <strong>דהתם</strong> <small>[ששם]</small> הרי זה כאילו <strong>שורו הוא ולא טפח באפיה</strong> <small>[היכה בפניו]</small> שלא ייצא מן הרפת, שחייב על נזקיו. ומצד שני, אש זו אינה נחשבת לחיציו, שהרי לא מחמתה נפלה הגדר, ומשום כך פטור על הטמון.
  ושואלים: לפי מסקנה זו,  <strong>וכי מאחר דמאן דאית ליה</strong> <small>[שמי שיש לו,</small> שמחזיק<small>]</small> בשיטה שאישו <strong>משום חציו אית ליה נמי</strong> <small>[יש לו,</small> סבור <small>גם כן]</small> שחייב עליו <strong>משום ממונו,</strong> אם כן <strong>מאי בינייהו</strong> <small>[מה</small> ההבדל <small>ביניהם]</small> בין ר' יוחנן וריש לקיש הלכה למעשה?
  ומשיבים:  <strong>איכא בינייהו</strong> <small>[יש ביניהם</small> הבדל<small>]</small> לענין <strong>לחייבו בארבעה דברים,</strong> שאם הזיקה האש אדם, הרי נוסף לתשלום הנזק שגרם, חייב לדעת ר' יוחנן לשלם שאר דברים (צער, ריפוי, שבת ובושת) כשאר נזקים שחייב אדם לשלם אם הוא עצמו גורם נזק לאדם אחר, כיון שלדעת ר' יוחנן בנזק אש הרי זה כאילו הוא עצמו ירה בו חץ והזיקו.
 <big>א</big> נאמר במשנה ש<strong>על החררה</strong> שאכל הכלב <strong>משלם</strong> נזק שלם ועל הגדיש שנשרף משלם חצי נזק. ומסבירים: <strong>מאן</strong> <small>[מי]</small> הוא זה ש<strong>חייב</strong> לשלם — <strong>בעל</strong> ה<strong>כלב.</strong> ושואלים: <strong>וליחייב נמי</strong> <small>[ושיתחייב גם כן]</small> <strong>בעל</strong> ה<strong>גחלת,</strong> שהרי גם לו חלק באשמה, כיון שלא שמר על גחלתו וגרם על ידה לתקלה! ומשיבים: כאן מדובר <strong>בששימר גחלתו</strong> שמירה ראויה.
  ומקשים:  <strong>אי</strong> <small>[אם]</small> אכן מדובר כאן <strong>כששימר גחלתו</strong> — <strong>מאי בעי</strong> <small>[מה רוצה,</small> מה עושה<small>]</small> ה<strong>כלב התם</strong> <small>[שם]?</small> ואם הכלב הגיע לשם ודאי לא שימר בעל הגחלת את גחלתו כראוי! ומשיבים: מדובר כאן <strong>בשחתר</strong> (חפר) הכלב תחת הגדר ונכנס ולקח את החררה והגחלת. <strong>אמר ר' מרי בריה</strong> <small>[בנו]</small> של <strong>רב כהנא: זאת אומרת סתם דלתות חתורות הן אצל כלב,</strong> שאם היינו אומרים שחתירת הכלב היא דבר בלתי מצוי — לא היה חייב עליו בעליו נזק שלם. אלא בהכרח יש לומר שכלב עשוי לחתור תחת הדלתות, ומוטל היה על בעליו לקושרו.
  ושואלים: ש<strong>אכלה</strong> את החררה <strong>היכא</strong> <small>[היכן]?</small> <strong>אילימא</strong> <small>[אם תאמר]</small> ש<strong>אכלה בגדיש דעלמא</strong> <small>[סתם]</small> השייך לאדם אחר שאינו בעל החררה. אם כן גם משום שן לא יהיה חייב, <strong>הא בעינן</strong> <small>[הרי צריכים אנו]</small> כדי לחייבו בנזקי שן שיתקיים הכתוב <strong>"ובער בשדה אחר"</strong> (שמות כב, ד) שיהא נזק השן נעשה בחצר הניזק, <strong>וליכא</strong> <small>[ואין]</small> הדבר כך במקרה זה! ומשיבים: <strong>לא צריכא</strong> <small>[נצרכה]</small> אלא במקרה ש<strong>אכלה בגדיש</strong> של <strong>בעל</strong> ה<strong>חררה</strong> עצמו, ולכן חייב עליה משום שאכלה ברשות הניזק.
  ומציעים:  <strong>תפשוט</strong> <small>[תפתור]</small> מכאן ותוכיח ש<strong>פי פרה</strong>
## דף כג:
 <strong>כחצר הניזק,</strong> כלומר, כמו המקום שבו היא אוכלת, <strong>דמי</strong> <small>[נחשב].</small> <strong>דאי</strong> <small>[שאם]</small> <strong>כחצר המזיק</strong> הוא <strong>דמי</strong> <small>[נחשב]</small> <strong>לימא ליה</strong> <small>[שיאמר לו]</small> בעל הכלב לניזק: <strong>מאי בעי רפתך בפומא דכלבאי</strong> <small>[מה רוצה,</small> מה עושה <small>הלחם שלך בפי הכלב שלי]</small> שהוא רשותי ואיני חייב על נזק שנעשה בתוך רשותי.
  ומעירים: והצורך בדיוק זה הוא משום  <strong>דאיבעיא להו</strong> <small>[שנשאלה להם</small> לחכמים<small>]</small> שאלה זו: <strong>פי</strong> ה<strong>פרה</strong> עצמו, האם <strong>כחצר הניזק דמי</strong> <small>[נחשב]</small> <strong>או כחצר המזיק דמי</strong> <small>[נחשב]?</small>
 ותוהים: <strong>ואי אמרת</strong> <small>[ואם אומר אתה]</small> שפי פרה <strong>כחצר המזיק דמי</strong> <small>[נחשב],</small> אם כן <strong>שן דחייב רחמנא היכי משכחת לה</strong> <small>[שחייבה התורה כיצד אתה מוצא אותה]?</small> שהרי נזקי שן משלם רק על נזק שנעשה בחצר הניזק, ואם פי המזיק נחשב כרשותו של בעליו, נמצא שתמיד השן אוכלת ברשות המזיק!
 <strong>אמר רב מרי בריה</strong> <small>[בנו]</small> של <strong>רב כהנא:</strong> אפשר גם באופן זה לתאר נזקי שן שיהא חייב בהם, <strong>כגון שנתחככה</strong> הפרה <strong>בכותל להנאתה</strong> ושברתו, <strong>ו</strong>כן אם <strong>טנפה</strong> פרה <strong>פירות להנאתה</strong> וקלקלה אותם, שהרי כל דבר שעושה בעל חיים לשם הנאתו הוא בגדר "שן", ויהא חייב עליו כיון שלא נכנס בפיו.
 <strong>מתקיף לה</strong> <small>[מקשה על כך]</small> תשובה זו <strong>מר זוטרא: והא בעינא</strong> <small>[והרי צריכים אנו]</small> בחיוב נזקי שן שיתקיים הכתוב <strong>"כאשר יבער הגלל עד תמו"</strong> (מלכים א יד, י), שיהא זה נזק שמכלה הכל, <strong>ו</strong>כאן <strong>ליכא</strong> <small>[אין],</small> שהרי אבני הכותל שנשבר וכן הפירות שטונפו עדיין קיימים! <strong>רבינא אמר:</strong> גם באופן זה, שהתחככה הפרה בכותל, אפשר שיהא נזק גמור המכלה הכל, כגון <strong>דשף צלמי</strong> <small>[ששיפשפה</small> ממנו <small>את הצורות]</small> שהיו מצויירות בו. <strong>רב אשי אמר: דפסעי פסועי</strong> <small>[שמעכה]</small> את הפירות שהתגלגלה עליהם, ועל ידי כך כילתה אותם לגמרי. ואם כן, נשארה איפוא השאלה ביחס להגדרה של פי פרה.
  ורוצים להציע <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו: <strong>שיסה בו,</strong> בחבירו, <strong>את הכלב, שיסה בו את הנחש</strong> — <strong>פטור. מאן</strong> <small>[מי]</small> <strong>פטור</strong> — <strong>משסה פטור, וחייב בעל</strong> ה<strong>כלב. ואי אמרת</strong> <small>[ואם אומר אתה]</small> שפי הבהמה <strong>כחצר המזיק דמי</strong> <small>[נחשב],</small> <strong>לימא ליה</strong> <small>[שיאמר לו]</small> בעל הכלב לניזק: <strong>מאי בעי</strong> <small>[מה רוצה,</small> מה עושה<small>]</small> <strong>ידך בפומיה דכלבאי</strong> <small>[בפיו של הכלב שלי]</small> שהוא רשותי?
  ומתרצים: יש להבין אחרת את המשנה,  <strong>אימא</strong> <small>[אמור]:</small> <strong>פטור אף משסה,</strong> שהמשסה פטור מאחר שאין הכלב שלו, ובעל הכלב פטור לפי שמה שנעשה בפי כלבו הריהו כנעשה בחצירו. <strong>ואיבעית אימא</strong> <small>[ואם תרצה אמור]</small> שכאן מדובר <strong>דאפקיה לניביה וסרטיה</strong> <small>[שהוציא</small> הכלב את <small>ניביו,</small> שיניו הגדולות, <small>ושרטו]</small> ולא הכניס ידו בפיו, ואין זה איפוא בתוך חצר המזיק.
  ומציעים, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>השיך בו</strong> בחבירו <strong>את הנחש,</strong> שקירב את שיני הנחש לגוף חבירו, והרגו, <strong>ר' יהודה מחייב וחכמים פוטרים.</strong>
 <strong>ואמר רב אחא בר יעקב</strong> בהסבר מחלוקתם: <strong>כשתימצי</strong> <small>[כשתרצה</small> ותדייק בדבר<small>]</small> תוכל <strong>לומר</strong> כי <strong>לדברי ר' יהודה</strong> — <strong>ארס נחש בין שיניו הוא עומד,</strong> שאין הנחש עושה פעולה רצונית בהכשת הארס, אלא הוא נפעל בידי המכיש, <strong>לפיכך</strong> האדם שהשתמש בנחש להכשה הרי הוא כ<strong>מכיש</strong> (כמכה) חבירו <strong>בסייף</strong> וחייב, <strong>והנחש</strong> עצמו <strong>פטור</strong> שהרי לא עשה מעצמו דבר. ו<strong>לדברי חכמים, ארס נחש</strong> — <strong>מעצמו מקיא</strong> אותו הנחש, ו<strong>לפיכך נחש בסקילה</strong> כשאר חיה שהרגה אדם, <strong>ו</strong>האדם ה<strong>מכיש</strong> על ידו <strong>פטור</strong> ממיתת בית דין.
 <strong>ואי אמרת</strong> <small>[ואם אומר אתה]</small> כי <strong>פי פרה כחצר המזיק דמי</strong> <small>[נחשב],</small> <strong>לימא ליה</strong> <small>[שיאמר לו]</small> בעל הנחש לניזוק: <strong>מאי בעי</strong> <small>[מה רוצה,</small> מה עושה<small>]</small> <strong>ידך בפומא דחיוואי</strong> <small>[בפי הנחש שלי]?</small> ומשיבים: <strong>לענין קטלא</strong> <small>[</small>חיוב <small>מיתה]</small> <strong>לא אמרינן</strong> <small>[אין אנו אומרים]</small> טענה זו, כי בין בחצר המזיק ובין בחצר הניזק תמיד ההורג חייב.
 <strong>ומנא תימרא</strong> <small>[ומנין תאמר]</small> שכן הוא — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הנכנס לחצר בעל הבית שלא ברשות, ונגחו שורו של בעל הבית, ומת</strong> האיש — <strong>השור בסקילה, ובעלים פטורים מן הכופר.</strong>
 ונברר: <strong>בעלים פטורין מן הכופר מאי טעמא</strong> <small>[מה טעם]</small> — <strong>דאמר ליה</strong> <small>[שאומר לו]:</small> <strong>ברשותי מאי בעית</strong> <small>[מה אתה רוצה]?</small> אם כן, לענין <strong>שורו נמי</strong> <small>[גם כן]</small> <strong>לימא ליה</strong> <small>[שיאמר לו]</small> בעל השור: <strong>מאי בעית</strong> <small>[מה אתה רוצה]</small> <strong>ברשותי,</strong> וכיון שבאת שלא ברשות, כל האחריות עליך! <strong>אלא</strong> חייבים לומר כי <strong>לענין קטלא לא אמרינן</strong> <small>[מיתה אין אנו אומרים]</small> טענה זו, ואין להוכיח מכאן לענין נזיקין שפי פרה נחשב כחצר הניזק.
 מסופר: <strong>הנהו עיזי דבי תרבו דהוו מפסדי ליה</strong> <small>[אותן העזים של בית</small> משפחת <small>תרבו שהיו מפסידים לו]</small> <strong>לרב יוסף</strong> את נכסיו. <strong>אמר ליה</strong> <small>[לו]</small> רב יוסף <strong>לאביי: זיל אימא להו למרייהו</strong> <small>[לך אמור להם לבעליהם]</small> <strong>דליצנעינהו</strong> <small>[שישמרו</small> ברשותם<small>]</small> את העזים. <strong>אמר ליה</strong> <small>[לו]</small> אביי לרב יוסף: <strong>אמאי איזיל</strong> <small>[למה אלך]?</small> <strong>דאי אזילנא</strong> <small>[שאם אלך]</small> ואומר לו זאת <strong>אמרי</strong> <small>[יאמרו]</small> <strong>לי: לגדור מר גדירא בארעיה</strong> <small>[יגדור אדוני גדר בקרקעו]</small> ולא יוכלו העזים לבוא לרשותו.
  על טענה זו שואלים: <strong>ואי גדר</strong> <small>[ואם גודר]</small> אדם בהכרח כדי להישמר משן בהמות, ואם לא גדר אין הבעלים חייבים בנזק, אם כן <strong>שן דחייב רחמנא</strong> <small>[שחייבה התורה]</small> על הנזק שנגרם לו <strong>היכי משכחת לה</strong> <small>[איך תמצא אותה]?</small> שאם צריך הניזק לגדור את שדהו שוב אין הבהמות הזרות יכולות להיכנס שם! ומשיבים: <strong>כשחתרה</strong> הבהמה תחת הגדר. <strong>אי נמי</strong> <small>[או גם כן]</small> <strong>דנפיל גודא בליליא</strong> <small>[שנפלה הגדר בלילה]</small> ולא יכול היה בעל הגדר להספיק לבנותה לפני שנגרם הנזק.
  ובענין נזקי שן של עזים, מסופר: <strong>מכריז</strong> היה <strong>רב יוסף ואיתימא</strong> <small>[ויש אומרים]</small> שהיה זה <strong>רבה: דסלקין לעילא ודנחתין לתחתאה</strong> <small>[העולים למעלה והיורדים למטה],</small> כלומר, הבאים מבבל לארץ ישראל ("עולים") ומביאים אתם מתורת בבל, והבאים מארץ ישראל לבבל ("יורדים") ומביאים אתם מתורת ארץ ישראל, כולם מסכימים להלכה זו: <strong>הני עיזי דשוקא דמפסדי</strong> <small>[אותם עזים</small> השוהות <small>בשוק</small> עד שישחטון ובינתיים <small>הן גורמות הפסד],</small> <strong>מתרינן במרייהו תרי ותלתא זמנין</strong> <small>[מתרים אנו בבעליהן שתים ושלוש פעמים],</small> <strong>אי ציית</strong> <small>[אם מציית]</small> לנו ושומר את בהמתו מלהזיק — הרי <strong>ציית</strong> <small>[מציית]</small> הוא, ואין אנו אומרים לו דבר. <strong>ואי</strong> <small>[ואם]</small> הוא <strong>לא</strong> מציית — <strong>אמרין ליה</strong> <small>[אומרים אנו לו]:</small> <strong>תיב אמסחתא וקבל זוזך</strong> <small>[שב על</small> יד <small>האטליז וקבל</small> את <small>מעותיך],</small> כלומר, שחט את העזים מיד, שכיון שכוונתך לשוחטן אין אתה רשאי להשהות נזק זה אצלך.
 <big>א משנה</big> <strong>איזהו תם ואיזו מועד? מועד</strong> — <strong>כל שהעידו בו שלשה ימים</strong> שנגח בכל יום. <strong>ו</strong>שב דינו להיות <strong>תם</strong> — <strong>משיחזור בו</strong> ולא יגח <strong>שלשה ימים,</strong> אלו <strong>דברי ר' יהודה, ר' מאיר אומר: מועד</strong> — כל <strong>שהעידו בו שלשה פעמים</strong> בלי קשר למספר הימים שנגח בהם. <strong>ו</strong>שב דינו להיות <strong>תם</strong> בדרך זו: <strong>כל שיהו התינוקות</strong> (הילדים) <strong>ממשמשין בו</strong> ומשחקים בו <strong>ואינו נוגח.</strong>
 <big>ב גמרא</big> שואלים: <strong>מאי טעמא</strong> <small>[מה הטעם]</small> של <strong>ר' יהודה</strong> במשנתנו, ששור מועד הוא זה שנגח בשלושה ימים? על מה סומך הוא את דבריו? <strong>אמר אביי:</strong> נאמר בתורה "כי שור נגח הוא מתמול שלשום ולא ישמרנו בעליו" (שמות כא, לו), וכך הוא דיוקו של הכתוב: <strong>"תמל"</strong> — <strong>חד</strong> <small>[</small>פעם <small>אחת],</small> <strong>"מתמל"</strong> (מלפני אתמול) — <strong>תרי</strong> <small>[שנים],</small> <strong>"שלשם"</strong> — <strong>תלתא</strong> <small>[שלושה],</small> <strong>"ולא ישמרנו בעליו"</strong> — <strong>אתאן</strong> <small>[באנו,</small> הגענו<small>]</small> <strong>לנגיחה רביעית</strong> שבה הוא מועד.
  ואילו <strong>רבא אמר: "תמל" "מתמל"</strong> אין דורשים לשתי דרשות, אלא הכוונה היא ליום <strong>חד</strong> <small>[אחד],</small> <strong>"שלשם"</strong> הוא <strong>תרי</strong> <small>[שני</small> ימים<small>],</small> <strong>"ולא ישמרנו"</strong> פירושו <strong>האידנא</strong> <small>[עכשיו]</small> בנגיחה השלישית, ואז הוא <strong>חייב.</strong>
 ושואלים: <strong>ור' מאיר</strong> שאינו תולה את ההעדה בימים אלא במספר הפעמים שנגח, <strong>מאי טעמא</strong> <small>[מה טעם]</small> הדבר? — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' מאיר:</strong>
## דף כד.
 אם <strong>ריחק נגיחותיו,</strong> שנגח שלוש פעמים במשך שלושה ימים זה אחר זה — הריהו <strong>חייב</strong> כמועד, <strong>קירב נגיחותיו</strong> שנגח שלוש פעמים במשך פחות משלושה ימים — <strong>לא כל שכן</strong> שיהיה כן? <strong>אמרו ליה</strong> <small>[לו]</small> לר' מאיר, הרי פירכה לקל וחומר זה: <strong>זבה תוכיח, ש</strong>אם <strong>ריחקה ראיותיה,</strong> כלומר, אם רואה זוב במשך שלושה ימים זה אחר זה — הרי היא <strong>טמאה,</strong> ואולם אם <strong>קירבה ראיותיה,</strong> וכגון שרואה זוב שלוש פעמים באותו יום — עדיין היא <strong>טהורה!</strong>
 <strong>אמר להן:</strong> מכאן אין ראיה, <strong>הרי הוא</strong> הכתוב <strong>אומר</strong> בדין זב: <strong>"וזאת תהיה טמאתו בזובו"</strong> (ויקרא טו, ג), "זאת" היא הדגשה מיוחדת, שבענין זה יש ללכת לפי לשון הכתוב כלשונה, <strong>תלה הכתוב את</strong> טומאת <strong>הזב</strong> שיהא הגבר נחשב לזב <strong>ב</strong>מספר ה<strong>ראיות</strong> שראה זיבה, <strong>ואת</strong> טומאת <strong>הזבה</strong> תלה הכתוב <strong>ב</strong>מספר ה<strong>ימים</strong> שרואה ("ימים רבים", ויקרא כה). אבל לענין שור הנוגח עומד הקל וחומר בעינו.
  ושואלים לעצם הענין: <strong>ממאי דהאי</strong> <small>[מנין שזה]</small> הביטוי הממעט <strong>"וזאת", למעוטי</strong> <small>[למעט]</small> <strong>זבה מראיות</strong> הוא בא? <strong>אימא</strong> <small>[אמור]</small> שבא <strong>למעוטי זב מימים,</strong> שזב יהיה דווקא זה שרואה שלוש ראיות ביום אחד ולא בשלושה ימים! ומשיבים: <strong>אמר קרא</strong> <small>[הכתוב]</small> פסוק אחר <strong>"והזב את זובו לזכר ולנקבה"</strong> (ויקרא, לג), הרי בפסוק זה <strong>מקיש</strong> (משווה) טומאת זיבה של <strong>זכר ל</strong>זו של <strong>נקבה,</strong> ללמדנו: <strong>מה נקבה בימים</strong> — <strong>אף זכר בימים.</strong>
 ומקשים: <strong>ולקיש</strong> <small>[ושישווה]</small> להיפך, שבא הכתוב להשוות <strong>נקבה לזכר,</strong> ונאמר כך: <strong>מה זכר</strong> מיטמא <strong>בראיות</strong> אף אם הן ביום אחד — <strong>אף נקבה</strong> טומאתה תלויה <strong>בראיות!</strong> ומשיבים: <strong>הא מיעט רחמנא</strong> <small>[הרי מיעטה התורה]</small> אפשרות זו במלה "<strong>וזאת</strong>".
 ושואלים: <strong>ומה ראית</strong> לומר שהמיעוט מכוון למעט נקבות מראיות, ולא למעט זבים מימים? ומשיבים: <strong>מסתברא</strong> <small>[מסתבר]</small> הדבר, כי כאשר <strong>קאי</strong> <small>[עומד,</small> עוסק<small>]</small> הכתוב <strong>ב</strong>עניני <strong>ראיות</strong> — <strong>ממעט</strong> הוא <strong>ראיות,</strong> אבל האם יכול אתה לומר כי כאשר <strong>קאי</strong> <small>[עומד,</small> עוסק<small>]</small> <strong>ב</strong>ענין <strong>ראיות</strong> שעל ידי זה יהא <strong>ממעט ימים?!</strong> שהמיעוט "וזאת" נאמר בהלכות הזב שהוזכרו בו ראיות, ולא ימים.
  ושוב לענין הגדרת תם ומועד, <strong>תנו רבנן</strong> <small>[שנו חכמים]</small> בברייתא: <strong>איזהו מועד</strong> — <strong>כל שהעידו בו</strong> שנגח ב<strong>שלשה ימים, ו</strong>שב דינו להיות <strong>תם</strong> — בזמן <strong>שיהו התינוקות ממשמשין בו ואינו נוגח,</strong> אלו <strong>דברי ר' יוסי. ר' שמעון אומר: מועד</strong> — <strong>כל שהעידו בו שלש פעמים, ולא אמרו שלשה ימים</strong> — <strong>אלא לחזרה בלבד,</strong> כלומר, שאם לא נגח שלושה ימים הרי הוא חוזר ונעשה תם. שתי השיטות הנוספות הללו מצרפות בתוכן מדברי ר' יהודה ומדברי ר' מאיר שבמשנתנו.
 <strong>אמר רב נחמן אמר רב אדא בר אהבה: הלכה כר' יהודה במועד</strong> שהוא כל שהעידו בו שלושה ימים, <strong>שהרי ר' יוסי מודה לו, והלכה כר' מאיר בתם,</strong> כלומר, שחוזר לתמותו משיהו תינוקות ממשמשים בו ואינו נוגח, <strong>שהרי ר' יוסי מודה לו</strong> בענין זה.
 <strong>אמר ליה</strong> <small>[לו]</small> <strong>רבא לרב נחמן: ולימא מר</strong> <small>[ושיאמר אדוני]</small> להיפך, <strong>הלכה כר' מאיר במועד, שהרי ר' שמעון מודה לו, והלכה כר' יהודה בתם, שהרי ר' שמעון       מודה לו! אמר ליה</strong> <small>[לו]</small> רב נחמן לרבא: <strong>אנא</strong> <small>[אני]</small> <strong>כר' יוסי סבירא לי</strong> <small>[סבור אני]</small> ואני פוסק לגמרי כפי שיטתו, ש<strong>ר' יוסי נימוקו</strong> (טעמו וסברתו) <strong>עמו</strong> ולכן ראוי לפסוק כשיטתו בכל מקום.
 <big>א</big> <strong>אבעיא להו</strong> <small>[נשאלה להם,</small> ללומדים<small>]</small> שאלה זו: <strong>"שלשה ימים" דקתני</strong> <small>[ששנה]</small> במשנה בשיטתו של ר' יהודה, ששור נעשה מועד אם העידו בו שלושה ימים, האם הם נדרשים כדי <strong>לייעודי תורא</strong> <small>[לעשות</small> את <small>השור מועד]</small> <strong>או לייעודי גברא</strong> <small>[להעיד</small> ב<small>איש]</small> שנגח שורו, לומר לו שישמור על שורו?
  ושואלים:  <strong>למאי נפקא מינה</strong> <small>[מה יוצא מכאן,</small> מה ההבדל<small>]</small> אם כך או כך הוא? ומשיבים: במקרה <strong>דאתו תלתא כיתי סהדי בחד יומא</strong> <small>[שבאו שלוש כיתות עדים ביום אחד]</small> לבית דין, וכל אחת מעידה על נגיחה ביום אחר, <strong>אי אמרת</strong> <small>[אם אומר אתה]</small> שעדותם היא כדי <strong>לייעודי תורא</strong> <small>[לעשות</small> את <small>השור מועד],</small> לברר לנו שהוא רגיל בנגיחה — אם כן הרי הוא <strong>מייעד</strong> <small>[נעשה מועד]</small> בעדותם. <strong>ואי אמרת</strong> <small>[ו</small>אולם <small>אם אומר אתה]</small> שעדותם היא כדי <strong>לייעודי גברא</strong> <small>[להעיד</small> ב<small>איש]</small> — הריהו <strong>לא מייעד</strong> <small>[נעשה מועד]</small> בכך, כיון שלא העידו בו בשלושה ימים, אלא ביום אחד בלבד, שכן <strong>מימר אמר</strong> <small>[יכול הוא לומר]:</small> רק <strong>השתא</strong> <small>[עכשיו</small> היום<small>]</small> <strong>הוא דקמסהדו</strong> <small>[שמעידים]</small> <strong>בי</strong> בפעם ראשונה, ואינו מועד עד שיתרו בו שלושה ימים. ואם כן <strong>מאי</strong> <small>[מה]</small> הפתרון לשאלה זו?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>אין השור נעשה מועד עד שיעידו בו בפני בעלים ובפני בית דין. העידו בו בפני בית דין ושלא בפני בעלים,</strong> או <strong>בפני בעלים ושלא בפני בית דין</strong> — <strong>אינו נעשה מועד עד שיעידו בו בפני בית דין ובפני בעלים.</strong>
 ועוד בהלכות אלו: <strong>העידוהו שנים</strong> עדים <strong>ב</strong>אשר לנגיחה <strong>ראשונה, ושנים ב</strong>אשר לנגיחה <strong>שניה, ושנים ב</strong>אשר לנגיחה <strong>שלישית</strong> — <strong>הרי כאן שלש עדיות</strong> נפרדות, <strong>ו</strong>אולם <strong>הן</strong> נחשבות <strong>עדות אחת ל</strong>ענין <strong>הזמה,</strong> שאם יתברר שקבוצה אחת של עדים משקרת הרי כל העדות כולה פסולה, והשור עדיין תם.
  לפיכך, <strong>נמצאת</strong> <strong>כת ראשונה זוממת</strong> — <strong>הרי</strong> נותרו <strong>כאן שתי עדיות</strong> שהעידו שנגח, ומשלם עליהן חצי נזק. <strong>והוא</strong> בעל השור <strong>פטור</strong> מלשלם נזק שלם. <strong>והן</strong> העדים הזוממים <strong>פטורים</strong> מלשלם לבעלים מה שהיה צריך לשלם עבור נגיחה של מועד, כדין עדים זוממים, שהרי הם לא העידו אלא על הנגיחה הראשונה, ובעדות זו עצמה לא היה נעשה שור מועד. וכן אם <strong>נמצאת</strong> גם <strong>כת שניה זוממת</strong> — <strong>הרי כאן עדות אחת</strong> השלישית, <strong>והוא</strong> הבעלים <strong>פטור</strong> מנזק שלם, <strong>והן</strong> העדים הזוממים <strong>פטורים</strong> מלשלם לו נזק שלם.
 <strong>נמצאת</strong> גם <strong>כת שלישית זוממת</strong> — כל העדים <strong>כולן חייבין,</strong> שהכת השלישית מתחייבת בתשלום עבור חצי נזק הנגיחה השלישית שרצו לחייבו, ושלוש הכתות מתחלקות ביניהן בתשלום חצי הנזק הנוסף שרצו לחייבו כשור מועד. <strong>ועל זה נאמר "ועשיתם לו כאשר זמם</strong> לעשות לאחיו
 <strong>"</strong>(דברים יט, יט). עד כאן לשון הברייתא, ומעתה נברר: <strong>אי אמרת</strong> <small>[אם אומר אתה]</small> שהעדות היא כדי <strong>לייעודי תורא</strong> <small>[לעשות</small> את <small>השור מועד]</small> — <strong>שפיר</strong> <small>[יפה]</small> ומובן הדין, שהרי לשיטה זו מדובר שבאים כולם להעיד ביום אחד, ובוודאי יודעים הם זה בעדותו של זה, ולכן אחראים גם העדים הראשונים לעדות השקרית של האחרונים, שהם כשותפים בכוונה לעשות את השור מועד, אף שהם עצמם העידו אמת.
## דף כד:
 <strong>אלא אי אמרת</strong> <small>[אם אומר אתה]</small> שהעדים באים כדי <strong>לייעודי גברא</strong> <small>[להעיד,</small> ב<small>איש],</small> בבעל השור, ובאים יום לאחר יום, <strong>לימרו הנך קמאי</strong> <small>[שיאמרו אלה</small> העדים <small>הראשונים]:</small> <strong>אנן מי הוה ידעינן דבתר תלתא יומי אתו הני ומייעדי ליה</strong> <small>[אנו האם היינו יודעים שאחרי שלושה ימים יבואו אלה</small> העדים <small>ויעשו אותו מועד]?</small> אלא ודאי מדובר בשבאו שלוש קבוצות העדים בבת אחת, ואם כן ההעדאה באה לייעד את השור!
 <strong>אמר רב אשי: אמריתה לשמעתא קמיה</strong> <small>[אמרתי את השמועה,</small> הדיון הזה, <small>בפני]</small> <strong>רב כהנא,</strong> <strong>ואמר לי</strong> כתשובה להוכחה זו: <strong>ולייעודי תורא מי ניחא</strong> <small>[ו</small>אם נאמר ש<small>לייעד</small> את <small>השור</small> באה ההעדאה, <small>האם</small> זה <small>נוח]?</small> שאף אם באו כל העדים ביום אחד <strong>ולימרו הנך בתראי</strong> <small>[ויאמרו אלה האחרונים]:</small> <strong>אנן מנא ידעינן</strong> <small>[אנו מנין אנו יודעים]</small> ש<strong>כל דקאי בי דינא לאסהודי בתורא קאתו</strong> <small>[שעומד בבית הדין להעיד בשור</small> הוא <small>בא]?</small> <strong>אנן לחיובי גברא פלגא נזקא אתינן</strong> <small>[אנו לחייב</small> את <small>האיש</small> ב<small>חצי נזק באנו],</small> כלומר, העדנו ששורו נגח שור אחר, ולא ידענו שבאו כבר עדים אחרים ועדותנו מחייבת אותו בנזק שלם!
  ומשיבים: צריכים לומר שמדובר כשאנו רואים  <strong>דקמרמזי רמוזי</strong> <small>[שמרמזים רמיזות]</small> זה לזה, שברור שיודעים הם זה בעדותו של זה, ולשם כך באו. <strong>רב אשי אמר: כשבאו רצופים</strong> מיד בזה אחר זה, וברור שהם יודעים על העדויות הראשונות.
 <strong>רבינא אמר:</strong> כאן מדובר <strong>במכירין</strong> העדים את <strong>בעל השור</strong> ששורו נגח <strong>ואין מכירין את השור</strong> עצמו, שמוכח מכך שבאים לעשותו מועד. שכיון שאין מכירים איזה שור נגח לא היו יכולים לחייב את בעליו בחצי נזק, שהרי תשלום זה גובים רק מגופו של השור. ומכאן שידעו זה מזה, ובאו לחייב את הבעלים בנזק שלם, שהוא משתלם ממיטב הנכסים של הבעלים.
  ושואלים: כיון שאין מכירים את השור,  <strong>היכי מייעדי ליה</strong> <small>[כיצד יכולים לעשות אותו מועד]?</small> ומשיבים: <strong>דאמרי</strong> <small>[ש</small>הם <small>אומרים]</small> לבעל השור: <strong>תורא נגחנא אית</strong> <small>[שור נגחן יש]</small> <strong>לך בבקרך,</strong> <strong>אבעי לך לנטורי לכוליה בקרא</strong> <small>[צריך אתה לשמור את כל הבקר].</small>
 <big>א</big> <strong>אבעיא להו</strong> <small>[נשאלה להם,</small> ללומדים<small>]</small> שאלה זו: <strong>המשסה</strong> את <strong>כלבו של חבירו בחבירו</strong> אחר והזיקו, <strong>מהו</strong> הדין? <strong>משסה ודאי פטור,</strong> שהרי הוא לא עשה מעשה, ולא רכושו עשה מעשה, <strong>בעל</strong> ה<strong>כלב מאי</strong> <small>[מה</small> דינו<small>]?</small> וצדדי השאלה: <strong>מי אמרינן</strong> <small>[האם אומרים אנו]</small> כי <strong>מצי אמר ליה</strong> <small>[יכול לומר לו]</small> בעל הכלב לניזק: <strong>אנא מאי עבידנא ליה</strong> <small>[אני מה עשיתי לו]</small> לכלב? <strong>או דלמא</strong> <small>[שמא]</small> <strong>אמרינן ליה</strong> <small>[אומרים אנו לו]:</small> <strong>כיון דידעת</strong> <small>[שיודע אתה]</small> <strong>בכלבך דמשסי ליה ומשתסי</strong> <small>[שמשסים אותו ו</small>הוא <small>משתסה]</small> <strong>לא אבעי לך לאשהוייה</strong> <small>[היית צריך להשהותו</small> אצלך<small>],</small> וכיון שהשארת את הכלב ברשותך חייב אתה בנזקים שנגרמו על ידו.
 <strong>אמר ר' זירא, תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנתנו: <strong>ו</strong>מתי חוזר השור להיות <strong>תם</strong> — <strong>שיהו התינוקות ממשמשין בו ואינו נוגח.</strong> ואפשר לדייק מכאן כי <strong>הא</strong> <small>[הרי]</small> אם היה <strong>נוגח</strong> כאשר התינוקות ממשמשים בו — <strong>חייב</strong> בעליו בתשלום הנזק. והרי שור הנוגח מתוך שהתינוקות ממשמשים בו הריהו כנוגח על ידי שיסוי, ובכל זאת אומרים אנו שחייב! <strong>אמר אביי: מי קתני</strong> <small>[האם שנה</small> שם<small>]:</small> אם <strong>נגח חייב? דלמא</strong> <small>[שמא]</small> כך צריך לדייק, להיפך: <strong>הא</strong> <small>[הרי]</small> אם <strong>נגח</strong> — <strong>לא הוי</strong> <small>[אינו נהיה</small> נעשה<small>]</small> <strong>תם</strong> ועדיין נשאר בחזקת מועד, <strong>ו</strong>אולם <strong>בההיא</strong> <small>[באותה]</small> <strong>נגיחה</strong> שנגח לאחר ששיסו אותו התינוקות — <strong>לא מחייב</strong> <small>[חייב]</small> משום ששיסוהו. ואם כן אין להוכיח מכאן.
  ומנסים להוכיח ממקור אחר, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>שיסה בו את הכלב, שיסה בו נחש</strong> — <strong>פטור. מאי לאו</strong> <small>[האם אין</small> הכוונה<small>]</small> <strong>פטור</strong> ה<strong>משסה, וחייב בעל</strong> ה<strong>כלב?</strong> ודוחים: <strong>לא, אימא</strong> <small>[אמור]:</small> <strong>פטור אף משסה</strong> ולא רק בעל הכלב.
 <strong>אמר רבא: אם תמצי</strong> <small>[תמצא]</small> <strong>לומר</strong> ש<strong>המשסה כלבו של חבירו בחבירו</strong> — <strong>חייב, שיסהו הוא בעצמו,</strong> כלומר, שאותו אדם עצמו הרגיז את הכלב, והכלב נשך אותו — <strong>פטור. מאי טעמא</strong> <small>[מה טעם]</small> הדבר — זה הכלל: <strong>כל המשנה,</strong> שעושה מעשה שאינו ראוי, <strong>ובא אחר ושינה בו</strong> אף הוא והזיקו — <strong>פטור</strong> המזיק. וכיון שהאיש שינה ושיסה את הכלב, הרי מה שמזיק הכלב אחר כך — אין בעליו חייב עליו, אף שסתם נשיכה של כלב שינוי הוא וחייב בעליו על כך.
 <strong>אמר ליה</strong> <small>[לו]</small> <strong>רב פפא לרבא: איתמר משמיה</strong> <small>[נאמר משמו]</small> של <strong>ריש לקיש כוותיך</strong> <small>[כשיטתך],</small> שהמשנה ובא אחר ושינה והזיקו — פטור. ש<strong>אמר ריש לקיש: שתי פרות</strong> שהיו <strong>ברשות הרבים, אחת רבוצה</strong> ברחוב <strong>ואחת מהלכת, ובעטה מהלכת ברבוצה</strong> — <strong>פטורה,</strong> בעטה <strong>רבוצה במהלכת</strong> — <strong>חייבת.</strong> וטעמו של דבר — כי כיון שהרביצה היא שינוי, שהרי אין ראוי לפרה להיות רבוצה ברשות הרבים, הרי גם אם השניה בעטה בה, שאף הוא שינוי — פטורה עליה.
 <strong>אמר ליה</strong> <small>[לו]</small> רבא לרב פפא: אין זה כשיטתי, כיון ש<strong>אנא בההיא חיובי מחייבנא</strong> <small>[אני</small> דווקא <small>באותו</small> מקרה שפוטר ריש לקיש <small>מחייב אני],</small> משום שלדעתי <strong>אמרינן ליה</strong> <small>[אומרים אנו לו]</small> לבעל הפרה המזיקה: <strong>כי אית</strong> <small>[כאשר יש]</small> <strong>לך רשותא</strong> <small>[רשות]</small> ברשות הרבים, הרי זה <strong>לסגויי</strong> <small>[לדרוך]</small> <strong>עלי,</strong> שאם היתה הפרה המהלכת עולה על הפרה הרובצת היה מותר לך, אבל <strong>לבעוטי</strong> <small>[לבעוט]</small> <strong>בי לית</strong> <small>[אין]</small> <strong>לך רשותא</strong> <small>[רשות]</small> ואם כן אין דעתו של רבא כדעת ריש לקיש לגמרי.
 <big>ב משנה</big> <strong>שור המזיק ברשות הניזק</strong> ששנינו במשנה לעיל (בבא קמא טו,ב) שבכלל המועדים הוא, <strong>כיצד?</strong> אם <strong>נגח, נגף</strong> (דחף), <strong>נשך, רבץ, בעט.</strong> עשה זאת השור <strong>ברשות הרבים</strong> — הרי זה <strong>משלם חצי נזק</strong> אם תם הוא. <strong>ברשות הניזק</strong> — <strong>ר' טרפון אומר:</strong> משלם <strong>נזק שלם. וחכמים אומרים:</strong> משלם רק <strong>חצי נזק</strong> כבכל נזקי קרן.
 <strong>אמר להם ר' טרפון</strong> לחכמים: <strong>ומה במקום שהקל על השן ועל הרגל, ברשות הרבים, שהוא פטור</strong> על נזקיהם — <strong>החמיר עליהן</strong> אם היו <strong>ברשות הניזק לשלם נזק שלם, מקום שהחמיר על הקרן, ברשות הרבים, לשלם חצי נזק</strong> בכל מקרה, <strong>אינו דין שנחמיר עליו</strong> שאם היה הדבר <strong>ברשות הניזק לשלם נזק שלם?</strong>
 <strong>אמרו לו</strong> חכמים לר' טרפון: אף על פי שקל וחומר הוא, בכל אופן <strong>דיו לבא מן הדין להיות כנדון.</strong> כלומר, דבר הנלמד מקל וחומר אינו יכול להיות יותר מהדבר שממנו הוא למד, ויש איפוא לומר, <strong>מה ברשות הרבים</strong> משלם <strong>חצי נזק</strong> — <strong>אף ברשות הניזק</strong> אינו משלם אלא <strong>חצי נזק.</strong>
 <strong>אמר להם</strong> ר' טרפון: אם כן, <strong>אף אני</strong>
## דף כה.
 <strong>לא אדון קרן מקרן</strong> שתוכלו לפרוך את הקל וחומר, מטעם "דיו" אלא <strong>אני אדון קרן מרגל,</strong> ואומר כך: <strong>ומה במקום שהקל על השן ועל הרגל,</strong> שפטור <strong>ברשות הרבים</strong> — <strong>החמיר בקרן</strong> שמשלם עליה גם שם, <strong>מקום שהחמיר על השן ועל הרגל, ברשות הניזק</strong> שמשלם נזק שלם — <strong>אינו דין שנחמיר בקרן</strong> שישלם הכל?
 <strong>אמרו לו:</strong> אף כאן <strong>דיו לבא מן הדין להיות כנדון, מה ברשות הרבים</strong> משלם על קרן <strong>חצי נזק</strong>, <strong>אף ברשות הניזק</strong> — <strong>חצי נזק,</strong> שהרי סוף סוף אתה סומך על ההלכה שעל הקרן משלם חצי נזק.
 <big>א גמרא</big> ושואלים: <strong>ו</strong>כי <strong>ר' טרפון לית ליה</strong> <small>[אין לו</small> אינו מקבל<small>]</small> את הכלל של <strong>דיו?</strong> <strong>והא</strong> <small>[והרי]</small> כלל זה של <strong>דיו דאורייתא</strong> <small>[מן התורה]</small> <strong>הוא! דתניא</strong> <small>[ש</small>כן <small>שנינו</small> בברייתא<small>]:</small> מה שאמרו חכמים שהתורה נדרשת <strong>מדין</strong> (דרך הלימוד) של <strong>קל וחומר, כיצד</strong> הוא? לאחר שנזף ה' במרים אחות משה נאמר <strong>"ויאמר ה' אל משה: ואביה ירק ירק בפניה הלא תכלם שבעת ימים,</strong> תסגר שבעת ימים מחוץ למחנה<strong>"</strong> (במדבר יב, יד), כלומר, אילו אביה היה נוזף בה היתה בנידוי ובהסגר שבעה ימים. ולכאורה, <strong>קל וחומר לשכינה,</strong> שאם השכינה נוזפת באדם, כפי שעשה הקדוש ברוך הוא למרים — ראוי לו שיהא מנודה לפחות <strong>ארבעה עשר יום. אלא דיו לבא מן הדין להיות כנדון</strong> ולכן היתה מרים מנודה רק שבעה ימים, כנאמר שם "ותסגר מרים מחוץ למחנה שבעת ימים" (במדבר ט״ו:ל״ה). ואם כן, איך אפשר לומר שר' טרפון אינו מקבל כלל זה?
  ומשיבים:  <strong>כי לית ליה</strong> <small>[כאשר אין לו]</small> לר' טרפון <strong>דיו,</strong> הרי זה <strong>היכא דמפריך</strong> <small>[היכן שנשבר]</small> לגמרי ה<strong>קל וחומר,</strong> שאם משתמשים בכלל של "דיו" בטל הקל וחומר, אבל <strong>היכא דלא מפריך</strong> <small>[היכן שאינו נשבר]</small> ה<strong>קל וחומר</strong> — <strong>אית ליה</strong> <small>[יש לו]</small> <strong>דיו.</strong> ומסבירים: <strong>התם</strong> <small>[שם]</small> אצל מרים <strong>שבעה</strong> הימים הראויים לנדות את הנזוף על ידי ה<strong>שכינה לא כתיבי</strong> <small>[כתובים],</small> <strong>אתא</strong> <small>[בא]</small> ה<strong>קל וחומר</strong> ו<strong>אייתי</strong> <small>[הביא</small> והוסיף ולימד<small>]</small> על <strong>ארבסר</strong> <small>[ארבעה עשר]</small> יום, <strong>אתא</strong> <small>[בא]</small> <strong>דיו אפיק</strong> <small>[</small>ו<small>הוציא]</small> <strong>שבעה</strong> מארבעה עשר יום אלה, <strong>ואוקי</strong> <small>[והעמיד]</small> את הקל וחומר על <strong>שבעה</strong> ימים, ואם כן למדים אנו מקל וחומר זה את עצם ההסגר שבעה ימים, שאינו כתוב.
 <strong>אבל הכא</strong> <small>[כאן]</small> <strong>חצי נזק</strong> <strong>כתיב</strong> <small>[כתוב]</small> במפורש בתורה, <strong>ואתא</strong> <small>[ובא]</small> <strong>קל וחומר ואייתי</strong> <small>[והביא</small> והוסיף<small>]</small> <strong>חצי נזק אחרינא</strong> <small>[אחר]</small> <strong>ונעשה נזק שלם.</strong> ואולם <strong>אי דרשת</strong> <small>[אם דורש אתה]</small> כאן את דין <strong>דיו אפריך ליה</strong> <small>[נשבר לו]</small> <strong>קל וחומר</strong> לגמרי, שאין למדים ממנו דבר חדש שלא ידענוהו מקודם, שהרי ממילא משלם חצי נזק!
 <strong>ו</strong>מן הצד השני <strong>רבנן</strong> <small>[וחכמים]</small> מה הם משיבים לדבר זה? — לדעתם <strong>שבעה</strong> הימים של <strong>שכינה</strong> גם כן <strong>כתיבי</strong> <small>[כתובים],</small> שכן נאמר <strong>"תסגר שבעת ימים"</strong> (במדבר טו), ונמצא שגם במקום שנפרך לגמרי הקל וחומר אומרים דיו.
 <strong>ור' טרפון</strong> מה הוא אומר? — <strong>ההוא</strong> <small>[אותו</small> כתוב<small>]</small> <strong>"תסגר"</strong> בא ללמדנו <strong>דדרשינן</strong> <small>[שאנו דורשים]</small> <strong>דיו הוא.</strong>
 <strong>ורבנן</strong> <small>[וחכמים]</small> מה הם אומרים על כך? — לדעתם <strong>כתיב קרא אחרינא</strong> <small>[כתוב פסוק אחר]</small> <strong>"ותסגר מרים</strong> מחוץ למחנה שבעת ימים<strong>"</strong> (במדבר ט״ו:ל״ה). <strong>ור' טרפון</strong> מה אומר הוא על כך? <strong>ההוא</strong> <small>[אותו</small> כתוב<small>]</small> מלמד ש<strong>אפילו בעלמא</strong> <small>[בכלל]</small> ולא רק במקרה זה <strong>דרשינן</strong> <small>[דורשים אנו]</small> את הכלל של <strong>דיו. ולא תאמר</strong> כי <strong>הכא</strong> <small>[כאן]</small> <strong>משום כבודו של משה</strong> לא נתמצה עומק הדין עם אחותו, <strong>אבל בעלמא</strong> <small>[בדרך כלל]</small> <strong>לא</strong> ואין דורשים דיו, על כן <strong>קא משמע לן</strong> <small>[השמיע לנו]</small> שמשתמשים בכלל של דיו בכל מקרה.
 <strong>אמר ליה</strong> <small>[לו]</small> <strong>רב פפא לאביי:</strong> וכי עקרון זה של "דיו" מוסכם על הכל? <strong>והא האי תנא</strong> <small>[והרי</small> יש <small>תנא זה]</small> ש<strong>לא דריש</strong> <small>[דורש]</small> <strong>דיו</strong> כלל, <strong>ואף על גב</strong> <small>[ואף על פי]</small> ש<strong>לא מפריך</strong> <small>[נשבר]</small> ה<strong>קל וחומר</strong> מעיקרו! <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>קרי</strong> (שכבת זרע) <strong>ב</strong>מי שהוא <strong>זב מניין</strong> שהוא מטמא, בין בטומאת מגע ובין בטומאת משא, כמו הזיבה עצמה? — <strong>ודין</strong> (קל וחומר) <strong>הוא: מה</strong> רוק שהוא <strong>טהור ב</strong>שעה שיוצא מאדם <strong>טהור,</strong> הריהו <strong>טמא ב</strong>שעה שיוצא מן ה<strong>טמא</strong> מן הזב, שמפורש בתורה שרוקו של הזב טמא. דבר שהוא <strong>טמא בטהור,</strong> כלומר, קרי, שאף בטהור מטמא הקרי — <strong>אינו דין שיהא טמא בטמא</strong> ומטמא בזב כטומאת הזב עצמו?
 <strong>וקא מייתי לה</strong> <small>[והוא מביא אותו</small> ולומד ממנו<small>]</small> מקל וחומר זה הלכה זו <strong>בין ל</strong>טומאת <strong>מגע בין ל</strong>טומאת <strong>משא</strong> שבזב. <strong>ו</strong>אם משתמשים ב"דיו", <strong>אמאי</strong> <small>[מדוע]?</small> <strong>נימא</strong> <small>[נאמר</small> כך<small>]:</small> <strong>אהני</strong> <small>[הועיל]</small> <strong>קל וחומר ל</strong>ענין טומאת <strong>מגע</strong> בקרי של הזב, <strong>אהני</strong> <small>[הועיל]</small> <strong>דיו לאפוקי</strong> <small>[להוציא,</small> למעט<small>]</small> טומאת <strong>משא!</strong>
 <strong>וכי תימא</strong> <small>[ואם תאמר]:</small> <strong>למגע לא אצטריך</strong> <small>[הוצרך]</small> <strong>קל וחומר,</strong> שהרי <strong>לא גרע</strong> <small>[גרוע,</small> פחות<small>]</small> הזב <strong>מגברא</strong> <small>[מאיש]</small> <strong>טהור,</strong> שהרי אף בטהור יש בקרי טומאת מגע, ואם כן לא בא הקל וחומר אלא לענין טומאת משא, ואין כאן מקום ל"דיו" — על כך יש להשיב כי מכל מקום <strong>איצטריך</strong> <small>[הוצרך]</small> ללמוד אף למגע, כי <strong>סלקא דעתך אמינא</strong> <small>[יעלה על דעתך לומר]</small> <strong>"מקרה לילה"</strong> (דברים כג, יא) <strong>כתיב</strong> <small>[נאמר],</small> ונלמד מכאן שטמא רק <strong>מי שקריו</strong> (שמקרה שקרה לו) הוא <strong>גורם לו</strong> שיצא הזרע, <strong>יצא</strong> זב <strong>זה, שאין קריו גורם לו אלא דבר אחר</strong> (מחלת הזיבה) <strong>גרם לו,</strong> על כן <strong>קא משמע לן</strong> <small>[השמיע לנו]</small> מלמדנו הקל וחומר שהקרי מטמא אף אצל הזב.
  השיב לו אביי: <strong>מידי</strong> <small>[וכי]</small> <strong>"</strong>מקרה לילה <strong>ולא דבר אחר" כתיב</strong> <small>[נאמר]</small> בו? הרי הגדרה וצמצום זה לא נאמרו בכתוב. ונמצא שאנו יודעים שקרי מטמא במגע מכתוב מפורש, והואיל ואין כאן מקום כלל ל"דיו", ממילא אין להוכיח מכאן שאין משתמשים בו.
  ואגב שהובא ענין זה, מבררים: <strong>ומאן</strong> <small>[ומיהו]</small> אותו <strong>תנא</strong> ש<strong>שמעת ליה</strong> <small>[אותו]</small> שאומר ש<strong>שכבת זרע של זב מטמא במשא?</strong> הלא אין זה <strong>לא</strong> כדעת <strong>ר' אליעזר ולא</strong> כדעת <strong>ר' יהושע. דתנן</strong> <small>[ש</small>כן <small>שנינו</small> בברייתא<small>]:</small> <strong>שכבת זרע של זב מטמא במגע ואין מטמא במשא,</strong> אלו <strong>דברי ר' אליעזר. ור' יהושע אומר: אף מטמא במשא, לפי שאי אפשר</strong> שתצא מזב שכבת זרע <strong>בלא צחצוחי</strong> (טיפות קטנות של) <strong>זיבה.</strong>
 ונדייק: <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' יהושע התם</strong> <small>[שם]</small> שמטמא במשא <strong>אלא</strong> מפני הטעם <strong>שאי אפשר בלא צחצוחי זיבה, הא לאו הכי</strong> <small>[הרי</small> אם ב<small>לא כך]</small> — <strong>לא,</strong> שמצד עצמו אין הקרי של זב מטמא במשא אף לר' יהושע! <strong>אלא</strong> יש לומר כי <strong>האי</strong> <small>[זה]</small> ה<strong>תנא הוא</strong> שסבור כן, <strong>דתנן</strong> <small>[ש</small>כן <small>שנינו</small> במשנה<small>]</small> ברשימת הטומאות: <strong>למעלה מהן</strong> מטומאות שרץ ושכבת זרע וטמא מת, הנמנות שם קודם,
## דף כה:
 <strong>זובו של זב, ורוקו</strong> של זב, <strong>ושכבת זרעו, ומימי רגליו</strong> של הזב, <strong>ו</strong>כן <strong>דם הנדה</strong> — כל אלה <strong>מטמאין בין במגע בין במשא.</strong>
 ודוחים: <strong>ודלמא הכי נמי</strong> <small>[ושמא כאן גם כן]</small> הטעם הוא כדברי ר' יהושע <strong>לפי שאי אפשר</strong> לקרי <strong>בלא צחצוחי זיבה,</strong> ולא שמטמא במשא מצד עצמו! ודוחים: <strong>אם כן</strong> שהקרי טמא רק משום צחצוחי זיבה <strong>לתנייה גבי</strong> <small>[שישנה אותו אצל</small> ליד<small>]</small> <strong>זובו, מאי שנא</strong> <small>[מה שונה,</small> מה טעם<small>]</small> <strong>דקתני לה גבי</strong> <small>[ש</small>הוא <small>שונה אותו אצל]</small> <strong>רוקו, אלא משום דאתי</strong> <small>[שבא,</small> שנלמד הדבר<small>]</small> בקל וחומר <strong>מרוקו</strong> כפי שנאמר בעמוד הקודם. וחוזרים לעיקר הסוגיה, בענין "דיו".
 <strong>אמר ליה</strong> <small>[לו]</small> <strong>רב אחא מדפתי לרבינא: והא האי</strong> <small>[זה]</small> ה<strong>תנא</strong> ש<strong>לא דריש</strong> <small>[דורש]</small> <strong>דיו ואף על גב</strong> ש<strong>לא מפריך</strong> <small>[נשבר]</small> ה<strong>קל וחומר</strong> על ידי כך! <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מפץ</strong> (מחצלת גסה) שמקבלת טומאה <strong>ב</strong>טומאת <strong>מת מניין?</strong> — <strong>ודין</strong> (קל וחומר) <strong>הוא: ומה פכין</strong> (כלי חרס) <strong>קטנים</strong> שאי אפשר להכניס אצבע לתוכם, <strong>ש</strong>הם <strong>טהורים ב</strong>טומאת ה<strong>זב,</strong> מכל מקום <strong>מטמא במת,</strong> שכל כלי פתוח טמא באוהל המת, <strong>מפץ שמטמא בזב</strong> — <strong>אינו דין שיטמא במת?</strong>
 <strong>וקמייתי לה</strong> <small>[ו</small>הוא <small>מביא אותה,</small> לומד מכאן<small>]</small> <strong>בין לטומאת ערב</strong> שנטמא בו ביום עד הערב כמו אם היה נטמא מזב, <strong>בין לטומאת שבעה</strong> ימים, ככלי שנטמא במת. <strong>ואמאי</strong> <small>[ומדוע]</small> נאמר כך? <strong>אימא</strong> <small>[אמור]:</small> <strong>אהני</strong> <small>[הועיל]</small> <strong>קל וחומר ל</strong>ענין <strong>טומאת ערב, ואהני</strong> <small>[והועיל]</small> <strong>דיו לאפוקי</strong> <small>[להוציא]</small> <strong>טומאת שבעה</strong> שאינה מצויה בדבר שנטמא בטומאת משכב הזב! הרי שתנא זה אינו דורש "דיו".
 <strong>אמר ליה</strong> <small>[לו]</small> רבינא לרב אחא: <strong>כבר רמא ניהליה</strong> <small>[הקשה לו]</small> קושיה זו <strong>רב נחמן בר זכריה לאביי, ואמר ליה</strong> <small>[לו]</small> <strong>אביי</strong> בתשובה: ה<strong>תנא</strong> הזה אינו לומד מזב, אלא <strong>ממפץ בשרץ מייתי לה</strong> <small>[מביא,</small> לומד <small>אותה],</small> <strong>והכי קאמר</strong> <small>[וכך אמר]:</small> <strong>מפץ</strong> שמיטמא <strong>ב</strong>טומאת <strong>שרץ מניין? ודין הוא: ומה פכין קטנים שטהורים בזב</strong> — <strong>טמאין בשרץ, מפץ שטמא בזב</strong> — <strong>אינו דין שיהא טמא בשרץ?</strong>
 <strong>אלא מפץ במת מניין</strong> שמיטמא — משום שנלמד מגזירה שווה, <strong>נאמר "בגד</strong> או <strong>עור"</strong> (ויקרא יא, לב) <strong>ב</strong>טומאת <strong>שרץ, ונאמר "בגד ו</strong>כל כלי <strong>עור"</strong> (במדבר לא, כ) <strong>ב</strong>טומאת <strong>מת, מה "בגד" ו"עור" האמור בשרץ</strong> — <strong>מפץ טמא בו</strong> כפי שלמדנו מקל וחומר מזב, <strong>אף "בגד" ו"עור" האמור במת</strong> — <strong>מפץ טמא בו.</strong>
 ומעירים שבהכרח לומר ש"בגד ועור" הריהו בגדר <strong>מופנה,</strong> כלומר, ביטוי שאינו צריך לגופו אלא בא ללמדנו גזירה שווה זו, <strong>דאי</strong> <small>[שאם]</small> <strong>לא מופנה</strong> הוא, <strong>איכא למפרך</strong> <small>[יש</small> מקום <small>לפרוך]</small> את ההשוואה ולומר: <strong>מה לשרץ</strong> — <strong>שכן מטמא בכעדשה, תאמר במת שאין מטמא בכעדשה אלא בכזית,</strong> ונמצא שטומאת שרץ יש בה צד חמור ולא ניתן היה ללמוד גזירה שווה אלא אם כתוב זה מופנה לכך.
 <strong>לאיי אפנויי מופנה</strong> <small>[ובאמת</small> יש לומר כי <small>מופנה</small> הוא<small>],</small> ומנין שהוא מופנה: <strong>מכדי</strong> <small>[הרי]</small> <strong>שרץ אתקש</strong> <small>[הוקש]</small> <strong>לשכבת זרע, דכתיב</strong> <small>[ש</small>כן <small>נאמר]</small> <strong>"או איש אשר תצא</strong> ממנו שכבת זרע<strong>"</strong> (ויקרא כב, ד), <strong>וסמיך ליה</strong> <small>[וסמוך לו]</small> נאמר <strong>"או איש אשר יגע בכל שרץ"</strong> (ויקרא פסוק ה), <strong>וכתיב ביה</strong> <small>[ונאמר בו]</small> <strong>ב</strong>טומאת <strong>שכבת זרע "וכל בגד וכל עור אשר יהיה עליו שכבת זרע"</strong> (ויקרא טו, יז).
  אם כן <strong>"בגד ועור" דכתב רחמנא</strong> <small>[שכתבה התורה]</small> <strong>ב</strong>טומאת <strong>שרץ למה לי?</strong> הרי אפשר ללמוד אותו על ידי ההיקש משכבת זרע! <strong>שמע מינה לאפנויי</strong> <small>[למד מכאן</small> כי בא הדבר <small>להפנות]</small> כתוב זה שהוא מיותר לצורך גזירה שווה.
  ושואלים:  <strong>ואכתי</strong> <small>[ועדיין]</small> הלא <strong>מופנה</strong> רק <strong>מצד אחד הוא</strong> ש"בגד ועור" האמור בדין שרץ מיותר, אבל "בגד ועור" האמור בטומאת מת אינו מיותר! <strong>הניחא למאן דאמר</strong> <small>[זה</small> אמנם <small>נוח ל</small>שיטת <small>מי שאומר]</small> אם היתה גזירה שווה <strong>מופנה מצד אחד</strong> שרק כתוב אחד מופנה — <strong>למידין</strong> גזירה שווה זו <strong>ואין משיבין</strong> (מקשים) — <strong>שפיר</strong> <small>[יפה],</small> <strong>אלא למאן דאמר</strong> <small>[ל</small>שיטת <small>מי שאומר]</small> שגזירה שווה כזו אמנם <strong>למידין ו</strong>אולם אם יש מקום לדבר, גם <strong>משיבין</strong> מקשים על ההשוואה, <strong>מאי איכא למימר</strong> <small>[מה יש לומר]?</small> שהרי ראינו שיש צד חמור בשרץ מבמת!
 ומתרצים: "בגד ועור" האמור ב<strong>מת נמי אפנויי מופנה</strong> <small>[גם כן מופנה</small> הוא<small>],</small> כיצד? <strong>מכדי</strong> <small>[הרי]</small> <strong>מת אתקש</strong> <small>[הושווה]</small> <strong>לשכבת זרע, דכתיב</strong> <small>[שנאמר]</small> <strong>"והנוגע בכל טמא נפש או איש אשר תצא ממנו</strong> שכבת זרע<strong>"</strong> (ויקרא כב, ד), <strong>וכתיב ביה</strong> <small>[ונאמר בו]</small> <strong>בשכבת זרע "וכל בגד וכל עור אשר יהיה עליו שכבת זרע"</strong> (ויקרא טו, יז), אם כן <strong>"בגד ועור" דכתב רחמנא</strong> <small>[שכתבה התורה]</small> <strong>במת</strong> <strong>למה לי? שמע מינה לאפנויי</strong> <small>[למד מכאן</small> שבא הדבר <small>להפנות]</small> את הכתוב כדי ללמוד ממנו בגזירה שווה, <strong>והוי</strong> <small>[והריהו]</small> אם כן <strong>מופנה משני צדדין</strong> ובמקרה זה ודאי למדים גזירה שווה ואין משיבים עליה.
  ומקשים מצד אחר: <strong>הניחא למאן דאמר</strong> <small>[זה נוח ל</small>שיטת <small>מי שאומר]:</small> <strong>דון מינה ואוקי באתרא</strong> <small>[למד ממנה והעמידה במקומה],</small> שדבר שנלמד בגזירה שווה לומדים אותו רק באותו פרט שנאמרה בו הגזירה שווה, ואין משווים את הנושאים מעבר לכך, <strong>אלא למאן דאמר</strong> <small>[ל</small>שיטת <small>מי שאומר]:</small> <strong>דון מינה ומינה</strong> <small>[למד ממנה וממנה],</small> שאם יש גזירה שווה בין עניינים, הריהם למדים זה מזה בכל ענייניהם, <strong>מאי איכא למימר</strong> <small>[מה יש לומר]?</small> שלפי זה כשם שבטומאת שרץ הטומאה של מפץ היא רק לטומאת ערב, אף טומאת מפץ במת תהיה רק טומאת ערב!
  בתשובה לכך <strong>אמר רבא:</strong> אף לשיטה זו יש בכך גזירת כתוב מיוחדת, <strong>אמר קרא</strong> <small>[הכתוב]</small> <strong>"וכבסתם בגדיכם ביום השביעי"</strong> (במדבר לא, כד), ללמדנו: <strong>כל טמאות שאתם מטמאין במת</strong> — <strong>לא יהו פחותין משבעה,</strong> ואם כן, כיון שלמדנו בו דין טומאה במת — הרי דינו כשאר הטומאות בטומאות מת.
 <big>א</big> עד כאן דנו בענין דרך הלימוד ב"דיו", ומעתה חוזרים אנו אל הדיון בעיקרי הדעות במשנה בענין נזקי קרן. ושואלים: <strong>ותהא שן ורגל חייב ברשות הרבים,</strong> ונלמד הדבר <strong>מקל וחומר,</strong> ובאופן זה: <strong>ומה קרן, שברשות הניזק אינו משלם אלא חצי נזק</strong> כדברי חכמים, <strong>ברשות הרבים</strong> — <strong>חייבת, שן ורגל, שברשות הניזק משלם נזק שלם</strong> והרי זה חמור בהשוואה לקרן — <strong>אינו דין שברשות הרבים</strong> יהא <strong>חייב</strong> לשלם?
  ודוחים:  <strong>אמר קרא</strong> <small>[הכתוב]</small> בענין שן ורגל <strong>"ובער בשדה אחר"</strong> (שמות כב, ד), כלומר, חיובו דווקא בשדה הניזק <strong>ולא ברשות הרבים.</strong>
## דף כו.
 ומקשים: <strong>מידי כוליה קאמרינן</strong> <small>[וכי כל</small> הנזק <small>אומרים אנו],</small> רוצים אנו לומר שישלם, מלימוד הקל וחומר? <strong>פלגא קאמרינן</strong> <small>[חצי</small> הנזק <small>אומרים אנו]</small> והכוונה שיהא דין שן ורגל ברשות הרבים כדין קרן שם, וישלם חצי נזק!
  ודוחים: אף דבר זה לא ניתן להיאמר,  <strong>אמר קרא</strong> <small>[הכתוב]</small> לגבי תשלום חצי נזק: <strong>"וחצו את כספו"</strong> (שמות כא, לה) והביטוי "כספו" (ולא "וחצו את הכסף") בא לשם הדגשה מיוחדת, לומר: דווקא <strong>כספו של זה</strong> של שור המזיק בנגיחה בקרן חוצים, כלומר, שמשלם חצי נזק, <strong>ולא כספו של אחר,</strong> בסוגים אחרים של נזק שגורם השור.
 ושואלים באופן אחר: <strong>ולא תהא שן ורגל חייבת</strong> אף שהזיקה <strong>ברשות הניזק אלא חצי נזק,</strong> ונלמד הדבר <strong>מקל וחומר מקרן.</strong> וכך נאמר: <strong>ומה קרן</strong> החמור <strong>ש</strong>כן אפילו <strong>ברשות הרבים חייבת,</strong> מכל מקום <strong>ברשות הניזק</strong> — <strong>אינה משלמת אלא חצי נזק, שן ורגל</strong> הקל <strong>ש</strong>כן <strong>ברשות הרבים פטורה</strong> — <strong>אינו דין שברשות הניזק משלם</strong> רק <strong>חצי נזק?</strong>
 ומשיבים: <strong>אמר קרא</strong> <small>[הכתוב]</small> בנזקי שן ורגל: <strong>"</strong>מיטב שדהו ומיטב כרמו <strong>ישלם"</strong> (שמות כב, ד), והכוונה: <strong>תשלומין מעליא</strong> <small>[מעולים,</small> שלמים<small>].</small>
 ושואלים עוד ובאופן אחר: <strong>ולא תהא קרן ברשות הרבים חייב</strong> כלל, ונלמד הדבר <strong>מקל וחומר,</strong> ונאמר כך: <strong>ומה שן ורגל שברשות הניזק</strong> משלם <strong>נזק שלם</strong> — <strong>ברשות הרבים פטורה</strong> לגמרי, <strong>קרן</strong> הקלה יותר <strong>ש</strong>כן <strong>ברשות הניזק</strong> משלם <strong>חצי נזק</strong> — <strong>אינו דין שברשות הרבים פטורה?</strong>
 <strong>אמר ר' יוחנן: אמר קרא</strong> <small>[הכתוב]</small> בשור תם: <strong>"</strong>וגם את המת <strong>יחצון"</strong> (שמות כא, לה), ללמד כי <strong>אין חצי נזק חלוק, לא ברשות הרבים ולא ברשות היחיד</strong> ומשלם אותו בעל השור התם בכל מקרה.
  ועוד שואלים: <strong>ויהא אדם</strong> שהרג את חבירו בשוגג <strong>חייב ב</strong>תשלום <strong>כופר</strong> ונלמד הדבר <strong>מקל וחומר,</strong> ונאמר כך: <strong>ומה שור ש</strong>הזיק אדם <strong>אינו חייב בארבעה דברים</strong> (שבת, ריפוי, בושת וצער) — <strong>חייב</strong> בעליו <strong>בכופר</strong> אם הרג השור אדם, <strong>אדם שחייב בארבעה דברים</strong> אם הזיק לחבירו — <strong>אינו דין שיהא חייב בכופר</strong> אם הרגו?
  ומשיבים:  <strong>אמר קרא</strong> <small>[הכתוב]</small> בשור שהרג אדם: <strong>"</strong>אם כופר יושת עליו ונתן פדיון נפשו <strong>ככל אשר יושת עליו"</strong> (שמות פסוק ל), ויש כאן הדגשה <strong>"עליו" ולא על אדם</strong> שהרג אדם.
  ומקשים מן הצד השני: <strong>ויהא שור</strong> שהזיק אדם <strong>חייב בארבעה דברים מקל וחומר: ומה אדם שאינו חייב בכופר</strong> אם הרג אדם — <strong>חייב בארבעה דברים</strong> אם הזיקו, <strong>שור שחייב בכופר</strong> — <strong>אינו דין שיהא חייב בארבעה דברים?</strong>
 ומשיבים: <strong>אמר קרא</strong> <small>[הכתוב]</small> בענין זה: "ואיש כי יתן מום בעמיתו" (ויקרא כד, יט), הרי זו הדגשה הבאה למעט: <strong>איש בעמיתו</strong> <strong>ולא שור בעמיתו.</strong>
 <big>א</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>רגל</strong> של בהמה <strong>שדרסה על גבי תינוק בחצר הניזק</strong> והמיתה אותו, <strong>מהו שתשלם,</strong> שישלם בעליו, <strong>כופר?</strong> וצדדי השאלה: <strong>מי אמרינן</strong> <small>[האם אומרים אנו]</small> <strong>מידי דהוה אקרן</strong> <small>[כשם שהוא בקרן],</small> <strong>קרן כיון דעבד תרי ותלתא זמני אורחיה</strong> <small>[שעשה שתים ושלש פעמים דרכו]</small> <strong>הוא</strong> ונעשה מועד <strong>ומשלם</strong> בעליו <strong>כופר,  הכא נמי לא שנא</strong> <small>[כאן גם כן אינו שונה],</small> ולפי שהרגל מועדת לדרוס מתחילתה — משלם כופר.
 <strong>או דלמא</strong> <small>[שמא]</small> אפשר לומר מצד אחר כך: <strong>קרן</strong> חמורה שכן <strong>כוונתו להזיק,</strong> ולכן משלם בעליו כופר כשהמית, <strong>האי</strong> <small>[זו]</small> רגל הרומסת <strong>אין כוונתו להזיק</strong> ולכן יהא פטור מכופר?
  ומציעים, <strong>תא שמע</strong> <small>[בוא</small> ו<small>שמע]</small> פתרון לבעיה ממה ששנינו בברייתא זו: <strong>הכניס שורו לחצר בעל הבית שלא ברשות, ונגחו</strong> השור <strong>לבעל הבית ומת</strong> — <strong>השור בסקילה, ובעליו</strong> של השור <strong>בין</strong> שהיה השור <strong>תם בין מועד</strong> — <strong>משלם כופר שלם,</strong> אלו <strong>דברי ר' טרפון.</strong>
 ונברר: <strong>כופר שלם בתם לר' טרפון מנא ליה</strong> <small>[מנין לו]?</small> <strong>לאו</strong> <small>[האם לא]</small> <strong>משום דסבר ליה</strong> <small>[שסבור הוא]</small> <strong>כר' יוסי הגלילי,</strong> ש<strong>אמר:</strong> שור <strong>תם</strong> שהמית אדם — <strong>משלם חצי כופר ברשות הרבים, ומייתי לה</strong> <small>[ומביא,</small> לומד <small>אותה]</small> <strong>מקל וחומר מרגל</strong> ובאופן זה: ומה רגל שפטורה לגמרי ברשות הרבים — מכל מקום חייבת כופר שלם ברשות הניזק, קרן שחייבת חצי כופר ברשות הרבים — כל שכן שתהא חייבת ברשות הניזק כופר שלם? <strong>אלמא</strong> <small>[מכאן]</small> <strong>איכא</strong> <small>[</small>ש<small>יש]</small> <strong>כופר ברגל.</strong>
 <strong>אמר רב שימי מנהרדעא:</strong> אפשר לדחות ולומר כי ה<strong>תנא</strong> <strong>מניזקין</strong> של <strong>רגל מייתי לה</strong> <small>[מביא,</small> לומד <small>אותה]</small> מקל וחומר: ומה רגל שפטורה אם הזיקה ברשות הרבים — משלמת נזק שלם ברשות הניזק, קרן שחייבת חצי כופר ברשות הרבים — כל שכן שתהא חייבת כופר שלם ברשות הניזק?
  ומקשים: אם בדרך זו הוא לומד  <strong>ולפרוך</strong> <small>[ושיקשה]:</small> <strong>מה לניזקין</strong> של <strong>רגל שכן ישנן באש,</strong> שכשם שמשלם על נזקי רגל כך משלם על נזקי האש, ומכל מקום כופר אינו משלם בנזקי אש, אם נהרג על ידה אדם (לעיל בבא קמא י,א). והרי זו ראיה שאין ללמוד דין כופר מדין אבות נזיקין אחרים! ואומרים: למדים זאת <strong>מטמון</strong> (דבר שהיה חבוי ולא גלוי) שפטור בנזקי אש וחייב ברגל, ונאמר כי אם חייב כופר על נזקי טמון ברגל ברשות הניזק, כל שכן שיהא חייב כופר על קרן ברשות הניזק.
  ומקשים גם על כך: <strong>מה לטמון</strong> — <strong>שכן ישנו בבור,</strong> ובבור פטור מכופר! אלא יש לומר כי למדים זאת <strong>מכלים</strong> שחייב בהם בנזקי רגל ברשות הניזק אף שפטור בהם בבור, ומכאן נלמד לענין כופר בקרן ברשות הניזק.
  ודוחים:  <strong>מה לכלים ש</strong>כן <strong>ישנן באש,</strong> ובאש פטור מכופר! ומשיבים: אם כן נלמד <strong>מכלים טמונים</strong> שאין חייבים עליהם באש, וחייב עליהם בנזקי הרגל. ודוחים: <strong>מה לכלים טמונים</strong> — <strong>שישנן באדם,</strong> שהרי אדם שמזיקם חייב, ואינו חייב בכופר אם הרג אדם!
 <strong>אלא</strong> הואיל ולא ניתן ללמוד דין כופר ברשות הניזק מנזקי רגל <strong>לאו שמע מינה</strong> <small>[האם לא תלמד מכאן]</small> כי <strong>מכופר</strong> של <strong>רגל מייתי לה</strong> <small>[מביא</small> מוכיח <small>אותה],</small> <strong>אלמא</strong> <small>[מכאן]:</small> <strong>איכא</strong> <small>[</small>ש<small>יש]</small> <strong>כופר ברגל.</strong> ומסכמים: אכן, <strong>שמע מינה</strong> <small>[למד מכאן</small> שכן הוא<small>],</small> והרי זה פתרון לבעיה שדנו בה ברגל שדרסה על תינוק בחצר הניזק והמיתה אותו, שדינה שחייב בכופר.
 <strong>אמר ליה</strong> <small>[לו]</small> <strong>רב אחא מדפתי לרבינא: הכי נמי מסתברא</strong> <small>[כך גם כן מסתבר]</small> לומר <strong>דאיכא</strong> <small>[שיש]</small> <strong>כופר ברגל, דאי סלקא דעתך</strong> <small>[שאם עולה על דעתך]</small> לומר <strong>ליכא</strong> <small>[אין]</small> <strong>כופר ברגל, ו</strong>ה<strong>תנא מניזקין</strong> של <strong>רגל מייתי לה</strong> <small>[מביא,</small> לומד <small>אותה],</small> אם כן <strong>לפרוך</strong> <small>[שיקשה</small> כך<small>]:</small> <strong>מה לניזקין</strong> של <strong>רגל</strong> — <strong>שכן ישנן ברגל,</strong> תאמר בכופר שאינו ברגל!
 <strong>אלא לאו שמע מינה</strong> <small>[האם לא תלמד מכאן]</small> ש<strong>מכופר</strong> של <strong>רגל מייתי לה</strong> <small>[</small>הוא <small>מביא,</small> לומד <small>אותה],</small> <strong>אלמא</strong> <small>[מכאן]:</small> <strong>איכא</strong> <small>[יש]</small> <strong>כופר ברגל,</strong> ומסכמים: אכן, <strong>שמע מינה</strong> <small>[למד מכאן</small> שכן הוא<small>].</small>
 <big>ב משנה</big> <strong>אדם</strong> שהזיק בגופו נחשב <strong>מועד לעולם</strong> (תמיד), לפיכך <strong>בין</strong> שהיה <strong>שוגג</strong> בשעה שהזיק <strong>בין</strong> שהיה <strong>מזיד, בין</strong> שהיה <strong>ער בין</strong> שהיה <strong>ישן,</strong> אם <strong>סימא את עין חבירו ו</strong>כן אם <strong>שיבר את הכלים</strong> — <strong>משלם נזק שלם.</strong>
 <big>ג גמרא</big> מלשון המשנה מדייקים: <strong>קתני</strong> <small>[שנה]</small> במשנה דוגמא לחיובו כמועד <strong>"סימא את עין חבירו" דומיא</strong> <small>[בדומה]</small> לדוגמא נוספת של <strong>"שיבר את הכלים",</strong> ללמדנו שדומים הם חיובי הנזקים הללו: <strong>מה התם</strong> <small>[שם]</small> בשבירת הכלים <strong>נזק</strong> — <strong>אין</strong> <small>[כן]</small> משלם, ואולם <strong>ארבעה דברים</strong> נוספים שמשלמים בנזקי אדם באדם: ריפוי, שבת, צער, ובושת — <strong>לא</strong> משלם, אם כן <strong>אף סימא את עין חבירו, נזק</strong> — <strong>אין</strong> <small>[כן]</small> משלם, ואולם <strong>ארבעה דברים</strong> — <strong>לא</strong> משלם, שכיון שעשה זאת תוך שינה או בשוגג אינו חייב.
## דף כו:
 ומבררים: <strong>מנא הני מילי</strong> <small>[מנין הדברים הללו]</small> שהמזיק משלם את הנזק אפילו כשלא התכוון להזיק? מה מקור הדין בתורה? <strong>אמר חזקיה, וכן תנא דבי</strong> <small>[שנה</small> החכם <small>מבית</small> מדרשו<small>]</small> של <strong>חזקיה</strong> ברייתא זו: <strong>אמר קרא</strong> <small>[הכתוב]</small> <strong>"פצע תחת פצע"</strong> (שמות כא, כה), ולשון יתירה זו באה <strong>לחייבו</strong> בתשלומי נזק <strong>על השוגג כמזיד ועל האונס כרצון.</strong>
 ומקשים: <strong>האי מבעי ליה</strong> <small>[</small>הרי פסוק <small>זה נצרך לו]</small> כדי <strong>ליתן צער במקום נזק,</strong> שאף שמשלם את מלוא תשלום הנזק שנגרם על ידי מכתו בכל זאת צריך לשלם גם על הצער (הכאב) שהצטער הנפגע! ומשיבים: <strong>אם כן</strong> שרק לכך בא ייתור לשון זה <strong>לכתוב קרא</strong> <small>[שיאמר הכתוב]:</small> <strong>"פצע בפצע",</strong> כלומר, הפצע שבתוך הפצע, דהיינו צער, <strong>מאי</strong> <small>[מה</small> טעם<small>]</small> ההדגשה היתירה <strong>"</strong>פצע <strong>תחת פצע"</strong> — <strong>שמע מינה תרתי</strong> <small>[למד מכאן שתים]</small> הן לענין שוגג כמזיד, והן לענין צער במקום נזק.
 <big>א</big> <strong>אמר רבה: היתה אבן מונחת לו</strong> לאדם <strong>בחיקו</strong> כשהיה יושב, <strong>ולא הכיר בה,</strong> שלא ידע כלל שיש שם אבן, <strong>ועמד, ונפלה</strong> אבן זו והזיקה. <strong>לענין נזקין</strong> — <strong>חייב</strong> לשלם כל מה שהזיקה האבן, <strong>לענין ארבעה דברים</strong> הנוספים לתשלום הנזק עצמו (צער וריפוי וכו') שחייב אדם לשלם על מה שהזיק אדם אחר — <strong>פטור. לענין שבת</strong> אם על ידי כך נעשתה מלאכה האסורה בשבת, כגון שיצאה האבן מרשות היחיד לרשות הרבים — הרי <strong>מלאכת מחשבת אסרה תורה</strong> בשבת, שחושב לעשותה, וכאן אין זו מלאכת מחשבת, שהרי לא חשב ולא התכוון למלאכה, ופטור. <strong>לענין גלות,</strong> שחייב ההורג אדם בשגגה, אם המית אדם בהפלת האבן — הרי זה <strong>פטור,</strong> שאין אנו רואים אותו כשוגג שחייב גלות, אלא כאנוס.
  ו<strong>לענין עבד,</strong> כלומר, אם על ידי כך גרם להוציא שינו או עינו של עבדו, האם יוצא בכך העבד לחופשי (ראה שמות כא, כו –כז), הרי זו <strong>פלוגתא</strong> <small>[מחלוקת]</small> של <strong>רבן שמעון בן גמליאל ורבנן</strong> <small>[וחכמים].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיה רבו</strong> (אדוניו) של העבד <strong>רופא, ואמר לו</strong> העבד: <strong>כחול עיני</strong> כדי לרפא אותה, <strong>וסימאה</strong> (עיוור אותה) האדון בתוך כדי הטיפול, או שביקש מן האדון <strong>חתור לי שיני</strong> (עשה נקב בשיני) כדי לרפאה, <strong>והפילה</strong> את השן — הרי <strong>שיחק</strong> (היתל) העבד <strong>באדון ויצא</strong> על ידי כך <strong>לחרות.</strong>
 <strong>רבן שמעון בן גמליאל אומר:</strong> אין העבד יוצא לחירות במקרים אלה משום שנאמר בענין זה <strong>"ושחתה"</strong> (שמות כא, פסוק כו) — <strong>עד שיתכוין</strong> האדון במעשהו <strong>לשחתה</strong> ולא כאשר הוא מתכוון לתקן ולרפא. ואף לענייננו, באבן שנפלה ופגעה בעינו או בשינו של העבד ולא התכוון האדון לפגוע בו, נחלקו חכמים ורבן שמעון בן גמליאל אם משתחרר העבד בכך. עד כאן דנים באופן שלא הכיר באבן.
  ואם <strong>הכיר בה</strong> באבן שהיא בחיקו <strong>ושכחה</strong> שהיא נמצאת שם, <strong>ועמד, ונפלה</strong> האבן, <strong>לענין נזקין</strong> — גם כאן <strong>חייב</strong> בוודאי, שהרי חייב גם אם לא ידע כלל. <strong>לענין ארבעה דברים</strong> — גם כאן <strong>פטור,</strong> שהרי לא נתכוון. אבל <strong>לענין גלות</strong> — <strong>חייב,</strong> ש<strong>אמר קרא</strong> <small>[הכתוב]:</small> <strong>"</strong>ונס שמה רוצח מכה נפש <strong>בשגגה"</strong> (במדבר לה, יא) — <strong>מכלל דהוה ליה</strong> <small>[שהיתה לו</small> קודם<small>]</small> <strong>ידיעה,</strong> שזאת היא הגדרת המושג שגגה לענין זה — דבר ידוע שנשכח, <strong>והא הויא ליה</strong> <small>[והרי</small> כאן <small>היתה לו]</small> <strong>ידיעה</strong> קודמת באבן שבידו. <strong>לענין שבת</strong> — גם כאן <strong>פטור,</strong> שלא היתה "מלאכת מחשבת" בזריקת האבן. <strong>לענין עבד</strong> — הרי זו <strong>פלוגתא</strong> <small>[מחלוקת]</small> של <strong>רבן שמעון בן גמליאל ורבנן</strong> <small>[וחכמים]</small> כפי שאמרנו.
  ובמקרה שנתכוון לזרוק את האבן, אלא ש<strong>נתכוין לזרוק</strong> את האבן <strong>שתים</strong> (שתי אמות) <strong>וזרק ארבע</strong> אמות, שעלתה בידו יותר ממה שנתכוון, <strong>לענין נזקין</strong> — <strong>חייב, לענין ארבעה דברים</strong> — <strong>פטור,  לענין שבת</strong> — פטור, כי <strong>"מלאכת מחשבת" בעינן</strong> <small>[צריכים אנו]</small> כתנאי לחיובו ואין זו מלאכה שנעשתה מתוך כוונה. <strong>לענין גלות</strong> הרי <strong>"</strong>ו<strong>אשר לא צדה"</strong> (שמות כא, יג) <strong>אמר רחמנא</strong> <small>[אמרה התורה]</small> שאם לא נתכוון להורגו — גולה, ובכלל זה <strong>פרט לנתכוין לזרוק שתים וזרק ארבע</strong> שאף הוא לא צדה, והאבן הלכה רחוק ממה שנתכוון, <strong>לענין עבד</strong> — הרי זו אותה <strong>פלוגתא</strong> <small>[מחלוקת]</small> שאמרנו בין <strong>רבן שמעון בן גמליאל ורבנן</strong> <small>[וחכמים].</small>
 ומקרה נוסף: אם <strong>נתכוין לזרוק</strong> את האבן <strong>ארבע</strong> אמות <strong>וזרק שמנה,</strong> הרי <strong>לענין נזקין</strong> — <strong>חייב, לענין ארבעה דברים</strong> — <strong>פטור. לענין שבת,</strong> אם היה <strong>אומר</strong> בזמן זריקתו: <strong>כל מקום שתרצה תנוח,</strong> כלומר, שלא הקפיד לזורקה דווקא למקום מסויים, הרי כיון שרצה לזורקה ארבע אמות, שהוא שיעור מלאכה שחייבים עליה בשבת — <strong>אין</strong> <small>[כן],</small> הרי הוא חייב, שהרי זרק כשיעור ארבע אמות שחייבים עליו. <strong>אי</strong> <small>[אם]</small> <strong>לא</strong> התכוון לזריקה סתם, אלא רצה לזורקה דווקא למקום מסויים — <strong>לא</strong> יהא חייב, שהרי לא היתה זאת מלאכת מחשבת, שלא עלה בידו מה שחשב. <strong>לענין גלות,</strong> הרי <strong>"אשר לא צדה"</strong> נאמר שגולה, ובכלל זה <strong>פרט לנתכוין לזרוק ארבע וזרק שמנה. לענין עבד</strong> — עדיין זו <strong>פלוגתא</strong> <small>[מחלוקת]</small> בין <strong>רבן שמעון בן גמליאל ורבנן</strong> <small>[וחכמים].</small>
 <big>ב</big> כיון שהבאנו את הדברים שאמר רבה במקרים שיש בהם צדדי חיוב ופטור באותו מעשה, מביאים עוד דברים שקבע רבה באופנים שונים של עשיית אותו מעשה. <strong>ואמר רבה: זרק</strong> אדם <strong>כלי</strong> כגון חרס <strong>מראש הגג, ובא אחר ושברו במקל</strong> תוך כדי נפילתו — הרי השובר במקל <strong>פטור, מאי טעמא</strong> <small>[מה טעם</small> הדבר<small>]</small> — <strong>מנא תבירא תבר</strong> <small>[כלי שבור שבר],</small> שהרי משעת זריקתו ברור שעתיד הכלי להישבר, ולכן מי ששברו באויר אינו חייב על שבירתו.
 <strong>ואמר רבה</strong> באותו מקרה ובאופן שונה: <strong>זרק כלי מראש הגג והיו תחתיו כרים או כסתות</strong> שאם היה נופל עליהם לא היה נשבר, <strong>ובא אחר וסלקן</strong> לאותם כרים, <strong>או קדם</strong> הוא עצמו <strong>וסלקן</strong> ונשבר הכלי — הרי זה <strong>פטור</strong> מן הנזקים, אף שנשבר הכלי בגללו. <strong>מאי טעמא</strong> <small>[מה טעם</small> הדבר<small>]</small> <strong>בעידנא דשדייה</strong> <small>[בזמן שזרקו]</small> הרי <strong>פסוקי מפסקי גיריה</strong> <small>[נפסקו חציו],</small> כלומר, הפעולה שעשה בשעת הזריקה שהיתה כעין יריית חץ, לא היתה עשויה לשבור את הכלי, ואחריותו לדבר נפסקת עם גמר הזריקה, ומה שקרה לאחר מכן הוא פעולה שניה ונוספת, שאינה קשורה בראשונה.
 <strong>ואמר רבה: זרק תינוק מראש הגג, ובא אחר וקבלו בסייף</strong> ומת התינוק — הרי זו <strong>פלוגתא</strong> <small>[מחלוקת]</small> <strong>ר' יהודה בן בתירא ורבנן</strong> <small>[וחכמים]</small> מי חייב מיתה על הריגתו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הכוהו עשרה בני אדם בעשרה מקלות, בין</strong> שהיכוהו כולם <strong>בבת אחת בין בזה אחר זה</strong> — <strong>כולן</strong>
## דף כז.
 <strong>פטורין,</strong> לפי שאף אחד מהם לא הרג את האדם כולו, ואין חייבים מיתה על הריגת מקצת נפש. <strong>ר' יהודה בן בתירא אומר:</strong> אם הכוהו <strong>בזה אחר זה</strong> — <strong>האחרון חייב, מפני שקירב</strong> את <strong>מיתתו.</strong> ואף כאן, אף שהראשון זרק את התינוק, השני שקיבל את התינוק בסייף קירב את מיתתו, ולדעת ר' יהודה בן בתירה יהיה חייב.
  ועוד מקרה דומה: זרק תינוק מראש הגג ו<strong>בא שור</strong> מועד <strong>וקבלו בקרניו</strong> ומת — הרי זו <strong>פלוגתא</strong> <small>[מחלוקת]</small> בין <strong>ר' ישמעאל בנו של ר' יוחנן בן ברוקא ורבנן</strong> <small>[וחכמים].</small> <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב המדבר בתשלום הכופר: <strong>"ונתן פדין נפשו"</strong> (שמות כא, ל) משמעו <strong>דמי ניזק,</strong> שצריך משלם הכופר לשלם דמיו של הניזק, <strong>ר' ישמעאל בנו של ר' יוחנן בן ברוקא אומר: דמי מזיק,</strong> כי המזיק הוא זה שצריך לכפר ולפדות נפשו ממיתה. ולענייננו, התינוק שנזרק לא היו לו דמים בעת שנגחו השור, כיון שהיה בהכרח מת בנפילתו, ולפיכך, לדעת הסובר שבעל השור משלם דמי ניזק — הרי הוא פטור. ואולם לדעה שמשלם דמי מזיק — צריך לשלם כופר על עצמו.
 <big>א</big> <strong>ו</strong>עוד <strong>אמר רבה</strong> דין דומה: <strong>נפל</strong> אדם <strong>מראש הגג ו</strong>בתוך כדי נפילתו <strong>נתקע באשה</strong> באופן שנמצא שבא עליה, הרי זה <strong>חייב בארבעה דברים, וביבמתו</strong> אם היתה אשה זו יבמתו — <strong>לא קנה</strong> אותה בכך שתהא כאשתו. שלמרות שהיבם קונה את היבמה בביאה כלשהי (בשוגג ובלא כוונה) מכל מקום במקרה זה לא קנה, מפני שלא התכוון כלל לביאה.
  ומפרטים: מה הם אותם ארבעה דברים שחייב בהם:  <strong>חייב בנזק, בצער, בריפוי, בשבת. אבל</strong> ב<strong>בשת</strong> — <strong>לא, דתנן</strong> <small>[ש</small>כן <small>שנינו</small> במשנה<small>]:</small> <strong>אינו חייב על הבשת עד שיהא מתכוין</strong> לבייש, וזה ודאי לא נתכוון לכך.
 <strong>ו</strong>עוד <strong>אמר רבה</strong> במקרה דומה: <strong>נפל</strong> אדם <strong>מראש הגג ברוח שאינה מצויה</strong> שלא יכול היה להביא בחשבון מראש שיפול, ו<strong>הזיק ובייש</strong> בנפילתו — <strong>חייב על הנזק, ופטור בארבעה דברים,</strong> לפי שלא נתכוון לכך. אם <strong>ברוח מצויה</strong> נפל, הרי זו פשיעה (רשלנות), <strong>ו</strong>לכן אם <strong>הזיק ובייש</strong> בנפילתו — <strong>חייב בארבעה דברים, ו</strong>אולם <strong>פטור על הבשת,</strong> שהרי לא נתכוון ליפול. <strong>ואם נתהפך</strong> תוך כדי נפילתו, שהתכוון ליפול דווקא על האדם, כדי שלא יינזק בנפילה בקרקע — <strong>חייב אף על הבשת</strong> שגרם, שאף שלא נתכוון לבייש מכל מקום נתכוון לפגוע,
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ממשמע שנאמר "ושלחה ידה"</strong> (דברים כה, יא) <strong>איני יודע שהחזיקה,</strong> אם כן <strong>מה תלמוד לומר</strong> בהמשך הכתוב <strong>"והחזיקה</strong> במבושיו <strong>"?</strong> <strong>לומר לך: כיון שנתכוין להזיק,</strong> <strong>אף על פי שלא נתכוין לבייש</strong> — חייב גם על הבושת שבדבר.
 <strong>ו</strong>עוד <strong>אמר רבה: הניח</strong> אדם <strong>לו,</strong> לאדם אחר, <strong>גחלת על לבו, ומת</strong> אותו אדם בשריפה — <strong>פטור</strong> המניח, משום שהלה היה צריך להסיר מעצמו את הגחלת, והמניח לא היה צריך לחשוב שהנפגע לא יסירנה ממנו ויישרף. אבל אם שם גחלת <strong>על בגדו</strong> של חבירו <strong>ונשרף</strong> הבגד — <strong>חייב,</strong> שיתכן שאותו אדם סבור שיתבע את נותן הגחלת ויקבל את דמי הבגד, ולכן אינו טורח להסיר את הגחלת.
 <strong>אמר רבא: תרוייהו תננהי</strong> <small>[</small>את <small>שניהם שנינו]</small> ברמז במקומות אחרים. ענין זה של הניח גחלת <strong>על לבו</strong> שפטור — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כבש עליו</strong> (לחץ אדם ודחפו) <strong>לתוך האור</strong> (האש) <strong>או לתוך המים, ואינו יכול לעלות משם, ומת</strong> בתוך כך — <strong>חייב</strong> מיתה, כרוצח. <strong>דחפו לתוך האור או לתוך המים, ויכול לעלות שם, ומת</strong> — <strong>פטור,</strong> ואף המניח גחלת על לבו הריהו כנותנו לתוך האור באופן שיכול לצאת משם.
  וכן ענין המניח גחלת על <strong>בגדו</strong> של חבירו שחייב גם כן שנינו, <strong>דתנן</strong> <small>[ששנינו</small> במשנה<small>]:</small> אמר לחבירו <strong>"קרע את כסותי", "שבר את כדי"</strong> אם עשה כן — <strong>חייב</strong> בתשלומים, אבל אם אמר לו <strong>"</strong>קרע את כסותי <strong>על מנת לפטור"</strong> — <strong>פטור.</strong> הרי שאף אם אמר לו חבירו במפורש להזיק והזיק — חייב, וכל שכן כאשר לא אמר לו חבירו כלום. שאין זה מסיר מעליו את האיסור להזיק לחבירו ואת האחריות למה שעשה.
 <strong>בעי</strong> <small>[שאל]</small> <strong>רבה</strong> בהמשך לסיכומי ההלכות הללו: אם <strong>הניח גחלת על לב עבדו</strong> של חבירו, <strong>מהו</strong> <small>[מה]?</small> האם <strong>כגופו</strong> של אדם אחר <strong>דמי</strong> <small>[נחשב]</small> ופטור, <strong>או כממונו דמי</strong> <small>[נחשב]</small> וחייב? <strong>אם תמצא לומר</strong> שכאשר הניח גחלת על לב עבד הרי זה <strong>כגופו דמי</strong> <small>[נחשב]</small> שהיה לו דעת לסלקה, הניח על <strong>שורו מהו?</strong>
 <strong>הדר פשטה</strong> <small>[חזר, ופתר אותה</small> את השאלה<small>]</small> באופן זה: <strong>עבדו כגופו</strong> שהרי יש בו דעת להסיר הגחלת, <strong>שורו</strong> הרי הוא <strong>כ</strong>שאר <strong>ממונו</strong> — לפי שאין בו דעת. 
 
 <big>א משנה</big> <strong>המניח את הכד ברשות הרבים ובא אחר ונתקל בה ושברה</strong> — הרי זה <strong>פטור</strong> על מה ששבר, <strong>ואם הוזק בה,</strong> בכד — <strong>בעל החבית</strong> שהניחה <strong>חייב בנזקו</strong> של הניזק.
 <big>ב גמרא</big> ומעירים: <strong>פתח</strong> משנה זו <strong>בכד</strong> ("המניח את הכד"), <strong>וסיים בחבית</strong> ("בעל החבית חייב").
 <strong>ותנן נמי</strong> <small>[ושנינו</small> במשנה להלן <small>גם כן]</small> חילופי לשון אלה: שני אנשים שהיו מהלכים ברחוב, <strong>זה בא בחביתו וזה בא בקורתו, נשברה כדו של זה בקורתו של זה</strong> — <strong>פטור.</strong> אף שם התחלפו הלשונות: <strong>פתח בחבית וסיים בכד.</strong>
 <strong>ותנן נמי</strong> <small>[ושנינו גם כן]</small> כעין זה במשנה אחרת: <strong>זה בא בחביתו של יין וזה בא בכדו של דבש, נסדקה חבית של דבש</strong> שהיא יקרה יותר <strong>ושפך זה יינו והציל את הדבש לתוכו</strong> — <strong>אין לו אלא שכרו</strong> (שכר טרחתו), אבל אינו יכול לתבוע את מחיר היין ששפך, כיון שלא עשה זאת על פי הוראתו של בעל הדבש. ואף כאן <strong>פתח בכד וסיים בחבית.</strong>
 <strong>אמר רב פפא:</strong> מכל אלה אנו למדים כי <strong>היינו</strong> <small>[זהו]</small> <strong>כד היינו</strong> <small>[זהו]</small> <strong>חבית</strong> ואין הבדל מהותי ביניהם, ולכן המשנה מערבת ושונה שניהם כאחד. ושואלים: <strong>למאי נפקא מינה</strong> <small>[מה יוצא</small> להלכה <small>מכאן]</small> מלימוד זה שכד וחבית נחשבים כדבר אחד? ומשיבים: <strong>למקח וממכר,</strong> שאם ביקש אדם לקנות חבית ונתן לו המוכר כד — אין הקונה יכול לומר: לא לכך נתכוונתי.
  ושואלים:  <strong>היכי דמי</strong> <small>[כיצד בדיוק מדובר]?</small> <strong>אילימא</strong> <small>[אם תאמר]</small> <strong>באתרא דכדא לא קרו</strong> <small>[במקום ש</small>ל<small>כד אין קוראים]</small> <strong>חבית, ו</strong>ל<strong>חבית לא קרו כדא</strong> <small>[אין קוראים כד]</small> אלא מבחינים ביניהם, <strong>הא</strong> <small>[הרי]</small> <strong>לא קרו</strong> <small>[קוראים]</small> <strong>לה,</strong> לחבית, כד, וברור שאם מבקש אדם חבית רצונו בחבית ולא בכד!
  ומשיבים:  <strong>לא צריכא</strong> <small>[נצרכה]</small> הלכה זו אלא במקום <strong>דרובא קרו לה לכדא כדא ולחביתא חביתא</strong> <small>[שרוב</small> האנשים מקפידים ו<small>קוראים לכד כד ולחבית חבית],</small> <strong>ואיכא נמי דקרו לחביתא כדא ולכדא חביתא</strong> <small>[ויש גם כן</small> אנשים <small>הקוראים לחבית כד ולכד חבית]</small> וזאת באה ההלכה לחדש: <strong>מהו דתימא</strong> <small>[שתאמר]:</small> <strong>זיל בתר רובא</strong> <small>[לך אחר הרוב],</small> וכיון שרוב האנשים מבחינים ביניהם, הרי אף המוכר והקונה חייבים להבחין ביניהם,
## דף כז:
 <strong>קא משמע לן</strong> <small>[השמיע לנו]</small> במשנה ש<strong>אין הולכין בממון אחר הרוב,</strong> שבספק בענייני ממונות אין הולכים לפי הרוב, אלא המוציא מחבירו עליו הראיה.
 <big>א</big> שנינו במשנה שאם <strong>בא אחר ונתקל בה</strong> בחבית שהונחה ברשות הרבים <strong>ושברה</strong> — <strong>פטור.</strong> ושואלים על הלכה זו: <strong>אמאי</strong> <small>[מדוע]</small> <strong>פטור? איבעי ליה לעיוני ומיזל</strong> <small>[צריך היה לו להתבונן</small> במה שלפניו <small>וללכת],</small> שאפילו ברשות הרבים אין אדם יכול להלך בלא להסתכל, ומדוע לא יתחייב על שבירת החבית!
 <strong>אמרי דבי</strong> <small>[אמרי</small> בני <small>בית</small> מדרשו<small>]</small> של <strong>רב משמיה</strong> <small>[משמו]</small> של <strong>רב:</strong> מדובר כאן לא במניח חבית אחת אלא <strong>בממלא רשות הרבים כולה</strong> ב<strong>חביות,</strong> והרי הוא חוסם את דרכם של ההולכים בה, וכיון שרשות הרבים שייכת לכל אדם, יכול הוא לבקע דרכו בין החביות וללכת. <strong>שמואל אמר:</strong> <strong>באפילה שנו</strong> הלכה זו שבמשנתנו שפטור, שאז לא היה יכול להתבונן שלא ייתקל בחבית. <strong>ר' יוחנן אמר:</strong> מדובר במקרה שהיתה החבית מונחת <strong>בקרן זוית</strong> (פינה) של רשות הרבים, ולכן לא יכול היה ההולך לראותה קודם שנתקל בה.
  על הסברים אלו <strong>אמר רב פפא: לא דיקא מתניתין</strong> <small>[אין משנתנו מדוייקת]</small> בלשונה <strong>אלא או כ</strong>פי שהסביר <strong>שמואל או כ</strong>פי שהסביר <strong>ר' יוחנן. דאי</strong> <small>[שאם]</small> <strong>כ</strong>הסברו של <strong>רב,</strong> <strong>מאי אריא</strong> <small>[מה שייך,</small> מדוע דווקא<small>]</small> מדובר ב<strong>נתקל</strong> בחבית? <strong>אפילו שבר</strong> את החבית במזיד <strong>נמי</strong> <small>[גם כן]</small> לא יהא חייב, שהרי אין בעל החבית רשאי לחסום את רשות הרבים.
 <strong>אמר רב זביד משמיה</strong> <small>[משמו]</small> של <strong>רבא:</strong> אפשר לתרץ לשיטת רב כי <strong>הוא הדין</strong> ש<strong>אפילו שבר</strong> ביודעין יהא פטור, <strong>והאי דקתני</strong> <small>[וזה ששנה]</small> במשנתנו בלשון <strong>"נתקל",</strong> טעמו של דבר הוא כי <strong>איידי דבעי למתני סיפא</strong> <small>[על ידי,</small> מתוך, <small>שרצה לשנות</small> ב<small>סופה]</small> <strong>ואם הוזק בה</strong> — <strong>בעל</strong> ה<strong>חבית חייב בנזקו,</strong> שדין זה הוא <strong>דוקא</strong> ב<strong>נתקל, אבל שבר</strong> את החבית מדעת והוזק בה בשבירתו — <strong>לא</strong> יצטרך בעל החבית לשלם לו על נזקו, למרות ששברה ברשות, <strong>מאי טעמא</strong> <small>[מה טעם]</small> הדבר — <strong>הוא דאזיק אנפשיה</strong> <small>[שהזיק לעצמו],</small> שלא נזהר שלא ייפגע בזמן ששברה. לכן <strong>קתני רישא</strong> <small>[שנה</small> גם ב<small>תחילתה]</small> <strong>"נתקל",</strong> ואם כן אין להקשות מדיוק לשון המשנה על הסברו של רב.
 <strong>אמר ליה</strong> <small>[לו]</small> <strong>ר' אבא לרב אשי: הכי אמרי במערבא משמיה</strong> <small>[כך אומרים בארץ ישראל משמו]</small> של <strong>ר' עולא</strong> הסבר אחר למשנה: אפילו היתה החבית במקום הנראה לעין — פטור הנתקל בה, <strong>לפי שאין דרכן של בני אדם להתבונן בדרכים,</strong> שכן העובר מניח שרשות הרבים פנויה ופתוחה לכל, ואם לא התבונן ושבר דבר שהונח ברשות הרבים — אינו חייב לשלם.
  מסופר:  <strong>הוה עובדא</strong> <small>[היה מעשה]</small> <strong>בנהרדעא</strong> שנתקל אדם בכד במקום גלוי <strong>וחייב שמואל</strong> את הנתקל לשלם. היה מעשה כזה <strong>בפומבדיתא, וחייב רבא.</strong>
 ושואלים: <strong>בשלמא</strong> <small>[נניח]</small> <strong>שמואל</strong> שפסק כן — עשה <strong>כשמעתיה</strong> <small>[כהלכתו,</small> כדעתו<small>],</small> שהרי הוא אמר שהמשנה מדברת דווקא בנתקל באפילה. אבל במקרה אחר, היה לו להתבונן — וחייב. <strong>אלא רבא לימא כשמואל סבירא ליה</strong> <small>[האם לומר שכ</small> דעת <small>שמואל</small> הוא <small>סבור]</small> שפטור השובר ברשות הרבים רק אם היה הדבר באפילה?
 <strong>אמר רב פפא:</strong> לאו דווקא, <strong>קרנא דעצרא הוי</strong> <small>[קרן</small> זוית הסמוכה ל<small>בית הבד היתה],</small> שהכל יודעים ששם מניחים אנשים את כדיהם כשהם ממתינים לקבל שמן, ש<strong>כיון</strong> ש<strong>ברשות קעבדי</strong> <small>[עושים],</small> <strong>איבעי ליה לעיוני ומיזל</strong> <small>[היה צריך לו להתבונן</small> בדרכו <small>וללכת].</small>
 <big>ב</big> ומביאים ענין בו הוזכרה גם משנתנו. מסופר: <strong>שלח ליה</strong> <small>[לו]</small> <strong>רב חסדא לרב נחמן</strong> שאלה זו: <strong>הרי אמרו</strong> (כך אומרים, נוהגים הדיינים לפסוק) לגבי שיעורי עונשו של המכה את חבירו וביישו בכך: <strong>לרכובה</strong> — אם בועט בו בברכו — משלם <strong>שלש</strong> סלעים, <strong>ולבעיטה</strong> — משלם <strong>חמש, ולסנוקרת</strong> (אגרוף) — <strong>שלש עשרה.</strong> ולפי זה <strong>לפנדא דמרא</strong> <small>[לקת המעדר]</small> <strong>ולקופינא דמרא</strong> <small>[לראש המעדר]</small> אם היכהו בהם <strong>מאי</strong> <small>[מה]</small> חייב לשלם לו?
 <strong>שלח ליה</strong> <small>[לו]</small> רב נחמן: <strong>חסדא חסדא, קנסא קא מגבית</strong> <small>[</small>וכי <small>קנס אתה גובה]</small> <strong>בבבל?!</strong> הרי בבבל אין דיינים סמוכים ואינם רשאים לדון דיני קנסות, ואילו כל הסכומים שקצבו לתשלום בושת וכיוצא בהם — דיני קנסות הם. <strong>אימא</strong> <small>[אמור]</small> <strong>לי גופא דעובדא היכי הוה</strong> <small>[גופו של מעשה איך היה],</small> שאוכל לדון בו.
 <strong>שלח ליה</strong> <small>[לו]</small> והסביר: <strong>דההוא גרגותא דבי תרי</strong> <small>[שהיה בור מים של שני</small> שותפים<small>]</small> וההסדר ביניהם היה ש<strong>כל יומא</strong> <small>[יום]</small> <strong>הוה דלי חד מנייהו</strong> <small>[היה דולה</small> ממנו <small>אחד מהם]</small> לפי התור. <strong>אתא חד קא דלי ביומא דלא דיליה</strong> <small>[בא אחד</small> מהם <small>דלה</small> מן הבור <small>ביום שאינו שלו].</small> <strong>אמר ליה</strong> <small>[לו]</small> חבירו: <strong>יומא דידי</strong> <small>[היום שלי]</small> <strong>הוא</strong> לדלות ולא שלך. <strong>לא אשגח ביה</strong> <small>[השגיח בו]</small> החבר. <strong>שקל פנדא דמרא</strong> ו<strong>מחייה</strong> <small>[לקח</small> הלה <small>קת של מעדר,</small> ו<small>היכהו],</small> ותבעו הלה לדין על מכתו זו.
 <strong>אמר ליה</strong> <small>[לו]</small> רב נחמן: אם כך היה הדבר <strong>מאה פנדי בפנדא למחייה</strong> <small>[מאה מכות במעדר</small> יש לו <small>להכותו]</small> כי המכה צדק במה שעשה. שכן <strong>אפילו למאן דאמר</strong> <small>[ל</small>שיטת <small>מי שאומר]</small> בכלל: <strong>לא עביד איניש דינא לנפשיה</strong> <small>[אין אדם</small> רשאי <small>לעשות דין לעצמו]</small> ועליו ללכת לדיין, גם לדעתו <strong>במקום פסידא</strong> <small>[הפסד]</small> אם לא יעשה מעשה — <strong>עביד איניש דינא לנפשיה</strong> <small>[עושה אדם דין לעצמו].</small>
 <big>ג</big> <strong>דאתמר</strong> <small>[שנאמר],</small> שנחלקו רב נחמן ורב יהודה בדבר, <strong>רב יהודה אמר: לא עביד איניש דינא לנפשיה</strong> <small>[אין אדם עושה דין לעצמו].</small> <strong>רב נחמן אמר: עביד איניש דינא לנפשיה</strong> <small>[עושה אדם דין לעצמו].</small>
 ומסבירים את מחלוקתם: <strong>היכא דאיכא פסידא</strong> <small>[במקום שיש הפסד]</small> אם לא יעשה מעשה — <strong>כולי עלמא לא פליגי דעביד איניש דינא לנפשיה</strong> <small>[הכל אינם חולקים,</small> ומודים <small>שעושה אדם דין לעצמו].</small> <strong>כי פליגי היכא דליכא פסידא</strong> <small>[כאשר נחלקו,</small> הרי זה <small>במקום שאין הפסד],</small> ש<strong>רב יהודה אמר: לא עביד איניש דינא לנפשיה</strong> <small>[אין אדם עושה דין לעצמו],</small> ש<strong>כיון דליכא פסידא</strong> <small>[שאין הפסד]</small> בדבר — <strong>ליזיל קמיה דיינא</strong> <small>[ילך לפני הדיין].</small> <strong>רב נחמן אמר: עביד איניש דינא לנפשיה</strong> <small>[עושה אדם דין לעצמו],</small> ש<strong>כיון</strong> ש<strong>בדין</strong> הוא <strong>עביד</strong> <small>[עושה]</small> — <strong>לא</strong> צריך הוא <strong>טרח</strong> <small>[לטרוח]</small> וללכת לבית הדין, אלא יכול הוא לעשות דין לעצמו.
 <strong>מתיב</strong> <small>[מקשה]</small> <strong>רב כהנא</strong> ממה ששנינו, <strong>בן בג בג אומר: אל תיכנס</strong> בחשאי <strong>לחצר חברך ליטול את שלך</strong> ממנו <strong>שלא ברשות, שמא תראה עליו כגנב,</strong> שיחשוד שאתה בא לגנוב ממנו, <strong>אלא שבור את שיניו,</strong> כלומר, קח בחזקה, <strong>ואמור לו: שלי אני נוטל.</strong> וקשה לדעת רב יהודה, שהרי מכאן רואים שעושה אדם דין לעצמו!
 <strong>אמר ליה</strong> <small>[לו]:</small>
## דף כח.
 <strong>עמך!</strong> כלומר, דבר זה יכול אתה להשאיר לעצמך, שאין זו קושיה כלל, הלא <strong>בן בג בג יחידאה</strong> <small>[יחיד]</small> <strong>הוא</strong> בענין זה <strong>ופליגי רבנן עליה</strong> <small>[וחלקו חכמים עליו]</small> ואין להביא ממנו ראיה.
 <strong>ר' ינאי אמר</strong> תשובה אחרת: <strong>מאי</strong> <small>[מה</small> פירוש<small>]</small> <strong>"שבור את שיניו"</strong> שבדברי בן בג בג — הכוונה הוצא ממנו <strong>בדין.</strong>
 ומקשים: <strong>אי הכי</strong> <small>[אם כך]</small> שהכוונה היא שיתבענו לדין, הרי המשך הלשון <strong>"ואמור לו</strong> שלי אני נוטל <strong>"</strong>אינו מתאים, אלא <strong>"ואומרים לו" מיבעי ליה</strong> <small>[צריך היה לו</small> לומר<small>],</small> שבית דין הם האומרים לו, וכמו כן הלשון <strong>"שלי אני נוטל"</strong> אינה מתאימה, אלא <strong>"שלו הוא נוטל" מיבעי ליה</strong> <small>[צריך היה לו</small> לומר<small>]</small> אם הכוונה למה שנקבע בבית הדין! ומעירים: אכן, <strong>קשיא</strong> <small>[קשה]</small> לפי הסבר זה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה אחרת לענין זה, ממה ששנינו: <strong>שור שעלה על גבי חבירו להורגו, ובא בעל התחתון ושמט את</strong> השור <strong>שלו, ו</strong>על ידי כך <strong>נפל</strong> ה<strong>עליון ומת</strong> — <strong>פטור. מאי לאו</strong> <small>[האם לא]</small> מדובר כאן <strong>ב</strong>מקרה שהיה השור המזיק שור <strong>מועד, דליכא פסידא</strong> <small>[שאין הפסד]</small> לבעל השור המותקף, שגם אם לא ישמוט את שורו יקבל לבסוף מבעל השור המזיק את כל דמי הנזק, ובכל זאת שנינו שפטור אם גרם להריגת השור המזיק? משמע שאדם עושה דין לעצמו אף שלא במקום הפסד!
  ודוחים:  <strong>לא,</strong> כאן מדובר <strong>ב</strong>מקרה שהשור התוקף היה <strong>תם, דאיכא פסידא</strong> <small>[שיש הפסד]</small> לבעל השור התחתון אם לא היה עושה מעשה, שהרי תם אינו משלם אלא חצי נזק.
  ומקשים:  <strong>אי הכי</strong> <small>[אם כך],</small> <strong>אימא סיפא</strong> <small>[אמור</small> את <small>סופה]</small> של אותה ברייתא: לא שמט את השור התחתון, אלא <strong>דחפו לעליון ומת</strong> — <strong>חייב. ואי</strong> <small>[ואם]</small> <strong>ב</strong>שור <strong>תם</strong> מדובר, <strong>אמאי</strong> <small>[מדוע]</small> <strong>חייב?</strong> הלא גם במקרה זה בעל השור מגן על רכושו שלא ייפסד!
  ומשיבים: חייב לא משום שעשה מעשה אלא  משום <strong>שהיה לו לשמטו</strong> את השור שלו מתחת השור העליון <strong>ולא שמטו</strong> אלא דחפו, ומשום כך מת, ועל כן חייב, אף שכרגיל אדם עושה דין לעצמו.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה אחרת לדבר, ממה ששנינו בברייתא: <strong>הממלא חצר חבירו כדי יין וכדי שמן</strong> — <strong>בעל החצר משבר ויוצא, משבר ונכנס,</strong> שכיון שהניח את הכדים שלא ברשות, אין בעל הבית צריך לחשוש כלל, ועושה דין לעצמו ומפנה לעצמו דרך, ומכאן שאדם עושה דין לעצמו גם באופן שאין נגרם לו הפסד!
 <strong>אמר רב נחמן בר יצחק,</strong> אפשר לומר כך: <strong>משבר ויוצא</strong> בדרכו <strong>לבית</strong> ה<strong>דין, משבר ונכנס</strong> לביתו <strong>להביא זכיותיו,</strong> כלומר, את התעודות והשטרות המוכיחים שהחצר שלו, ולשם כך יכול לצאת ולהיכנס ולשבר ביציאתו ובכניסתו, שהרי יש לו הפסד בכך, אבל יותר מזה אינו רשאי לעשות דין לעצמו, ואם כן אין הוכחה מכאן.
  ומציעים:  <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו: <strong>מניין ל</strong>עבד <strong>נרצע שכלו לו ימיו,</strong> שהגיעה שנת היובל, והרי הוא יוצא לחפשי, <strong>ורבו</strong> (אדונו) <strong>מסרהב</strong> (מפציר) <strong>בו</strong> <strong>לצאת</strong> והוא אינו רוצה, <strong>ו</strong>מתוך כך <strong>חבל</strong> האדון בעבד <strong>ועשה בו חבורה</strong> כדי להכריחו להשתחרר ולשוב לביתו, <strong>שהוא פטור</strong> —
 <strong>תלמוד לומר: "</strong>ו<strong>לא תקחו כפר... לשוב"</strong> (במדבר לה, לב) ודרשוהו כאילו היה כתוב <strong>"לא תקחו כפר לשב"</strong> שאדם זה השב למקומו ולבית אבותיו אין משלמים לו פיצויים אם נחבל כשלא רצה לשוב. משמע שמותר לו לאדון לעשות דין לעצמו אף שאין לו הפסד בדבר!
  ודוחים:  <strong>הכא במאי עסקינן</strong> <small>[כאן במה אנו עוסקים]</small> — <strong>בעבדא גנבא</strong> <small>[בעבד גנב]</small> שאם ישאר יימצאו הבעלים נפסדים, ולכן רשאי לעשות דין לעצמו כאשר רוצה להיפטר ממנו.
  ותוהים:  <strong>עד האידנא</strong> <small>[עכשיו]</small> <strong>לא גנב, והשתא גנב</strong> <small>[ועכשיו</small> הוא <small>גונב]?!</small> ומה ראה האדון להיזהר בו רק עכשיו? ומשיבים: <strong>עד האידנא</strong> <small>[עכשיו]</small> שהשתחרר <strong>הוה אימתיה דרביה עליה</strong> <small>[היתה אימת אדוניו עליו],</small> <strong>השתא לית ליה אימתא דרביה עליה</strong> <small>[עכשיו אין אימת אדוניו עליו].</small>
 <strong>רב נחמן בר יצחק אמר,</strong> אפשר להסביר זאת באופן אחר: מדובר כאן <strong>בעבד שמסר לו רבו שפחה כנענית</strong> והעבד רוצה להישאר עימה. <strong>עד האידנא</strong> <small>[עכשיו],</small> עד שהשתחרר, שפחה זו היא לו <strong>היתירא</strong> <small>[היתר],</small> שעבד עברי מותר בשפחה כנענית שנותן לו אדוניו, <strong>והשתא איסורא</strong> <small>[ועכשיו</small> היא <small>איסור],</small> ואם רצונו להישאר עימה ואדוניו אינו מניח לו — הריהו נעשה כשליח בית דין, המפריש אותו מן האיסור. ואין זה משום עושה דין לעצמו.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנתנו: <strong>המניח את הכד ברשות הרבים ובא אחר ונתקל בה ושברה</strong> — <strong>פטור. טעמא</strong> <small>[הטעם,</small> דווקא<small>]</small> ש<strong>נתקל בה, הא</strong> <small>[הרי]</small> אם <strong>שברה</strong> מדעת — <strong>חייב,</strong> משמע שאין אדם עושה דין לעצמו!
 <strong>אמר רב זביד משמיה</strong> <small>[משמו]</small> של <strong>רבא:</strong> אין להוכיח מכאן, ו<strong>הוא הדין אפילו שברה</strong> מדעת יהא פטור, <strong>והאי דקתני</strong> <small>[וזה ששנה]</small> <strong>"נתקל"</strong> — <strong>איידי דקבעי למיתני סיפא</strong> <small>[מתוך שרצה לשנות</small> ב<small>סוף]</small> ש<strong>אם הוזק</strong> השובר את החבית — <strong>בעל חבית חייב בנזקו,</strong> ודין זה הוא <strong>דוקא</strong> ב<strong>נתקל, אבל שבר</strong> מדעת — <strong>לא,</strong> מפני ש<strong>הוא אזיק נפשיה</strong> <small>[הזיק את עצמו]</small> בשבירה זו, לכן <strong>קתני רישא</strong> <small>[שנה</small> ב<small>תחילה]</small> גם כן לשון <strong>"נתקל",</strong> ואין לדייק מלשון זו.
  ומציעים עוד, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: נאמר באשה, שכדי לסייע לבעלה בקטטה החזיקה במבושיו של האחר <strong>"וקצתה את כפה"</strong> (דברים כה, יב), ופירשו חכמים: אין הכוונה לכף ידה ממש אלא לעונש <strong>ממון.       מאי לאו</strong> <small>[האם לא]</small> מדובר כאן <strong>ב</strong>מקרה <strong>שאינה יכולה להציל</strong> את בעלה מידי תוקפו <strong>על ידי דבר אחר,</strong> אלא רק באופן זה שהחזיקה במבושיו של התוקף, ובכל זאת נענשת? משמע שאסור לאדם לעשות דין לעצמו! ודוחים: <strong>לא,</strong> מדובר כאן <strong>שיכולה</strong> היתה <strong>להציל על ידי דבר אחר.</strong>
 וממשיכים להקשות: <strong>אבל</strong> אם <strong>אינה יכולה להציל על ידי דבר אחר</strong> לשיטתך <strong>פטורה</strong> היא? <strong>אי הכי</strong> <small>[אם כך],</small> <strong>אדתני סיפא</strong> <small>[</small><small>עד</small> <small>ש</small>הוא <small>שונה</small> ב<small>סופה]</small> של אותה ברייתא <strong>"ושלחה ידה"</strong> — <strong>פרט לשליח בית דין</strong> שאינו נענש אם עושה זאת, כיון שעושה ברשות, <strong>לפלוג ולתני בדידה</strong> <small>[שיחלק וישנה בה עצמה],</small> בהבדלי דין זה עצמו, ויאמר כך: <strong>במה דברים אמורים</strong> שחייבת — <strong>בשיכולה להציל על ידי דבר אחר, אבל אינה יכולה להציל על ידי דבר אחר</strong> — <strong>פטורה!</strong>
 ומשיבים: <strong>הכי נמי קאמר</strong> <small>[כך גם כן אמר],</small> כלומר, זו היא בעצם משמעות הדברים שבברייתא: <strong>במה דברים אמורים</strong> — <strong>בשיכולה להציל על ידי דבר אחר, אבל אינה יכולה להציל על ידי דבר אחר</strong> — <strong>נעשה ידה כשליח בית דין, ופטורה.</strong>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>הרי שהיתה דרך הרבים עוברת בתוך שדהו</strong> של אדם, <strong>נטלה,</strong> כלומר, נעל את הדרך לרבים, מפני שרצונו להשתמש בה לצורך אחר, <strong>ונתן להם,</strong> לרבים, דרך אחרת שילכו <strong>מן הצד</strong> — <strong>מה שנתן נתן,</strong> כלומר, אותה דרך שנתן לרבים להשתמש בה — נתונה להם ורשאים הרבים ללכת בה, <strong>ושלו,</strong> אותה דרך שרצה שתהיה שלו — <strong>לא הגיעו,</strong> אינו יכול לקחת מהם, שאינו רשאי לקחת מן הרבים דבר שהיו משתמשים בו.
 <strong>ואי אמרת עביד איניש דינא לנפשיה</strong> <small>[ואם אומר אתה</small> ש<small>עושה אדם דין לעצמו]</small> מדוע אם כן אינו יכול לעצור את הרבים מלהשתמש בדרך? <strong>לנקוט פזרא וליתיב</strong> <small>[שיחזיק</small> שיקח <small>מקל</small> בידו <small>וישב]</small> בדרך זו שעוברת בתוך שדהו ולא יתן להם לעבור בה, שהרי רשותו היא זו, אלא שילכו בדרך האחרת שנתן להם!
 <strong>אמר רב זביד משמיה</strong> <small>[משמו]</small> של <strong>רבא: גזירה</strong> היא <strong>שמא יתן להם,</strong> לרבים, <strong>דרך עקלתון,</strong> שכיון שיש לרבים זכות מעבר בשדה זה אנו חוששים שמא יתן להם דרך שאינה ראויה, ומשום כך תיקנו שלא יוכל אדם לעשות זאת שלא מדעתם.
 <strong>רב משרשיא אמר:</strong> כאן מדובר <strong>ב</strong>מקרה שאכן <strong>נותן להם דרך עקלתון,</strong> אבל אם נתן דרך ישרה — אינו צריך לוותר, שעושה אדם דין לעצמו, ויכול להכריחם שלא ילכו בדרך הראשונה.
 <strong>רב אשי אמר: כל</strong> שנתן דרך אחרת <strong>מן הצד</strong> — <strong>דרך עקלתון הוא,</strong> שהרי <strong>קרובה לזה ורחוקה לזה</strong> שאמנם אחדים מן העוברים מרוויחים בכך, ואולם לאחרים רחוקה היא.
  ושואלים:  <strong>אי הכי</strong> <small>[אם כך]</small> אתה מפרש, <strong>אמאי</strong> <small>[מדוע]</small> <strong>שלו לא הגיעו? לימא להו</strong> <small>[שיאמר להם]:</small> אם כן, אני מחזיר את הדברים לקדמותם, <strong>שקולו דידכו והבו</strong> <small>[קחו</small> את הדרך <small>שלכם</small> הראשונה <small>ותנו]</small> <strong>לי</strong> חזרה <strong>דידי</strong> <small>[</small>את <small>שלי],</small> שלא יימצא נפסד מכל הצדדים!
  ומשיבים: טעמו של דבר  <strong>משום</strong> מה שאמר <strong>רב יהודה.</strong> ש<strong>אמר רב יהודה: מיצר שהחזיקו בו רבים</strong> — <strong>אסור לקלקלו.</strong> כלומר, דבר שהרבים כבר החזיקו בו אסור עכשו לקלקלו. וכיון שגם בדרך השניה החזיקו הרבים — אינו יכול עכשיו לקחתה מהם.
  ומציעים:  <strong>תא שמע</strong> <small>[בוא</small> ו<small>שמע]</small> ראיה אחרת לדבר ממה ששנינו: <strong>בעל הבית שהניח פאה מצד אחד</strong> של השדה, <strong>ובאו עניים ונטלו</strong> <strong>מצד אחר</strong> — <strong>זה וזה פאה. ואי אמרת</strong> <small>[ואם אומר אתה]</small> כי <strong>עביד איניש דינא לנפשיה</strong> <small>[עושה אדם דין לעצמו],</small> <strong>אמאי</strong> <small>[מדוע]</small> <strong>זה וזה פאה?</strong> <strong>לנקוט פזרא וליתיב</strong> <small>[שיחזיק מקל וישב]</small> בשדהו בצד שממנו נוטלים עניים את הפאה שלא ברצונו, ויאמר לעניים: איני מרשה לכם ליטול מכאן, אלא מן הצד השני!
 <strong>אמר רבא:</strong> לענין ממונות באמת יכול הוא להבריחם במקל, שלא יקחו אלא מן החלק שהפריש. אבל כאן מדובר בנושא אחר, <strong>מאי</strong> <small>[מה</small> פירוש<small>]</small> <strong>"זה וזה פאה"</strong> — <strong>לפוטרן מן המעשר,</strong> כשם שעל אותו חלק שנטלו עניים אינם חייבים לתת ממנו מעשר, גם על החלק שנתן מתחילה לצורך העניים פטור מן המעשרות.
 <strong>כדתניא</strong> <small>[כפי ששנינו</small> בברייתא<small>]:</small> <strong>המפקיר את כרמו</strong> לכל, <strong>והשכים</strong> בעל הכרם <strong>בבקר,</strong> לפני שנודע הדבר, <strong>ובצרו</strong> — <strong>חייב בפרט ובעוללות ובשכחה ובפאה, ו</strong>אולם <strong>פטור מן המעשר.</strong> שכיון שהפקירו — אין הפקר חייב במעשרות. ואף כאן, כיון שהפריש חלק מן השדה לפאה — הרי זה כאילו הפקירו לכל, ומשום כך נפטר אותו חלק מחיוב המעשרות.
 <big>א משנה</big> <strong>נשברה כדו ברשות הרבים והוחלק</strong> (החליק) <strong>אחד במים</strong> שהיו בכד, ונפל ונחבל, <strong>או שלקה בחרסית,</strong> בחרסים של שברי הכד — <strong>חייב</strong> בעל הכד. <strong>ר' יהודה אומר: במתכוין</strong> לשפוך את המים — <strong>חייב, באינו מתכוין</strong> — <strong>פטור.</strong>
 <big>ב גמרא</big> <strong>אמר רב יהודה אמר רב: לא שנו</strong> במשנתנו שחייב בעל הכד לשלם נזקי כדו ברשות הרבים, <strong>אלא</strong> באופן <strong>שטינפו</strong> (נתלכלכו) <strong>כליו</strong> (בגדיו) של המחליק <strong>במים</strong> שהיו מטונפים, 
## דף כח:
 <strong>אבל</strong> אם <strong>הוא עצמו</strong> נפל והוזק בהם — <strong>פטור</strong> בעל הכד, כי <strong>קרקע עולם הזיקתו,</strong> שהרי לא נחבל בכד ובמים, אלא בקרקע.
  והוסיף רב יהודה: <strong>כי אמריתה</strong> <small>[כאשר אמרתיה]</small> להלכה זו שאמר רב <strong>קמיה</strong> <small>[לפני]</small> <strong>שמואל,</strong> <strong>אמר לי: מכדי</strong> <small>[הרי]</small> <strong>אבנו סכינו ומשאו</strong> שהזיקו ברשות הרבים <strong>מבורו למדנו, וכולן אני קורא בהן,</strong> שבכל אלה צריכים להתקיים אותם כללים לחיוב כמו בבור, שנאמר בו "ונפל שמה שור או חמור" (שמות כא, לג), ודרשו חכמים: <strong>"שור"</strong> — <strong>ולא אדם, "חמור"</strong> — <strong>ולא כלים.</strong>
 <strong>ו</strong>אולם <strong>הני מילי</strong> <small>[דברים אלה]</small> בהגבלת האחריות עבורם אמורים רק <strong>לענין קטלא</strong> <small>[מיתה]</small> אם מת האדם, <strong>אבל לענין נזקין,</strong> על <strong>אדם</strong> שהוזק — <strong>חייב ו</strong>על <strong>כלים</strong> — <strong>פטורין,</strong> שאין בהם הבדל בין מיתה לנזק. ולכן צריך להיות להיפך, שחייב בנזקי אדם (שלדעת שמואל אף שנחבט בקרקע עולם — חייב) ופטור על נזקי הכלים.
  ושואלים:  <strong>ורב</strong> כיצד הוא מסביר את דבריו? ומסבירים: <strong>הני מילי</strong> <small>[דברים אלה]</small> שאבנו סכינו ומשאו נעשו כבור, ופטור על הכלים שהוזקו בהם ברשות הרבים, אמורים <strong>היכא דאפקרינהו</strong> <small>[היכן</small> <small>שהפקיר אותם],</small> ואחריותו מוגבלת רק על התקלה שגרם וכמו בבור. <strong>אבל היכא</strong> <small>[היכן]</small> ש<strong>לא אפקרינהו</strong> <small>[הפקירם]</small> — ככל <strong>ממונו</strong> שהזיק <strong>הוא</strong> וחייב גם על כלים שהוזקו בהם. ומכל מקום לדעתו פטור על האדם, שלא מימיו הזיקוהו, אלא קרקע עולם.
 <strong>מתיב</strong> <small>[מקשה]</small> <strong>רב אושעיא</strong> מברייתא השנויה על הכתוב בנזקי בור, נאמר: <strong>"ונפל שמה שור או חמור"</strong> ופירשו חכמים: <strong>"שור"</strong> — <strong>ולא אדם, "חמור"</strong> — <strong>ולא כלים.</strong> ו<strong>מכאן אמרו:</strong> בור ש<strong>נפל לתוכו שור וכליו</strong> וניזוק השור <strong>ונשתברו</strong> הכלים, או <strong>חמור וכליו</strong> וניזוק החמור <strong>ונתקרעו</strong> הכלים — <strong>חייב על הבהמה, ופטור על הכלים. הא</strong> <small>[הרי]</small> <strong>למה זה דומה</strong> — <strong>לאבנו סכינו ומשאו שהניחן ברשות הרבים והזיקו.</strong>
 ותחילה תוהים על לשון הברייתא: <strong>אדרבה</strong> <small>[להיפך]</small> <strong>"מה דומה לזה" מבעי ליה</strong> <small>[צריך היה לו</small> לומר<small>],</small> שהרי אבנו סכינו ומשאו אינם כתובים בתורה והם נלמדים מדין בור! <strong>אלא</strong> יש לתקן ולשנות אכן כך: <strong>מאי</strong> <small>[מה]</small> <strong>דומה לזה</strong> — <strong>אבנו סכינו ומשאו שהניחן ברשות הרבים והזיקו.</strong>
 וממשיכה הברייתא: <strong>לפיכך אם</strong> אדם אחר <strong>הטיח</strong> (השליך, מחמת שנפל) <strong>צלוחיתו באבן</strong> שהניח הלה ברשות הרבים, ונשברה — <strong>חייב</strong> בעל האבן
 <strong>.</strong> ולענייננו <strong>רישא קשיא</strong> <small>[ההתחלה</small> של הברייתא <small>קשה]</small> <strong>לרב,</strong> שהרי היא מדמה אבנו סכינו ומשאו לבור, ואינה מחלקת בין אם הפקיר אותם ובין אם לא. <strong>וסיפא קשיא</strong> <small>[וסופה קשה]</small> <strong>לשמואל</strong> שאם הוכתה הצלוחית ונשברה באבן — חייב, ולדברי שמואל חייב רק בנזקי אדם ולא בנזקי כלים!
  את הקושיה הזו דוחים: <strong>ולטעמיך</strong> <small>[ולטעמך,</small> לשיטתך<small>]</small> שאתה מבין את הדברים כך, אם כן <strong>תיקשי</strong> <small>[תקשה]</small> <strong>לך היא</strong> הברייתא <strong>גופא</strong> <small>[עצמה],</small> שהרי ב<strong>רישא</strong> <small>[</small>ב<small>ראשה]</small> נאמר ש<strong>פטור</strong> על נזקי כלים <strong>וסיפא</strong> <small>[ו</small>ב<small>סופה]</small> נאמר שהוא <strong>חייב!</strong>
 <strong>אלא רב מתרץ</strong> <small>[מיישב</small> את הברייתא<small>]</small> <strong>לטעמיה</strong> <small>[לטעמו,</small> לשיטתו<small>],</small> <strong>ושמואל מתרץ</strong> <small>[מיישב]</small> את הברייתא <strong>לטעמיה</strong> <small>[לטעמו,</small> לשיטתו<small>].</small>
 ומפרטים: <strong>רב מתרץ לטעמיה</strong> <small>[מיישב לטעמו,</small> לשיטתו<small>]</small> כך: <strong>במה דברים אמורים</strong> שאבנו סכינו ומשאו דינם כבור ופטור על הכלים שנשברו בהם — הרי זה דווקא <strong>כשהפקירן, אבל</strong> אם <strong>לא הפקירן</strong> — <strong>חייב.</strong> ו<strong>לפיכך</strong> אם <strong>הטיח צלוחיתו באבן</strong> השייכת לאדם אחר, שהניחה ברשות הרבים — <strong>חייב.</strong>
 <strong>ושמואל מתרץ לטעמיה</strong> <small>[מיישב לטעמו,</small> לשיטתו<small>]:</small> <strong>השתא דאמרת</strong> <small>[עכשיו שאומר אתה]</small> <strong>אבנו סכינו ומשאו כבורו דמי</strong> <small>[נחשבים],</small> הרי <strong>ל</strong>דעת <strong>ר' יהודה</strong> ש<strong>מחייב על נזקי כלים בבור,</strong> יש לומר: <strong>לפיכך הטיח צלוחיתו באבן</strong> — <strong>חייב.</strong>
 ועל דין זה של הברייתא, שהטיח צלוחית באבן — חייב בעל האבן, <strong>אמר ר' אלעזר: לא שנו</strong> שחייב <strong>אלא</strong> במקרה <strong>שנתקל</strong> בעל הצלוחית <strong>באבן ונשוף</strong> (נשבר) הכלי <strong>באבן. אבל</strong> אם <strong>נתקל בקרקע</strong> ולא האבן גרמה לנפילתו, <strong>ונשוף</strong> הכלי <strong>באבן</strong> — הרי זה <strong>פטור.</strong>
 ומעירים: <strong>כמאן</strong> <small>[כ</small>שיטת <small>מי]</small> נאמרו הדברים — <strong>דלא כ</strong>דעת <strong>ר' נתן,</strong> הסבור כי אם היו שני שותפים בנזק, אלא שמצד הדין אינו יכול לגבות מאחד מהם — גובה מן השני. ואף כאן, כיון שאינו יכול לגבות נזקיו מן הקרקע, לדעת ר' נתן יגבה אותם מבעל האבן.
 <strong>איכא דאמרי</strong> <small>[יש שאומרים]</small> גרסה אחרת, <strong>אמר ר' אלעזר: לא תימא</strong> <small>[תאמר]</small> <strong>בנתקל באבן ונשוף באבן הוא דמחייב</strong> <small>[שחייב],</small> <strong>אבל נתקל בקרקע ונשוף באבן</strong> — <strong>פטור, אלא אפילו נתקל בקרקע ונשוף באבן</strong> — <strong>חייב,</strong> ואם כן <strong>כמאן</strong> <small>[כמי]</small> אמר דבר זה — <strong>כ</strong>דעת <strong>ר' נתן.</strong>
 <big>א</big> שנינו במשנה ש<strong>ר' יהודה אומר</strong> שאם נשברה חבית ברשות הרבים, והחליק אדם במים או שהוזק בחרסים, שדווקא אם נשברה <strong>במתכוין חייב.</strong> ושואלים: <strong>היכי דמי</strong> <small>[כיצד בדיוק</small> ענין זה<small>]</small> של <strong>מתכוין</strong> שבכגון זה מחייב ר' יהודה
 <strong>?</strong> <strong>אמר רבה:</strong> אף <strong>במתכוין להורידה</strong> את החבית <strong>למטה מכתיפו,</strong> ואז נפלה החבית ונעשתה מקור לנזק. <strong>אמר ליה</strong> <small>[לו]</small> <strong>אביי: מכלל</strong> הדברים הללו אפשר ללמוד ש<strong>מחייב ר' מאיר</strong> (שהוא התנא של סתם משנתנו) <strong>אפילו</strong> כאשר <strong>נפשרה</strong> (פקעה) החבית מעצמה, שהוא אונס? <strong>אמר ליה</strong> <small>[לו]:</small> <strong>אין</strong> <small>[כן],</small> <strong>מחייב היה ר' מאיר אפילו אזנה בידו,</strong> שאפילו החזיק באוזנה של החבית כראוי, וניתקה האוזן ונשברה החבית, שדבר זה אונס גמור הוא — מכל מקום חייב בנזקים שגרמו שברי ומימי החבית.
  ושואלים:  <strong>אמאי</strong> <small>[מדוע]?</small> הרי <strong>אנוס הוא, ו</strong>כלל הוא: <strong>אונס רחמנא פטריה</strong> <small>[התורה פטרה אותו]</small> מכל עונש, <strong>דכתיב</strong> <small>[ש</small>הרי <small>נאמר]</small> בנערה האנוסה: <strong>"ולנער</strong> ה<strong>לא תעשה דבר"</strong> (דברים כב, כו)!
 <strong>וכי תימא</strong> <small>[ואם תאמר]</small> כי <strong>הני מילי</strong> <small>[דברים אלה]</small> אמורים דווקא <strong>לענין קטלא</strong> <small>[מיתה],</small> שאין מחייבים אדם מיתה על מה שעשה באונס, <strong>אבל לענין נזקין</strong> — <strong>חייב, והתניא</strong> <small>[והרי שנויה</small> ברייתא<small>]</small> אחרת: <strong>נשברה כדו</strong> של אדם <strong>ולא סלקו</strong> (את שברי הכד), <strong>נפל גמלו ולא העמידו</strong> — <strong>ר' מאיר מחייב בהזיקן, וחכמים אומרים:</strong>
## דף כט.
 <strong>פטור מדיני אדם,</strong> שאין זה בגדר בור, <strong>וחייב בדיני שמים</strong> על שלא סילקם.
 <strong>ומודים חכמים לר' מאיר באבנו סכינו ומשאו שהניחן בראש גגו ונפלו ברוח מצויה והזיקו</strong> — <strong>שהוא חייב, ומודה ר' מאיר לרבנן</strong> <small>[לחכמים]</small> <strong>במעלה קנקנין על הגג על מנת לנגבן</strong> (לייבשם) <strong>ונפלו ברוח שאינה מצויה והזיקו</strong> — <strong>שהוא פטור.</strong> משמע שאפילו ר' מאיר המחמיר בדבר זה, מודה שאם נגרם היזק באונס הריהו פטור!
 <strong>אלא אמר אביי:</strong> יש לדחות מה שפירש רבה, שנחלקו ר' מאיר ור' יהודה במשנתנו במתכוון להוריד את החבית מעל כתיפו, ולפרש אחרת: <strong>בתרתי פליגי</strong> <small>[בשני</small> דברים <small>נחלקו],</small> ואלו הם: <strong>פליגי</strong> <small>[נחלקו]</small> כאשר גרמה החבית נזק <strong>בשעת נפילה, ופליגי</strong> <small>[ונחלקו]</small> כאשר גרמה החבית נזק <strong>לאחר נפילה.</strong>
 ומסבירים: <strong>פליגי</strong> <small>[נחלקו]</small> <strong>בשעת נפילה ב</strong>שאלה האם ה<strong>נתקל פושע</strong> (רשלן) הוא או לא. <strong>מר סבר</strong> <small>[חכם זה,</small> ר' מאיר, <small>סבור]:</small> <strong>נתקל פושע הוא,</strong> כלומר, אדם שנתקל בדבר — רשלנותו היא שגרמה לו להיתקל, וחייב בנזקים שנגרמו עקב כך. <strong>ומר סבר</strong> <small>[וחכם זה,</small> ר' יהודה, <small>סבור</small><small>]:</small> <strong>נתקל לאו</strong> <small>[לא]</small> <strong>פושע הוא.</strong>
 וכן <strong>פליגי</strong> <small>[נחלקו]</small> כאשר נגרם נזק <strong>לאחר נפילה, ב</strong>שאלה של <strong>מפקיר נזקיו, מר סבר</strong> <small>[חכם זה,</small> ר' מאיר, <small>סבור]:</small> ה<strong>מפקיר נזקיו,</strong> כלומר, מפקיר חפץ שלו שגורם לנזק — <strong>חייב,</strong> שאף שאין עוד החפץ קניינו, מכל מקום לא פקעה אחריותו לגבי נזקים. <strong>ומר סבר</strong> <small>[וחכם זה,</small> ר' יהודה, <small>סבור]:</small> המפקיר נזקיו לגמרי — <strong>פטור,</strong> שלאחר שהפקירם שוב אינו חייב באחריות על דבר שאינו שלו.
 <strong>וממאי</strong> <small>[ומניין]</small> מסיק אתה מסקנה זו — <strong>מדקתני תרתי</strong> <small>[ממה ששנה</small> במשנה <small>שנים,</small> שני מקרים<small>]:</small> <strong>הוחלק אחד במים או שלקה בחרסית,</strong> ולכאורה <strong>היינו הך</strong> <small>[זהו כך</small> אותו דבר<small>]</small> ומה ההבדל בין זה לזה? <strong>אלא לאו הכי קאמר</strong> <small>[האם לא כך אמר],</small> וכך יש להבין: <strong>הוחלק אחד במים בשעת נפילה, או שלקה בחרסית לאחר נפילה.</strong>
 ומעירים: <strong>ומדמתניתין בתרתי</strong> <small>[ומ</small>כיון <small>שמשנתנו</small> עוסקת <small>בשתים,</small> בשני מקרים<small>],</small> <strong>ברייתא</strong> שנחלקו בה ר' מאיר וחכמים בנשבר כדו ונפל גמלו <strong>נמי בתרתי</strong> <small>[גם כן בשתים,</small> בשני מקרים<small>]</small> נחלקו: בתקלה שאירעה בשעת נפילה — בשאלה האם נתקל פושע הוא, ובתקלה שאירעה לאחר שהפקיר נזקיו.
  ומעתה יש לשאול: <strong>בשלמא</strong> <small>[נניח]</small> לענין <strong>כדו משכחת לה</strong> <small>[מוצא אתה אותה]</small> מחלוקת מתקיימת <strong>או בשעת נפילה או לאחר נפילה. אלא גמלו, בשלמא</strong> <small>[נניח]</small> <strong>לאחר נפילה משכחת לה</strong> <small>[מוצא אתה אותה]</small> אפשרות זו שיפקיר נזקיו — <strong>במפקיר נבלתו,</strong> שלא כדאי לו לטפל בנבילה ומפקירה. <strong>אלא בשעת נפילה היכי משכחת לה</strong> <small>[איך מוצא אתה אותה]</small> מציאות שנאמר בה שעצם נפילת הגמל היא ענין של פשיעה של בעליו?
 <strong>אמר רב אחא: כגון</strong> ש<strong>עברה</strong> הבהמה <strong>במיא</strong> <small>[במים]</small> <strong>דרך שרעתא דנהרא</strong> <small>[התרחבות הנהר</small> בזמן הגאות<small>]</small> ושם נתקל הגמל, שמעבר זה עצמו היה פשיעה, שלא היה לו לעבור שם.
 ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי דאיכא דרכא אחרינא</strong> <small>[אם</small> במקרה <small>שיש דרך אחרת]</small> לעבור והוא עובר דווקא בדרך זו — <strong>פושע הוא</strong> לכל הדעות, <strong>ואי דליכא דרכא אחרינא</strong> <small>[ואם</small> במקרה <small>שאין דרך אחרת]</small> — הרי <strong>אנוס הוא</strong> ופטור לדברי הכל!
 <strong>אלא משכחת לה</strong> <small>[מוצא אתה אותה]</small> מציאות בה נחלקו אם נתקל פושע הוא, במקרה <strong>דאתקיל</strong> <small>[שנתקל]</small> הוא, בעל הבהמה, <strong>ו</strong>אחר כך <strong>אתקילה ביה גמלא</strong> <small>[נתקל בו הגמל]</small> שאז חוזרים אנו לבעיה אם אדם נתקל נחשב כפושע.
  ושואלים: ולפי פירושו של אביי, שנחלקו ר' מאיר ור' יהודה גם ב<strong>מפקיר נזקיו, מאי</strong> <small>[מה]</small> <strong>מתכוין איכא</strong> <small>[יש</small> בו<small>]?</small> שהרי שנינו שר' יהודה מחלק וסבור שהמתכוון חייב, ומה עניינו של מתכוון כאן, לאחר שנשבר הכד?
 <strong>אמר רב יוסף: במתכוין לזכות</strong> אחר כך <strong>בחרסיה</strong> של החבית השבורה. ולפי זה לא הפקיר נזקיו, ודווקא אז לדעת ר' יהודה חייב הוא. <strong>וכן אמר לרב אשי: במתכוין לזכות בחרסיה.</strong>
 <strong>ר' אלעזר אמר</strong> לגבי פירוש הברייתא: <strong>בשעת נפילה מחלוקת.</strong>
 ומבררים את שיטת ר' אלעזר: לפי דבריו <strong>אבל לאחר נפילה מאי</strong> <small>[מה]</small> יהיה הדין — <strong>דברי הכל פטור? והא איכא</strong> <small>[והרי יש]</small> <strong>ר' מאיר</strong> ש<strong>מחייב,</strong> שהרי מדובר שם שלא סילקו את השברים! <strong>אלא מאי</strong> <small>[מה]</small> תפרש שלאחר נפילה <strong>דברי הכל חייב? והא איכא רבנן דפטרי</strong> <small>[והרי יש חכמים שפוטרים]!</small>
 <strong>אלא מאי</strong> <small>[מה</small> פירוש<small>]</small> <strong>"בשעת נפילה"</strong> — כוונתו: <strong>אף בשעת נפילה</strong> מחלוקת, <strong>וקמשמע לן</strong> <small>[והשמיע לנו]</small> <strong>כ</strong>דברי <strong>אביי</strong> בפירוש משנתנו, שהמחלוקת היא בין בשעת נפילה ובין לאחר נפילה.
## דף כט:
 <strong>ור' יוחנן אמר: לאחר נפילה מחלוקת.</strong>
 ושואלים: <strong>אבל בשעת נפילה מאי</strong> <small>[מה</small> הדין<small>]</small> — <strong>דברי הכל פטור? והא מדקאמר</strong> <small>[והרי ממה שאמר]</small> <strong>ר' יוחנן לקמן</strong> <small>[לפנינו]</small> על משנה אחרת בפרקנו: <strong>לא תימא</strong> <strong>מתניתין</strong> <small>[אל תאמר</small> ש<small>משנתנו]</small> שיטת <strong>ר' מאיר היא</strong> ש<strong>אמר נתקל פושע הוא,</strong> <strong>מכלל</strong> הדברים אתה למד כי הוא סבור ש<strong>ר' מאיר מחייב,</strong> ואין כאן דברי הכל!
  ומשיבים:  <strong>אלא מאי</strong> <small>[מה]</small> תאמר — <strong>דברי הכל חייב? והא מדקאמר</strong> <small>[והרי ממה שאמר]</small> <strong>ר' יוחנן לקמן</strong> <small>[לפנינו]:</small> <strong>לא תימא מתניתין</strong> <small>[אל תאמר</small> ש<small>משנתנו]</small> <strong>ר' מאיר היא</strong> ש<strong>אמר נתקל פושע הוא,</strong> <strong>מכלל</strong> הדברים אתה למד <strong>דפטרי רבנן</strong> <small>[שפוטרים חכמים]</small> ואינם סבורים שפושע הוא!
 <strong>אלא הא קא משמע לן</strong> <small>[</small>דבר <small>זה השמיע לנו]:</small> ש<strong>מפקיר נזקיו דהכא</strong> <small>[של כאן]</small> <strong>הוא דפטרי רבנן</strong> <small>[שפוטרים חכמים]</small> כיון ש<strong>אנוס הוא</strong> שנתקל, <strong>אבל מפקיר נזקיו דעלמא</strong> <small>[בכלל],</small> שלא מחמת אונס — הרי הם <strong>מחייבי</strong> <small>[מחייבים].</small>
 <big>א</big> <strong>איתמר</strong> <small>[נאמר],</small> שנחלקו אמוראים במפורש בבעיה זו: <strong>מפקיר נזקיו,</strong> כלומר, אדם שהשאיר דבר המזיק ברשות הרבים והפקירו, <strong>ר' יוחנן ור' אלעזר</strong> נחלקו בכך, <strong>חד</strong> <small>[אחד</small> מהם<small>]</small> <strong>אמר: חייב, וחד</strong> <small>[ואחד</small> מהם<small>]</small> <strong>אמר: פטור.</strong>
 ומציעים: <strong>לימא</strong> <small>[</small>האם <small>נאמר]</small> כי <strong>מאן</strong> <small>[מי]</small> ש<strong>מחייב</strong> סבור <strong>כר' מאיר, ומאן דפטר כרבנן</strong> <small>[ומי שפוטר</small> סבור <small>כחכמים]?</small>
 ודוחים: לא, <strong>אליבא</strong> <small>[לשיטת]</small> <strong>ר' מאיר כולי עלמא לא פליגי</strong> <small>[הכל אינם חולקים]</small> שמפקיר נזקיו חייב. <strong>כי פליגי</strong> <small>[כאשר נחלקו]</small> הרי זה <strong>אליבא דרבנן</strong> <small>[ל</small><small>שיטת</small> <small>חכמים].</small> <strong>מאן דפטר</strong> <small>[מי שפוטר]</small> סבור בפשטות <strong>כ</strong>דעת <strong>רבנן</strong> <small>[חכמים],</small> <strong>ומאן דמחייב אמר</strong> <small>[ומי שמחייב</small> יכול <small>לומר]</small> <strong>לך: אנא דאמרי</strong> <small>[אני שאומר אני]</small> את דברי <strong>אפילו לרבנן</strong> <small>[ל</small>דעת <small>חכמים]</small> אני אומרם, כיצד? <strong>עד כאן לא</strong> שמעת כי <strong>פטרי רבנן</strong> <small>[פוטרים חכמים]</small> <strong>אלא במפקיר נזקיו דהכא</strong> <small>[של כאן]</small> במקרה שלנו, <strong>משום</strong> ש<strong>אנוס הוא</strong> שנתקל, <strong>אבל מפקיר נזקיו דעלמא</strong> <small>[בכלל]</small> — <strong>מחייבי</strong> <small>[מחייבים</small> הם<small>].</small>
 במחלוקת זו לא היה ברור מי הוא זה שאמר חייב ומי אמר פטור, ומציעים: <strong>תסתיים</strong> <small>[תוגדר]</small> כי <strong>ר' אלעזר</strong> <strong>הוא</strong> ש<strong>אמר חייב.</strong> ש<strong>אמר ר' אלעזר משום</strong> <small>[בשם]</small> <strong>ר' ישמעאל: שני דברים אינן ברשותו של אדם</strong> מצד דיני הקניינים, <strong>ו</strong>בכל זאת <strong>עשאן הכתוב כאילו הן ברשותו,</strong> שיש לו אחריות הלכתית עליהם, <strong>ואלו הן: בור</strong> שחפר אדם <strong>ברשות הרבים, וחמץ</strong> שנשאר ברשותו של אדם <strong>משש שעות ולמעלה</strong> (כלומר, מחצות היום של ערב פסח), שאף שחמץ זה אסור בהנאה, ואם כן אין לו ערך והופקע מרשות בעליו, בכל זאת הוא מצווה בביעורו מן העולם. ומסכמים: אכן, <strong>תסתיים</strong> <small>[תוגדר]</small> שכן הוא.
  ושואלים:  <strong>ומי</strong> <small>[והאם]</small> <strong>אמר ר' אלעזר הכי</strong> <small>[כך]</small> שמפקיר נזקיו חייב? <strong>והא</strong> <small>[והרי]</small> <strong>אמר ר' אלעזר איפכא</strong> <small>[היפך]</small> הדברים. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ההופך את הגלל</strong> (זבל בהמות) <strong>ברשות הרבים והוזק בהן אחר</strong> — ההופך <strong>חייב בנזקו. ואמר ר' אלעזר: לא שנו אלא שנתכוין</strong> הופך הגללים <strong>לזכות בהן, אבל</strong> אם <strong>לא נתכוין לזכות בהן</strong> — <strong>פטור. אלמא</strong> <small>[מכאן]</small> ש<strong>מפקיר נזקיו</strong> — <strong>פטור,</strong> שהרי מתחייב רק כאשר זכה בגללים הללו, ונעשו קניינו!
 <strong>אמר רב אדא בר אהבה:</strong> כשפטר ר' אלעזר את זה שהפך את הגלל בלא להתכוון לזכות בו, הרי זה במקרה <strong>שהחזירה,</strong> את הגלל, <strong>למקומה</strong> שהיה בו מתחילה. <strong>אמר רבינא: משל</strong> של דברי <strong>רב אדא בר אהבה למה הדבר דומה</strong> — <strong>למוצא בור מגולה</strong> ברשות הרבים, <strong>וכסהו, וחזר וגילהו,</strong> שהאחריות אינה מוטלת עליו, כיון שרק החזיר את מצב הדברים לקדמותו, ונשארה האחריות על מי שפתח תחילה את הבור.
 <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב מרי לרבינא: מי דמי</strong> <small>[האם דומה]</small> המשל? <strong>התם</strong> <small>[שם]</small> בענין הבור <strong>לא אסתלק להו</strong> <small>[הסתלק לו]</small> <strong>מעשה ראשון</strong> שהרי גם כשכיסה את הבור, הבור עצמו נשאר במקומו. <strong>הכא אסתלק להו</strong> <small>[כאן הסתלק להם]</small> <strong>מעשה ראשון,</strong> שהרי כאשר סילק את הגלל ממקומו שוב לא היה שם "בור" (דבר הגורם לנזק) וכאשר החזירו — יצר מחדש דבר המזיק.
 <strong>הא לא דמי</strong> <small>[זה אינו דומה]</small> <strong>אלא למוצא בור מגולה וטממה</strong> (סתמו, ומילאוהו עפר) <strong>וחזר וחפרה, דאסתלקו להו</strong> <small>[שהסתלק לו]</small> ה<strong>מעשה</strong> של החופר ה<strong>ראשון</strong> <strong>וקיימא לה</strong> <small>[ועומד הוא]</small> <strong>ברשותו</strong> של החופר השני, ואם כן צריך להיות חייב באופן שהעמיד רב אדא בר אהבה את דברי ר' אלעזר!
 <strong>אלא אמר רב אשי:</strong> כאן מדובר <strong>כשהפכה לפחות משלשה,</strong> שלא הגביה את הגלל אלא פחות משלושה טפחים, שאין זו נקראת הזזה, והרי זה כמו שלא שינה כלל את המצב הקודם.
  ושואלים: ולהסבר זה,  <strong>ומאי דוחקיה</strong> <small>[ומה דוחקו]</small> של <strong>ר' אלעזר לאוקמיה</strong> <small>[להעמיד]</small> את המשנה במקרה המיוחד הזה <strong>כגון שהפכה לפחות משלשה, וטעמא</strong> <small>[והטעם,</small> דווקא<small>]</small> <strong>דכי</strong> <small>[כאשר]</small> <strong>נתכוין לזכות בה</strong> חייב, <strong>הא</strong> <small>[הרי]</small> <strong>אין מתכוין לזכות בה</strong> — <strong>לא? לוקמה</strong> <small>[שיעמידנה</small> את המשנה<small>]</small> במקרה שהפכה <strong>למעלה משלשה, ואף על גב</strong> <small>[ואף על פי]</small> ש<strong>לא נתכוין לזכות בה</strong> — <strong>חייב?</strong>
 <strong>אמר רבא: מתניתין קשיתיה</strong> <small>[משנתנו</small> עצמה היתה <small>קשה לו],</small> והקושי הזה הוא שגרם לו להגיע למסקנה זו. כי <strong>מאי אריא</strong> <small>[מה שייך]</small> לשון <strong>"הפך"?</strong> <strong>לתני</strong> <small>[שישנה]</small> <strong>"הגביה"! אלא</strong> כיון שלא אמר "הגביה", שמשמעו סתם שהגביה לשם קנין ולמעלה משלושה טפחים, <strong>שמע מינה</strong> <small>[למד מכאן]</small> כי <strong>כל "הפך" למטה משלשה הוא.</strong>
 ומעירים: כיון שהוכחנו ש<strong>ר' אלעזר אמר</strong> כי המפקיר נכסיו ברשות הרבים והזיקו <strong>חייב,</strong> אם כן <strong>ר' יוחנן</strong> הוא ש<strong>אמר פטור.</strong>
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שהמפקיר נזקיו פטור? <strong>והתנן</strong> <small>[והרי שנינו</small> במשנה<small>]:</small> <strong>המצניע</strong> (טומן, מחביא) <strong>את הקוץ ואת הזכוכית, ו</strong>כן <strong>הגודר גדרו בקוצים, וגדר שנפל לרשות הרבים, והוזק בהן</strong> בכל אחד ממקרים אלה <strong>אחר</strong> — הרי זה <strong>חייב בנזקו.</strong>
 <strong>ואמר ר' יוחנן: לא שנו</strong> בגודר גדרו בקוצים שחייב <strong>אלא במפריח,</strong> כלומר, שהיו קוצי הגדר יוצאים בתוך רשות הרבים, <strong>אבל במצמצם</strong> את הקוצים ברשותו — <strong>פטור.</strong> ומעתה נברר: <strong>מצמצם מאי טעמא</strong> <small>[מה טעם]</small> <strong>פטור</strong> — <strong>לאו</strong> <small>[האם לא]</small> <strong>משום</strong> <strong>דהויא ליה</strong> <small>[שהרי הוא]</small> כ<strong>בור</strong> <strong>ברשותו</strong> שלו? ו<strong>מכלל</strong> הדברים אתה לומד <strong>דחיובא</strong> <small>[שחיוב]</small> של <strong>בור</strong> <strong>ברשות הרבים הוא. אלמא</strong> <small>[מכאן]</small> ש<strong>מפקיר נזקיו חייב!</strong> שהרי קוצים אלה בוודאי הפקירם.
  ודוחים:  <strong>לא, לעולם אימא</strong> <small>[</small>יכול <small>אני לומר]</small> <strong>לך: מפקיר נזקיו</strong> בדרך כלל <strong>פטור, ומצמצם</strong> את הגדר לרשותו <strong>מאי טעמא</strong> <small>[מה טעם]</small> <strong>פטור?</strong> לא משום שהוא בור ברשותו, אלא <strong>משום דאתמר עלה</strong> <small>[שכבר נאמר עליה],</small> <strong>אמר רב אחא בריה</strong> <small>[בנו]</small> של <strong>רב איקא: לפי שאין דרכן של בני אדם להתחכך בכתלים</strong> אלא להרחיק קצת מהם, ולכן אם אדם נתקל בקוצים של הגדר, אין זה נחשב למעשה רגיל אלא כיוצא דופן, ולכן אין בעל הגדר חייב על כך.
  ושואלים עוד: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והא</strong> <small>[והרי]</small> <strong>אמר ר' יוחנן</strong> כלל גדול: <strong>הלכה כסתם משנה. ותנן</strong> <small>[ושנינו</small> במשנה<small>]:</small> <strong>החופר בור ברשות הרבים ונפל לתוכו שור או חמור ומת</strong> — <strong>חייב,</strong> משמע שחייב על נזקים בדבר שאינו קניינו!
 <strong>אלא לעולם</strong> תאמר ש<strong>ר' יוחנן</strong> הוא ש<strong>אמר</strong> שמפקיר נזקיו <strong>חייב.</strong>
 ומקשים: <strong>ומ</strong>כיון ש<strong>ר' יוחנן</strong> <strong>אמר חייב,</strong> אתה צריך לומר כי <strong>ר' אלעזר</strong> הוא הסבור ש<strong>פטור?</strong> ואולם <strong>והאמר</strong> <small>[והרי אמר]</small> <strong>ר' אלעזר</strong>
## דף ל.
 <strong>משום</strong> <small>[בשם]</small> <strong>ר' ישמעאל</strong> שאדם חייב על הבור אף שאינו ברשותו!
  ומשיבים:  <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> — שיטה <strong>דידיה</strong> <small>[שלו],</small> שסבור שעל נזקים שאינם שלו פטור. <strong>הא</strong> <small>[זו]</small> — <strong>דרביה</strong> <small>[של רבו],</small> כלומר, שאמר בשם ר' ישמעאל שסבור שחייב על נזקים אלה, אף כי הוא עצמו אינו סובר כן.
 <big>א משנה</big> <strong>השופך מים ברשות הרבים והוזק בהן אחר</strong> — <strong>חייב</strong> השופך <strong>בנזקו. המצניע</strong> (טומן, מחביא) <strong>את הקוץ ואת הזכוכית</strong> באדמה, <strong>ו</strong>כן <strong>הגודר את גדרו</strong> שבין רשותו לרשות הרבים <strong>בקוצים, ו</strong>כן <strong>גדר שנפל לרשות הרבים, והוזקו בהן אחרים</strong> — הרי זה <strong>חייב בנזקן.</strong>
 <big>ב גמרא</big> על מה ששנינו במשנה שהשופך מים ברשות הרבים חייב בנזקם, <strong>אמר רב: לא שנו</strong> <strong>אלא</strong> ש<strong>נטנפו</strong> (נתלכלכו) <strong>כליו</strong> של העובר <strong>במים, אבל הוא עצמו</strong> שהוחלק בהם ונפל וניזוק — <strong>פטור</strong> השופך, כי <strong>קרקע עולם הזיקתו</strong> ולא המים.
 <strong>אמר ליה</strong> <small>[לו]</small> <strong>רב הונא לרב:</strong> מדוע יפטר אם נחבט אדם בקרקע? <strong>לא יהא</strong> דינם של המים שנשפכו באותו המקום <strong>אלא כרפשו</strong> (הבוץ שלו) שהזיק ברשות הרבים שהרי עשו מים אלה טיט, וטיט זה שייך לו, וחייב על נזקיו!
  ענה לו: <strong>מי סברת</strong> <small>[האם סבור אתה]</small> שמדובר ש<strong>לא תמו</strong> נבלעו ויבשו <strong>מיא</strong> <small>[המים]</small> ונעשו רפש? כאן מדובר <strong>ב</strong>מקרה שכבר <strong>תמו מיא</strong> <small>[המים]</small> ונשארה רק לחלוחית, וממנה נתלכלכו בגדיו.
 <strong>ו</strong>שאל: אם כן <strong>תרתי</strong> <small>[שתים]</small> שתי הלכות בענין ניטנפו כליו <strong>למה לי?</strong> שהרי לשיטת רב כבר נאמרה הלכה זו במשנה הקודמת בענין הכד שנשבר והתלכלכו בגדיו במימיו!
  ומשיבים: הלכה  <strong>חדא</strong> <small>[אחת]</small> נאמרה לנזק שאירע <strong>בימות החמה, וחדא</strong> <small>[ואחת]</small> לנזק <strong>בימות הגשמים.</strong>
 והסבר להבדל בדברים, ממה <strong>דתניא</strong> <small>[ששנינו</small> בברייתא<small>]:</small> <strong>כל אלו שאמרו פותקין ביבותיהן</strong> (פותחים את הביב המנקז את השפכים מביתם) לרשות הרבים, <strong>וגורפין</strong> (מנקים ומוציאים) החוצה את מי <strong>מערותיהן</strong> שהיו מכונסים בהן מים שריחם רע, ש<strong>בימות החמה אין להן רשות</strong> לעשות זאת, <strong>ובימות הגשמים</strong> כיון שבין כה וכה יורד גשם <strong>יש להם רשות,</strong> <strong>ואף על פי ש</strong>כל אלו <strong>ברשות</strong> הם מוציאים את המים, <strong>אם הזיקו</strong> אותם המים — <strong>חייבין לשלם.</strong> וכיון שיש הבדל לענין רשות לשפוך מים בין ימות החמה וימות הגשמים, היה צורך לשנות גם משנה ראשונה וגם משנה זו, שאף ששפך ברשות — חייב בנזקים.
 <big>ג</big> נאמר במשנה כי <strong>המצניע את הקוץ</strong> ואת הזכוכית, והגודר את גדרו בקוצים — חייב בנזקו. ועל כך <strong>אמר ר' יוחנן: לא שנו</strong> במשנתנו <strong>אלא מפריח,</strong> שבנה את הגדר באופן שהיו הקוצים בולטים החוצה, <strong>אבל מצמצם,</strong> שקוצי הגדר היו בתוך רשותו שלו — <strong>לא</strong> חייב. ושואלים: <strong>מאי טעמא</strong> <small>[מה הטעם]</small> ש<strong>פטור?</strong> <strong>אמר רב אחא בריה</strong> <small>[בנו]</small> של <strong>רב איקא: לפי שאין דרכן של בני אדם להתחכך בכתלים,</strong> אלא בדרך כלל מרחיקים קצת מן הכותל, ונמצא שלא רק שהיה זה ברשותו, אלא שלא גרם היזק כלל ברשות הרבים.
  ועוד באותו ענין, <strong>תנו רבנן</strong> <small>[שנו חכמים]:</small> <strong>המצניע קוצותיו</strong> (קוציו) <strong>וזכוכיותיו לתוך כותל של חבירו, ובא בעל כותל וסתר כותלו ונפל לרשות הרבים, והזיקו</strong> הקוצים והזכוכית — <strong>חייב המצניע.</strong>
 <strong>אמר ר' יוחנן: לא שנו אלא בכותל רעוע,</strong> שהיה המצניע צריך לשער שיהרסהו בעל הכותל במהרה, <strong>אבל בכותל בריא</strong> (חזק) — <strong>המצניע פטור, וחייב בעל הכותל.</strong>
 <strong>אמר רבינא, זאת אומרת: המכסה בורו בדליו של חבירו, ובא בעל הדלי ונטל דליו</strong> ונגרם נזק בבור — <strong>חייב בעל הבור.</strong>
 ושואלים: <strong>פשיטא</strong> <small>[פשוט,</small> מובן מאליו שכן הוא<small>],</small> שהרי הוא בדיוק כדברי ר' יוחנן בענין המצניע קוצים בכותל רעוע, שמתחילת הצנעת המזיק (הבור או הקוץ) עומד הוא להפוך למזיק, ומה חידש רבינא בדבריו?
  ומשיבים:  <strong>מהו דתימא</strong> <small>[שתאמר]:</small> <strong>התם</strong> <small>[שם]</small> דווקא בכותל <strong>הוא</strong> שפטור בעל הכותל, משום ש<strong>לא הוי ידע ליה דלודעיה</strong> <small>[ידע</small> מיהו <small>אותו</small> שהצניע <small>ש</small>יוכל <small>להודיעו]</small> שיוציא משם את קוציו, <strong>אבל הכא דידע ליה, הוה ליה לאודועיה</strong> <small>[כאן ש</small>בעל הדלי הוא <small>יודע אותו,</small> את בעל הבור, <small>היה לו להודיעו]</small> שהוא נוטל משם את דליו, על כן <strong>קא משמע לן</strong> <small>[השמיע לנו]</small> רבינא, שאף כאן אין עליו חובה להודיע לבעל הבור, ואין מוטלת עליו כלל אחריות לדבר.
 ועוד בענין זה, <strong>תנו רבנן</strong> <small>[שנו חכמים]:</small> <strong>חסידים הראשונים היו מצניעים קוצותיהם וזכוכיותיהם בתוך שדותיהן</strong> שלהן, <strong>ומעמיקים להן</strong> בהצנעה זו <strong>שלשה טפחים, כדי שלא יעכב</strong> את <strong>המחרישה.</strong>
 <strong>רב ששת שדי להו בנורא</strong> <small>[היה זורק אותם,</small> את קוציו, <small>באש],</small> <strong>רבא שדי להו בדגלת</strong> <small>[היה זורק אותם ב</small>תוך נהר <small>חדקל]</small> הכל כדי שלא להזיק את הבריות.
 <strong>אמר רב יהודה: האי מאן דבעי למהוי חסידא</strong> <small>[מי שרוצה להיות חסיד]</small> — <strong>לקיים מילי</strong> <small>[שיקיים</small> את <small>הדברים]</small> של מסכת <strong>נזיקין</strong> כדי שיימנע מלהזיק את חביריו. <strong>רבא אמר</strong> שיקיים <strong>מילי</strong> <small>[הדברים]</small> שנאמרו במסכת <strong>אבות, ואמרי לה</strong> <small>[ויש אומרים]:</small> <strong>מילי</strong> <small>[הדברים]</small> שנידונים במסכת <strong>ברכות.</strong> 
 <big>ד משנה</big> <strong>המוציא את תבנו וקשו לרשות הרבים לזבלים,</strong> שרוצה להשתמש בהם אחר כך לשם זיבול, <strong>והוזק בהן אחר</strong> — <strong>חייב</strong> המוציא את הקש <strong>בנזקו, וכל הקודם</strong> לזכות <strong>בהן זכה</strong> בהם, שיכול כל אדם לקחת קש זה לעצמו. <strong>רבן שמעון בן גמליאל אומר: כל המקלקלין ברשות הרבים והזיקו</strong> בקלקול זה — <strong>חייבין לשלם, וכל הקודם בהן זכה.</strong>
 <strong>ההופך את הגלל</strong> (גללי בהמה) שהיו מונחים <strong>ברשות הרבים, והוזק בהן אחר</strong> — <strong>חייב בנזקו.</strong>
 <big>ה גמרא</big> ומציעים: <strong>לימא מתניתין</strong> <small>[האם לומר</small> ש<small>משנתנו]</small> המחייבת את המוציא תבנו וקשו בנזקים שנגרמו ברשות הרבים. היא ש<strong>לא כ</strong>שיטת <strong>ר' יהודה.</strong>
 <strong>דתניא</strong> <small>[ש</small>הרי <small>שנינו</small> בברייתא<small>],</small> ש<strong>ר' יהודה אומר: בשעת הוצאת</strong> ה<strong>זבלים,</strong> כאשר דרך בני אדם לעשות זאת, <strong>אדם מוציא זבלו לרשות הרבים וצוברו</strong> שם <strong>כל שלשים יום, כדי שיהא נישוף</strong> (נדרס) <strong>ברגלי אדם וברגלי בהמה, שעל מנת כן הנחיל יהושע את הארץ,</strong> כלומר, אין רשות לאחרים לעכב את המוציאים, כיון שעל תנאי זה קיבלו כל ישראל את הארץ בימי כיבושה בזמן יהושע בן נון. ואם כן, הואיל וברשות הוציא את זבלו — לא יתחייב עליו.
  ודוחים:  <strong>אפילו תימא</strong> <small>[תאמר]</small> שמשנתנו כדעת <strong>ר' יהודה,</strong> מכל מקום <strong>מודה ר' יהודה שאם הזיק</strong> — <strong>משלם מה שהזיק,</strong> שאף שעשה ברשות, אין זה פוטר אותו מאחריות לנזקים.
  ומקשים, <strong>והתנן</strong> <small>[והרי שנינו</small> במשנה<small>],</small> ש<strong>ר' יהודה אומר:</strong> אם נדלקה ערימת קש שעל גבי בהמה העוברת ברשות הרבים <strong>בנר חנוכה</strong> שהועמד ברשות הרבים — <strong>פטור</strong> בעל הנר, <strong>מפני שהוא</strong> מוציא את הנר לרשות הרבים <strong>ברשות.</strong> משמע שדבר שנעשה ברשות — אינו חייב לשלם נזקיו. <strong>מאי לאו</strong> <small>[האם אין]</small> הכוונה שבעל הנר פטור <strong>משום</strong> שהדליק ב<strong>רשות בית דין,</strong> שכיון שיש לו רשות לעשות זאת בגלל הוראת בית דין שוב אינו חייב בנזקים?
  ודוחים:  <strong>לא, משום רשות מצוה,</strong> שלא די בכך על מנת לפוטרו משום שמותר בכך, אלא דווקא אם מצוה לעשות כן. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: בנר חנוכה</strong> — <strong>פטור, מפני שהוא רשות מצוה,</strong> שמפני שהוא מקיים מצוה הותר לו לעשות זאת. אבל דבר שאין בו מצוה, אף שיש לו רשות בית דין לעשות — אינו נפטר משום כך מחובת תשלום על נזקיו.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במקור אחר: <strong>כל אלו שאמרו מותרין לקלקל ברשות הרבים</strong> — <strong>אם הזיקו חייבין ללשלם, ור' יהודה פוטר,</strong> הרי למדנו במפורש שלדעת ר' יהודה אם עשה ברשות בית דין פטור מתשלום על נזקיו!
 <strong>אמר רב נחמן: מתניתין</strong> <small>[משנתנו]</small> עוסקת כשהוציא <strong>שלא בשעת הוצאת זבלים</strong> שאז אין לו רשות בית דין להוציא, <strong>ו</strong>שיטת <strong>ר' יהודה היא</strong> שרק אם עשה שלא ברשות — חייב.
 <strong>רב אשי אמר:</strong>
## דף ל:
 <strong>תבנו וקשו</strong> דווקא <strong>תנן</strong> <small>[שנינו]</small> שחייב עליהם <strong>משום דמשרקי</strong> <small>[ש</small>הם <small>מחליקים]</small> ואנשים ניזוקים מהם יותר מבשאר דברים, ובזה אף ר' יהודה מודה שחייב עליהם.
 <big>א</big> שנינו במשנה כי המוציא את תבנו וקשו לרשות הרבים — <strong>כל הקודם בהן זכה.</strong> ובפירושה של זכיה זו נחלקו חכמים. <strong>אמר רב:</strong> זכה <strong>בין בגופן,</strong> בעצם הדבר שהוציאו בעליו לרשות הרבים, <strong>בין בשבחן,</strong> בריווח, בהשבחה שנוצרה בהם במשך הזמן שהיו ברשות הרבים. <strong>וזעירי אמר:</strong> זכה <strong>בשבחן אבל לא בגופן,</strong> וצריך לשלם לבעל הקש והתבן את שוויים כפי שהיה בזמן שהוציאם.
  ומבררים:  <strong>במאי קמיפלגי</strong> <small>[במה,</small> באיזה עקרון, <small>נחלקו]?</small> — <strong>רב סבר: קנסו גופן משום שבחן,</strong> שקנסו חכמים על הבעלים שיפסידו את גוף הדבר שהוציא אף שהוא של בעליו, משום תוספת השבח שהרוויח על ידי מעשה אסור. <strong>וזעירי סבר: לא קנסו גופן משום שבחן,</strong> אלא רק את שבחם בלבד. ומנסים להביא ראיה לשיטתו של זעירי, מדבר שאין בו שבח כלל.
 <strong>תנן</strong> <small>[שנינו]</small> בהמשך המשנה: <strong>ההופך את הגלל ברשות הרבים והוזק בהן אחר</strong> — <strong>חייב בנזקו. ואילו "כל הקודם זכה" לא קתני</strong> <small>[שנה],</small> הרי שעל גוף הדבר לא גזרו, וקשה לרב!
  ומשיבים: מכאן אין להוכיח, כי  <strong>תנא לרישא</strong> <small>[שנה בתחילה]</small> במוציא תבנו וקשו שהקודם זכה, <strong>והוא הדין לסיפא</strong> <small>[לסוף]</small> בהופך את הגלל שגם כן זכה בו, ולא היה צריך לחזור ולשנותו שנית.
  ומקשים:  <strong>והא תני עלה</strong> <small>[והרי שנויה</small> ברייתא אחרת <small>עליה]:</small> <strong>אסורין משום גזל,</strong> ומכאן שאין אדם אחר יכול לזכות בהם, וקשה לרב!
 ומשיבים: <strong>כי קתני</strong> <small>[כאשר שנה]</small> <strong>"אסורין משום גזל"</strong> — <strong>אכולה מתניתין קאי</strong> <small>[על כל משנתנו</small> הוא <small>עומד,</small> מתייחס<small>]</small> ולא רק על קטע מסויים זה, והכוונה היא <strong>לאותו שקדם וזכה.</strong> כלומר, כיון שזכה בהם אדם מן הרחוב — אסור באיסור גזל לכל אדם אחר לקחת את הדבר ממנו.
  ומקשים:  <strong>והא</strong> <small>[והרי]</small> <strong>לא קתני הכי</strong> <small>[שנה כך],</small> <strong>דתנן</strong> <small>[שהרי שנינו</small> בברייתא<small>]:</small> <strong>המוציא תבנו וקשו לרשות הרבים לזבלים, והוזק בהן אחר</strong> — <strong>חייב בנזקו, וכל הקודם בהן זכה, ומותר משום גזל. וההופך את הגלל לרשות הרבים והוזק בהן אחר</strong> — <strong>חייב, ואסור משום גזל!</strong>
 <strong>אמר רב נחמן בר יצחק:</strong> וכי מדין <strong>גלל קרמית</strong> <small>[אתה משליך,</small> מראה סתירה<small>]</small> לשיטת רב שיכול אחר לזכות בו?! <strong>דבר שיש בו שבח,</strong> כלומר, שערכו עולה במשך הזמן על ידי היותו ברשות הרבים, יכול אתה לתרץ לשיטת רב כי <strong>קנסו</strong> את <strong>גופו</strong> <strong>משום שבחו,</strong> ואילו <strong>דבר שאין בו שבח</strong> — <strong>לא קנסו</strong> על גופו, והגללים אין ערכם עולה על ידי היותם ברשות הרבים.
 <strong>איבעיא להו</strong> <small>[נשאלה להם</small> ללומדים<small>]:</small> <strong>לדברי</strong> רב <strong>האומר</strong> ש<strong>קנסו גופן משום שבחן,</strong> האם <strong>לאלתר קנסינן</strong> <small>[מיד אנו קונסים]</small> אותו, שיכול אחר לזכות בו, אף שעדיין לא הספיק להשביח, <strong>או</strong> שמא <strong>לכי מייתי שבחא קנסינן</strong> <small>[כאשר מביא שבח קונסים אנו]</small> אותו?
 ומציעים: <strong>תא שמע</strong> <small>[בוא</small> ו<small>שמע]</small> ראיה לדבר, <strong>מדקאיירינן</strong> <small>[מכיון שדיברנו,</small> הקשינו<small>]</small> מדין <strong>גלל</strong> שאין בו שבח, משמע שקונסים אפילו לפני שהביא שבח!
  ודוחים:  <strong>ותסברא</strong> <small>[וסבור אתה]</small> שאפשר להוכיח מכאן? הלא <strong>כי איירינן</strong> <small>[כאשר דיברנו]</small> מדין <strong>גלל</strong> היה זה <strong>מיקמי דלשני</strong> <small>[לפני שתירץ]</small> <strong>רב נחמן</strong> בר יצחק שדין גלל שונה מאחרים. אבל <strong>לבתר דשני</strong> <small>[לאחר שתירץ]</small> <strong>רב נחמן</strong> מה שתירץ, <strong>מי איכא למירמא</strong> <small>[האם יש</small> מקום <small>להקשות]</small> מ<strong>גלל כלל?</strong> ואין להביא משם ראיה.
  ומציעים:  <strong>לימא כתנאי</strong> <small>[האם</small> אפשר <small>לומר</small> שהדבר שנוי במחלוקת <small>תנאים]</small> שנחלקו באותו ענין, ששנינו: <strong>שטר שכתוב בו רבית</strong> — <strong>קונסין אותו</strong> את המלוה <strong>ואינו גובה לא את  הקרן ולא את הרבית,</strong> אלו <strong>דברי ר' מאיר. וחכמים אומרים: גובה את הקרן, אבל לא את הרבית.</strong> ואם כן <strong>לימא</strong> <small>[האם לומר]:</small> <strong>רב</strong> ש<strong>אמר כ</strong>שיטת <strong>ר' מאיר</strong> שלדבריו קונסים את גוף הדבר (הקרן) משום השבח (הריבית) האסור, <strong>וזעירי</strong> ש<strong>אמר כרבנן</strong> <small>[כ</small>שיטת <small>חכמים]</small> שלדבריהם קונסים רק את השבח?
  ודוחים:  <strong>אמר</strong> <small>[</small>יכול היה <small>לומר]</small> <strong>לך רב: אנא דאמרי</strong> <small>[אני שאמרתי]</small> את שיטתי <strong>אפילו לרבנן</strong> <small>[ל</small>דעת <small>חכמים]</small> אמרתי, כי <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> שאין קונסים בגוף ההלוואה <strong>אלא</strong> משום שהיתה זו <strong>קרן דבהתירא</strong> <small>[שבהיתר],</small> שהרי עצם ההלוואה של הקרן מעשה של היתר הוא, וכל האיסור הוא רק הריבית הנוספת, ואותה יש לקנוס. <strong>אבל הכא</strong> <small>[כאן]</small> במוציא קשו ותבנו לרשות הרבים, <strong>קרן גופא</strong> <small>[עצמו]</small> הדבר עצמו <strong>קמזיק</strong> <small>[מזיק]</small> ויש מקום לקנוס אותו בגוף הדבר.
 <strong>ו</strong>מן הצד השני <strong>זעירי אמר</strong> <small>[</small>יכול היה <small>לומר]</small> <strong>לך: אנא דאמרי</strong> <small>[אני שאמרתי</small><small>]</small> את שיטתי <strong>אפילו ל</strong>דעת <strong>ר' מאיר</strong> אמרתי, שכן <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' מאיר התם</strong> <small>[שם]</small> בהלוואה בריבית שאינו גובה אף הקרן, <strong>אלא</strong> משום ש<strong>משעת כתיבה</strong> של השטר כבר נעשית עבירה, <strong>דעבד ליה שומא</strong> <small>[ש</small>כבר <small>עשה את ההערכה]</small> בשטר בשעת כתיבת הסכום, <strong>אבל הכא</strong> <small>[כאן]</small> כשמוציא את קשו ותבנו לרשות הרבים <strong>מי יימר דמזיק</strong> <small>[מי יאמר</small> שהקש כלל <small>יזיק]?</small> וכיון שבשעת הנחת הקש והתבן אין זה בהכרח שיזיקו — אין מקום לקנוס את האיש בקש ובתבן עצמם.
  ומציעים עוד: <strong>לימא</strong> <small>[האם לומר]</small> שרב וזעירי חלוקים <strong>כהני תנאי</strong> <small>[כ</small>מחלוקת <small>תנאים אלה],</small> ששנינו: <strong>המוציא תבנו וקשו לרשות הרבים לזבלים, והוזק בהן אחר</strong> — <strong>חייב</strong> המוציא <strong>בנזקו, וכל הקודם</strong> לזכות <strong>בהן,</strong> בזבלים — <strong>זכה, ואסורין משום גזל. רבן שמעון בן גמליאל אומר: כל המקלקלין ברשות הרבים והזיקו</strong> — <strong>חייבין לשלם, וכל הקודם בהן זכה, ומותרין משום גזל.</strong>
 ומעתה נברר: <strong>הא גופא קשיא</strong> <small>[</small>הברייתא הזו <small>היא עצמה קשה],</small> <strong>אמרת</strong> בדברי חכמים: <strong>כל הקודם בהן זכה, והדר קאמר</strong> <small>[וחזר ואמר]</small> <strong>אסורין משום גזל,</strong> משמע שאסור לזכות בהם! <strong>אלא לאו הכי קאמר</strong> <small>[האם לא כך אמר],</small> כך יש להבין את הדבר: <strong>וכל הקודם בהן זכה</strong> כוונתו — <strong>בשבחן, ואסורין משום גזל</strong> כוונתו — <strong>אגופן</strong> <small>[לגבי גופן].</small> <strong>ואתא</strong> <small>[ובא]</small> <strong>רבן שמעון בן גמליאל למימר</strong> <small>[לומר]:</small> <strong>אפילו גופן נמי</strong> <small>[גם כן]</small> <strong>כל הקודם בהן זכה.</strong> ונמצא שיש מחלוקת תנאים אם קנסו גם בגופם או רק בשבחם.
  ומעירים:  <strong>ל</strong>דעת <strong>זעירי ודאי</strong> מחלוקת <strong>תנאי</strong> <small>[תנאים]</small> יש בכך, שהרי רבן שמעון בן גמליאל במפורש מתיר אותם משום גזל, ואולם <strong>ל</strong>דעת <strong>רב, מי לימא תנאי</strong> <small>[האם לומר</small> כי מחלוקת <small>תנאים]</small> <strong>היא?</strong>
 משיבים: <strong>אמר</strong> <small>[</small>יכול היה <small>לומר]</small> <strong>לך רב:</strong> <strong>דכולי עלמא</strong> <small>[לדעת הכל]:</small> <strong>קנסו גופן משום שבחן, והכא</strong> <small>[וכאן]</small> <strong>ב</strong>שאלה של <strong>הלכה ואין מורין כן קא מיפלגי</strong> <small>[חלוקים</small> הם<small>],</small> <strong>דאתמר</strong> <small>[שנאמר]</small> שנחלקו אמוראים בענין זה של קנסו גופם משום שבחם אם מורים כן לרבים, ש<strong>רב הונא אמר ד</strong>בשם <strong>רב: הלכה ואין מורין כן,</strong> כלומר, שאמנם מותר למוצא לקחת לעצמו אף את גוף הקש והתבן, אבל אין מורים לרבים בפומבי לעשות כן, כדי שלא ילמדו דרכי גזל, והיא כדברי תנא קמא בברייתא. <strong>רב אדא בר אהבה אמר: הלכה, ומורין כן,</strong> וכדברי רבן שמעון בן גמליאל.
 ושואלים: <strong>איני</strong> <small>[וכי כן הוא]</small> שכך דעתם? <strong>והא</strong> <small>[והרי]</small> <strong>רב הונא</strong> עצמו <strong>אפקר חושלי</strong> <small>[הפקיר שעורים</small> קלופות<small>]</small> ששטח אדם אחד ברשות הרבים, וכן <strong>רב אדא בר אהבה אפקר</strong> <small>[הפקיר]</small>
## דף לא.
 <strong>סליקוסתא</strong> <small>[פסולת של תמרים].</small>
 ואומרים: <strong>בשלמא</strong> <small>[נניח]</small> <strong>רב אדא בר אהבה</strong> — <strong>כשמעתיה</strong> <small>[כהלכתו]</small> עשה, שהרי לדעתו הלכה ומורים כן. <strong>אלא רב הונא, לימא הדר ביה</strong> <small>[האם לומר</small> ש<small>חזר בו]</small> מדעתו?
  ומשיבים <strong>הנהו</strong> <small>[אלו]</small> בעלי השעורים <strong>מותרין הוו</strong> <small>[היו],</small> שהתרו בהם שיפנו את שעוריהם מרשות הרבים ולא פינו, ובמקרה זה ודאי מותר לקנוס אותם ולהורות לרבים שהכל הפקר.
 <big>א משנה</big> <strong>שני קדרין</strong> נושאי קדרות <strong>שהיו מהלכין</strong> ברשות הרבים <strong>זה אחר זה, ונתקל הראשון</strong> בגבשושית <strong>ונפל, ונתקל השני בראשון</strong> ונפל — <strong>הראשון חייב ב</strong>תשלומי <strong>נזקי</strong> ה<strong>שני.</strong>
 <big>ב גמרא</big> ומבררים את משנתנו, <strong>אמר ר' יוחנן: לא תימא</strong> <small>[אל תאמר]</small> כי <strong>מתניתין</strong> <small>[משנתנו]</small> רק כדעת <strong>ר' מאיר היא,</strong> ש<strong>אמר נתקל פושע</strong> (רשלן) <strong>הוא וחייב, אלא אפילו ל</strong>דעת <strong>רבנן</strong> <small>[חכמים]</small> <strong>דאמרי</strong> <small>[שאומרים]</small> כרגיל שהנתקל <strong>אנוס הוא ופטור, הכא</strong> <small>[כאן]</small> במקרה הזה <strong>חייב,</strong> כיון שמדובר במקרה <strong>שהיה לו</strong> אפשרות לאחר שנפל <strong>לעמוד ולא עמד.</strong>
 <strong>רב נחמן בר יצחק אמר: אפילו תימא</strong> <small>[תאמר]</small> שמדובר במקרה בו <strong>לא היה לו לעמוד,</strong> מכל מקום <strong>היה לו להזהיר</strong> את ההולך אחריו <strong>ולא הזהיר.</strong>
 ומעירים: <strong>ור' יוחנן אמר</strong> <small>[</small>יכול <small>לומר]:</small> אין הדבר כן, כי במקרה שכזה <strong>כיון</strong> ש<strong>לא היה לו לעמוד</strong> — גם כן <strong>לא היה לו להזהיר, דטריד</strong> <small>[ש</small>הוא <small>טרוד]</small> לקום מנפילתו, ובהכרח יש לפרש את משנתנו המחייבת אותו, בזמן שהיה יכול לעמוד.
  ומנסים להביא ראיה, <strong>תנן</strong> <small>[שנינו</small> במשנה להלן<small>]:</small> <strong>היה בעל קורה</strong> מהלך ברשות הרבים <strong>ראשון</strong> וקורתו על גבו <strong>ובעל חבית אחרון,</strong> כלומר, אחריו. <strong>נשברה חבית בקורה</strong> — <strong>פטור</strong> בעל הקורה, <strong>ואם עמד בעל קורה</strong> — <strong>חייב,</strong> שהרי הוא גרם בעצירתו שתישבר החבית.
 <strong>מאי לאו</strong> <small>[האם לא]</small> מדובר כאן <strong>שעמד</strong> שנעצר בעל הקורה על מנת <strong>לכתף</strong> עליו את משאו, <strong>דאורחיה</strong> <small>[שדרכו]</small> <strong>הוא</strong> לעשות כן, ואין בכך פשיעה, <strong>ו</strong>בכל זאת <strong>קתני</strong> <small>[ושנה]</small> <strong>חייב,</strong> וטעמו של דבר משום <strong>דהוה ליה</strong> <small>[שהיה לו]</small> <strong>להזהיר</strong> את ההולך אחריו שהוא עומד ולא הזהיר, ומכאן ראיה לשיטת רב נחמן.
  ודוחים:  <strong>לא,</strong> כאן מדובר <strong>כשעמד לפוש</strong> (לנוח) וזה שהלך מאחוריו לא יכול היה לשער שיעשה כן, ומשום כך נתחייב.
  ושואלים: אם כן, לשיטה זו  <strong>אבל עמד לכתף מאי</strong> <small>[מה]</small> יהא דינו — <strong>פטור?</strong> אם כן <strong>אדתני סיפא</strong> <small>[עד ש</small>הוא <small>שונה</small> ב<small>סופה]</small> של המשנה: <strong>ואם אמר לו לבעל חבית "עמוד"</strong> — <strong>פטור,</strong> אם כן <strong>לפלוג וליתני בדידה</strong> <small>[שיחלק וישנה בה</small> בהלכה ראשונה <small>עצמה]</small> חלוקה זו: <strong>במה דברים אמורים</strong> שחייב — <strong>כשעמד לפוש, אבל עמד לכתף</strong> — <strong>פטור!</strong>
 ומשיבים: במשנה זו יש חידוש גדול יותר בנוסח זה, <strong>הא קא משמע לן</strong> <small>[</small>דבר <small>זה השמיע לנו]:</small> <strong>דאף על גב</strong> <small>[שאף על פי]</small> ש<strong>עמד לפוש, כי קאמר לו</strong> <small>[כאשר אומר לו]</small> <strong>לבעל חבית "עמוד"</strong> — <strong>פטור.</strong>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>הקדרין והזגגין שהיו מהלכין זה אחר זה,  נתקל הראשון</strong> בקרקע <strong>ונפל, ונתקל השני בראשון</strong> ונפל וניזוק, <strong>והשלישי בשני</strong> ונפל וניזוק — <strong>ראשון חייב בנזקי שני, ושני חייב בנזקי שלישי. ואם מחמת ראשון נפלו</strong> כולם — <strong>ראשון חייב בנזקי כולם. ואם הזהירו זה את זה</strong> — <strong>פטורין. מאי לאו</strong> <small>[האם לא]</small> מדובר כאן במקרה <strong>שלא היה להן</strong> אפשרות <strong>לעמוד,</strong> ובכל זאת חייבים אם לא הזהירו, וכדעת רב נחמן?
  ודוחים:  <strong>לא,</strong> כאן מדובר במקרה <strong>שהיה להן</strong> אפשרות <strong>לעמוד</strong> ולא עמדו.
  ושואלים: ולפי שיטה זו  <strong>אבל</strong> אם <strong>לא היה להם לעמוד מאי</strong> <small>[מה]</small> יהא הדין — ש<strong>פטור? אי הכי</strong> <small>[אם כך]</small> <strong>אדתני סיפא</strong> <small>[עד ש</small>הוא <small>שונה</small> ב<small>סופה]</small> של אותה ברייתא: <strong>אם הזהירו זה את זה</strong> — <strong>פטור, לפלוג וליתני בדידה</strong> <small>[שיחלוק וישנה בה</small> בהלכה זו <small>עצמה],</small> ויאמר: <strong>במה דברים אמורים</strong> — <strong>שהיה להן לעמוד, אבל לא היה להן לעמוד</strong> — <strong>פטורין!</strong>
 ודוחים: <strong>הא קא משמע לן</strong> <small>[</small>דבר <small>זה השמיע לנו],</small> <strong>דאף על גב</strong> <small>[שאף על פי]</small> ש<strong>היה להן לעמוד,</strong> מכל מקום <strong>כי</strong> <small>[כאשר]</small> <strong>הזהירו זה את זה</strong> — <strong>פטורין.</strong>
 <big>ג</big> על הלכה זו <strong>אמר רבא:</strong> ה<strong>ראשון</strong> שנתקל <strong>חייב בנזקי שני</strong> — <strong>בין בנזקי</strong> השני שנגרמו על ידי <strong>גופו</strong> של הראשון, <strong>בין בנזקי ממונו</strong> שנתקל בכליו של ראשון. ואילו ה<strong>שני חייב בנזקי שלישי</strong> רק <strong>בנזקי גופו,</strong> אם נפגע השלישי מגופו של השני בנפילה זו, <strong>אבל לא</strong> חייב <strong>בנזקי ממונו.</strong>
 על דברי רבא תוהים: <strong>ממה נפשך</strong> <small>[רצונך]?</small> כלומר, בכל צד שתרצה, הדבר תמוה. כי <strong>אי</strong> <small>[אם]</small> סבור אתה כי <strong>נתקל פושע הוא</strong> שרשלנותו היא שגרמה — <strong>שני נמי ליחייב</strong> <small>[גם כן שיתחייב]</small> לשלם הכל, שהרי אף הוא פושע הוא. ו<strong>אי</strong> <small>[ואם]</small> סבור אתה כי <strong>נתקל לאו</strong> <small>[לא]</small> <strong>פושע הוא,</strong> אם כן <strong>אפילו</strong> ה<strong>ראשון נמי ליפטר</strong> <small>[גם כן ייפטר]</small> ממה שהזיק את השני!
## דף לא:
 ומסבירים: <strong>ראשון ודאי פושע הוא</strong> ולכן חייב על נזקי גופו ועל נזקי ממונו. <strong>שני,</strong> על נזקים שהזיק ב<strong>גופו מחייב</strong> <small>[מתחייב]</small> — משום <strong>דהוה</strong> <small>[שהיה]</small> <strong>לו לעמוד ולא עמד.</strong> ואילו על <strong>ממונו,</strong> כגון כליו שהיו שם ונתקל בהם השלישי — <strong>פטור, דאמר ליה</strong> <small>[</small>שיכול הוא <small>לומר לו]:</small> <strong>האי בירא לאו אנא כריתיה</strong> <small>[בור זה,</small> תקלה זו, <small>לא אני כריתיו],</small> שהנופל הראשון הוא שגרם לתקלה, שחפציו של השני מוטלים על הארץ, ולכן אין השני חייב.
 <strong>מיתיבי</strong> <small>[מקשים]</small> על כך מברייתא האומרת על מקרה זה: <strong>כולן חייבין על נזקי גופן ופטורין על נזקי ממונן. מאי לאו</strong> <small>[האם אין]</small> הכוונה במה ששנינו "כולם" <strong>אפילו ראשון</strong> ולמדנו שאף הוא פטור אם הזיק ממונו? והרי זו קושיה על רבא.
  ודוחים:  <strong>לא,</strong> הכוונה היא <strong>לבר</strong> <small>[חוץ]</small> <strong>מראשון.</strong> ומקשים: <strong>והא</strong> <small>[והרי]</small> <strong>"כולם" קתני</strong> <small>[שנה],</small> משמע שאפילו הראשון בכלל! <strong>אמר רב אדא בר אהבה: "כולן"</strong> פירושו כל <strong>הניזקין,</strong> אבל הראשון הוא רק מזיק ואין הוא נכלל ב"כולם" זה.
  על תירוץ זה תוהים: <strong>האי מאי</strong> <small>[זה מה</small> הוא<small>]?</small> <strong>אי אמרת בשלמא</strong> <small>[נניח אם אתה אומר]</small> ש"כולן" משמעו <strong>אפילו ראשון</strong> — <strong>היינו דקתני</strong> <small>[זהו ששנה]</small> <strong>"כולן"</strong> משום שזו הדרך היחידה לכלול את כל האנשים שמדובר בהם, <strong>אלא אי אמרת</strong> <small>[אם אומר אתה]</small> שהכוונה <strong>לבר</strong> <small>[חוץ]</small> <strong>מראשון, מאי</strong> <small>[מה]</small> לשון <strong>"כולן",</strong> שהיא לשון שיש בה להטעות? <strong>ליתני</strong> <small>[שישנה]</small> לשון מדוייקת, ויאמר כך: <strong>הניזקין</strong> חייבים על נזקי גופם, ופטורים על נזקי ממונם!
 <strong>אלא,</strong> יש לחזור לגמרי מהלכה זו כולה ולגרוס כך, <strong>אמר רבא: ראשון חייב בין בנזקי גופו</strong> של <strong>שני בין בנזקי ממונו</strong> של <strong>שני, ושני חייב בנזקי שלישי בנזקי גופו</strong> של שלישי, <strong>אבל לא בנזקי ממונו. מאי טעמא</strong> <small>[מה הטעם]?</small> — <strong>דהוה ליה</strong> <small>[שהרי הוא]</small> גופו, כשנפל, נעשה <strong>בור,</strong> <strong>ולא מצינו</strong> <small>[מצאנו]</small> <strong>בור שחייב בו את הכלים</strong> ולכן פטור על נזקי כלים.
  ושואלים: <strong>הניחא</strong> <small>[זה נוח]</small> <strong>ל</strong>דעת <strong>שמואל,</strong> ש<strong>אמר: כל תקלה</strong> שאדם גורם ברשות הרבים <strong>בור הוא,</strong> ודינה דין בור, <strong>אלא ל</strong>דעת <strong>רב</strong> ש<strong>אמר:</strong> <strong>אי אפקריה</strong> <small>[אם הפקירו]</small> את גורם התקלה — <strong>אין</strong> <small>[כן]</small>, דינו כדין בור, <strong>אי</strong> <small>[אם]</small> <strong>לא</strong> הפקירו — <strong>לא,</strong> לשיטתו <strong>מאי איכא למימר</strong> <small>[מה יש לומר]</small> בזה? שהרי הנופל לא הפקיר את עצמו, ומדוע יהא דינו כבור לפטור את נזקי הכלים!
  ומשיבים:  <strong>לעולם</strong> תפרש <strong>כ</strong>מו ש<strong>אמר מעיקרא</strong> <small>[מתחילה]</small> שרבא דיבר על נזקי גופו וממונו של המזיק. <strong>ודקשיא</strong> <small>[ו</small>מה <small>ש</small>היה <small>קשה]</small> <strong>לך</strong> מלשון הברייתא: <strong>"כולן חייבין</strong> על נזקי גופם אבל פטורים על נזקי ממונם <strong>"</strong>ונכלל בזה אף הראשון, שלא כשיטת רבא — <strong>תרגמה</strong> <small>[הסביר אותה]</small> <strong>רב אדא בר מניומי קמיה</strong> <small>[לפני]</small> <strong>רבינא</strong> שמדובר שם <strong>שהוזקו כלים בכלים,</strong> שניזקו הכלים של השני לא מחמת גופו של הנופל, אלא מחמת כליו של הנופל, וכלים שבורים אלה ודאי הם בגדר בור שפטור בו על הכלים.
 כיון שהובאה ברייתא זו מבארים בה פרט נוסף: <strong>אמר מר</strong> <small>[החכם]</small> בברייתא: <strong>אם מחמת</strong> ה<strong>ראשון נפלו</strong> — <strong>ראשון חייב בנזקי כולם.</strong> ושואלים: <strong>מחמת</strong> ה<strong>ראשון היכי נפיל</strong> <small>[כיצד נפלו]</small> כולם? <strong>רב פפא אמר: דפסקה לאורחיה כשלדא</strong> <small>[שפסק,</small> חסם, <small>את הדרך כשלד],</small> כלומר, שנפל לרוחב הדרך וממלא אותה, וכולם נתקלים במקומות שונים בגופו. <strong>רב זביד אמר: כחוטרא דסמיותא</strong> <small>[כמקל של עוורים],</small> שנפל באלכסון, ועל ידי כך כולם נתקלים בו.
 <big>א משנה</big> <strong>זה בא בחביתו</strong> ברשות הרבים <strong>וזה בא</strong> מולו דלל <strong>בקורתו,</strong> שהיו מהלכים זה כנגד זה. <strong>נשברה כדו של זה בקורתו של זה</strong> — <strong>פטור</strong> בעל הקורה משום <strong>שלזה</strong> יש <strong>רשות להלך</strong> ברשות הרבים, <strong>ו</strong>כן <strong>לזה</strong> יש <strong>רשות להלך</strong> בה.
 <strong>היה בעל הקורה ראשון ובעל חבית אחרון,</strong> מהלך אחריו, אם <strong>נשברה חבית בקורה</strong> — <strong>פטור בעל הקורה,</strong> שהרי בעל החבית רואה אותו והיה עליו להיזהר.
## דף לב.
 <strong>ואם עמד,</strong> נעצר, <strong>בעל קורה</strong> ונתקלה החבית בקורה ונשברה — <strong>חייב,</strong> שהרי בעל החבית אינו יודע שיעמוד, וממשיך בהילוכו ונתקל בו. <strong>ואם אמר</strong> בעל הקורה <strong>לבעל</strong> ה<strong>חבית "עמוד</strong> כיון שאני עוצר <strong>"</strong>— הרי הוא <strong>פטור.</strong>
 <strong>היה בעל חבית</strong> מהלך <strong>ראשון ובעל קורה אחרון</strong> (אחריו), <strong>נשברה חבית בקורה</strong> — <strong>חייב. ואם עמד בעל חבית</strong> פתאום — <strong>פטור</strong> בעל הקורה, <strong>ואם אמר לבעל קורה "עמוד"</strong> ולמרות זאת שבר את החבית בקורה — <strong>חייב. וכן</strong> הם כל הדינים הללו נוהגים אם היה <strong>זה בא בנרו וזה</strong> בא <strong>בפשתנו</strong> וגרם הנר לשריפת הפשתן.
 <big>א גמרא</big> <strong>בעא מיניה</strong> <small>[שאל אותו]</small> <strong>רבה בר נתן מרב הונא:</strong> אדם <strong>המזיק את אשתו ב</strong>תוך כדי <strong>תשמיש המטה, מהו</strong> דינו לענין חיוב תשלומי נזקיה? וצדדי השאלה: האם נאמר <strong>כיון</strong> ש<strong>ברשות קעביד</strong> <small>[הוא עושה]</small> — <strong>פטור, או דילמא</strong> <small>[שמא]</small> <strong>איבעי ליה לעיוני</strong> <small>[היה צריך לו לשים לב]</small> ולהיזהר?
 <strong>אמר ליה</strong> <small>[לו]</small> רב הונא לרבה בר נתן: <strong>תניתוה</strong> <small>[</small>כבר <small>שניתם אותה],</small> את ההלכה במקרה זה, שהרי שנינו במשנתנו: זה בא בקורתו וזה בא בחביתו — פטור, <strong>שלזה רשות להלך ולזה רשות להלך.</strong> ומכאן נלמד לשאלה שנשאלה, שכיון שלבעל רשות לתשמיש המטה, אם הזיק את אשתו תוך כדי כך — פטור הוא.
  ומוסיפים: ויש החולקים על רב הונא וסבורים שהבעל חייב במקרה זה. והוא ש<strong>אמר רבא:</strong> חייב הבעל, <strong>קל וחומר</strong> מדיני רוצח בשוגג, שנאמר בו "ואשר יבוא את רעהו ביער לחטוב עצים... ונשל הברזל מן העץ ומצא את רעהו ומת" (דברים יט, ה). <strong>ומה יער שזה לרשותו נכנס וזה לרשותו נכנס,</strong> שהרי הוא רשות הרבים, <strong>נעשה</strong> ההורג <strong>כמי שנכנס לרשות חבירו וחייב</strong> גלות, <strong>זה,</strong> הבעל, <strong>שלרשות חבירו</strong> (אשתו) <strong>נכנס, לא כל שכן</strong> שחייב על נזק שגרם לה?
  ומקשים:  <strong>אלא</strong> לשיטת רבא <strong>הא קתני</strong> <small>[הלא שנינו]</small> <strong>שלזה רשות להלך ולזה רשות להלך</strong> ואם מזיק פטור, ומשם למד רב הונא שהבעל פטור!
  ומשיבים: יש הבדל בין הדברים,  <strong>התם תרוייהו כהדדי נינהו</strong> <small>[שם שניהם זה כמו זה הם],</small> ששניהם מהלכים, ולכן פטור המזיק ההולך ברשות, <strong>הכא איהו קעביד</strong> <small>[כאן הוא,</small> הבעל, <small>עושה]</small> <strong>מעשה</strong> בביאה וכיון שכל המעשה שלו הוא — לכן חייב, אף שהיה זה ברשות.
  ושואלים:  <strong>והיא</strong> האשה <strong>לא</strong> נחשבת כעושה מעשה? <strong>והכתיב</strong> <small>[והרי נאמר]</small> לגבי ביאות אסורות <strong>"ונכרתו הנפשות העשת מקרב עמם"</strong> (ויקרא יח, כט), משמע שגם האיש וגם האשה נחשבים כעושים מעשה!
  ומשיבים:  <strong>הנאה לתרוייהו אית להו</strong> <small>[לשניהם יש להם],</small> ולכן אף האשה נענשת אם עברה ברצון, שנחשב הדבר כמעשה, אבל לענין נזקים <strong>איהו</strong> <small>[הוא</small> הגבר<small>]</small> <strong>מעשה הוא דקעביד</strong> <small>[שעושה]</small> ולכן חייב.
 <big>ב</big> שנינו במשנה: <strong>היה בעל קורה</strong> מהלך ברשות הרבים <strong>ראשון</strong> ובעל חבית אחרון ו<strong>כו'. אמר ריש לקיש: שתי פרות</strong> שהיו <strong>ברשות הרבים, אחת רבוצה</strong> בדרך <strong>ואחת מהלכת, בעטה מהלכת ברבוצה</strong> — הרי היא <strong>פטורה</strong> מלשלם. <strong>בעטה רבוצה במהלכת</strong> — <strong>חייבת</strong> לשלם. ומציעים: 
 <strong>לימא</strong> <strong>מסייע ליה</strong> <small>[האם נאמר</small> שאפשר <small>לסייע לו]</small> ממה ששנינו במשנתנו: <strong>היה בעל קורה ראשון ובעל חבית אחרון, נשברה החבית בקורה</strong> — <strong>פטור, ואם עמד בעל קורה</strong> — <strong>חייב. והא הכא</strong> <small>[והרי כאן]</small> אם עמד בעל הקורה הרי זה <strong>כ</strong>פרה <strong>רבוצה</strong> שבעטה <strong>במהלכת דמי</strong> <small>[נחשב],</small> שהרי בעל החבית הוא המהלך ובעל הקורה עומד במקומו ברשות הרבים וגורם לו לנזק, <strong>וקתני</strong> <small>[ושנה]</small> <strong>חייב.</strong>
 על כך תוהים: <strong>ותסברא</strong> <small>[וסבור אתה]</small> שאפשר לומר כך? <strong>הא סייעי בעיא</strong> <small>[הרי לסייע</small> לו <small>רצה],</small> <strong>לא מסתייא</strong> <small>[די]</small> ש<strong>לא מסייעי</strong> <small>[מסייע]</small> לו מכאן, <strong>אלא מקשה נמי קשיא</strong> <small>[קשה היא גם כן],</small> כי בדברי ריש לקיש, חייב בעל הפרה הרבוצה, <strong>טעמא</strong> <small>[הטעם</small> דווקא<small>]</small> משום ש<strong>בעטה</strong> הרבוצה במהלכת, <strong>הא</strong> <small>[הרי,</small> אבל<small>]</small> אם <strong>הוזקה</strong> המהלכת <strong>ממילא,</strong> שנתקלה ברבוצה וניזוקה — <strong>פטור,</strong> <strong>והא מתניתין</strong> <small>[והרי משנתנו]</small> העוסקת בנזק ש<strong>ממילא</strong> הוזק בעל החבית, בלא מעשה של בעל קורה, <strong>וקתני</strong> <small>[ושנה]:</small> <strong>חייב!</strong>
 ומשיבים: אין מכאן קושיה, <strong>מתניתין דפסקה לאורחא כשלדא</strong> <small>[משנתנו</small> מדברת <small>ש</small>בעצירתו <small>פסק,</small> חסם, בעל הקורה <small>את הדרך כשלד,</small> לרוחב הדרך<small>]</small> ובהכרח נתקל בו בעל החבית, ולכן הוא חייב אף בנזק שממילא. <strong>הכא</strong> <small>[כאן]</small> בדברי ריש לקיש, מדובר <strong>כגון דרבעה בחד גיסא</strong> <small>[שרבצה</small> הפרה <small>בצד אחד]</small> של רשות הרבים, ומכיון שכן <strong>איבעי לה לסגויי באידך גיסא</strong> <small>[צריכה היתה</small> הפרה המהלכת <small>ללכת בצד האחר</small> הפנוי<small>],</small> ולכן אם היתה נתקלת בה בלבד — היתה הפרה הרובצת פטורה. ונמצא שאין מכאן לא ראיה ולא סתירה לדברי ריש לקיש.
 <strong>אלא סיפא דמתניתין</strong> <small>[סופה של משנתנו]</small> <strong>מסייע ליה</strong> <small>[לו]</small> <strong>לריש לקיש, דקתני</strong> <small>[ששנה</small> בה<small>]:</small> <strong>היה בעל חבית</strong> מהלך <strong>ראשון ובעל קורה אחרון, נשברה חבית בקורה</strong> — <strong>חייב, ואם עמד בעל חבית</strong> — <strong>פטור. והא הכא</strong> <small>[והרי כאן]</small> אם עמד בעל החבית ופגע בה בעל הקורה הרי זה <strong>כ</strong>פרה <strong>מהלכת</strong> שבעטה <strong>ברבוצה דמי</strong> <small>[נחשב]</small> <strong>וקתני</strong> <small>[ושנה]</small> <strong>פטור,</strong> והרי זה סיוע לדברי ריש לקיש.
  ודוחים:  <strong>מתניתין דכי אורחיה קא מסגי</strong> <small>[משנתנו</small> פוטרת משום <small>שכדרכו הוא הולך],</small> ובתוך כך פוגע בחבית. <strong>הכא אמרה לה</strong> <small>[כאן יכול לומר לו]</small> בעל הפרה הרובצת לבעל הפרה המהלכת: <strong>נהי דאית</strong> <small>[אמנם יש]</small> <strong>לך רשות לסגויי</strong> <small>[ללכת]</small> <strong>עלי,</strong> אבל <strong>לבעוטי</strong> <small>[לבעוט]</small> <strong>בי לית</strong> <small>[אין]</small> <strong>לך רשותא</strong> <small>[רשות].</small>
 <big>ג משנה</big> <strong>שנים שהיו מהלכין ברשות הרבים,</strong> או <strong>אחד רץ ואחד מהלך, או שהיו שניהם רצין, והזיקו זה את זה</strong> — <strong>שניהם פטורין.</strong>
 <big>ד גמרא</big> מעירים: <strong>מתניתין</strong> <small>[משנתנו]</small> ש<strong>לא כ</strong>דעת <strong>איסי בן יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>איסי בן יהודה אומר: רץ</strong> ברשות הרבים והזיק — <strong>חייב, מפני שהוא משונה,</strong> ששינה מדרך בני אדם ברשות הרבים. <strong>ומודה איסי בערב שבת בין השמשות שהוא פטור, מפני שרץ ברשות.</strong>
 <strong>אמר ר' יוחנן: הלכה כאיסי בן יהודה.</strong> ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שאם היה רץ והזיק — חייב? <strong>והאמר</strong> <small>[והרי אמר]</small> <strong>ר' יוחנן</strong> ככלל: <strong>הלכה כסתם משנה</strong> (דברים המופיעים במשנה בלא ייחוס שם תנא מסויים), <strong>ותנן</strong> <small>[ושנינו</small> במשנתנו<small>]:</small> <strong>אחד רץ ואחד מהלך, או שהיו שניהם רצין</strong> — <strong>פטורין!</strong>
 ומשיבים: <strong>מתניתין</strong> <small>[משנתנו]</small> הפוטרת את הרץ, מדברת <strong>בערב שבת בין השמשות,</strong> שיש רשות לרוץ.
  ומבארים:  <strong>ממאי</strong> <small>[ממה]</small> מסיקים אנו מסקנה זו להסביר את המשנה במקרה מיוחד זה בלבד? <strong>מדקתני</strong> <small>[ממה ששנה</small> שם<small>]:</small> <strong>או שהיו שניהם רצין פטורין.</strong> ונעיין בדבר, <strong>הא תו</strong> <small>[זו עוד]</small> קטע נוסף זה <strong>למה לי</strong> לשנותו? <strong>השתא</strong> <small>[עכשיו,</small> הרי<small>]</small> <strong>אחד רץ ואחד מהלך</strong> — <strong>פטור</strong> הרץ, <strong>שניהם רצין מיבעיא</strong> <small>[נצרכה</small> לומר<small>]</small> שפטור המזיק? <strong>אלא הכי קאמר</strong> <small>[כך הוא אומר]:</small> <strong>אחד רץ ואחד מהלך</strong> — <strong>פטור. במה דברים אמורים</strong> — <strong>בערב שבת בין השמשות</strong> שרץ ברשות, <strong>אבל בחול אחד רץ ואחד מהלך</strong> — <strong>חייב,</strong> ואם היו <strong>שניהם רצין</strong> — <strong>אפילו בחול פטורין.</strong> ולפי זה מובן מדוע נוסף קטע זה במשנה, שנראה שלפי הבנתה הפשוטה הוא מיותר. ומבררים את ששנינו מקודם.
 <strong>אמר מר</strong> <small>[החכם]:</small> <strong>ומודה איסי</strong> שהרץ <strong>בערב שבת בין השמשות</strong> והזיק <strong>שהוא פטור, מפני שרץ ברשות.</strong> ושואלים: <strong>בערב שבת מאי</strong> <small>[מה]</small> <strong>ברשות איכא</strong> <small>[יש כאן]?</small> כלומר, מה הצורך לריצה זו בערב שבת?
  ומשיבים:  <strong>כ</strong>דברי <strong>ר' חנינא,</strong> ש<strong>אמר</strong> <strong>ר' חנינא</strong> (כך היה נוהג לומר) בערב שבת: 
## דף לב:
 <strong>"בואו ונצא לקראת כלה מלכתא"</strong> <small>[המלכה],</small> <strong>ואמרי לה</strong> <small>[ויש אומרים]</small> שכך היה אומר: <strong>"</strong>בואו ונצא <strong>לקראת שבת כלה מלכתא"</strong> <small>[המלכה].</small> ו<strong>ר' ינאי</strong> היה <strong>מתעטף</strong> מתכסה בטליתו <strong>וקאי</strong> <small>[ועומד]</small> בערב שבת, <strong>ואמר</strong> <small>[ואומר]</small> <strong>: "בואי כלה, בואי כלה".</strong> וכיון שכך ראוי לו לאדם למהר ולרוץ לכבוד השבת.
 <big>א משנה</big> <strong>המבקע</strong> עצים <strong>ברשות הרבים</strong> וניתז דבר <strong>והזיק ברשות היחיד</strong> של אחרים, או שהיה מבקע עצים <strong>ברשות היחיד</strong> שלו <strong>והזיק ברשות הרבים,</strong> וכן אם היה מבקע <strong>ברשות היחיד</strong> שלו <strong>והזיק ברשות היחיד</strong> של <strong>אחר</strong> — <strong>חייב</strong> בכל אלה.
 <big>ב גמרא</big> ומעירים: <strong>וצריכא</strong> <small>[ונצרכה]</small> להביא את כל אותם המקרים במשנה שעל כולם הוא חייב, כי בכל אחד מהם יש חידוש. <strong>דאי תנא</strong> <small>[שאם היה שונה]</small> רק <strong>המבקע ברשות היחיד והזיק ברשות הרבים,</strong> היינו אומרים שחייב <strong>משום דשכיחי</strong> <small>[שמצויים]</small> <strong>רבים</strong> ברשות הרבים, והיה לו להיזהר שלא יפגע בהם, למרות שהוא מבקע ברשות היחיד, <strong>אבל</strong> אם נתזה <strong>מרשות הרבים לרשות היחיד</strong> ש<strong>לא שכיחי</strong> <small>[מצויים]</small> <strong>רבים</strong> — <strong>אימא</strong> <small>[אמור]</small> ש<strong>לא</strong> יתחייב, על כן צריך היה לשנות גם הלכה זו.
  ולהיפך, <strong>ואי תנא</strong> <small>[ואם היה שונה]</small> רק <strong>מרשות הרבים לרשות היחיד</strong> שחייב, הייתי סבור שדווקא שם הוא חייב <strong>משום דמעיקרא</strong> <small>[שמתחילה]</small> <strong>שלא ברשות עביד</strong> <small>[עושה],</small> שאין לו רשות לעשות מלאכה זו של בקיעת עצים ברשות הרבים, <strong>אבל</strong> המבקע עצים <strong>מרשות היחיד לרשות הרבים,</strong> ש<strong>ברשות עביד</strong> <small>[עושה],</small> שהרי רשות היחיד שלו היא — <strong>אימא</strong> <small>[אמור]</small> ש<strong>לא</strong> יתחייב, על כן הוצרכו שניהם.
 <strong>ואי תנא הנך תרתי</strong> <small>[ואם היה שונה</small> רק את <small>אלו השנים]</small> שחייב בהם, הייתי אומר שיש סיבה לחיובם: <strong>הא</strong> <small>[זה]</small> — <strong>משום דשכיחי</strong> <small>[שמצויים]</small> <strong>רבים, והא</strong> <small>[וזה]</small> — <strong>משום</strong> שהוא <strong>שלא ברשות</strong> עושה, <strong>אבל מרשות היחיד לרשות היחיד אחר</strong> שיש בו שני צדדים לזכותו: ש<strong>לא שכיחי</strong> <small>[מצויים]</small> <strong>רבים,</strong> <strong>ומעיקרא</strong> <small>[ומתחילה]</small> <strong>ברשות</strong> עושה — <strong>אימא</strong> <small>[אמור]</small> ש<strong>לא</strong> יתחייב, על כן <strong>צריכא</strong> <small>[נצרכה]</small>
 הלכה זו להיאמר בכל המקרים. <strong>תנו רבנן</strong> <small>[שנו חכמים]:</small> <strong>הנכנס לחנותו של נגר שלא ברשות</strong> הנגר, <strong>ונתזה בקעת</strong> (חתיכה) מאחד העצים <strong>וטפחה</strong> (הכתה) <strong>על פניו ומת</strong> — <strong>פטור</strong> הנגר. <strong>ואם נכנס</strong> לחנות <strong>ברשות</strong> — <strong>חייב.</strong> 
 ושואלים: <strong>מאי</strong> <small>[מה]</small> <strong>חייב</strong> המזיק אם נכנס הניזק ברשות? <strong>אמר ר' יוסי בר חנינא: חייב בארבעה דברים</strong> (נזק צער ריפוי ושבת) שמשלם אדם שהזיק לחבירו, <strong>ופטור מגלות</strong> אם נהרג הנכנס,
 <strong>לפי שאין דומה</strong> מקרה זה <strong>ליער</strong> שהיא הדוגמה הכתובה בתורה לענין חיוב רוצח בשגגה שגולה, "ואשר יבוא את רעהו ביער לחטוב עצים ונדחה ידו בגרזן לכרות העץ ונשל הברזל מן העץ ומצא את רעהו ומת הוא ינוס אל אחת הערים האלה וחי" (דברים יט, ה). כי <strong>יער</strong> — <strong>זה לרשותו נכנס וזה לרשותו נכנס,</strong> שרשות הרבים הוא, ואילו כאן <strong>זה</strong> — <strong>לרשות חבירו נכנס,</strong> ולכן ההורגו אינו חייב גלות.
 <strong>אמר רבא:</strong> להיפך, <strong>קל וחומר</strong> הוא: <strong>ומה יער</strong> ש<strong>זה לדעתו נכנס וזה לדעתו נכנס,</strong> ואין חבירו יודע על כך, ולא נטל רשות ממנו להיכנס, מכל מקום <strong>נעשה כמי שנכנס לדעת חבירו</strong> — <strong>וגולה</strong> ההורג בגללו כאילו ידע שחבירו נמצא ביער, <strong>זה</strong> <strong>שלדעת חבירו</strong> הנגר <strong>נכנס</strong> לחנות — <strong>לא כל שכן</strong> שיגלה אם הרגו?!
 <strong>אלא אמר רבא,</strong> יש לומר באופן אחר: <strong>מאי ד'</strong> <small>[מה]</small> פירוש <strong>"פטור מגלות"</strong> — הכוונה ש<strong>לא סגי ליה</strong> <small>[די לו]</small> <strong>בגלות,</strong> <strong>והיינו טעמא</strong> <small>[וזהו הטעם]</small> של <strong>ר' יוסי בר חנינא</strong> הפוטרו מגלות, <strong>משום דהוי ליה</strong> <small>[שהרי הוא]</small> <strong>שוגג קרוב למזיד,</strong> כי עונש גלות מכפר רק על מי שהרג מתוך שגגה גמורה, ושוגג קרוב למזיד אין לו כפרה על ידי גלות.
  ועל כך <strong>מתיב</strong> <small>[מקשה]</small> <strong>רבא</strong> ממה ששנינו: מי שנידון למלקות בבית דין ואמדוהו הרופאים שיכול לקבל מספר מסויים של מלקות ו<strong>הוסיף לו</strong> המלקה <strong>רצועה</strong> (מכה) <strong>אחת ומת</strong> על ידו — <strong>הרי זה גולה על ידו. והא הכא</strong> <small>[והרי כאן]</small> ש<strong>שוגג קרוב למזיד הוא, דאיבעי אסוקי אדעתיה דמייתי אינשי בחדא רצועה</strong> <small>[שצריך היה</small> המלקה <small>להעלות על דעתו שמתים אנשים ב</small>מכת <small>רצועה אחת,</small> יתירה<small>],</small> <strong>וקתני</strong> <small>[ושנה]:</small> <strong>הרי זה גולה! אמר רב שימי מנהרדעא:</strong> כאן מדובר <strong>דטעי במנינא</strong> <small>[שטעה במנין]</small> המלקות, שאין זה שוגג קרוב למזיד.
 <strong>טפח ליה</strong> <small>[לו]</small> <strong>רבא</strong> לרב שימי <strong>בסנדליה</strong> <small>[</small><small>בסנדלו]</small> בדרך זלזול, <strong>אמר ליה</strong> <small>[לו]:</small> <strong>אטו הוא מני</strong> <small>[וכי הוא,</small> המלקה, <small>מונה]</small> את מנין המלקות? <strong>והתניא</strong> <small>[והרי שנויה</small> ברייתא<small>]:</small> <strong>גדול שבדיינין קורא</strong> את המקראות שאומרים למוכה בזמן עונשו, <strong>ו</strong>הדיין <strong>השני מונה,</strong> <strong>והשלישי אומר</strong> למלקה <strong>"הכהו".</strong> ואם כן לא יתכן שטעה המלקה במנין.
 <strong>אלא אמר רב שימי מנהרדעא:</strong> מדובר באופן ש<strong>טעה דיינא גופיה</strong> <small>[הדיין עצמו]</small> במנין שהוא מונה, והמלקה שלא שם לב והיכהו מכה נוספת ומת, ובכגון זה הרי עשה זאת בשגגה גמורה, ולכן גולה.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>הזורק את האבן לרשות הרבים והרג</strong> אדם — <strong>הרי זה גולה.</strong> <strong>והא הכא</strong> <small>[והרי כאן]</small> ש<strong>שוגג קרוב למזיד הוא, דאיבעי ליה אסוקי אדעתיה</strong> <small>[שצריך היה להעלות על דעתו]</small> ש<strong>ברשות הרבים שכיחי אינשי</strong> <small>[מצויים אנשים],</small> <strong>וקתני</strong> <small>[ושנה]</small> בכל זאת: <strong>הרי זה גולה!</strong>
 <strong>אמר רב שמואל בר יצחק:</strong> מדובר כאן <strong>בסותר את כותלו</strong> הפונה לרשות הרבים, שאינו סתם זורק אבנים לרשות הרבים, אלא הורס את הכותל והאבנים נופלות לרשות הרבים, שאין זה קרוב למזיד.
  ושואלים: ובכל זאת,  <strong>איבעי ליה עיוני</strong> <small>[צריך היה לו להסתכל]</small> אם אין שם אנשים, ואף זה קרוב למזיד הוא! ומשיבים: מדובר <strong>בסותר בלילה.</strong>
 ומקשים: <strong>בלילה נמי איבעי ליה עיוני</strong> <small>[גם כן צריך היה לו להסתכל]</small> אם אין שם אנשים! ומסבירים בדרך אחרת: מדובר <strong>בסותר את כותלו ביום לאשפה</strong> שהיא אינה מקום הרבים.
  ושואלים:  <strong>האי</strong> <small>[זאת]</small> ה<strong>אשפה היכי דמי</strong> <small>[כיצד היא בדיוק]?</small> <strong>אי דשכיחי</strong> <small>[אם</small> זה מקום <small>שמצויים]</small> בו <strong>רבים</strong> — הרי <strong>מזיד הוא,</strong> כלומר, קרוב למזיד הוא, <strong>ואי</strong> <small>[ואם]</small> <strong>לא שכיחי</strong> <small>[מצויים]</small> <strong>רבים</strong> — אם כן <strong>אנוס הוא,</strong> שלא היה עליו להעלות על דעתו שיבוא אדם לשם, ואין זה בגדר שוגג כלל!
 <strong>אמר רב פפא: לא צריכא</strong> <small>[נצרכה]</small> הלכה זו <strong>אלא באשפה העשויה להפנות בלילה,</strong> שבמקום אשפה זה עשויים אנשים להיפנות לצורכיהם בשעות הלילה, <strong>ואינה עשויה להפנות ביום,</strong> שכיון שהמקום קרוב לרשות הרבים, לכן אין נוהגים לעשות כן ביום, <strong>ואיכא דמיקרי ויתיב</strong> <small>[ו</small>אולם <small>יש שמזדמן ויושב]</small> לעשות צרכיו שם אפילו ביום. ומעתה, הסותר ביום את כותלו למקום זה <strong>מזיד לא הוי</strong> <small>[איננו]</small> — <strong>דהא</strong> <small>[שהרי]</small> <strong>אינה עשויה להפנות ביום,</strong> ומצד שני <strong>אנוס נמי לא הוי</strong> <small>[גם כן איננו]</small> — <strong>דהא איכא דמיקרי ויתיב</strong> <small>[שהרי יש שמזדמן ויושב]</small> שם אדם, ולכן שוגג הוא וחייב גלות.
  כל זה היה סביב הבנה אחת בדברי ר' יוסי בר' חנינא, ואילו <strong>רב פפא משמיה</strong> <small>[משמו]</small> של <strong>רבא מתני לה ארישא</strong> <small>[היה שונה</small> את ההלכה ה<small>זו</small> שאמר ר' יוסי בר' חנינא <small>על תחילתה</small> של ברייתא שהבאנו<small>]:</small> <strong>הנכנס לחנותו של נגר שלא ברשות, ונתזה לו בקעת וטפחה לו על פניו ומת</strong> — הרי זה <strong>פטור.</strong> ועל כך <strong>אמר ר' יוסי בר חנינא: חייב בארבעה דברים, ופטור</strong> משמעו רק פטור <strong>מגלות.</strong>
 ומבארים את היחס בין שתי הנוסחות, <strong>מאן דמתני לה אסיפא</strong> <small>[מי ששונה אותה</small> את ההלכה הזו <small>על סופה</small> של הברייתא<small>]</small> במי שנכנס ברשות, <strong>כל שכן</strong> שהוא סבור שכן הדין <strong>ארישא</strong> <small>[בתחילתה]</small> אם נכנס שלא ברשות, שפטור הנגר מגלות אם הרגו. <strong>ומאן דמתני לה ארישא</strong> <small>[ומי ששונה אותה על ההתחלה],</small> לדעתו <strong>אבל אסיפא</strong> <small>[על הסוף]</small> <strong>כיון</strong> ש<strong>ברשות</strong> נכנס הניזק — <strong>חייב</strong> הנגר <strong>גלות.</strong>
 ושואלים לעצם ההלכה הזו: <strong>ומי</strong> <small>[והאם]</small> <strong>חייב גלות</strong> גם אם נכנס ברשות? <strong>והתניא</strong> <small>[והרי שנינו</small> בברייתא<small>]:</small> <strong>הנכנס לחנותו של נפח ונתזה ניצוצות וטפחה לו על פניו ומת</strong> — <strong>פטור, ואפילו נכנס ברשות!</strong>
 ומשיבים: <strong>הכא</strong> <small>[כאן],</small> בברייתא זו, <strong>במאי עסקינן</strong> <small>[במה אנו עוסקים]</small> — <strong>בשוליא דנפחי</strong> <small>[בעוזרו של הנפח]</small> הנכנס לחנותו. ותוהים: וכי <strong>שוליא דנפחי למקטלא קאי</strong> <small>[עוזרו של הנפח למיתה</small> הוא <small>עומד]?</small> וכי מותר להורגו? ומשיבים: מדובר כאן <strong>כשרבו מסרהב</strong> (מפציר) <strong>בו לצאת, ואינו יוצא.</strong>
 ותוהים שוב: <strong>ומשום</strong> ש<strong>רבו מסרהב בו לצאת למיקטליה קאי</strong> <small>[להורגו</small> הוא <small>עומד]?</small> ימתין הנפח עד שיצא! ומשיבים: <strong>כסבור</strong> הוא הנפח ש<strong>יצא</strong> והתברר שלא יצא. ושואלים: <strong>אי הכי</strong> <small>[אם כך]</small> במקרה כזה כשמפציר בו לצאת וסבור שיצא, מדוע מדובר דווקא בשוליה? אדם <strong>אחר נמי</strong> <small>[גם כן]</small> יהיה פטור מגלות עליו!
## דף לג.
 ומשיבים: <strong>אחר</strong> — <strong>לית ליה אימתא דרביה</strong> <small>[אין לו אימת רבו</small> הנפח<small>]</small> עליו, ולכן גם אם מפציר בו לצאת צריך הנפח לבדוק אם אמנם יצא, ואם לא עשה כן — חייב גלות, <strong>האי</strong> <small>[זה],</small> השוליה — <strong>אית ליה אימתא דרביה</strong> <small>[יש לו אימת רבו]</small> עליו, ולכן יכול הנפח להניח שאם ציוה עליו לצאת בוודאי יצא. ואם לא יצא ומת מהניצוצות — אינו חייב גלות, שאנוס הוא.
 <strong>רב זביד משמיה</strong> <small>[משמו]</small> של <strong>רבא מתני לה</strong> <small>[</small>היה <small>שונה אותה],</small> את הלכתו של ר' יוסי בר חנינא, <strong>אהא</strong> <small>[על</small> ברייתא <small>זו]:</small> נאמר בפרשת הרוצח בשגגה "ונשל הברזל מן העץ <strong>ומצא</strong> את רעהו ומת" (דברים יט, ה) — <strong>פרט לממציא את עצמו,</strong> שההורגו בשוגג פטור מגלות. ו<strong>מכאן אמר ר' אליעזר בן יעקב: מי שיצתה אבן מתחת ידו, והוציא הלה</strong> (הנפגע) <strong>את ראשו וקיבלה</strong> (נפגע בה) ומת — <strong>פטור</strong> הזורק מגלות. <strong>אמר ר' יוסי בר חנינא: פטור מגלות</strong> אם הרגו, <strong>ו</strong>אולם <strong>חייב בארבעה דברים</strong> של נזיקין אם לא הרגו.
  ומעירים:  <strong>מאן דמתני לה אהא</strong> <small>[מי ששונה אותה,</small> את ההלכה של ר' יוסי, <small>על זו]</small> — <strong>כל שכן</strong> ששונה <strong>אקמייתא</strong> <small>[על הראשונה]</small> במי שנכנס לחנותו של נגר שחייב בנזיקין, <strong>ומאן דמתני לה אקמייתא</strong> <small>[ומי ששונה אותה על הראשונה],</small> <strong>אבל אהא</strong> <small>[על זו]</small> <strong>פטור לגמרי,</strong> משום שאפשר להגיד שזה אנוס לגמרי הוא.
 <big>א</big> <strong>תנו רבנן</strong> <small>[שנו חכמים]:</small> <strong>פועלים שבאו לתבוע שכרן מבעל הבית</strong> ונכנסו לשם כך לחצירו, <strong>ונגחן</strong> שם <strong>שורו של בעל הבית, ו</strong>כן אם <strong>נשכן כלבו של בעל הבית, ומת</strong> הפועל — הרי בעל הבית <strong>פטור. אחרים אומרים: רשאין פועלים לתבוע שכרן מבעל הבית,</strong> כלומר, ברשות נכנסו ואחריות נזקיהם על בעל הבית.
  ושואלים:  <strong>היכי דמי</strong> <small>[כיצד בדיוק מדובר כאן]?</small> <strong>אי דשכיח במתא</strong> <small>[אם שמצוי</small> בעל הבית <small>בעיר]</small> <strong>מאי טעמא</strong> <small>[מה הטעם]</small> של <strong>אחרים</strong> שחייב? שוודאי יכולים הפועלים לפגוש אותו בעיר ולתבוע שכרם שם, ואינם צריכים לשם כך להיכנס לחצירו! <strong>אי דשכיח</strong> <small>[אם שמצוי]</small> בעל הבית רק <strong>בבית</strong> דווקא, <strong>מאי טעמא</strong> <small>[מה הטעם]</small> של ה<strong>תנא קמא</strong> <small>[הראשון]</small> שפטור? הרי ברור שהם רשאים לתבוע את שכרם!
  ומשיבים:  <strong>לא צריכא</strong> <small>[נצרכה]</small> הלכה זו אלא <strong>בגברא דשכיח ולא שכיח</strong> <small>[באדם שמצוי ואיננו מצוי</small> תמיד בבית<small>]</small> <strong>וקרי אבבא</strong> <small>[וקראו</small> לו הפועלים <small>על השער]</small> שרצונם להיכנס, <strong>ואמר להו</strong> <small>[להם]</small> בעל הבית: <strong>"אין"</strong> <small>[כן].</small> <strong>מר סבר</strong> <small>[חכם זה,</small> אחרים, <small>סבור]</small> שמה שאומר <strong>"אין"</strong> <small>[כן]</small> — <strong>"עול תא" משמע</strong> <small>["היכנס</small> ו<small>בוא" משמעו]</small> ואם כן נתן להם רשות להיכנס ולכן חייב בנזקיהם. <strong>ומר סבר</strong> <small>[וחכם זה,</small> תנא קמא, <small>סבור]:</small> <strong>"אין"</strong> <small>[כן]</small> — <strong>"קום אדוכתך" משמע</strong> <small>["עמוד על מקומך" משמעו]</small> שאני יוצא אליך, ואין להם רשות להיכנס, ומשום כך פטור בעל הבית.
  ומעירים:  <strong>תניא כמאן דאמר "אין" "קום אדוכתך" משמע</strong> <small>[שנויה</small> ברייתא <small>כ</small>דעת <small>מי</small> <small>שאומר</small> ש<small>"כן" "עמוד על מקומך" משמעו],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>פועל שנכנס לתבוע</strong> את <strong>שכרו מבעל הבית ונגחו שורו של בעל הבית, או נשכו כלבו</strong> — <strong>פטור, אף על פי שנכנס ברשות.</strong> ויש לתהות: <strong>אמאי</strong> <small>[מדוע]</small> <strong>פטור</strong> אם נכנס ברשות? <strong>אלא לאו</strong> <small>[האם לא]</small> מדובר כאן <strong>דקרי אבבא</strong> <small>[שקרא על השער]</small> <strong>ואמר ליה</strong> <small>[לו]</small> בעל הבית <strong>"אין"</strong> <small>["כן"],</small> <strong>ושמע מינה</strong> <small>[ולמד מכאן]:</small> <strong>"אין"</strong> <small>["כן"]</small> — <strong>"קום אדוכתך" משמע</strong> <small>["עמוד על מקומך" משמע</small> ו<small>].</small>
 <big>ב משנה</big> <strong>שני שוורין תמין שחבלו זה את זה</strong> — <strong>משלמין במותר</strong> (בהפרש) <strong>חצי נזק.</strong> כלומר, אומדים את הנזקים שהזיקו שניהם, ואם נמצא שניזוק אחד יותר מחבירו, הרי מי שהזיק שורו יותר משלם לניזק מחצית מן הנזק היתר. אם היו <strong>שניהן</strong> (שני השוורים) <strong>מועדין</strong> והזיקו זה את זה — <strong>משלמין במותר נזק שלם.</strong>
 היה <strong>אחד</strong> השוורים <strong>תם ואחד מועד,</strong> אם הזיק יותר ה<strong>מועד בתם</strong> מאשר התם במועד — <strong>משלם במותר נזק שלם,</strong> ואם <strong>תם</strong> הזיק <strong>במועד</strong> יותר מאשר המועד בתם — <strong>משלם במותר חצי נזק.</strong>
 <strong>וכן שני אנשים שחבלו זה בזה</strong> — <strong>משלמין במותר נזק שלם,</strong> שהרי אדם מועד לעולם.
 <strong>אדם</strong> שחבל <strong>ב</strong>שור <strong>מועד ו</strong>באותה שעה חבל השור ה<strong>מועד ב</strong>אותו <strong>אדם</strong> — <strong>משלם במותר נזק שלם.</strong> הזיקו זה את זה <strong>אדם בתם ותם באדם,</strong> הרי <strong>אדם בתם</strong> — <strong>משלם במותר נזק שלם, תם באדם</strong> — <strong>משלם במותר חצי נזק. ר' עקיבא אומר: אף תם</strong> <strong>שחבל באדם</strong> — <strong>משלם במותר נזק שלם,</strong> שלדעתו כאשר שור מזיק אדם אין הבדל בין תם למועד.
 <big>ג גמרא</big> הוזכרה במשנתנו מחלוקת ר' עקיבא וחכמים בדין שור שנגח אדם, ובענין זה <strong>תנו רבנן</strong> <small>[שנו חכמים]:</small> נאמר <strong>"</strong>או בן יגח או בת יגח <strong>כמשפט הזה יעשה לו"</strong> (שמות כא, לא) כוונתו: <strong>כמשפט שור בשור</strong> — <strong>כך משפט שור</strong> הפוגע <strong>באדם. מה שור</strong> שפגע <strong>בשור</strong> — <strong>תם משלם חצי נזק ומועד</strong> משלם <strong>נזק שלם, אף שור</strong> שפגע <strong>באדם</strong> — <strong>תם משלם חצי נזק, ומועד נזק שלם.</strong>
 <strong>ר' עקיבא אומר: "כמשפט הזה"</strong> — <strong>כתחתון,</strong> כמאוחר יותר בפרשה הקודמת, דהיינו שור מועד, שהוזכר סמוך לפסוק זה, <strong>ולא כעליון</strong> (הנזכר למעלה, מקודם) דהיינו שור תם.
 <strong>יכול משלם מן העלייה,</strong> שיהא דינו לכל דבר כשור מועד לגבות את הנזק מנכסי המזיק כולם — <strong>תלמוד לומר: "יעשה לו",</strong> כוונתו: <strong>מגופו משלם, ואינו משלם מן העלייה,</strong> שזהו ההבדל בין שור תם לשור מועד שנגח אדם, שאין הבדל ביניהם בשיעור הנזקים אלא לענין דרך גבייתם.
  ושואלים:  <strong>ורבנן</strong> <small>[וחכמים]</small> שאינם מחלקים בין נוגח אדם לנוגח בהמה לענין חיובי שור תם ושור מועד, המלה <strong>"</strong>ה<strong>זה"</strong> שבאה לצמצם את ההשוואה <strong>למה לי?</strong> ומשיבים: <strong>לפוטרו מארבעה דברים,</strong> שאף שמשלם בעל השור עבור הנזק, אינו משלם שאר דברים שמשלם אדם שחבל באדם.
  ושואלים:  <strong>ור' עקיבא לפוטרו מארבעה דברים מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו,</small> נלמד הדבר<small>]</small> מהכתוב "ו <strong>איש כי יתן מום בעמיתו</strong> כאשר עשה כן יעשה לו" (ויקרא כד, יט) ומדייק: <strong>איש בעמיתו</strong> חייב בתשלומי ארבעה דברים <strong>ולא שור בעמיתו.</strong>
 ושואלים: <strong>ורבנן</strong> <small>[וחכמים]</small> מדוע אף הם אינם למדים משם? ומסבירים: <strong>אי מההיא</strong> <small>[אם מ</small>הכתוב <small>ההוא]</small> <strong>הוה אמינא</strong> <small>[הייתי אומר]:</small> <strong>צער לחודיה</strong> <small>[בלבד]</small> אין הוא צריך לשלם לו, <strong>אבל ריפוי ושבת אימא</strong> <small>[אמור]</small> שצריך <strong>ליתן ליה</strong> <small>[לו],</small> על כן <strong>קא משמע לן</strong> <small>[השמיע לנו]</small> הפסוק הנוסף שאינו משלם דבר מלבד הנזק עצמו.
 <big>ד משנה</big> <strong>שור</strong> תם <strong>שוה מנה</strong> (מאה דינרים) <strong>שנגח שור שוה מאתים</strong> דינרים, <strong>ואין הנבילה</strong> של השור המת <strong>יפה</strong> (שווה) <strong>כלום</strong> — <strong>נוטל</strong> הניזק <strong>את השור</strong> המזיק כולו, שהרי הוא שווה חצי הנזק.
 <big>ה גמרא</big> מעירים: <strong>מתניתין מני</strong> <small>[משנתנו</small> כשיטת <small>מי היא]</small> — כשיטת <strong>ר' עקיבא היא. דתניא</strong> <small>[ש</small>כן <small>שנינו</small> בברייתא<small>]:</small> לאחר שהזיק <strong>יושם</strong> (יוערך) <strong>השור בבית דין,</strong> אלו <strong>דברי ר' ישמעאל. ר' עקיבא אומר: הוחלט השור.</strong> כלומר, אין צורך עוד בהליכים משפטיים אם הכל מסכימים לגבי שיעור הנזק, ומיד הוחלט השור לניזק.
  ומסבירים:  <strong>במאי קמיפלגי</strong> <small>[במה,</small> באיזה עקרון, <small>חלוקים</small> הם<small>]?</small> <strong>ר' ישמעאל סבר</strong> <small>[סבור]</small> כי הניזק <strong>בעל חוב</strong> של המזיק <strong>הוא, וזוזי</strong> <small>[וכסף]</small> <strong>הוא דמסיק ליה</strong> <small>[שנושה בו],</small> אבל אין לו בעלות בגוף השור המזיק. <strong>ו</strong>אילו <strong>ר' עקיבא סבר</strong> <small>[סבור]:</small> <strong>שותפי נינהו</strong> <small>[שותפים הם],</small> שמשעה שניזק על ידי שור תם נעשה הניזק שותף למזיק בגופו של השור המזיק.
  ומעירים:  <strong>וקמיפלגי בהאי קרא</strong> <small>[וחלוקים</small> הם <small>ב</small>פירושו של <small>פסוק זה]:</small> <strong>"ומכרו את השור החי וחצו את כספו"</strong> (שמות כא, לה); <strong>ר' ישמעאל סבר</strong> <small>[סבור]:</small> <strong>לבי דינא קמזהר רחמנא</strong> <small>[את בית הדין מזהירה התורה],</small> כלומר, ציווי זה נאמר לבית הדין כיצד יעריכו את הנזקים, <strong>ור' עקיבא סבר</strong> <small>[סבור]:</small> <strong>לניזק ומזיק מזהר להו רחמנא</strong> <small>[מזהירה אותם התורה],</small> ואין כאן ענין לבית הדין.
  ושואלים:  <strong>מאי בינייהו</strong> <small>[מה</small> ההבדל המעשי <small>ביניהם]</small> אם שותפים הם אם לא? ומשיבים: במקרה ש<strong>הקדישו ניזק</strong> את השור <strong>איכא בינייהו</strong> <small>[יש ביניהם</small> הבדל<small>],</small> שלדעת ר' ישמעאל כל עוד לא נמסר השור לניזק על ידי בית הדין הרי הוא שייך למזיק, ולדעת ר' עקיבא משעת הנזק הריהו שייך כבר לניזק, ולכן יכול להקדישו.
 <strong>בעא מיניה</strong> <small>[שאל אותו]</small> <strong>רבא מרב נחמן:</strong> אם <strong>מכרו</strong> ה<strong>מזיק</strong> לאחר, <strong>ל</strong>דעת <strong>ר' ישמעאל מהו</strong> הדין? האם נאמר <strong>כיון</strong> ש<strong>אמר ר' ישמעאל בעל חוב הוא</strong> הניזק, <strong>וזוזי</strong> <small>[וכסף]</small> <strong>הוא דמסיק ליה</strong> <small>[שנושה בו],</small> אם כן כיון שמכרו — <strong>מכור, או דלמא</strong> <small>[שמא</small> נאמר<small>]:</small>
## דף לג:
 כי <strong>כיון דמשעבד ליה</strong> <small>[ש</small>הוא <small>משועבד לו]</small> <strong>לניזק</strong> לשלם ממנו, אם אין בידו כסף — <strong>לאו כל כמיניה</strong> <small>[אין</small> זה <small>בכחו</small> למוכרו<small>]?</small> <strong>אמר ליה</strong> <small>[לו]</small> רב נחמן: <strong>אינו מכור.</strong>
 והקשה לו רבא על כך: <strong>והתניא</strong> <small>[והרי שנינו</small> בברייתא<small>]:</small> <strong>מכרו</strong> — <strong>מכור!</strong> השיב לו: ובכל זאת <strong>חוזר וגובהו</strong> הניזק מן הלוקח. ושוב שואלים: <strong>וכי מאחר שחוזר וגובהו</strong> מן הלוקח, <strong>למה,</strong> לאיזה ענין, נחשב הוא <strong>מכור?</strong> הרי נמצא שלא היתה זו מכירה כלל! ומשיבים: <strong>לרידיא</strong> <small>[ל</small>ענין <small>חרישה].</small> כלומר, שמה שהשתמש הקונה בשור למלאכתו, כגון לחרישה, עד שלקחו ממנו הניזק בחזרה — כדין עשה, ואין הניזק יכול לגבות ממנו את דמי החרישה בשורו.
  ושואלים:  <strong>שמע מינה</strong> <small>[</small>האם <small>תלמד מכאן]</small> שמי ש<strong>לוה ומוכר</strong> לאחר מכן <strong>מטלטלין</strong> — <strong>בית דין גובין לו</strong> למלווה את חובו <strong>מהם</strong> מן הקונה? שהרי לדברי ר' ישמעאל יש על השור רק שעבוד מכוח החוב לניזק. ודוחים: <strong>שאני התם</strong> <small>[שונה שם]</small> בשור המזיק <strong>דכמאן</strong> <small>[שכמי]</small> ש<strong>עשאו אפותיקי</strong> (משכון המיוחד לגבייה) <strong>דמי</strong> <small>[נחשב],</small> שהרי התורה אמרה שגובים מן השור, ואם כן נעשה השור משועבד במיוחד לגביית חוב זה, מה שאין כן בשאר מיטלטלים של הלווה.
  ומקשים:  <strong>והאמר</strong> <small>[והרי אמר]</small> <strong>רבא:</strong> אם <strong>עשה</strong> את <strong>עבדו אפותיקי ומכרו</strong> — <strong>בעל חוב גובה הימנו</strong> (ממנו), מן הקונה, ואולם אם עשה את <strong>שורו אפותיקי ומכרו</strong> — <strong>אין בעל חוב גובה הימנו</strong> <small>[ממנו]</small>. ואם כן הרי זה בניגוד לדברים שאמרנו, ששור המזיק, שאף הוא נעשה אפותיקי — הניזק חוזר וגובה ממנו!
  ומשיבים: מדברי רבא עצמם יש להסביר דבר זה, שכן  <strong>עבד מאי טעמא</strong> <small>[מה טעם]</small> גובים אותו מהקונה אם עשאוהו אפותיקי — <strong>משום דאית ליה קלא</strong> <small>[שיש לו קול]</small> לענין זה, שעשיית עבד אפותיקי אינה מצויה והדבר מתפרסם ברבים, ועל דעת זו קנה אותו. <strong>האי נמי</strong> <small>[</small>שור <small>זה גם כן]</small> <strong>כיון</strong> ש<strong>נגח</strong> — <strong>קלא אית ליה, דתורא נגחנא קרו ליה</strong> <small>[קול יש לו, ששור נגחן קוראים אותו],</small> ויודע הקונה שיש עליו שעבוד, ומשום כך חוזר הניזק וגובה ממנו.
 <strong>תני</strong> <small>[שנה]</small> <strong>רב תחליפא בר מערבא</strong> <small>[בן ארץ ישראל]</small> <strong>קמיה</strong> <small>[לפני]</small> <strong>ר' אבהו</strong> ברייתא זו: שור המזיק, אם <strong>מכרו</strong> — <strong>אין</strong> הוא <strong>מכור,</strong> ואולם אם <strong>הקדישו</strong> — <strong>מוקדש.</strong>
 ושואלים: <strong>מכרו מאן</strong> <small>[מי],</small> הניזק או המזיק? <strong>אילימא</strong> <small>[אם תאמר]</small> שמכרו ה<strong>מזיק,</strong> אם כן זה ששנינו <strong>"מכרו</strong> — <strong>אין</strong> הוא <strong>מכור", מני</strong> <small>[</small>כשיטת <small>מי היא]</small> — כשיטת <strong>ר' עקיבא היא,</strong> ש<strong>אמר הוחלט השור</strong> לניזק, <strong>ו</strong>אולם בהמשך, כששנינו <strong>"הקדישו מוקדש" — אתאן</strong> <small>[באנו]</small> <strong>ל</strong>שיטת <strong>ר' ישמעאל,</strong> ש<strong>אמר:</strong> <strong>יושם השור בבית דין!</strong>
 <strong>אלא</strong> תאמר שמכרו <strong>ניזק.</strong> ומעתה, מה ששנינו <strong>"מכרו</strong> — <strong>אין מכור", מני</strong> <small>[</small>כשיטת <small>מי היא]</small> — כשיטת <strong>ר' ישמעאל</strong> היא, שהשור אינו שלו כלל, ואולם בהמשך, כששנינו <strong>"הקדישו</strong> — <strong>מוקדש", אתאן</strong> <small>[באנו]</small> <strong>ל</strong>שיטת <strong>ר' עקיבא.</strong> ואם כן ברייתא זאת אינה כאף אחת מן השיטות!
  ומשיבים: <strong>לעולם</strong> מדובר שמכרו והקדישו ה<strong>מזיק, ודברי הכל. מכרו אינו מכור,</strong> ו<strong>אפילו ל</strong>שיטת <strong>ר' ישמעאל, דהא משעבדא ליה</strong> <small>[שהרי משועבד לו</small> השור<small>]</small> <strong>לניזק</strong> ואינו רשאי למכרו.
  ואולם אם <strong>הקדישו מוקדש —</strong> <strong>אפילו ל</strong>שיטת <strong>ר' עקיבא,</strong> ולא כהקדש גמור, אלא <strong>משום</strong> טעמו של <strong>ר' אבהו.</strong> ש<strong>אמר ר' אבהו</strong> שאם מקדיש אדם דבר שיש עליו שעבוד, למרות שאינו יכול להקדישו, מכל מקום עליו לפדותו, <strong>גזירה שמא יאמרו</strong> האנשים הרואים ש<strong>הקדש יוצא בלא פדיון,</strong> והם אינם יודעים שלא חל ההקדש. ולכן, אף שהקדש השור לא חל, מכל מקום פודים אותו פדיון כל שהוא, כדי שלא יבואו לזלזל בהקדש.
 <big>א</big> <strong>תנו רבנן</strong> <small>[שנו חכמים</small> בברייתא<small>]:</small> <strong>שור תם שהזיק,</strong> אם <strong>עד שלא עמד בדין מכרו</strong> המזיק — הריהו <strong>מכור,</strong> <strong>הקדישו</strong> — הריהו <strong>מוקדש.</strong> אם <strong>שחטו      ו</strong> כן אם <strong>נתנו במתנה —</strong> <strong>מה שעשה עשוי. משעמד בדין</strong> והתחייב לשלם לניזק, <strong>מכרו —</strong> <strong>אינו מכור, הקדישו —</strong> <strong>אינו מוקדש, שחטו</strong> או <strong>נתנו במתנה —</strong> <strong>לא עשה ולא כלום.</strong>
 <strong>קדמו בעלי חובות</strong> של הבעלים <strong>והגביהו</strong> (גבו) את השור כפרעון, <strong>בין חב</strong> (התחייב) בחוב זה <strong>עד שלא הזיק,</strong> כלומר, קודם שהזיק, <strong>בין הזיק עד שלא חב —</strong> <strong>לא עשו ולא כלום, לפי שאין משתלם</strong> הניזק <strong>אלא מגופו</strong> של השור התם, ולכן הוא משועבד לו.
  ואילו <strong>מועד שהזיק, בין שעמד בדין בין שלא עמד בדין,</strong> אם <strong>מכרו —</strong> <strong>מכור,</strong> אם <strong>הקדישו —</strong> <strong>מוקדש,</strong> אם <strong>שחטו ו</strong>כן אם <strong>נתנו במתנה —</strong> <strong>מה שעשה עשוי. קדמו בעלי חובות והגביהו</strong> אותו בחובם, <strong>בין חב עד שלא הזיק בין הזיק עד שלא חב —</strong> <strong>מה שעשה עשוי, לפי שאין משתלם</strong> הנזק <strong>אלא מן העלייה,</strong> מנכסי בעל השור כולם, ולא מגופו של השור. ומשום כך אין הבדל מה ייעשה בשור זה עצמו. את הברייתא הזו מבררים.
 <strong>אמר מר</strong> <small>[החכם]:</small> שור תם שהזיק <strong>מכרו מכור,</strong> יש לפרש כמו שאמרנו — <strong>לרדיא</strong> <small>[לחרישה],</small> שעד שהניזק יגבה אותו יכול בינתיים הקונה לחרוש בו.
 <strong>הקדישו מוקדש —</strong> לא שקדוש ממש, אלא <strong>משום</strong> מה ש<strong>אמר ר' אבהו</strong> שאין מפקיעים לגמרי מן ההקדש, אלא נותן בפדיונו דבר מועט ולוקחו.
  ועוד שנינו בברייתא: <strong>שחטו</strong> או <strong>נתנו במתנה</strong> <strong>—</strong> <strong>מה שעשה עשוי.</strong> ושואלים: <strong>בשלמא</strong> <small>[נניח]</small> מה שאמרנו <strong>נתנו במתנה</strong> — <strong>מה שעשה עשוי</strong> הכוונה היא <strong>לרדיא</strong> <small>[לחרישה],</small> שמקבל המתנה יכול לחרוש בו, <strong>אלא שחטו —</strong> מדוע הפסיד הניזק? <strong>ליתי ולשתלם מבשריה</strong> <small>[שיבוא ויקבל את התשלום מבשרו]</small> של השור השחוט,
 <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר "ומכרו את השור החי" (שמות כא, לה) <strong>"חי", אין לי אלא חי, שחטו מנין</strong> שגם כן כך הוא הדין? <strong>תלמוד לומר: "ומכרו את השור" —</strong> כוונתו <strong>מכל מקום</strong> ובכל מצב שהוא!
 <strong>אמר רב שיזבי: לא נצרכא</strong> <small>[נצרכה]</small> <strong>אלא לפחת שחיטה,</strong> כלומר, הפחת שפחת ערכו מחמת השחיטה, שאם פחת ערכו ושוב אינו מכסה את דמי הנזק, מכל מקום אין הניזק יכול לגבות יותר מאשר השור כפי שהוא לפניו.
 <strong>אמר רב הונא בריה</strong> <small>[בנו]</small> של <strong>רב יהושע: זאת אומרת,</strong> מכאן יש ללמוד כי <strong>המזיק שעבודו של חבירו,</strong> כלומר, אם אדם מזיק נכס המשועבד לחבירו — הרי זה <strong>פטור</strong> מלפצותו על כך, שהרי לבעל השעבוד יש רק זכות על אותו הנכס, ואולם אינו שלו ממש.
  ושואלים:  <strong>פשיטא</strong> <small>[פשוט,</small> מובן מאליו<small>]</small> הוא, שהרי זהו ששנינו בברייתא! ומשיבים: יש מקום לחלק, <strong>מהו דתימא</strong> <small>[שתאמר]:</small> דווקא <strong>התם</strong> <small>[שם],</small> בשוחט את השור, כך הוא הדין, משום <strong>הוא דאמר ליה</strong> <small>[שאומר לו]</small> המזיק: <strong>לא חסרתיך</strong> <strong>ולא מידי</strong> <small>[דבר],</small> <strong>דאמר ליה</strong> <small>[שאומר לו]</small> : <strong>זיקא בעלמא</strong> <small>[רוח בלבד]</small> <strong>הוא דשקלי מינך</strong> <small>[שלקחתי ממך],</small> שהרי לא לקח דבר מגוף השור, אלא שנטל ממנו את חייו, שהוא כעין "היזק שאינו ניכר" ולכן הוא פטור. <strong>אבל בעלמא</strong> <small>[בכלל],</small> אם מזיק נזק ניכר בשעבוד — <strong>ליחייב</strong> <small>[יהא חייב],</small> על כן <strong>קא משמע לן</strong> <small>[השמיע לנו]</small> רב הונא בריה דרב יהושע שאין הדבר כן, ובכל מקרה המזיק שעבוד חבירו פטור.
 ושואלים: <strong>הא נמי</strong> <small>[זו גם כן]</small> <strong>רבה אמרה</strong> כבר, ש<strong>אמר רבה: השורף שטרותיו של חבירו</strong> שיש בהם התחייבויות של אחרים לחבירו — הריהו <strong>פטור,</strong> אף שעתה חבירו אינו יכול לגבות עוד על ידם נכסים משועבדים!
  ומשיבים: יש בכל זאת חידוש בדברי רב הונא בריה דרב יהושע, שכן  <strong>מהו דתימא</strong> <small>[שתאמר]:</small> דווקא <strong>התם</strong> <small>[שם]</small> <strong>הוא</strong> פטור משום <strong>דאמר ליה</strong> <small>[שאומר לו]</small> המזיק לבעל השטרות: <strong>ניירא בעלמא קלאי מינך</strong> <small>[נייר בלבד שרפתי לך]</small> ואני מוכן לשלם עבור הנייר, <strong>אבל היכא</strong> <small>[במקום]</small> <strong>ש</strong><strong>חפר בה,</strong> בשדה משועבדת, <strong>בורות שיחין</strong> (חפירות) <strong>ומערות,</strong> שהזיק לו באופן ממשי — <strong>ליחייב</strong> <small>[יהא חייב]</small> על כך, וישלם לבעל השעבוד, על כן <strong>קא משמע לן</strong> <small>[השמיע לנו]</small> שאף בזה פטור, <strong>דהא הכא</strong> <small>[שהרי כאן],</small> בשוחט את השור, הריהו <strong>כמאן דחפר</strong> <small>[כמי שחופר]</small> <strong>בה</strong> בקרקע <strong>בורות שיחין ומערות דמי,</strong> שהרי הזיקו נזק ממשי, <strong>וקאמר</strong> <small>[ואומר]</small> על כך התנא: <strong>מה שעשה עשוי.</strong>
 ועוד בפירושה של הברייתא, נאמר שם: <strong>קדמו בעלי חובות והגביהו, בין חב עד שלא הזיק בין הזיק עד שלא חב —</strong> <strong>לא עשה ולא כלום, לפי שאין</strong> התם <strong>משלם אלא מגופו.</strong>
 ומבררים: <strong>בשלמא</strong> <small>[נניח]</small> במקרה ש<strong>הזיק עד שלא חב</strong> מובן הדבר, כי <strong>ה</strong><strong>ניזקין קדמו</strong> ולכן יש להם שעבוד קודם על השור. <strong>אבל</strong> אם היה זה במקרה ש<strong>חב</strong> המזיק <strong>עד שלא הזיק</strong> שורו, הלא <strong>בעל חוב קדים</strong> <small>[מוקדם]</small> לניזקין, ומדוע לא תהיה לו זכות קדימה בשור?
## דף לד.
 <strong>ו</strong>יתר על כך, <strong>אפילו הזיק עד שלא חב,</strong> מכל מקום הלא <strong>בעל חוב קדים</strong> <small>[קדם]</small> ותפס את המגיע לו, האם <strong>שמע מינה</strong> <small>[למד מכאן]</small> כי <strong>בעל חוב מאוחר שקדם וגבה</strong> את חובו — <strong>מה שגבה לא גבה,</strong> ויינתן לבעל החוב הקודם?
  ודוחים:  <strong>לא, לעולם אימא</strong> <small>[אומר]</small> <strong>לך: מה שגבה</strong> בעל החוב המאוחר — <strong>גבה, ושאני התם</strong> <small>[ושונה שם]</small> במקרה שתפס בעל חוב שור תם שהזיק, <strong>דאמר ליה</strong> <small>[שאומר לו]</small> הניזק לבעל החוב שתפס את השור בחובו: <strong>אילו גבך הוה</strong> <small>[אצלך היה]</small> השור, וכי <strong>לא מינך הוה גבי ליה</strong> <small>[ממך הייתי גובה אותו]?</small> <strong>דהאי תורא דאזקן, מיניה משתלמנא</strong> <small>[שה</small>רי <small>אותו שור שהזיקני, ממנו</small> עצמו <small>אני מקבל את התשלום],</small> ולכן אין בעל החוב, ואף אם חובו קדם להיזק, רשאי לקחת את השור, שהרי בין כה וכה גובה הניזק משור זה עצמו.
 <big>א</big> <strong>תנו רבנן</strong> <small>[שנו חכמים]:</small> <strong>שור</strong> תם <strong>שוה מאתים שנגח שור</strong> אחר <strong>שוה מאתים, וחבל בו</strong> בניזק <strong>ב</strong>ערך של <strong>חמשים זוז, ושבח</strong> (והשביח) אחר כך השור הניזק <strong>ועמד על</strong> שווי של <strong>ארבע מאות זוז,</strong> ואף באופן כזה <strong>שאלמלא</strong> (שאם) <strong>(לא)</strong> <strong>הזיקו היה עומד</strong> עכשיו <strong>על שמנה מאות זוז</strong> — מכל מקום <strong>נותן</strong> המזיק עשרים וחמישה זוז שהוא מחצית הנזק <strong>כ</strong>פי שהיה ב<strong>שעת הנזק.</strong>
 אבל אם <strong>כחש</strong> השור הניזק, ומחירו עכשיו פחות מבשעת נגיחה — הרי הנזק מחושב <strong>כ</strong>פי ערכו עכשיו, ב<strong>שעת העמדה בדין,</strong> כמה היה ערכו קודם הנגיחה, וכמה הוא שווה עכשיו.
 ואם <strong>שבח</strong> השור ה<strong>מזיק</strong> שאף בו חולקים בעלי השוורים — <strong>נותן לו</strong> <strong>כ</strong>שוויו ב<strong>שעת הנזק.</strong> אבל אם <strong>כחש</strong> השור המזיק — נותן <strong>כשעת העמדה בדין</strong> ולא כשעת הנזק. ומבררים את הדברים.
 <strong>אמר מר</strong> <small>[החכם]:</small> <strong>שבח</strong> ה<strong>מזיק</strong> — <strong>נותן</strong> לו <strong>כשעת הנזק.</strong> ושואלים: <strong>מני</strong> <small>[</small>כשיטת <small>מי]</small> הלכה זו — כשיטת <strong>ר' ישמעאל היא,</strong> ש<strong>אמר: בעל חוב הוא</strong> הניזק, <strong>וזוזי הוא דמסיק ליה</strong> <small>[וכסף הוא שחייב לו]</small> המזיק, אבל אין לו קנין ושותפות בשור המזיק.
 <strong>אימא סיפא</strong> <small>[אמור</small> את <small>סופה]</small> של הברייתא: אם <strong>כחש</strong> המזיק — נידון <strong>כשעת העמדה בדין,</strong> אם כן <strong>אתאן</strong> <small>[באנו]</small> <strong>ל</strong>שיטת <strong>ר' עקיבא,</strong> ש<strong>אמר: שותפי נינהו</strong> <small>[שותפים הם]</small> הניזק והמזיק, שיש לניזק זכות בגוף השור. ואם כן <strong>רישא</strong> <small>[תחילתה</small> של ברייתא זו<small>]</small> כשיטת <strong>ר' ישמעאל וסיפא</strong> <small>[וסופה]</small> כשיטת <strong>ר' עקיבא?</strong>
 ודוחים: <strong>לא,</strong> כל הברייתא <strong>כולה</strong> כשיטת <strong>ר' עקיבא היא</strong> ששותפים הם הניזק והמזיק, <strong>והכא</strong> <small>[וכאן]</small> במקרה ששבח המזיק, שנותן כשעת הנזק, <strong>במאי עסקינן</strong> <small>[במה אנו עוסקים]</small> — <strong>כ</strong>שהשביח השור משום <strong>שפיטמו</strong> בעליו, ולא שבח מחמת עצמו, ובזה אין חלק לניזק, אף שלענין תשלומי הנזק הוא שותף בו.
  ושואלים:  <strong>אי</strong> <small>[אם]</small> מדובר כאן <strong>כשפיטמו,</strong> <strong>אימא רישא</strong> <small>[אמור</small> את <small>ראשה]</small> של הברייתא בשור הניזק: <strong>שבח ועמד על ארבע מאות זוז</strong> — <strong>נותן לו כשעת הנזק. אי</strong> <small>[אם]</small> מדובר בברייתא <strong>כשפיטמו צריכא למימר</strong> <small>[צריכה לומר]</small> שאין המזיק נפטר מתשלום הנזק?!
 <strong>אמר רב פפא: רישא</strong> <small>[תחילת</small> הברייתא<small>]</small> <strong>משכחת לה</strong> <small>[מוצא אתה</small> אפשרות להסביר <small>אותה]</small> <strong>בין דפטמה פטומי</strong> <small>[שפיטם</small> את השור<small>]</small> <strong>בין דשבחא ממילא</strong> <small>[</small><small>שהשביח מעצמו],</small> <strong>ואצטריך לאשמועינן</strong> <small>[והוצרך להשמיע לנו]</small> <strong>דהיכא דשבחא ממילא</strong> <small>[ש</small>אפילו <small>במקום שהשביח</small> השור הניזק <small>מעצמו]</small> מכל מקום <strong>נותן לו כשעת הנזק</strong> ולא כשעת העמדה בדין. ואילו <strong>סיפא</strong> <small>[סופה</small> של הברייתא<small>]</small> בשור המזיק <strong>לא משכחת לה</strong> <small>[אין אתה מוצא</small> אפשרות להסביר <small>אותה]</small> <strong>אלא כשפטמו</strong> בעליו.
 שנינו בראש הברייתא: <strong>כחש</strong> השור הניזק — נדון <strong>כשעת העמדה בדין.</strong> ושואלים: <strong>כחש מחמת מאי</strong> <small>[מה]?</small> <strong>אילימא דכחשא</strong> <small>[אם תאמר שכחש]</small> השור <strong>מחמת מלאכה</strong> שעשו בו, <strong>לימא ליה</strong> <small>[שיאמר לו</small> המזיק<small>]:</small> <strong>את מכחשת ואנא יהיבנא</strong> <small>[אתה מכחיש</small> את שורך <small>ואני אתן]?</small>
 <strong>אמר רב אשי:</strong> ש<strong>כחש מחמת</strong> ה<strong>מכה</strong> שנגחו, <strong>דאמר ליה</strong> <small>[שאומר לו]</small> הניזק: <strong>קרנא דתורך קבירא ביה</strong> <small>[הקרן של שורך קבורה בו],</small> כלומר, מחמת המכה הוא מכחיש והולך.
 <big>ב משנה</big> <strong>שור</strong> תם שהיה <strong>שוה מאתים שנגח שור</strong> אחר <strong>שוה מאתים, ואין הנבילה יפה</strong> (שווה) <strong>כלום, אמר ר' מאיר: על</strong> מקרה <strong>זה נאמר</strong> בתורה: <strong>"ומכרו את השור החי וחצו את כספו"</strong> (שמות כא, לה).
 <strong>אמר לו</strong> <strong>ר' יהודה:</strong> אכן <strong>וכן הלכה,</strong> ואולם לענין פירוש הפסוק <strong>קיימת</strong> (הסברת) מה שנאמר <strong>"ומכרו את השור החי וחצו את כספו", ולא קיימת</strong> את חציו השני <strong>"וגם</strong> את <strong>המת יחצון"</strong> (שמות כא, לה), שהרי אין בשור המת כל שווי. <strong>ואיזה</strong> המקרה שמדובר בו בכתוב — <strong>זה שור שוה מאתים שנגח שור</strong> אחר <strong>שוה מאתים, והנבילה יפה</strong> <strong>חמשים זוז, שזה נוטל חצי</strong> ערכו של <strong>החי</strong> (מאה) <strong>וחצי המת</strong> (עשרים וחמישה), <strong>וזה נוטל חצי החי וחצי המת.</strong>
 <big>ג גמרא</big> ועוד על מחלוקתם של ר' מאיר ור' יהודה בפירוש הכתובים. <strong>תנו רבנן</strong> <small>[שנו חכמים]:</small> <strong>שור שוה מאתים שנגח שור שוה מאתים, והנבילה יפה חמשים זוז</strong> — <strong>זה,</strong> הניזק, <strong>נוטל חצי החי וחצי המת, וזה,</strong> המזיק, <strong>נוטל חצי החי וחצי המת, וזהו</strong> דין ה<strong>שור האמור בתורה,</strong> אלו <strong>דברי ר' יהודה.</strong>
 <strong>ר' מאיר אומר: אין זהו שור האמור בתורה, אלא</strong> מדובר שם ב<strong>שור שוה מאתים שנגח לשור שוה מאתים, ואין הנבילה יפה כלום, על זה נאמר "ומכרו את השור החי וחצו את כספו". אלא מה אני מקיים</strong> (מסביר) את המשך הכתוב <strong>"וגם את המת יחצון"?</strong> כוונתו: <strong>פחת שפחתו מיתה מחצין בחי,</strong> כלומר, את הנזק של המיתה משלמים מתוך מחצית השור החי המזיק, אבל אין לבעל השור המזיק חלק בנבילה של הניזק.
  ושואלים:  <strong>מכדי</strong> <small>[הרי]</small> <strong>בין</strong> לדעת <strong>ר' מאיר בין</strong> לדעת <strong>ר' יהודה,</strong> במקרה שדיבר עליו ר' יהודה, ששווה הנבילה חמישים, <strong>האי</strong> <small>[זה]</small> <strong>מאה ועשרים וחמשה שקיל</strong> <small>[לוקח],</small> <strong>והאי</strong> <small>[וזה]</small> <strong>מאה ועשרים וחמשה שקיל</strong> <small>[לוקח],</small> שהרי לדעת ר' מאיר נוטל הניזק את הנבילה שהיא שווה חמשים זוז, ועוד שבעים וחמישה זוז, שהם מחצית הנזק, מגוף המזיק. ואף המזיק נותר עם מאה עשרים וחמישה זוז מתוך המאתיים שהיה שורו שווה. אם כן <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה, אם אנו אומרים שחוצים את מחירם של שני השוורים המזיק והניזק כדברי ר' יהודה, או אם אנו אומרים שחוצים בגוף המזיק את הפחת שפחת הניזק, כדברי ר' מאיר?
 <strong>אמר רבא:</strong> בענין <strong>פחת</strong> ה<strong>נבילה איכא בינייהו</strong> <small>[יש ביניהם]</small> הבדל למעשה. שאם פחת מחיר הנבילה בינתיים משעת המיתה עד המכירה, ש<strong>ר' מאיר סבר</strong> <small>[סבור]:</small> <strong>פחת נבילה</strong> של <strong>ניזק הוי</strong> <small>[הוא]</small> ומה שפחת המחיר אינו עניינו של המזיק, לפי שהמזיק אין לו אחריות עוד על הנבילה, ולאחר שהעריכו את ההפסד — כל מה שאירע לאחר מכן אינו עניינו. <strong>ור' יהודה סבר</strong> <small>[סבור]:</small> <strong>פחת נבילה</strong> של ה<strong>מזיק הוי פלגא</strong> <small>[הוא למחצה]</small> ולכן אם ירד ערך הנבילה, כיון שהם חולקים גם את המת וגם את החי נמצא שבהפסד זה נושא גם המזיק.
 <strong>אמר ליה</strong> <small>[לו]</small> <strong>אביי</strong> לרבא: <strong>אם כן,</strong> לפי שיטת פירוש זו <strong>מצינו</strong> (מצאנו) ש<strong>ל</strong>דעת <strong>ר' יהודה</strong> 
## דף לד:
 <strong>תם חמור ממועד,</strong> שהרי במועד לדעת הכל הבעלים (של השור הניזק) הם המטפלים בנבילה, ואם פחת ערכה הם מפסידים!
 <strong>וכי תימא</strong> <small>[ואם תאמר]:</small> <strong>הכי נמי</strong> <small>[כך</small> הוא <small>גם כן</small> הדין<small>],</small> שתם חמור, וראיה לדבר <strong>כדתנן</strong> <small>[כפי ששנינו</small> במשנה<small>]</small> בענין אחר, <strong>ר' יהודה אומר:</strong> אם שמר את השור שמירה שאינה מעולה, ויצא והזיק, אם היה זה שור <strong>תם</strong> — <strong>חייב, ו</strong>אם היה זה שור <strong>מועד</strong> — <strong>פטור.</strong> ואולם אין להביא ראיה משם, <strong>אימר דשמעת ליה</strong> <small>[אמור ששמעת אותו]</small> את <strong>ר' יהודה</strong> אומר שתם חמור ממועד — הרי זה דווקא <strong>לענין שמירה,</strong> שחייב לשמור עליו שמירה מעולה יותר, <strong>דכתיבי קראי</strong> <small>[שנאמרו כתובים]</small> מיוחדים לענין זה, ואולם <strong>לענין תשלומין מי שמעת ליה</strong> <small>[האם שמעת אותו]</small> אומר שתם חמור ממועד?
 <strong>והתניא</strong> <small>[והרי שנינו</small> בברייתא<small>]</small> ש<strong>ר' יהודה אומר: יכול</strong> אפשר שיהא הדין כך שאם <strong>שור שוה מנה</strong> (מאה דינרים) <strong>שנגח שור שוה חמש סלעים</strong> (שהם עשרים דינרים) <strong>והנבילה יפה</strong> (שווה) <strong>סלע</strong> אחד (ארבעה דינרים), ש<strong>זה נוטל חצי החי וחצי המת, וזה נוטל חצי החי וחצי המת,</strong> ונמצא שהניזק מקבל חמישים ושנים דינרים, שהם הרבה יותר ממה שהיה שווה שורו בחיים?
 <strong>אמרת</strong> (אומר אתה): <strong>וכי מועד למה,</strong> לאיזה ענין, <strong>יוצא,</strong> נקבע לו דין מיוחד כמועד, האם <strong>להחמיר עליו</strong> מדינו של תם <strong>או להקל עליו? הוי אומר</strong> שבוודאי בא <strong>להחמיר עליו.</strong> ומעתה נאמר: <strong>ומה מועד אינו משלם אלא מה שהזיק</strong> ולא יותר, <strong>תם הקל לא כל שכן?</strong> עד כאן דברי ר' יהודה. ואם כן ברור מדבריו שאין להחמיר לענין תשלומים בתם יותר מבמועד.
 <strong>אלא</strong> יש לדחות הסבר זה של רבא, שבפחת נבילה נחלקו ר' מאיר ור' יהודה, ויש לפרש את מחלוקתם כפי ש<strong>אמר ר' יוחנן:</strong> בענין <strong>שבח נבילה,</strong> אם עלה מחירה לאחר מיתה, <strong>איכא בינייהו</strong> <small>[יש ביניהם]</small> הבדל, <strong>דמר סבר</strong> <small>[שחכם זה</small> ר' מאיר <small>סבור]:</small> שבח הנבילה כולו של <strong>ניזק הוי</strong> <small>[הוא],</small> שהרי אין למזיק שותפות בנבילה, <strong>ומר סבר</strong> <small>[וחכם זה</small> ר' יהודה <small>סבור]:</small> <strong>פלגא</strong> <small>[חצי]</small> מן השבח לניזק וחציו השני למזיק.
 <strong>והיינו דקא קשיא ליה</strong> <small>[וזהו ש</small>היה <small>קשה לו]</small> <strong>לר' יהודה</strong> בברייתא אחרת, לשיטתו: <strong>השתא דאמרת חס רחמנא עילויה</strong> <small>[עכשיו שאתה אומר</small> ש<small>חסה התורה עליו]</small> על ה<strong>מזיק דשקיל בשבחא</strong> <small>[ש</small>הוא <small>לוקח בשבח</small> הנבילה<small>],</small> אם כן <strong>יכול</strong> אפשר שנאמר כי <strong>שור שוה חמש סלעים</strong> (עשרים דינרים) <strong>שנגח שור שוה מנה</strong> (מאה דינרים) <strong>והנבילה יפה</strong> (שווה) <strong>חמשים זוז</strong> (דינר), שיהא <strong>זה נוטל חצי החי וחצי המת, וזה נוטל חצי החי וחצי המת,</strong> ונמצא שהמזיק נוטל לבסוף שלושים וחמישה זוז, יותר ממה שהיה שורו שווה (רק עשרים זוז)?
 <strong>אמרת</strong> (אומר אתה): <strong>היכן מצינו מזיק נשכר, שזה</strong> המזיק יוצא <strong>נשכר</strong> שנוטל יותר ממה שהיה שורו שווה? <strong>ואומר</strong> הכתוב <strong>"שלם ישלם"</strong> (שמות כא, לו) לומר: <strong>בעלים</strong> של השור המזיק <strong>משלמין, ואין בעלים נוטלין.</strong>
 ושואלים: <strong>מאי</strong> <small>[מה</small> פירוש<small>]</small> מה טעם הוצרך להוסיף <strong>"ואומר"?</strong> ומסבירים: <strong>וכי תימא</strong> <small>[ואם תאמר]</small> <strong>הני מילי</strong> <small>[דברים אלה</small> אמורים<small>]</small> שאין המזיק נשכר <strong>היכא דאיכא פסידא</strong> <small>[במקום שיש הפסד]</small> <strong>לניזק,</strong> שהרי במקרה זה היה הפחת שמחמת מיתה חמישים זוז, והניזק מפסיד, שהרי הוא מקבל רק שלושים וחמישה זוז, ודווקא במקרה זה לא יהא המזיק נשכר משבח הנבילה, <strong>אבל היכא דליכא פסידא</strong> <small>[במקום שאין הפסד]</small> <strong>לניזק, כגון שור שוה חמש סלעים</strong> (עשרים דינר) <strong>שנגח שור שוה חמש סלעים, והנבילה יפה שלשים זוז,</strong> שהתייקר בשר הנבילה עד שהיא שווה יותר מן השור כשהיה חי, במקרה זה נאמר כי <strong>שקיל נמי</strong> <small>[מקבל גם כן]</small> ה<strong>מזיק בשבחא</strong> <small>[בשבח</small> הנבילה<small>],</small> שהרי הניזק אינו מפסיד כאן, שהרי הוא מקבל עשרה דינרים מן השור המזיק וחמישה עשר מן הנבילה, ונמצא מרוויח חמישה זוזים.
  על כן מוסיף הוא: <strong>ואומר "שלם ישלם"</strong> לומר: <strong>בעלים</strong> של השור המזיק <strong>משלמין, ואין בעלים נוטלין.</strong>
 ולעצם שיטתו של ר' יהודה, שהבעלים מחלקים ביניהם את השור המזיק ואת השור הניזק, <strong>אמר ליה</strong> <small>[לו]</small> <strong>רב אחא בר תחליפא לרבא: אם כן מצינו</strong> (מצאנו) ש<strong>ל</strong>דעת <strong>ר' יהודה</strong> לפעמים <strong>תם משלם יותר מחצי נזק,</strong> כאשר ערך השור המזיק גדול בהרבה מערך הנזק, <strong>ו</strong>הרי <strong>התורה אמרה "ומכרו את השור החי וחצו את כספו"</strong> (שמות כא, לה)!
  השיב לו רבא: <strong>אית ליה</strong> <small>[יש לו]</small> <strong>לר' יהודה,</strong> גם הוא מסכים להלכה, כי רק <strong>פחת שפחתה מיתה</strong> אותו <strong>מחצין בחי,</strong> ולכן אין המזיק משלם יותר ממחצית הנזק.
        ושואלים: <strong>מנא ליה</strong> <small>[מניין לו</small> לר' יהודה<small>]</small> הלכה זו? — <strong>מ"וגם את המת יחצון"</strong> (שמות לה), כפי שלמד ר' מאיר? <strong>והא אפקיה</strong> <small>[והרי הוציא אותו,</small> השתמש בו כבר<small>]</small> <strong>ר' יהודה</strong> בפסוק זה <strong>ל</strong>למוד ש<strong>זה נוטל חצי החי וחצי המת וזה נוטל חצי החי וחצי המת!</strong>
 ומשיבים: <strong>אם כן, נכתוב קרא</strong> <small>[שיאמר הכתוב]</small> <strong>"ואת המת</strong> יחצון <strong>",</strong> <strong>מאי</strong> <small>[מה]</small> טעם התוספת <strong>"וגם</strong> את המת <strong>"</strong>— <strong>שמע מינה תרתי</strong> <small>[למד מכאן שני</small> דברים<small>],</small> הן לענין דרך החלוקה, והן לענין זה שלעולם אין המזיק משלם יותר מחצי הנזק.
 <big>א משנה</big> <strong>יש חייב על מעשה</strong> נזק שעשה <strong>שורו ופטור על</strong> אותו <strong>מעשה</strong> אם עשה אותו הוא <strong>עצמו.</strong> ולהיפך, יש <strong>פטור על מעשה שורו וחייב על מעשה עצמו.</strong>
 <strong>כיצד? שורו שבייש</strong> אדם — <strong>פטור</strong> מלשלם על מה שבייש, <strong>ו</strong>אילו <strong>הוא</strong> עצמו <strong>שבייש</strong> — <strong>חייב.</strong> וכן <strong>שורו שסימא את עין עבדו</strong> של בעליו, <strong>ו</strong>כן אם <strong>הפיל את שינו</strong> של העבד — <strong>פטור</strong> האדון מלשחרר בשל כך את עבדו, <strong>ו</strong>אילו <strong>הוא</strong> עצמו <strong>שסימא את עין עבדו ו</strong>כן אם <strong>הפיל את שינו</strong> — <strong>חייב</strong> לשחררו, כאמור בתורה (שמות כא, כו–כז) שהאדון העושה זאת לעבדו חייב לשחררו.
  לעומת זאת, <strong>שורו שחבל באביו ובאמו</strong> של בעליו — <strong>חייב</strong> הבן לשלם את הנזק שהזיק להם, <strong>ו</strong>אילו <strong>הוא</strong> עצמו <strong>שחבל באביו ובאמו</strong> — <strong>פטור</strong> מלשלם להם. וכן <strong>שורו שהדליק את הגדיש בשבת,</strong> הרי בעליו <strong>חייב</strong> לשלם את הנזקים, <strong>ו</strong>אילו <strong>הוא</strong> עצמו <strong>שהדליק את הגדיש בשבת</strong> — <strong>פטור</strong> מתשלומים <strong>מפני שהוא מתחייב בנפשו</strong> מיתה על שחבל באביו ואמו, וכן על שחילל את השבת, וחייבי מיתה פטורים מתשלומים.
 <big>ב גמרא</big> <strong>תני</strong> <small>[שנה]</small> <strong>ר' אבהו קמיה</strong> <small>[לפני]</small> <strong>ר' יוחנן</strong> ברייתא זו: <strong>כל המקלקלין</strong> בשבת <strong>פטורין</strong> בדיני שבת, <strong>חוץ מחובל ומבעיר</strong> אש, שאף שהם מקלקלים — מכל מקום נחשבים הם כעושים מלאכה. <strong>אמר ליה</strong> <small>[לו]:</small> <strong>פוק תני לברא</strong> <small>[צא</small> ו<small>שנה</small> את הדבר הזה <small>בחוץ],</small> כלומר, ברייתא זו אינה מוסמכת ואין מכניסים אותה לבית המדרש, כי הלכה זו ב<strong>חובל ומבעיר אינה משנה,</strong> שאין פוסקים כן להלכה. <strong>ואם תימצי</strong> <small>[תרצה]</small> בכל זאת <strong>לומר</strong> ש<strong>משנה</strong> היא ויש לה מקום, צריך אתה לפרש כך: <strong>חובל</strong> שיתחייב כעושה מלאכה בשבת הריהו <strong>בצריך</strong> דם <strong>ל</strong><strong>כלבו</strong> וחבל בבהמה להוציא ממנה דם. <strong>מבעיר</strong> יהיה חייב הריהו <strong>בצריך לאפרו,</strong> שבמקרים אלה נמצא שאינו רק מקלקל אלא עושה מלאכה שיש בה תיקון.
  ומנסים לברר את הענין מתוך משנתנו, <strong>תנן</strong> <small>[שנינו</small> במשנה<small>]:</small> <strong>שורו שהדליק את הגדיש בשבת</strong> — <strong>חייב, ו</strong>אילו <strong>הוא</strong> עצמו <strong>שהדליק את הגדיש בשבת</strong> — <strong>פטור. וקתני</strong> <small>[ושנה]</small> <strong>הוא דומיא</strong> <small>[בדומה]</small> ל<strong>שורו,</strong> כלומר, מן הסתם מדובר כאן באותו אופן עצמו. ומעתה נאמר: <strong>מה שורו</strong> שהדליק את הגדיש ודאי מדובר ש<strong>לא קבעי ליה</strong> <small>[צריך לו</small> לאפרו<small>]</small> שהרי אין השור חושב על כך,
## דף לה.
 <strong>אף הוא,</strong> האיש שהדליק, <strong>נמי</strong> <small>[גם כן]</small> מדובר כאן ש<strong>לא קבעי ליה</strong> <small>[צריך אותו]</small> את האפר, <strong>וקתני</strong> <small>[ושנה]:</small> <strong>פטור, מפני שהוא נדון בנפשו.</strong> ומכאן מוכח שהמבעיר בשבת חייב אף שאינו צריך לאפרו, ושלא כדברי ר' יוחנן!
  ודוחים:  <strong>לא,</strong> אין להשוות בין שור לאיש בדרך זו, אלא להיפך: <strong>שורו דומיא דידיה</strong> <small>[בדומה לו</small> עצמו<small>];</small> <strong>מה הוא</strong> עצמו שהבעיר בשבת מדובר במקרה <strong>דקבעי ליה</strong> <small>[שהוא צריך</small> את האפר<small>]</small> <strong>אף שורו</strong> שהבעיר גדיש בשבת מדובר במקרה <strong>דקבעי ליה</strong> <small>[שהוא צריך</small> את האפר<small>].</small>
 ושואלים: <strong>שורו היכי משכחת ליה</strong> <small>[איך</small> באיזה אופן <small>מוצא אתה אותו]</small> שזקוק הוא לאפר, והדליק לשם האפר? <strong>אמר ליה</strong> <small>[לו]</small> <strong>רב אויא: הכא במאי עסקינן</strong> <small>[כאן במה אנו עוסקים]</small> <strong>בשור פקח שעלתה לו נשיכה בגבו, וקא בעי למקלייה</strong> <small>[והוא רוצה לשרוף אותו</small> את הגדיש<small>]</small> <strong>ואיגנדר בקוטמא</strong> <small>[ולהתגלגל ב</small>תוך <small>האפר],</small> על מנת לרפא את הנשיכה.
  ושואלים:  <strong>ומנא ידעינן</strong> <small>[ומנין יודעים אנו]</small> שלשם כך הדליק? ומשיבים: <strong>דלבתר דקלייה קמגנדר בקוטמא</strong> <small>[שלאחר ששרף אותו,</small> את הגדיש, הוא אכן <small>מתגלגל ב</small>תוך <small>האפר]</small> שנוצר שם.
  ושואלים:  <strong>ומי איכא כי האי גוונא</strong> <small>[והאם יש</small> שור פיקח <small>כעין זה]?</small> ומשיבים: <strong>אין</strong> <small>[כן],</small> ומביאים דוגמא לדבר: <strong>דההוא תורא דהוה בי</strong> <small>[שור אחד שהיה בבית]</small> של <strong>רב פפא</strong> <strong>דהוה כיבין ליה חינכיה</strong> <small>[שכאבו לו שיניו],</small> <strong>עייל ופתקיה לנזייתא ושתי שיכרא ואיתסי</strong> <small>[נכנס ושבר את המכסה</small> שבפי הכלי <small>ושתה</small> ממנו <small>שיכר והתרפא]</small> ונמצא שיש שור פיקח עד כדי כך.
  ובענין זה מביאים, <strong>אמרו רבנן</strong> <small>[חכמים]</small> <strong>קמיה</strong> <small>[לפני]</small> <strong>רב פפא: מי מצית אמרת</strong> <small>[האם יכול אתה לומר]</small> במשנתנו <strong>שורו דומיא דידיה</strong> <small>[</small>ב<small>דומה לו]?</small> <strong>והא קתני</strong> <small>[והרי שנינו]:</small> <strong>שורו שבייש</strong> — <strong>פטור, והוא שבייש</strong> — <strong>חייב.</strong> ואם נפרש <strong>שורו דומיא דידיה</strong> <small>[</small>ב<small>דומה לו]</small> <strong>נתכוון לבייש היכי משכחת לה</strong> <small>[איך מוצא אתה אותה</small> אפשרות<small>]</small> שהשור יתכוון לבייש אדם? שהרי אף אדם אינו מתחייב על הבושת עד שיתכוון!
  ומשיבים: כאן מדובר  <strong>כגון שנתכוון</strong> השור <strong>להזיק,</strong> ובמקרה כזה אדם חייב על הבושת, ש<strong>אמר מר</strong> <small>[החכם]:</small> בכל מקרה ש<strong>נתכוון</strong> אדם <strong>להזיק, אף על פי שלא נתכוון לבייש</strong> —
 חייב על הבושת. <strong>רבא אמר:</strong> כדי ליישב את שיטת ר' יוחנן אין צורך להגיע לדוחק זה, אלא <strong>מתניתין</strong> <small>[משנתנו]</small> מדברת באדם שהדליק בשבת או שחבל באביו <strong>בשוגג,</strong> שאף שעל מעשה זה אינו חייב מיתה, מכל מקום, כיון שיש בעבירה זו עונש מיתה אם עשאה במזיד — הוא פטור מתשלומים.
 <strong>וכ</strong>שיטת <strong>תנא דבי</strong> <small>[החכם של בית</small> מדרשו<small>]</small> של <strong>חזקיה</strong> היא, <strong>דתנא דבי</strong> <small>[ששנה</small> החכם <small>של בית</small> מדרשו<small>]</small> של <strong>חזקיה:</strong> נאמר "ומכה בהמה ישלמנה ומכה אדם יומת" (ויקרא כד, כא), ומן ההיקש בכתוב של <strong>מכה אדם ומכה בהמה</strong> נלמד להשוות דינם:
 <strong>מה מכה בהמה</strong> — <strong>לא חלקת בה</strong> בהכאה זו <strong>בין</strong> היה זה ב<strong>שוגג בין</strong> היה זה ב<strong>מזיד, בין</strong> היה זה בדרך <strong>מתכוון לשאין מתכוון, בין</strong> היה זה <strong>דרך ירידה לדרך עלייה,</strong> והשוואה זו לא באה <strong>לפוטרו ממון</strong> בכל אלה <strong>אלא לחייבו ממון,</strong> שההורג בהמה חייב בכל מקרה. <strong>אף מכה אדם</strong> — <strong>לא תחלוק בו</strong> בדינו, <strong>בין</strong> <strong>שוגג למזיד, בין מתכוון לשאין מתכוון, בין דרך ירידה לדרך עלייה, לחייבו ממון</strong> על נזקים שגרם לו בשעה שגרם לו מיתה <strong>אלא לפוטרו ממון.</strong> שכל אדם שעשה מעשה שיש בו עונש מוות, אף שבפועל, כיון שהיה שוגג, הוא פטור מעונש זה, מכל מקום נפטר מכל תשלומי נזקים.
 <strong>אמרו ליה רבנן</strong> <small>[לו חכמים]</small> <strong>לרבא: מי מצית מוקמת לה</strong> <small>[האם יכול אתה להעמיד אותה</small> את משנתנו<small>]</small> <strong>בשוגג?</strong> <strong>והא</strong> <small>[והרי]</small> <strong>"מפני שנדון בנפשו" קתני</strong> <small>[שנה],</small> משמע שמדובר במזיד, שהוא זה שנידון בנפשו!
  והשיב להם: <strong>הכי קאמר</strong> <small>[כך הוא אומר,</small> כך יש להבין<small>]:</small> הרי הוא פטור <strong>כיון</strong> שעל מעשה שכזה שהיה נעשה <strong>במזיד</strong> — <strong>נדון בנפשו, והיכי דמי</strong> <small>[וכיצד היה מקרה כזה]</small> שנידון למיתה בהבערה במזיד — <strong>דקא בעי</strong> <small>[</small>כ<small>שהוא צריך]</small> <strong>לאפרו</strong> של הגדיש, <strong>השתא</strong> <small>[עכשיו]</small> גם אם עשה זאת <strong>בשוגג</strong> — בכל אופן <strong>פטור,</strong> לפי השיטה שהעושה דבר שיש בו עונש מוות אף שבפועל אינו נענש בכך — אינו חייב בתשלומים כלל.
 <big>א משנה</big> <strong>שור שהיה רודף אחר שור אחר, והוזק</strong> השור הנרדף, ולא ראו כיצד הוזק, <strong>זה,</strong> בעל השור הניזק, <strong>אומר: שורך הזיק</strong> את שורי, וחייב אתה בתשלומי נזקי, <strong>וזה אומר: לא כי, אלא בסלע לקה</strong> (קיבל מכה) ולא מחמת נגיחת שורי, ופטור אני מכל תשלום. במקרה כזה — <strong>המוציא מחבירו עליו הראיה,</strong> שכל עוד לא הוכיח הניזק שהשור הרודף עשה זאת — אין בעל השור הרודף משלם על הנזק.
 <strong>היו שנים</strong> (שני שוורים של שני בעלים) <strong>רודפים אחר</strong> שור <strong>אחד</strong> של אדם שלישי, והוזק השור על ידי אחד מן השוורים הרודפים, אלא ש<strong>זה</strong> (בעל שור אחד) <strong>אומר</strong> לחבירו: <strong>שורך הזיק, וזה אומר: שורך הזיק</strong> —
## דף לה:
 <strong>שניהם פטורים,</strong> שכל אחד מהם דוחהו ואומר ששורו של השני הזיק. <strong>אם היו שניהם של איש אחד</strong> — <strong>שניהם חייבים</strong> כאשר יבואר הלאה בגמרא.
  היו השוורים המזיקים שייכים לאדם אחד ו<strong>היה אחד</strong> מהם <strong>גדול ואחד קטן,</strong> ושניהם תמים, שגובים מגוף השור בלבד, <strong>הניזק אומר:</strong> השור ה<strong>גדול</strong> הוא ש<strong>הזיק,</strong> שעל ידי כך יקבל מגופו של שור זה תשלום חצי נזק, <strong>והמזיק אומר: לא כי, אלא קטן הזיק</strong> ואין במחצית דמי הקטן כדי לשלם הנזק. וכן אם היו אותם שני שוורים של אדם אחד, <strong>אחד תם ואחד מועד, הניזק אומר: מועד הזיק</strong> ומגיע לו תשלום מלא, <strong>והמזיק אומר: לא כי, אלא תם הזיק</strong> ואינו משלם אלא חצי נזק, בשני מקרים אלה הכלל הוא — <strong>המוציא מחבירו עליו הראיה.</strong>
 <strong>היו</strong> השוורים <strong>הניזקין שנים, אחד גדול ואחד קטן, ו</strong>השוורים <strong>המזיקין שנים,</strong> <strong>אחד גדול ואחד קטן, הניזק אומר: גדול הזיק את הגדול וקטן את הקטן, והמזיק אומר: לא כי, אלא קטן את הגדול,</strong> שאם אין בגופו כדי לשלם מחצית הנזק, אינו משלם יותר, <strong>וגדול את הקטן;</strong> וכן אם היה <strong>אחד תם ואחד מועד, הניזק אומר: מועד הזיק את הגדול ותם את הקטן, והמזיק אומר: לא כי, אלא תם את הגדול ומועד את הקטן</strong> — <strong>המוציא מחבירו עליו הראיה.</strong>
 <big>א גמרא</big> <strong>אמר ר' חייא בר אבא:</strong> משנתנו הקובעת במקרה של ספק אם שור הזיק שור את הכלל שהמוציא מחבירו עליו הראיה <strong>[זאת אומרת]</strong> כי <strong>חלוקים עליו חביריו על סומכוס,</strong> ש<strong>אמר: ממון המוטל בספק</strong> — <strong>חולקין.</strong>
 <strong>אמר ליה</strong> <small>[לו]</small> <strong>ר' אבא בר ממל לר' חייא בר אבא:</strong> וכי <strong>אמר סומכוס</strong> את הכלל הזה <strong>אפילו</strong> במצב של <strong>ברי</strong> (וודאי) <strong>וברי,</strong> ששני הצדדים טוענים כל חד בוודאות שהדבר הוא כדבריהם, כפי שהוא במשנתנו? <strong>אמר ליה</strong> <small>[לו]:</small> <strong>אין</strong> <small>[כן],</small> <strong>אמר סומכוס אפילו</strong> ב<strong>ברי וברי.</strong>
 ושואלים: <strong>וממאי</strong> <small>[וממה]</small> אפשר להוכיח <strong>דמתניתין</strong> <small>[שמשנתנו]</small> <strong>בברי וברי הוא? דקתני</strong> <small>[ששנה</small> בה<small>]:</small> <strong>זה אומר: שורך הזיק, וזה אומר: לא כי,</strong> ומשמע ששניהם טוענים בוודאות.
  על העמדה זו של דין המשנה בברי וברי <strong>מתקיף לה</strong> <small>[מקשה על כך]</small> <strong>רב פפא: מדרישא</strong> <small>[מכיון ש</small>ב<small>ראש</small> המשנה<small>]</small> מדובר בטענת <strong>ברי וברי, סיפא נמי</strong> <small>[</small>ב<small>סופה גם כן]</small> מדובר בטענת <strong>ברי וברי,</strong> אבל
 <strong>אימא סיפא</strong> <small>[אמור</small> את <small>סופה]</small> את המקרה שאחר כך: <strong>היה אחד גדול ואחד קטן, ניזק אומר: גדול הזיק, ומזיק אומר: לא כי, אלא קטן הזיק;</strong> וכן במקרה הנוסף, <strong>אחד תם ואחד מועד, ניזק אומר: מועד הזיק, והמזיק אומר: לא כי, אלא תם הזיק</strong> — <strong>המוציא מחבירו עליו הראיה;</strong> ומכאן נסיק:
 <strong>הא</strong> <small>[הרי]</small> אם <strong>לא מייתי</strong> <small>[מביא]</small> <strong>ראיה</strong> — הריהו <strong>שקיל כדאמר</strong> <small>[מקבל כמו שאומר]</small> <strong>מזיק,</strong> ואם כן <strong>נימא תהוי תיובתא</strong> <small>[נאמר</small> ש<small>תהא</small> זו <small>קושיה</small> <small>חמורה]</small> על דעת <strong>רבה בר נתן,</strong> ש<strong>אמר:</strong> <strong>טענו</strong> אדם את חבירו שהלה הפקיד אצלו <strong>חטים והודה לו בשעורים</strong> אך לא בחטים — <strong>פטור</strong> מכל תשלום, שהרי מה שטענו — לא הודה לו, ומה שהודה לו — לא טענו. ואף כאן הניזק שהוא התובע טוען שהשור הגדול הזיק, והמזיק שהוא הנתבע מודה ששור קטן הזיק, ונמצא שמודה לו שלא ממין הטענה שטענו!
 <strong>אלא</strong> יש לפרש כי בסוף המשנה מדובר <strong>בברי ושמא,</strong> שאחד מהם טוען שבוודאי כך היה, והשני טוען כנגדו: אין בידך הוכחה, ושמא לא היה כדבריך.
  ויש לברר: זה <strong>דקאמר</strong> <small>[שאומר]</small> <strong>ברי מאן</strong> <small>[מיהו],</small> וזה <strong>דקאמר</strong> <small>[שאומר]</small> <strong>שמא מאן</strong> <small>[מיהו]?</small> <strong>אי נימא דקאמר</strong> <small>[אם נאמר שאומר]</small> <strong>ניזק</strong> שהוא התובע: <strong>ברי</strong> שהגדול הזיק, <strong>וקאמר</strong> <small>[ואומר]</small> <strong>מזיק</strong> שהוא הנתבע: <strong>שמא</strong> הקטן הזיק, <strong>אכתי לימא תהוי תיובתא</strong> <small>[עדיין נאמר</small> ש<small>תהא</small> זו <small>קושיה</small> <small>חמורה]</small> לדברי <strong>רבה בר נתן,</strong> שהרי המזיק שהוא הנתבע לא הודה כאן בטענת התובע כלל, ומכל מקום גובה הניזק מן הקטן!
 <strong>אלא</strong> יש לפרש שמדובר <strong>דקאמר</strong> <small>[שאומר]</small> ה<strong>ניזק: שמא</strong> גדול הזיק, <strong>וקאמר</strong> <small>[ואומר]</small> ה<strong>מזיק: ברי</strong> שקטן הזיק.
 <strong>ומדסיפא</strong> <small>[ומכיון ש</small>ב<small>סוף]</small> המשנה מדובר בטענת <strong>ניזק שמא ו</strong>טענת <strong>מזיק ברי, רישא נמי</strong> <small>[</small>ב<small>ראש</small> המשנה <small>גם כן]</small> יש לפרש שטוען ה<strong>ניזק: שמא</strong> שורך הזיק, <strong>ומזיק</strong> טוען: <strong>ברי</strong> שבסלע לקה, ולא כפי שדובר קודם — בברי וברי.
  ועל כך תוהים: <strong>ו</strong>האם <strong>אמר סומכוס אפילו בהא</strong> <small>[בזו]</small> שחולקים ביניהם התובע והנתבע, <strong>דאיצטריך לאשמועינן</strong> <small>[שהוצרכה</small> משנתנו <small>להשמיענו]</small> ש<strong>לא</strong> כדבריו, אלא כדברי חכמים? הרי במקרה שהתובע טוען שמא, בוודאי לא יאמר סומכוס שיחלקו!
  ודוחים:  <strong>לא,</strong> אף שב<strong>סיפא</strong> <small>[</small>ב<small>סוף]</small> מדובר שטען <strong>ניזק שמא ומזיק</strong> טוען <strong>ברי, רישא</strong> <small>[</small>ב<small>ראש]</small> מדובר ש<strong>ניזק</strong> טוען <strong>ברי ומזיק</strong> טוען <strong>שמא,</strong> ובענין זה חלוקים חכמים על סומכוס הסבור שחולקים.
  ושואלים: אם כן אף לשיטת רב פפא,  <strong>והא לא דמיא רישא לסיפא</strong> <small>[והרי אינה דומה תחילת</small> המשנה <small>לסופה]!</small> ומדוע לא נעמיד את תחילתה בברי וברי?
 <strong>אמרי</strong> <small>[אומרים]</small> על כך כתירוץ: <strong>ברי ושמא, שמא וברי</strong> — <strong>חד מילתא היא</strong> <small>[דבר אחד הוא],</small> שבעיקר יש בשני חלקיה של המשנה טענת ספק של אחד וטענה וודאית של האחר, אף כי המשנה מחליפה את הצדדים. ואולם שני מצבים שהאחד מהם הוא <strong>ברי וברי,</strong> והשני הוא <strong>שמא וברי</strong> — <strong>תרי מילי נינהו</strong> <small>[שני דברים הם]</small> ולפיכך לא ניתן להעמיד את תחילת המשנה בברי וברי.
 <big>ב</big> ומעתה דנים בענין שהזכרנו <strong>גופא</strong> <small>[לגופו],</small> <strong>אמר רבה בר נתן: טענו חטין והודה לו בשעורין</strong> — <strong>פטור.</strong> ושואלים: <strong>מאי קא משמע לן</strong> <small>[השמיע לנו]</small> בדבר זה? הלא כבר <strong>תנינא</strong> <small>[שנינו</small> במשנה כן<small>]:</small> <strong>טענו חטין והודה לו בשעורין</strong> — <strong>פטור!</strong>
 ומשיבים: <strong>אי מהתם</strong> <small>[אם משם]</small> <strong>הוה אמינא</strong> <small>[הייתי אומר]</small> שהמשנה כך אומרת: <strong>פטור מדמי חטין וחייב בדמי שעורין</strong> שהרי הודה לו עליהם, ועל כן <strong>קא משמע לן</strong> <small>[השמיע לנו]</small> רבה בר נתן כי הכוונה היא ש<strong>פטור לגמרי</strong> אף משעורים.
  ומקשים על כך: <strong>תנן</strong> <small>[שנינו</small> במשנתנו<small>]:</small> <strong>היו הניזקין שנים, אחד גדול ואחד קטן</strong> והמזיקים שנים אחד גדול ואחד קטן, הניזק אומר גדול הזיק את הגדול וכו' והמזיק אומר לא כי אלא קטן את הגדול <strong>וכו'</strong> — והלכה היא: המוציא מחבירו עליו הראיה. ונדייק מכאן: <strong>הא לא מייתי</strong> <small>[הרי</small> אם <small>אינו מביא]</small> הניזק <strong>ראיה</strong> — <strong>שקיל</strong> <small>[מקבל]</small> הניזק <strong>כדקאמר</strong> <small>[כפי שאומר]</small> ה<strong>מזיק,</strong> ולפי הסבר זה שאמרנו <strong>אמאי</strong> <small>[מדוע]</small> יהא כן הדין, הלא <strong>חטים ושעורים נינהו</strong> <small>[הם]</small> וצריך המזיק להיפטר לגמרי לדעת רבה בר נתן!
  ומשיבים: אין צריך לדייק שנוטל ממש, אלא הכוונה היא:  <strong>ראוי ליטול ו</strong>בפועל <strong>אין לו</strong> דבר.
  ומקשים:  <strong>והתניא</strong> <small>[והרי שנינו</small> ברייתא<small>]</small> האומרת כי <strong>הרי זה משתלם על הקטן מן הגדול, ולגדול מן הקטן,</strong> משמע שנוטל ממש!
  ומשיבים: מדובר כאן  ש<strong>תפס</strong> הניזק מדעת עצמו מרכוש המזיק ומניחים בית דין בידו מה שראוי ליטול, אף שלכתחילה אינו יכול להוציא מידי המזיק אף תשלום זה.
  ומקשים עוד: <strong>תנן</strong> <small>[שנינו</small> במשנה<small>]:</small> <strong>היה אחד תם ואחד מועד, הניזק אומר: מועד הזיק את הגדול ותם את הקטן, והמזיק אומר: לא כי, אלא תם את הגדול ומועד את הקטן</strong> — <strong>המוציא מחבירו עליו הראיה; הא לא מייתי</strong> <small>[הרי</small> אם <small>אינו מביא]</small> <strong>ראיה</strong> — <strong>שקיל כדקאמר</strong> <small>[מקבל כמו שאומר]</small> <strong>מזיק, ואמאי</strong> <small>[ומדוע]</small> יקבל כלל? הלא כמו <strong>חטין ושעורין נינהו</strong> <small>[הם]!</small>
## דף לו.
 ומשיבים: אין הכוונה שנוטל ממש, אלא ש<strong>ראוי ליטול, ואין לו.</strong> ומקשים: <strong>והתניא</strong> <small>[והרי שנינו</small> בברייתא<small>]</small> על מקרה זה: <strong>הרי זה משתלם לקטן מן המועד, ולגדול מן התם,</strong> משמע שמקבל תשלום ממש! ומשיבים: אף כאן מדובר לאחר שכבר <strong>תפס,</strong> שאין מוציאים מידו מה שתפס, אבל אם לא תפס — אינו יכול ליטול.
 <big>א</big> נאמר במשנה: שני שוורים שרדפו אחרי שור, והוזק, <strong>היו שניהם של איש אחד</strong> — <strong>שניהם חייבים. אמר ליה</strong> <small>[לו]</small> <strong>רבא מפרזיקא לרב אשי: שמע מינה</strong> <small>[למד מכאן]</small> ממה ששנינו ששניהם חייבים כי <strong>שוורים תמים שהזיקו, רצה</strong> הניזק לגבות חובו <strong>מ</strong>שור <strong>זה</strong> — <strong>גובה, רצה</strong> לגבות חובו משור <strong>זה</strong> — <strong>גובה?</strong>
 דחה רב אשי: <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>שוורים <strong>מועדין,</strong> שאין הניזק גובה מגוף השור המזיק אלא מרכוש בעליו כולו, ובכלל זה שוורים אלו.
  והקשה לו רבא מפרזיקא: <strong>אי</strong> <small>[אם]</small> <strong>במועדין</strong> מדובר, <strong>אימא סיפא</strong> <small>[אמור</small> את <small>סופה,</small> המשכה של המשנה<small>]:</small> <strong>היה אחד גדול ואחד קטן, הניזק אומר: גדול הזיק, והמזיק אומר: לא כי, אלא קטן הזיק</strong> — <strong>המוציא מחבירו עליו הראיה. אי</strong> <small>[אם]</small> <strong>במועדין</strong> מדובר כאן, <strong>מאי נפקא ליה מיניה</strong> <small>[מה יוצא לו מזה],</small> מה זה משנה לו מי מהם הזיק? <strong>סוף סוף דמי תורא מעליא בעי לשלומי</strong> <small>[דמי שור מעולה,</small> שלם, המזיק <small>צריך לשלם]</small> ומה אכפת לו מי מהם הזיק?
 <strong>אמר ליה</strong> <small>[לו]</small> רב אשי: <strong>סיפא</strong> <small>[סופה</small> של המשנה<small>]</small> מדבר <strong>ב</strong>שוורים <strong>תמין, ורישא</strong> <small>[וראשה]</small> <strong>ב</strong>שוורים <strong>מועדין.</strong>
 <strong>אמר ליה</strong> <small>[לו]</small> <strong>רב אחא סבא</strong> <small>[הזקן]</small> <strong>לרב אשי: אי</strong> <small>[אם]</small> <strong>במועדין</strong> שאין גובים דווקא מגופם מדובר, האם ניתן להשתמש בלשון <strong>"חייבים"?! "חייב גברא" מיבעי ליה</strong> <small>["חייב האיש" צריך היה לו</small> לומר<small>]!</small> <strong>ותו</strong> <small>[ועוד]</small> יש להקשות: <strong>מאי</strong> <small>[מה]</small> לשון <strong>"שניהם</strong> חייבים<strong>"?</strong> הלא תלוי הדבר בגובה הנזק! 
 <strong>אלא</strong> יש לדחות את מה שאמרנו, ולומר כי <strong>לעולם</strong> יש לפרש שאף בתחילת המשנה מדובר <strong>בתמין,</strong> ומה עניינו של "שניהם חייבים"? משנתנו כשיטת <strong>ר' עקיבא היא,</strong> ש<strong>אמר:</strong> המזיק והניזק <strong>שותפין נינהו</strong> <small>[הם]</small> ולכן יש לניזק מעין סוג של קניין בגופם של המזיקים, <strong>וטעמא דאיתנהו לתרוייהו, דלא מצי מדחי ליה</strong> <small>[ו</small>אם כן <small>הטעם,</small> דווקא, <small>כשנמצאים שניהם, שאינו יכול לדחות אותו]</small> ולומר לניזק: שמא לא זה, אלא שור שני הזיק — אז חייב לשלם. <strong>אבל</strong> כאשר <strong>ליתנהו לתרוייהו</strong> <small>[אין</small> מצויים <small>שניהם]</small> כגון שאבד או מת אחד מהם, <strong>מצי אמר ליה</strong> <small>[יכול לומר לו]</small> בעל השוורים: <strong>זיל אייתי</strong> <small>[לך הבא]</small> <strong>ראיה דהאי תורא אזקך</strong> <small>[ששור זה הזיק לך]</small> <strong>ואשלם לך.</strong> 
 
 <big>א משנה</big> <strong>שור</strong> תם <strong>שנגח ארבעה וחמשה שוורים זה אחר זה</strong> — <strong>ישלם</strong> בעל השור המזיק <strong>לאחרון שבהם</strong> מדמי שורו, <strong>ואם יש בו מותר,</strong> שאחרי תשלום הנזק עדיין נשאר עודף במזיק — <strong>יחזיר</strong> את השארית <strong>לשלפניו,</strong> לבעל השור שננגח לפניו, <strong>ואם יש בו</strong> <strong>מותר</strong> גם אז — <strong>יחזיר לשלפני פניו. ו</strong>כלל הוא: <strong>האחרון אחרון,</strong> כלומר, המאוחר יותר, <strong>נשכר,</strong> אלו <strong>דברי ר' מאיר.</strong>
 <strong>ר' שמעון אומר:</strong> באופן אחר מחלקים, כיצד? <strong>שור</strong> תם <strong>שוה מאתים</strong> זוז <strong>שנגח לשור שוה מאתים</strong> זוז, <strong>ואין הנבלה יפה</strong> (שווה) <strong>כלום</strong> — <strong>זה,</strong> הניזק, <strong>נוטל מנה</strong> (מאה זוז) שהוא מחצית נזקו, <strong>וזה,</strong> בעל השור המזיק, <strong>נוטל מנה.</strong>
 <strong>חזר</strong> השור <strong>ונגח שור אחר שוה מאתים</strong> ואין הנבילה שווה כלום — בעל השור <strong>האחרון</strong> שניזק <strong>נוטל מנה, ו</strong>באשר לשור <strong>ש</strong>ננגח <strong>לפניו</strong> — <strong>זה</strong> הניזק <strong>נוטל חמשים זוז,</strong> שהוא מחצית ערכו של השור כעת (לאחר ששילמו מאה דינר לאחרון) <strong>וזה</strong> הבעלים <strong>נוטל חמשים זוז.</strong>
 <strong>חזר ונגח שור אחר שוה מאתים</strong> ואין הנבילה שווה כלום — הניזק <strong>האחרון נוטל מנה, ושלפניו חמשים זוז, ושנים הראשונים</strong> הניזק הראשון והמזיק מתחלקים במותר — <strong>דינר זהב</strong> (כלומר, עשרים וחמשה זוזים) לכל אחד.
 <big>ב גמרא</big> שואלים: <strong>מתניתין מני</strong> <small>[משנתנו,</small> כלומר, שיטת ר' מאיר, כשיטת <small>מי היא]?</small> לכאורה ש<strong>לא כ</strong>דעת <strong>ר' ישמעאל ו</strong>ש<strong>לא כ</strong>דעת <strong>ר' עקיבא!</strong>
 שהרי <strong>אי</strong> <small>[אם]</small> <strong>כ</strong>דעת <strong>ר' ישמעאל</strong> ש<strong>אמר</strong> שהניזקים <strong>בעלי חובות</strong> של המזיק <strong>נינהו</strong> <small>[הם],</small> הרי אם דינם כבעלי חובות לא צריך לשנות הלכה <strong>האי</strong> <small>[זו]</small> <strong>"אחרון אחרון נשכר",</strong> אלא <strong>"ראשון ראשון נשכר" מבעי ליה</strong> <small>[צריך היה לו]</small> לומר, שהרי בעל חוב ששיעבודו קודם לשיעבוד חבירו — קודם לחבירו בפרעון חובו. ו<strong>אי</strong> <small>[</small>ו<small>אם]</small> <strong>כ</strong>דעת <strong>ר' עקיבא</strong> ש<strong>אמר</strong> כי השור המזיק <strong>תורא דשותפי</strong> <small>[שור של שותפים]</small> <strong>הוא</strong> והוא שייך למזיק ולניזק יחד, הרי אז <strong>האי</strong> <small>[זו]</small> ההלכה ששנינו <strong>"יש בו מותר</strong> —
## דף לו:
 <strong>יחזיר לשלפניו"</strong> אינה נכונה, אלא <strong>"</strong><strong>לכולם",</strong> לכל הניזקים הקודמים, <strong>מבעי ליה</strong> <small>[צריך לו]</small> לומר, שהרי כולם שותפים בו!
 <strong>אמר רבא: לעולם</strong> יש לפרש כי משנתנו <strong>כ</strong>שיטת <strong>ר' ישמעאל</strong> היא, ש<strong>אמר</strong> שכל הניזקים <strong>בעלי חובות נינהו</strong> <small>[הם],</small> <strong>ודקשיא</strong> <small>[ו</small>מה <small>שקשה]</small> <strong>לך:</strong> אם כן זו ששנינו למה <strong>"אחרון אחרון נשכר",</strong> הלא <strong>"ראשון ראשון נשכר" מבעי ליה</strong> <small>[צריך היה לו]</small> לומר! <strong>הכא במאי עסקינן</strong> <small>[כאן במה אנו עוסקים]</small> <strong>כגון שתפסו ניזק</strong> ראשון את השור <strong>לגבות הימנו, ו</strong>ממילא <strong>נעשה עליו</strong> <strong>כשומר שכר ל</strong>ענין אחריות <strong>נזקין,</strong> ולכן האחריות לנזקים שהזיק השור מאותה שעה ואילך חלה עליו. וכן תחול האחריות על השני אם יתפוס ממנו את השור.
  ומקשים:  <strong>אי הכי</strong> <small>[אם כך]</small> אתה מפרש, אם כן, מה שאמרו במשנה <strong>"</strong>אם <strong>יש בו מותר</strong> — <strong>יחזיר לשלפניו",</strong> הלא <strong>"יחזיר לבעלים" מבעי ליה</strong> <small>[צריך היה לו]</small> לומר, שהרי מחצית מערך השור המזיק שייכת לבעליו הראשונים, והוא אינו צריך לשלם מחלקו על הנזק החדש שנעשה!
 <strong>אמר רבינא:</strong> דבר זה לענין אחר נאמר, ו<strong>הכי קתני</strong> <small>[כך שנה],</small> כך יש להבין: <strong>אם יש בו מותר בנזקיו,</strong> שהאחרון הוזק בסכום נמוך יותר מזה שלפניו — <strong>יחזיר</strong> את מותר הנזק <strong>ל</strong>זה <strong>שלפניו.</strong>
 <strong>וכן כי אתא</strong> <small>[כאשר בא]</small> <strong>רבין</strong> מארץ ישראל, <strong>אמר</strong> בשם <strong>ר' יוחנן: משום פשיעת שומרין נגעו בה.</strong> כלומר, הלכה זו מתבססת על דין פשיעת שומרים וכך יש להבינה.
  ושואלים:  <strong>במאי אוקימתא</strong> <small>[במה העמדת]</small> את דברי ר' מאיר במשנתנו <strong>כ</strong>שיטת <strong>ר' ישמעאל, אי הכי אימא סיפא</strong> <small>[אם כך אמור</small> את <small>סופה]</small> של המשנה, <strong>ר' שמעון אומר: שור שוה מאתים שנגח שור שוה מאתים, ואין הנבלה יפה</strong> (שווה) <strong>כלום</strong> — <strong>זה נוטל מנה וזה נוטל מנה.</strong>
 <strong>חזר ונגח שור אחר שוה מאתים</strong> — <strong>האחרון נוטל מנה, ושלפניו</strong> — <strong>זה נוטל חמשים זוז וזה נוטל חמשים זוז. חזר ונגח שור שוה מאתים</strong> — <strong>האחרון נוטל מנה, ושלפניו נוטל חמשים זוז, ושנים הראשונים</strong> נוטלים <strong>דינר זהב</strong> כל אחד.
 אם כן <strong>אתאן</strong> <small>[באנו]</small> בכך <strong>ל</strong>שיטת <strong>ר' עקיבא,</strong> ש<strong>אמר:</strong> השור המזיק <strong>תורא דשותפי</strong> <small>[שור של שותפים]</small> <strong>הוא.</strong> וכי נוכל לומר כי <strong>רישא</strong> <small>[ראש</small> המשנה<small>]</small> כשיטת <strong>ר' ישמעאל וסיפא</strong> <small>[וסופה]</small> כשיטת <strong>ר' עקיבא</strong> ואין כל המשנה כשיטה אחת?
 <strong>אמרי</strong> <small>[אומרים]:</small> <strong>אין</strong> <small>[כן],</small> <strong>דהא</strong> <small>[שהרי]</small> <strong>אמר ליה</strong> <small>[לו]</small> <strong>שמואל לרב יהודה: שיננא, שבוק מתניתין ותא בתראי</strong> <small>[גדול השיניים, עזוב</small> את <small>משנתנו ובוא אחרי];</small> <strong>רישא</strong> <small>[ראשה]</small> כדעת <strong>ר' ישמעאל וסיפא</strong> <small>[וסופה]</small> כ<strong>ר' עקיבא,</strong> אף שאין רגילים לפרש משנה לפי שיטת שני חכמים.
  ומעירים:  <strong>אתמר נמי</strong> <small>[נאמר גם כן]</small> במקום אחר ש<strong>אמר ר' יוחנן:</strong> החכמים שנחלקו במשנתנו, ר' מאיר ור' שמעון, לגבי השאלה אם <strong>הקדישו ניזק איכא בינייהו</strong> <small>[יש ביניהם]</small> מחלוקת, כלומר, עיקר השאלה הוא אם הניזק נחשב כשותף, ואם כן יש לו זכות להקדיש דבר השייך לו. והרי זו ממש מחלוקת ר' ישמעאל ור' עקיבא.
 <big>א</big> ובענין דינר הזהב שהובא במשנתנו, מביאים, <strong>תנן התם</strong> <small>[שנינו שם</small> במשנה<small>]</small> בפרק "החובל": <strong>התוקע</strong> (הסוטר) <strong>לחבירו</strong> — <strong>נותן לו</strong> כתשלום קנס <strong>סלע,  ר' יהודה אומר משום</strong> <small>[בשם]</small> <strong>ר' יוסי הגלילי: מנה</strong> (מאה דינרים).
  וכעין זה מסופר: <strong>ההוא גברא</strong> <small>[אדם אחד]</small> <strong>דתקע לחבריה</strong> <small>[שסטר לחבירו].</small> <strong>שלחיה</strong> <small>[שלח אותו]</small> <strong>רב טוביה בר מתנה לקמיה</strong> <small>[לפני]</small> <strong>רב יוסף,</strong> ושאל אותו: האם סכומי כסף שנזכרו במשנה <strong>סלע צורי תנן</strong> <small>[שנינו]</small> שהוא סלע ששווה ארבעה דינרים, <strong>או סלע מדינה תנן</strong> <small>[שנינו]</small> שהוא סלע השווה רק שמינית מזה, כלומר, חצי דינר?
 <strong>אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה],</small> שאפשר לפתור בעיה זו מן המשנה שלנו שנאמר בה: <strong>ושנים הראשונים דינר זהב</strong> (עשרים וחמישה דינרים). <strong>ואי סלקא דעתך</strong> <small>[ואם עולה על דעתך]</small> כי <strong>תני</strong> <small>[שונה]</small> ה<strong>תנא</strong> ומשתמש לצורך חישוב הנזקים ב<strong>סלע מדינה,</strong> אם כן <strong>נפלוג ונתני</strong> <small>[יחלק וישנה]</small> עוד מקרה שנגח השור, <strong>עד</strong> שהראשונים יקבלו כל אחד <strong>תריסר</strong> <small>[שנים עשר]</small> דינרים <strong>וסלע</strong> שהוא חצי דינר. וכיון שלא עשה כן משמע שאין התנא במשנה דן בסלע מדינה ששוויו פחות מדינר.
 <strong>אמר ליה</strong> <small>[לו]:</small> זו אינה הוכחה, וכי ה<strong>תנא כי רוכלא ליתני וליזיל</strong> <small>[כרוכל ישנה וילך],</small> וכי צריך התנא למנות את כל האפשרויות עד סופן, כרוכל זה שמכריז על כל פריט ופריט שיש בסחורתו? די לו לחכם שיביא דוגמה המסבירה את דבריו, ואינו צריך לפרט הכל. ואם כן אין להוכיח משם.
  ושואלים:  <strong>מאי הוי עלה</strong> <small>[מה היה עליה]</small> על הבעיה הזו? <strong>פשטוה</strong> <small>[פתרו אותה]</small> <strong>מהא</strong> <small>[מזו]</small> ש<strong>אמר רב יהודה אמר רב: כל כסף האמור בתורה,</strong> כלומר, ששיעורו נקבע בתורה הרי הוא <strong>כסף צורי, ו</strong>אילו כל כסף האמור ב<strong>של דבריהם</strong> של חכמים — <strong>כסף מדינה.</strong> ואם כן, סלע זה שאמרו כקנס לסוטר הוא סלע מדינה, ששוויו חצי דינר.
  כיון שהגיע למסקנה זו, שסלע זה שמקבל תמורת הסטירה אינו אלא חצי דינר <strong>אמר ליה</strong> <small>[לו]</small> <strong>ההוא גברא</strong> <small>[אותו האיש]</small> שהוכה: <strong>הואיל ופלגא דזוזא</strong> <small>[וחצי זוז]</small> בלבד <strong>הוא</strong> — <strong>לא בעינא</strong> <small>[איני רוצה]</small> בו, שבוש אני לקחת אותו, <strong>נתביה</strong> <small>[שיתן אותו]</small> <strong>לעניים.</strong> אחר כך <strong>הדר</strong> <small>[חזר]</small> התחרט המוכה, ו<strong>אמר ליה</strong> <small>[לו]</small> לרב יוסף: <strong>נתביה ניהלי, איזיל ואברי ביה נפשאי</strong> <small>[שיתן אותו לי,</small> ואני <small>אלך ואבריא בו את עצמי].</small>
 <strong>אמר ליה</strong> <small>[לו]</small> <strong>רב יוסף:</strong> כיון שאמרת שאתה נותנו לעניים <strong>כבר זכו ביה</strong> <small>[בו]</small> <strong>עניים</strong> ושלהם הוא. <strong>ואף על גב דליכא</strong> <small>[ואף על פי שאין]</small> <strong>עניים הכא</strong> <small>[כאן]</small> במקום, שיוכלו לזכות בפועל, <strong>אנן</strong> <small>[אנחנו]</small> בית הדין, <strong>יד עניים אנן</strong> <small>[אנחנו],</small> שאנו מייצגים אותם. וכפי ש<strong>אמר רב יהודה אמר שמואל</strong> בענין יתומים: <strong>יתומים</strong>
## דף לז.
 <strong>אינן צריכין פרוזבול</strong> שהוא נוסח שטר שתיקן הלל הזקן, שמוסר אדם חובותיו לבית דין כדי שלא תשמטנו השנה השביעית. וטעמו של דבר — כי בית הדין נחשב כאפוטרופוס של היתומים, וכל חובותיהם ממילא מסורים לבית הדין, אף בלא המסירה המיוחדת שעושים על ידי פרוזבול.
 <strong>וכן תני</strong> <small>[שנה]</small> <strong>רמי בר חמא: היתומים אינן צריכין פרוזבול,</strong> משום ש<strong>רבן גמליאל ובית דינו אביהן של יתומין היו</strong> וכן בית דין שבכל דור, וכאילו קיבל בית דין חשוב זה לגבות את כל חובותיהם.
  אגב מעשה זה בקנס על הסוטר לחבירו, מסופר: אדם אחד שהיה קרוי <strong>חנן בישא</strong> <small>[הרע]</small> <strong>תקע ליה לההוא גברא</strong> <small>[סטר לו לאיש אחד],</small> <strong>אתא לקמיה</strong> <small>[בא לפני]</small> <strong>רב הונא</strong> לדון, <strong>אמר ליה</strong> <small>[לו]</small> רב הונא: <strong>זיל הב ליה פלגא דזוזא</strong> <small>[לך תן לו חצי זוז]</small> כפי שאמרנו שהוא סכום הקנס לעבירה זו. <strong>הוה ליה זוזא מכא</strong> <small>[היה לו</small> לחנן <small>זוז פחות]</small> שנפחתה צורתו, <strong>בעי למיתבה ליה מיניה פלגא דזוזא</strong> <small>[רצה לתת לו ממנו חצי זוז],</small> <strong>לא הוה</strong> <small>[היה]</small> איש שרצה <strong>משתקיל ליה</strong> <small>[לקחת לו]</small> את הזוז הזה ולפרטו, <strong>תקע ליה אחרינא</strong> <small>[סטר לו</small> חנן בישא סטירה <small>אחרת]</small> שאף עליה הקנס הוא חצי זוז, <strong>ויהביה נהליה</strong> <small>[ונתן לו אותו]</small> את הזוז כולו.
 <big>א משנה</big> <strong>שור שהוא מועד למינו,</strong> שנגח שלוש פעמים שוורים והרי הוא מועד להם, <strong>ואינו מועד לשאינו מינו,</strong> וכן השור ה<strong>מועד לאדם ואינו מועד לבהמה,</strong> או זה ש<strong>מועד ל</strong>בעלי חיים <strong>קטנים ואינו מועד לגדולים,</strong> בכל אלה אם נגח <strong>את</strong> <strong>שהוא מועד לו</strong> — <strong>משלם</strong> עליו <strong>נזק שלם,</strong> <strong>ו</strong>אם נגח <strong>את שאינו מועד לו</strong> — <strong>משלם חצי נזק.</strong>
 <strong>אמרו לפני ר' יהודה:</strong> ומה הדין אם <strong>הרי זה</strong> השור <strong>מועד לשבתות ואינו מועד ל</strong>ימות ה<strong>חול? אמר להם: ל</strong>נגיחות ב<strong>שבתות</strong> — <strong>משלם נזק שלם,</strong> ו<strong>לימות החול</strong> — <strong>משלם חצי נזק.</strong>
 <strong>אימתי הוא תם</strong> לאחר שנעשה מועד לשבתות — <strong>משיחזור בו</strong> ולא יגח <strong>שלשה ימי שבתות</strong> הרי הוא נעשה שוב תם לשבתות.
 <big>ב גמרא</big> <strong>איתמר</strong> <small>[נאמר]</small> שנחלקו אמוראים בפירוש המשנה, <strong>רב זביד אמר: "ואינו מועד</strong> לשאינו מינו <strong>"</strong><strong>תנן</strong> <small>[שנינו],</small> שמדובר בשור שאנו יודעים בו שאינו מועד למין אחר, ועליו אומרת המשנה שאם נגח את שאינו מינו משלם חצי נזק. <strong>רב פפא אמר: "אינו מועד" תנן</strong> <small>[שנינו],</small> לומר שאף שמועד הוא למין אחד אין אומרים שהוא מועד למין אחר עד שייודע הדבר.
  ומסבירים:  <strong>רב זביד אמר: "ואינו מועד" תנן</strong> <small>[שנינו],</small> כלומר, שצריך שיהא מוכח שאינו מועד למין אחר, <strong>הא סתמא</strong> <small>[הרי מן הסתם],</small> כאשר אין מוכח להיפך — <strong>הוי</strong> <small>[הריהו]</small> <strong>מועד</strong> לכל. ואילו <strong>רב פפא אמר: "אינו מועד" תנן</strong> <small>[שנינו],</small> כלומר, <strong>דסתמא</strong> <small>[שמן הסתם]</small> <strong>לא הוי</strong> <small>[נהיה]</small> <strong>מועד</strong> למין אחר עד שיוכח שהוא מזיק אותו.
  ומסבירים עוד: <strong>רב זביד דייק</strong> והוציא את סברתו <strong>מסיפא</strong> <small>[מסופה]</small> של משנתנו, <strong>רב פפא דייק מרישא</strong> <small>[מראשה].</small>
 ומפרשים: <strong>רב זביד דייק מסיפא</strong> <small>[מסופה],</small> <strong>דקתני</strong> <small>[ששנה]</small> בה: <strong>מועד לקטנים ואינו מועד לגדולים.</strong> וכך הוא מוכיח: <strong>אי אמרת בשלמא</strong> <small>[נניח אם אתה אומר]</small> <strong>"ואינו מועד" קתני</strong> <small>[שנה</small> במשנה<small>],</small> כלומר, <strong>הא סתמיה הוי</strong> <small>[הרי סתמו,</small> מן הסתם, <small>הריהו]</small> <strong>מועד,</strong> אם כן <strong>הא קא משמע לן</strong> <small>[</small>דבר <small>זה השמיע לנו]</small> ש<strong>אפילו מקטנים לגדולים</strong> שיש פחות חשש שיבוא לנגחם <strong>נמי</strong> <small>[גם כן]</small> <strong>מסתמא הוי</strong> <small>[מן הסתם הריהו]</small> <strong>מועד</strong> ואין אומרים שיש הבדל ביניהם.
 <strong>אלא אי אמרת</strong> <small>[אם אומר אתה]</small> כי <strong>"אינו מועד" קתני</strong> <small>[שנה],</small> כלומר, <strong>סתמא לא הוי</strong> <small>[מן הסתם אין הוא</small> נעשה<small>]</small> <strong>מועד</strong> לשאינו מינו, אם כן,
 <strong>השתא</strong> <small>[עכשיו]</small> <strong>יש לומר</strong> שאם <strong>מקטנים לקטנים דעלמא</strong> <small>[בכלל]</small> <strong>סתמא לא הוי</strong> <small>[מן הסתם אין הוא</small> נעשה<small>]</small> <strong>מועד,</strong> אם כן <strong>מקטנים לגדולים</strong> ואף מאותו מין <strong>צריכא למימר</strong> <small>[צריך לומר]</small> <strong>דלא הוי מועד</strong> <small>[שאינו מועד]</small>? אלא ודאי יש לשנות "ואינו מועד", כלומר, דווקא אם ברור לנו שאינו מועד למין אחר משלם רק חצי נזק. <strong>ורב</strong>
 <strong>פפא אמר</strong> <small>[</small>יכול היה <small>לומר]</small> <strong>לך</strong> כמענה לכך: גם אם נפרש "אינו מועד" <strong>אצטריך</strong> <small>[הוצרך]</small> הדבר להיאמר, כי <strong>סלקא דעתיך אמינא</strong> <small>[יעלה על דעתך לומר]:</small> <strong>הואיל ופרץ ביה בההוא מינא</strong> <small>[נעשה פרוץ במין זה]</small> שהוא נוגח אותם — <strong>פרץ ביה</strong> <small>[בו]</small> בכל המין כולו, <strong>לא שנא</strong> <small>[שונה]</small> <strong>גדולים דידיה</strong> <small>[שלו,</small> של מין זה<small>]</small> <strong>ולא שנא</strong> <small>[שונה]</small> <strong>קטנים דידיה</strong> <small>[שלו]</small> שהוא נוגח את כולם, על כן <strong>קא משמע לן</strong> <small>[השמיע לנו]</small> ש<strong>לא הוי</strong> <small>[נהיה]</small> <strong>מועד</strong> לגדולים. עד כאן דנה הגמרא בהוכחתו של רב זביד מן המשנה.
  ואילו <strong>רב פפא דייק מרישא</strong> <small>[מראשה]</small> של משנתנו, <strong>דקתני</strong> <small>[ששנינו]</small> בה: <strong>מועד לאדם אינו מועד לבהמה.</strong> וכך הוא מוכיח: <strong>אי אמרת בשלמא</strong> <small>[נניח אם אתה אומר]</small> כי <strong>"אינו מועד" תנן</strong> <small>[שנינו],</small> כלומר, <strong>סתמא</strong> <small>[בסתם]</small> <strong>לא הוי</strong> <small>[נהיה]</small> <strong>מועד,</strong> אם כן <strong>הא קא משמע לן</strong> <small>[</small>חידוש <small>זה השמיע לנו]</small> ש<strong>אפילו מאדם לבהמה נמי</strong> <small>[גם כן]</small> למרות שמצוי שיפגע השור בבהמה יותר מבאדם, בכל זאת <strong>סתמא לא הוי</strong> <small>[בסתם אין הוא]</small> <strong>מועד.</strong>
 <strong>אלא אי אמרת</strong> <small>[אם אומר אתה]</small> כי <strong>"ואינו מועד" קתני</strong> <small>[שנה],</small> כלומר, <strong>הא סתמא הוי</strong> <small>[הרי</small> ב<small>סתם הריהו]</small> <strong>מועד,</strong> מה חידוש אם כן יש בדבר? <strong>השתא</strong> <small>[עכשיו,</small> הרי<small>]</small> <strong>יש לומר: מבהמה לבהמה סתמא הוי</strong> <small>[בסתם הריהו]</small> <strong>מועד, מאדם לבהמה צריכא למימר דהוי</strong> <small>[צריך לומר שהוא]</small> <strong>מועד?!</strong>
 <strong>ורב זביד אמר</strong> <small>[</small>יכול היה <small>לומר]</small> <strong>לך</strong> כמענה לכך: <strong>רישא</strong> <small>[ראשה]</small> של המשנה <strong>אחזרה</strong> <small>[על</small> דין <small>חזרה]</small> ממועד <strong>קאי</strong> <small>[עומד,</small> מתייחס<small>],</small> <strong>כגון דהוה</strong> <small>[שהיה]</small> אותו שור <strong>מועד לאדם ומועד לבהמה, והדר ביה</strong> <small>[וחזר בו]</small> <strong>מ</strong>לנגוח <strong>בהמה,</strong> כיצד? — <strong>דקאי גבי</strong> <small>[שעמד אצל]</small> <strong>בהמה תלתא זימני</strong> <small>[שלוש פעמים]</small> <strong>ולא נגח,</strong> <strong>מהו דתימא</strong> <small>[שתאמר]:</small> <strong>כיון</strong> ש<strong>לא הדר ביה</strong> <small>[חזר בו]</small> <strong>מ</strong>נגיחת <strong>אדם</strong> — <strong>חזרה</strong> של <strong>בהמה</strong> שאינו נוגח אותה <strong>לאו</strong> <small>[לא]</small> <strong>חזרה היא,</strong> כל כן <strong>קא משמע לן</strong> <small>[השמיע לנו]</small> ש<strong>חזרה</strong> של <strong>בהמה מיהא</strong> <small>[על כל פנים]</small> <strong>חזרה היא,</strong> ואינו מועד עוד לבהמה.
 על שיטת רב זביד <strong>מיתיבי</strong> <small>[מקשים]</small> מברייתא שנשנית על האמור במשנתנו, <strong>סומכוס אומר: מועד ל</strong>נגוח <strong>אדם</strong> הרי הוא <strong>מועד לבהמה, מקל וחומר</strong> זה: <strong>ומה לאדם מועד</strong> אותו השור — <strong>לבהמה לא כל שכן</strong> שיהא מועד? ו<strong>מכלל</strong> הדברים אתה למד שה<strong>תנא קמא</strong> <small>[הראשון]</small> של משנתנו <strong>"אינו מועד" קאמר</strong> <small>[אומר],</small> כדברי רב פפא!
  ומשיבים:  <strong>אמר</strong> <small>[</small>יכול היה <small>לומר]</small> <strong>לך רב זביד</strong> כתשובה על כך: לדרך שבה פירשתי את המשנה יש לפרש כי <strong>סומכוס אחזרה קאי</strong> <small>[על</small> ענין <small>חזרה עומד,</small> מתייחס<small>]</small> <strong>והכי קאמר ליה</strong> <small>[וכך אומר לו]</small> <strong>לתנא קמא</strong> <small>[הראשון]:</small> <strong>דקאמרת</strong> <small>[</small>מה <small>שאומר אתה]</small> <strong>חזרה</strong> מ<strong>בהמה חזרה היא</strong> אף שעדיין לא חזרה מאדם — אני סבור כי <strong>חזרה</strong> של <strong>בהמה לאו</strong> <small>[לא]</small> <strong>חזרה היא, מקל וחומר מאדם: ומה מאדם לא קא מהדר ביה</strong> <small>[אינו חוזר בו],</small> <strong>מבהמה לא כל שכן?</strong>
 <strong>אמר רב אשי: תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנתנו, <strong>אמרו לפני ר' יהודה: הרי זה מועד לשבתות ואינו מועד לימות החול. אמר להן: לשבתות</strong> — <strong>משלם נזק שלם, לימות החול</strong> — <strong>משלם חצי נזק.</strong>
 ומעתה, <strong>אי אמרת בשלמא</strong> <small>[נניח אם אומר אתה]</small> <strong>"ואינו מועד" קתני</strong> <small>[שנה],</small> <strong>שיולי</strong> <small>[לשאול]</small> <strong>הוא דקא משיילי [ליה]</strong> <small>[ששואלים אותו]</small> בהלכה זו, מה הדין בשור שאינו מועד לימות החול, <strong>והוא נמי קמהדר להו</strong> <small>[גם כן משיב להם]</small> מה הדין. <strong>אלא אי אמרת</strong> <small>[אם אומר אתה]</small> כי <strong>"אינו מועד" קתני</strong> <small>[שנה],</small> וכי <strong>אגמורי הוא דקא מגמרי ליה</strong> <small>[מלמדים הם אותו]</small> הלכה? שהרי לפי דרך זו הם האומרים לו ששור המועד לשבתות אינו מועד לימים אחרים. <strong>ותו, איהו מאי קא מהדר להו</strong> <small>[ועוד, הוא מה משיב להם]?</small> הרי כבר הם עצמם אמרו שאינו מועד לימות החול!
 <strong>אמר רב ינאי: מרישא נמי דיקא</strong> <small>[מראשה</small> של המשנה <small>גם כן מדוייק]</small> שיש לפרש כך, <strong>דקתני</strong> <small>[ששנה]</small> שם: <strong>את שמועד לו</strong> — <strong>משלם נזק שלם, ואת שאינו מועד לו</strong> — <strong>משלם חצי נזק.</strong>
 <strong>אי אמרת בשלמא</strong> <small>[נניח אם אומר אתה]</small> כי <strong>"ואינו מועד" קתני</strong> <small>[שנה],</small> אם כן — <strong>פרושי קא מפרש לה</strong> <small>[מפרש הוא אותה</small> הלכה שאמר קודם<small>],</small> שבמקרה שלא הועד אלא למין אחד, רק עליו משלם נזק שלם.
 <strong>אלא אי אמרת</strong> <small>[אם אומר אתה]</small> <strong>"אינו מועד" קתני</strong> <small>[שנה]</small> הרי <strong>פסקה</strong> <small>[פסק אותה]</small> קבע פה הלכה פסוקה, שלמינים אחרים אינו מועד, ואם כן <strong>מאי תו</strong> <small>[מה עוד]</small> היה צריך לפרש: <strong>את שמועד לו</strong> — <strong>משלם נזק שלם, ואת שאינו מועד לו</strong> — <strong>משלם חצי נזק?</strong> וכי <strong>עד השתא</strong> <small>[עכשיו]</small> <strong>לא אשמעינן</strong> <small>[השמיע לנו]</small> ש<strong>התם משלם חצי נזק ומועד משלם נזק שלם?</strong>
 ומעירים: <strong>ואי תימצי לומר נמי איתא</strong> <small>[ואם תמצא לומר גם כן</small> ש<small>יש</small> מקום<small>]</small> <strong>ל</strong>שיטת <strong>רב פפא</strong> ומועד למין אחד אינו מועד למין אחר, מכל מקום אף לשיטתו אם <strong>נגח שור חמור וגמל</strong> הרי זה <strong>נעשה מועד לכל</strong> ואין צורך שיגח כל אחד ממינים אלה שלוש פעמים.
 <big>ג</big> <strong>תנו רבנן</strong> <small>[שנו חכמים]:</small> <strong>ראה שור</strong> — ו<strong>נגח</strong> אותו, ואחרי כן ראה <strong>שור</strong> אחר — <strong>ולא נגח</strong> אותו, ושוב ראה <strong>שור</strong> — <strong>נגח, שור</strong> — <strong>לא נגח, שור</strong> — <strong>נגח, שור</strong> — <strong>לא נגח</strong> — <strong>נעשה מועד לסירוגין לשוורים.</strong> שהוא מועד לנגוח כל שור שני אותו הוא רואה, ולגבי השוורים שבאמצע הרי הוא לפי שעה תם, ואינו משלם אלא חצי נזק.
  ועוד <strong>תנו רבנן</strong> <small>[שנו חכמים]</small> בברייתא: <strong>ראה שור</strong> — ו<strong>נגח</strong> אותו, <strong>חמור</strong> — <strong>לא נגח, סוס</strong> — <strong>נגח, גמל</strong> — <strong>לא נגח, פרד</strong> — <strong>נגח, ערוד</strong> — <strong>לא נגח</strong> — <strong>נעשה מועד לסירוגין</strong> בכל פעם שניה שהוא רואה בעל חיים, <strong>לכל,</strong> לכל מיני בעלי חיים.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>נגח</strong>
## דף לז:
 <strong>שור שור ושור, חמור וגמל, מהו</strong> דינו, למה יהא מועד?
  האם נאמר <strong>האי</strong> <small>[זה]</small> ה<strong>שור בתרא</strong> <small>[</small>ה<small>אחרון]</small> שנגח בפעם השלישית — <strong>בתר</strong> <small>[אחר]</small> שני ה<strong>שוורים</strong> הראשונים שנגח <strong>שדינן ליה</strong> <small>[אנו מטילים,</small> מייחסים <small>אותו]</small> ונאמר שנגח שלושה שוורים בזה אחר זה, <strong>ואכתי</strong> <small>[ועדיין]</small> רק <strong>לשוורים הוא דאייעד</strong> <small>[שנעשה מועד],</small> ואילו <strong>למידי אחרינא</strong> <small>[לדבר אחר]</small> שאינו שוורים <strong>לא אייעד</strong> <small>[נעשה מועד],</small> שהרי נגח רק שנים — חמור וגמל. <strong>או דילמא</strong> <small>[שמא]</small> <strong>האי</strong> <small>[זה]</small> ה<strong>שור בתרא</strong> <small>[האחרון]</small> — <strong>בתר</strong> <small>[אחר]</small> נגיחת ה<strong>חמור וגמל שדינן ליה</strong> <small>[אנו מטילים אותו],</small> שאומרים שנגח שור חמור וגמל, <strong>ואייעד ליה לכולהו מיני</strong> <small>[ונעשה</small> בכך <small>מועד לכל המינים]?</small>
 וכיוצא בזה עוד שאלה: נגח <strong>חמור וגמל, שור, שור ושור מהו</strong> דינו? האם <strong>האי</strong> <small>[זה]</small> ה<strong>שור קמא</strong> <small>[הראשון]</small> שנגח לפני השוורים האחרים, <strong>בתר</strong> <small>[אחר]</small> <strong>חמור וגמל שדינן ליה</strong> <small>[מטילים אנו אותו],</small> <strong>ואייעד ליה לכולהו מיני</strong> <small>[ונעשה מועד לכל המינים],</small> <strong>או דילמא בתר</strong> <small>[שמא אחר]</small> שני ה<strong>שוורים</strong> שנגח אחרי כן <strong>שדינן ליה</strong> <small>[מטילים אנו אותו],</small> <strong>ואכתי</strong> <small>[ועדיין]</small> <strong>לשוורים הוא דאייעד</strong> <small>[שהועד],</small> ואילו <strong>למינא אחרינא</strong> <small>[למין אחר]</small> <strong>לא אייעד</strong> <small>[הועד]?</small>
 ועוד שאלה דומה: נגח <strong>שבת שבת ושבת, אחד בשבת ושני בשבת מהו? הא</strong> <small>[זו]</small> ה<strong>שבת בתרייתא</strong> <small>[</small>ה<small>אחרונה]</small> <strong>בתר</strong> <small>[אחר]</small> <strong>שבת הוא דשדינן ליה</strong> <small>[שאנו מטילים אותו],</small> <strong>ואכתי</strong> <small>[ועדיין]</small> <strong>לשבת הוא דאייעד</strong> <small>[שנעשה מועד],</small> <strong>לימות החול לא אייעד</strong> <small>[נעשה מועד].</small> <strong>או דילמא בתר</strong> <small>[שמא אחר]</small> <strong>אחד בשבת ושני בשבת שדינן ליה</strong> <small>[מטילים אנו אותו],</small> <strong>ואייעד ליה לכולי יומא</strong> <small>[ונעשה מועד לכל הימים]?</small>
 וכן אם נגח <strong>חמישי בשבת וערב שבת ושבת,</strong> ו<strong>שבת</strong> הבאה, <strong>ו</strong>עוד <strong>שבת, מהו? הא</strong> <small>[זו]</small> ה<strong>שבת קמייתא</strong> <small>[</small>ה<small>ראשונה]</small> <strong>בתר</strong> <small>[אחר]</small> <strong>חמישי בשבת וערב שבת</strong> <strong>שדינן ליה</strong> <small>[מטילים אנו אותו]</small> <strong>ואייעד לכולהו יומי</strong> <small>[ונעשה מועד לכל הימים],</small> <strong>או דילמא</strong> <small>[שמא]</small> <strong>הא</strong> <small>[זו]</small> ה<strong>שבת קמייתא</strong> <small>[</small>ה<small>ראשונה]</small> <strong>בתר</strong> <small>[אחר]</small> <strong>שבתות הוא דשדינן ליה</strong> <small>[שאנו מטילים אותה],</small> <strong>ולשבתות</strong> בלבד <strong>הוא דאייעד</strong> <small>[שנעשה מועד]?</small>
 לכל אחת מן השאלות הללו לא נמצא פתרון, ו<strong>תיקו</strong> <small>[</small>ו<small>תעמודנה]</small> השאלות במקומן.
  ושאלה אחרת בנושא דומה <strong>נגח שור</strong> ב<strong>יום חמשה עשר בחודש זה, ו</strong>אחר כך נגח ב<strong>יום ששה עשר בחודש זה</strong> הבא אחריו, <strong>ויום שבעה עשר בחודש זה</strong> שלאחריו. שנגח לא באותו יום בחודש, חודש אחר חודש, אלא בהבדלי ימים, הרי זו <strong>פלוגתא</strong> <small>[מחלוקת]</small> של <strong>רב ושמואל</strong> בענין אחר, המקביל לכך.
 <strong>דאתמר</strong> <small>[שנאמר]</small> שנחלקו בענין אשה ש<strong>ראתה</strong> דם נידה ב<strong>יום חמשה עשר בחדש זה, ויום ששה עשר בחדש זה,</strong> הבא, <strong>ויום שבעה עשר בחדש זה</strong> לאחריו. <strong>רב אמר: קבעה לה וסת,</strong> שעל ידי ראיות אלה קבעה לה זמן קבוע לנידתה בכל חודש ויום אחד, <strong>ושמואל אמר: עד שתשלש בדילוג,</strong> כלומר, לא התאריך הוא הגורם לקביעות, אלא תוספת היום היא שיוצרת אותה, ולכן רק אם תדלג שלוש פעמים רצופות, דהיינו בפעם הרביעית — הרי זו קביעות.
  ועוד בענין העדאה, <strong>אמר רבא: שמע</strong> השור <strong>קול שופר ונגח,</strong> שמע <strong>קול שופר ונגח,</strong> ושמע שוב <strong>קול שופר ונגח</strong> — <strong>נעשה מועד לשופרות.</strong>
 ותוהים: <strong>פשיטא</strong> <small>[פשוט,</small> מובן מאליו<small>]</small> שכך הוא! ומשיבים: <strong>מהו דתימא</strong> <small>[שתאמר]:</small> <strong>הך</strong> <small>[</small>בקול <small>זה]</small> של ה<strong>שופר קמא</strong> <small>[הראשון]</small> <strong>סיוטא בעלמא</strong> <small>[פחד בלבד]</small> <strong>הוא דנקטיה</strong> <small>[שאחזו]</small> ומשום כך נגח, ונגיחה זו אינה נחשבת לעשותו מועד, על כן <strong>קא משמע לן</strong> <small>[השמיע לנו]</small> שכיון שחוזר ונוגח בשמיעת קול השופר, רואים שדבר זה גורם לו לנגוח.
 <big>א משנה</big> <strong>שור של ישראל שנגח שור של הקדש, ו</strong>כן <strong>שור של הקדש שנגח שור של הדיוט,</strong> כלומר, של איש פרטי — <strong>פטור</strong> מתשלומי השור הנוגח, <strong>שנאמר: "</strong>וכי יגוף שור איש את <strong>שור רעהו"</strong> (שמות כא, לה), ומהלשון "שור רעהו" מובן — <strong>ולא שור של הקדש,</strong> בין אם היה זה השור הנוגח או הננגח.
 <strong>שור של ישראל שנגח לשור של גוי</strong> — <strong>פטור, ו</strong>אילו שור <strong>של גוי שנגח לשור של ישראל, בין</strong> שהיה השור הנוגח <strong>תם</strong> ו<strong>בין</strong> שהיה <strong>מועד</strong> — <strong>משלם נזק שלם.</strong>
 <big>ב גמרא</big> ומעירים: <strong>מתניתין</strong> <small>[משנתנו]</small> היא ש<strong>לא כ</strong>שיטת <strong>ר' שמעון בן מנסיא, דתניא</strong> <small>[ש</small>כן <small>שנינו</small> בברייתא<small>]:</small> <strong>שור של הדיוט שנגח שור של הקדש, ו</strong>כן <strong>של הקדש שנגח שור של הדיוט</strong> — <strong>פטור, שנאמר "שור רעהו"</strong> — <strong>ולא שור של הקדש. ר' שמעון בן מנסיא אומר: שור של הקדש שנגח שור של הדיוט</strong> — אכן <strong>פטור, ו</strong>אולם שור <strong>של הדיוט שנגח שור של הקדש, בין</strong> שהיה <strong>תם בין</strong> שהיה <strong>מועד</strong> — <strong>משלם נזק שלם.</strong> ובאים לברר את השיטות.
 <strong>אמרי</strong> <small>[אומרים]:</small> <strong>מאי קא סבר</strong> <small>[מה סבור]</small> <strong>ר' שמעון</strong> בן מנסיא שמבחין בין שור הקדש שנגח שפטור, לנוגח את שור הקדש שחייב? <strong>אי</strong> <small>[אם]</small> <strong>"רעהו"</strong> שכתוב בפסוק <strong>דוקא</strong> <small>[מדוייק]</small> — אם כן <strong>אפילו של הדיוט שנגח של הקדש ליפטר</strong> <small>[יהא פטור],</small> שהרי אינו "שור רעהו", <strong>ואי</strong> <small>[ואם]</small> <strong>"רעהו" לאו דוקא</strong> <small>[אינו מדוייק]</small> וכל שור בכלל זה, <strong>אפילו</strong> שור של <strong>הקדש נמי</strong> <small>[גם כן]</small> <strong>כי נגח דהדיוט ליחייב</strong> <small>[כאשר נוגח של הדיוט שיתחייב]!</small>
 <strong>וכי תימא</strong> <small>[ואם תאמר]:</small> <strong>לעולם קסבר</strong> <small>[סבור]</small> ר' שמעון בן מנסיא כי <strong>"רעהו" דוקא</strong> <small>[מדוייק],</small> ולכן שור של הקדש שנגח שור של הדיוט — פטור. <strong>ומיהו</strong> <small>[ומכל מקום]</small> שור של <strong>הדיוט כי נגח</strong> <small>[כאשר נוגח]</small> שור של <strong>הקדש היינו טעמא דמיחייב</strong> <small>[זה הטעם שמתחייב]</small> — <strong>משום דקא מייתי ליה</strong> <small>[שהוא מביאו</small> לומד את הדבר<small>]</small> <strong>מקל וחומר</strong> של <strong>הדיוט,</strong> וכך הוא לומד: <strong>ומה</strong> שור של <strong>הדיוט שנגח</strong> שור <strong>של הדיוט</strong> הריהו <strong>חייב, כי נגח</strong> <small>[כאשר נוגח]</small> של <strong>הקדש לא כל שכן דמיחייב</strong> <small>[שיתחייב]?</small> וכיון שהתחייב להקדש — משלם הוא נזק שלם בכל אופן שהזיק, בין הוא תם בין מועד.
  ואולם אם בקל וחומר הוא לומד, הלא במקרה זה קיים הכלל של <strong>דיו לבא מן הדין להיות כנדון</strong> שאין למדים להחמיר בדבר הנלמד יותר מן המלמד עצמו, ולפיכך נאמר: <strong>מה להלן</strong> בהדיוט <strong>תם</strong> משלם <strong>חצי נזק</strong> בלבד <strong>הכא נמי</strong> <small>[כאן גם כן]</small> שור תם הנוגח שור של הקדש ישלם <strong>חצי נזק</strong> ולא יותר!
 <strong>אלא אמר ריש לקיש,</strong> זה הטעם של ר' שמעון בן מנסיא: <strong>הכל,</strong> כל המזיקים בעצם <strong>היו בכלל נזק שלם,</strong> שמעיקרו של דבר כל מי שמזיק או גורם נזק צריך לשלם תשלום מלא עבורו, ו<strong>כשפרט לך הכתוב: "רעהו" גבי</strong> <small>[אצל]</small> שור <strong>תם,</strong> הרי הוא בא להוציא מן הכלל, ויש לדייק בו: דווקא במקרה שנגח את שור <strong>רעהו הוא</strong> ש<strong>תם משלם חצי נזק, מכלל</strong> הדברים נשמע שאם נגח שורו שור של <strong>הקדש, בין תם בין מועד</strong> — <strong>משלם נזק שלם</strong>.
## דף לח.
 ש<strong>אם כן</strong> לפטור את המזיק שור של ההקדש <strong>נכתוב קרא להאי "רעהו"</strong> <small>[שיאמר הכתוב את "רעהו" זה]</small> <strong>גבי</strong> <small>[אצל]</small> <strong>מועד,</strong> וממילא היינו למדים שכך הוא הדין בשור תם לפוטרו. וכיוון שהוא כתוב אצל תם, לא בא אלא להקל בנוגח שור של רעהו ולפוטרו מחצי נזק.
 <big>א</big> שנינו במשנה: <strong>שור של ישראל שנגח שור של גוי</strong> — <strong>פטור</strong> ושור של גוי שנגח שור של ישראל — חייב נזק שלם. <strong>אמרי</strong> <small>[אומרים]:</small> <strong>ממה נפשך,</strong> כלומר, בכל דרך שתרצה קשה הלכה זו, שכן <strong>אי</strong> <small>[אם]</small> האמור בתורה <strong>"רעהו"</strong> הוא <strong>דוקא</strong> <small>[מדוייק]</small> ודין זה אינו אלא ב"רעהו" מישראל, אם כן שור של <strong>גוי כי נגח</strong> <small>[כאשר נוגח]</small> שור של <strong>ישראל נמי ליפטר</strong> <small>[גם כן שייפטר],</small> <strong>ואי</strong> <small>[ואם]</small> <strong>"רעהו" לאו</strong> <strong>דוקא</strong> <small>[אינו מדוייק],</small> אם כן <strong>אפילו</strong> של <strong>ישראל כי נגח</strong> <small>[כאשר נוגח]</small> של <strong>גוי נחייב</strong> <small>[יתחייב]!</small>
 <strong>אמר ר' אבהו:</strong> יש בדבר זה טעם מיוחד, שכן <strong>אמר קרא</strong> <small>[הכתוב]:</small> <strong>"עמד וימדד ארץ ראה ויתר גוים"</strong> (חבקוק ג, ו), ופירושו: <strong>ראה</strong> הבורא <strong>שבע מצו‍ת שקיבלו עליהם בני נח</strong> לקיימם, <strong>כיון שלא קיימו</strong> אותן — <strong>עמד והתיר ממונן לישראל,</strong> ולכן במקרים מסויימים אין ישראל חייב בנזקי הגוי.
 <strong>ר' יוחנן אמר</strong> ראייה לענין זה <strong>מהכא</strong> <small>[מכאן]:</small> נאמר בקשר למתן תורה <strong>"</strong>ה' מסיני בא... <strong>הופיע מהר פארן"</strong> (דברים לג, ב), ופירושו: <strong>מ</strong>הר <strong>פארן</strong> בשעת נתינת התורה <strong>הופיע,</strong> כלומר, נתגלה וניתן <strong>ממונם</strong> של גויים <strong>לישראל.</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>שור של ישראל שנגח שור של גוי</strong> — <strong>פטור, שור של גוי שנגח שור של ישראל, בין תם בין מועד</strong> — <strong>משלם נזק שלם, שנאמר: "עמד וימדד ארץ ראה ויתר גוים", ואומר: "הופיע מהר פארן".</strong>
 ושואלים: <strong>מאי</strong> <small>[מה</small> טעם<small>]</small> מוסיף <strong>"ואומר"</strong> ואינו מסתפק בראיה מן הפסוק הראשון?
  ומסבירים: כך יש להבין,  <strong>וכי תימא</strong> <small>[ואם תאמר]:</small> <strong>האי</strong> <small>[</small>פסוק <small>זה]</small> <strong>"עמד וימדד ארץ" מבעיא ליה</strong> <small>[צריך לו]</small> <strong>ל</strong>למוד ממנו ענין אחר, <strong>כ</strong>דרך שלמד ממנו <strong>רב מתנה ו</strong>כדרך שלמד ממנו <strong>רב יוסף</strong> כל אחד לשיטתו, על כן <strong>תא שמע</strong> <small>[בוא</small> ו<small>שמע]</small> ראיה אחרת: <strong>"הופיע מהר פארן",</strong> לומר: <strong>מפארן הופיע ממונן לישראל.</strong> כיון שהזכרנו את הדבר מביאים: <strong>מאי</strong> <small>[מה</small> היא<small>]</small> אותה דרשה של <strong>רב מתנה?</strong> ש<strong>אמר רב מתנה "עמד וימדד ארץ ראה</strong> ויתר גוים <strong>"</strong>כוונתו: <strong>מה ראה</strong> — <strong>ראה שבע מצו‍ת שנצטוו עליהן בני נח ולא קיימום, עמד והגלה אותם מעל אדמתם,</strong> שגולים גויים ממקומם מפני חטאיהם.
 <strong>ומאי</strong> <small>[ומה,</small> כיצד<small>]</small> <strong>משמע</strong> ש<strong>האי</strong> <small>[</small>ביטוי <small>זה]</small> <strong>"ויתר" לישנא דאגלויי</strong> <small>[לשון הגלייה]</small> <strong>הוא?</strong> — <strong>כתיב הכא</strong> <small>[נאמר כאן]</small> <strong>"ויתר גוים", וכתיב התם</strong> <small>[ונאמר שם]</small> <strong>"לנתר בהן על הארץ"</strong> (ויקרא יא, כא), <strong>ומתרגם</strong> תרגום של פסוק זה: <strong>לקפצא בהון על ארעא</strong> <small>[לקפץ בהן על הארץ],</small> משמע ש"נתר" הוא לשון עקירה ממקום למקום.
 <strong>מאי</strong> <small>[מה</small> היא<small>]</small> אותה דרשה של <strong>רב יוסף?</strong> ש<strong>אמר רב יוסף: "עמד וימדד ארץ ראה</strong> ויתר גוים <strong>"</strong><strong>מה ראה</strong> — <strong>ראה שבע מצו‍ת שקיבלו עליהם בני נח ולא קיימום, עמד והתירן להם.</strong>
 ותוהים: וכי <strong>איתגורי אתגר</strong> <small>[הרוויחו]</small> בדבר, שמפני שחטאו הותר להם? <strong>אם כן, מצינו</strong> <small>[מצאנו]</small> <strong>חוטא נשכר! אמר מר בריה</strong> <small>[בנו]</small> של <strong>רבנא:</strong> אין הכוונה שהתיר להם במובן זה שאין עבירה בדבר, אלא <strong>לומר שאפילו</strong> הם <strong>מקיימין אותן</strong> — <strong>אין</strong> הם <strong>מקבלין עליהן שכר.</strong>
 ושואלים: <strong>ולא? והתניא</strong> <small>[והרי שנינו</small> בברייתא<small>],</small> <strong>ר' מאיר אומר: מנין שאפילו גוי ועוסק בתורה שהוא       ככהן גדול</strong> — <strong>תלמוד לומר: "אשר יעשה אתם האדם וחי בהם"</strong> (ויקרא יח, ה), והוא מדייק מן הלשון: <strong>"</strong>אשר יעשו אותם <strong>כהנים ולוים וישראלים"</strong> — <strong>לא נאמר</strong> בכתוב, <strong>אלא "</strong>ה<strong>אדם"</strong> לאמור המין האנושי בכלל, <strong>הא</strong> <small>[הרי]</small> <strong>למדת</strong> מכאן <strong>שאפילו גוי ועוסק בתורה הרי הוא ככהן גדול!</strong>
 <strong>אמרי</strong> <small>[אומרים]</small> בתשובה לדבר זה: כוונת רב יוסף היתה ש<strong>אין מקבלים עליהן שכר כ</strong>מי ש<strong>מצווה ועושה, אלא כמי שאינו מצווה ועושה.</strong> שהרי <strong>אמר ר' חנינא: גדול המצווה ועושה יותר ממי שאינו מצווה ו</strong>בכל זאת <strong>עושה,</strong> וזהו מעמדם של הגויים.
  כהמשך לדין זה מביאים ברייתא: <strong>תנו רבנן</strong> <small>[שנו חכמים]:</small> <strong>וכבר שלחה מלכות רומי שני סרדיוטות</strong> (אנשי צבא) <strong>אצל חכמי ישראל</strong> ואמרו להם לפי הוראת המלכות: <strong>למדונו תורתכם. קראו</strong> אותם סרדיוטות בתורה <strong>ושנו ושלשו. בשעת פטירתן</strong> (פרידתם) <strong>אמרו להם</strong> לחכמים: <strong>דקדקנו בכל תורתכם ואמת הוא, חוץ מדבר זה שאתם אומרים שור של ישראל שנגח שור של גוי</strong> — <strong>פטור, של גוי שנגח שור של ישראל, בין תם בין מועד</strong> — <strong>משלם נזק שלם.</strong>
 וטעמם: <strong>ממה נפשך,</strong> <strong>אי</strong> <small>[אם]</small> <strong>"רעהו"</strong> שנאמר בכתוב הוא <strong>דוקא</strong> — <strong>אפילו</strong> של <strong>גוי כי נגח</strong> <small>[כאשר</small> הוא <small>נוגח]</small> את של <strong>ישראל ליפטר</strong> <small>[שיהא פטור],</small> <strong>ואי</strong> <small>[ואם]</small> <strong>"רעהו"</strong> שנאמר הוא <strong>לאו</strong> <small>[לא]</small> <strong>דוקא</strong> — <strong>אפילו</strong> של <strong>ישראל כי נגח</strong> <small>[כאשר</small> הוא <small>נוגח]</small> את של <strong>גוי לחייב</strong> <small>[שיהא חייב]!</small> והוסיפו: <strong>ו</strong>אולם <strong>דבר זה אין אנו מודיעים אותו למלכות,</strong> שכיון שראינו שהתורה כולה צודקת היא, אין אנו מגלים למלכות הלכה זו שתהא תואנה עליכם.
 ואגב כך מסופר סיפור אחר: <strong>רב שמואל בר</strong> <small>[בן]</small> <strong>יהודה שכיבא ליה ברתא</strong> <small>[מתה לו בת],</small> <strong>אמרו ליה רבנן</strong> <small>[לו חכמים]</small> <strong>לעולא: קום ניזל נינחמיה</strong> <small>[עמוד, נלך</small> ו<small>ננחמנו],</small> <strong>אמר להו</strong> <small>[להם]:</small> <strong>מאי אית לי גבי נחמתא דבבלאי דגידופא הוא</strong> <small>[מה יש לי</small> לעשות <small>אצל נחמה של הבבליים שהיא</small> בעצם <small>גידוף</small> כלפי מעלה<small>],</small> ומדוע? — <strong>דאמרי</strong> <small>[ש</small>הם <small>אומרים]</small> בשעת ניחום <strong>"מאי</strong> <small>[מה]</small> <strong>אפשר למיעבד"</strong> <small>[לעשות],</small> ומכאן מובן לכאורה כי <strong>הא</strong> <small>[הרי]</small> אם <strong>אפשר למיעבד</strong> <small>[לעשות]</small> — <strong>עבדי</strong> <small>[</small>היו <small>עושים]</small> ונלחמים נגד דין שמים, ודבר זה נראה גידוף.
 <strong>אזל</strong> <small>[הלך]</small> <strong>הוא,</strong> עולא, <strong>לחודאי גביה</strong> <small>[לבדו אליו]</small> לנחמו. <strong>אמר ליה</strong> <small>[לו]</small> עולא דרשה זו: נאמר <strong>"ויאמר ה'</strong> אלי <strong>אל תצר את מואב ואל תתגר בם מלחמה"</strong> (דברים ב, ט), ויש להבין: <strong>וכי מה עלה על דעתו של משה, לעשות מלחמה</strong> על מואב <strong>שלא ברשות</strong>, שהיה צורך בדברי ה' להזהירו מכך? <strong>אלא נשא משה קל וחומר בעצמו,</strong> וכך <strong>אמר: ומה מדינים שלא באו אלא לעזור את מואב, אמרה תורה</strong> עליהם <strong>"צרור את המדינים והכיתם אותם"</strong> (במדבר כה, יז),
## דף לח:
 <strong>מואבים עצמן</strong> שהם שגרמו לדבר, <strong>לא כל שכן</strong> שיש להילחם בהם?
  על כן <strong>אמר לו הקדוש ברוך הוא: לא כשעלתה על דעתך עלתה על דעתי.</strong> וטעמו של דבר: <strong>שתי פרידות</strong> (=גוזלות, כלומר, ילדות) <strong>טובות יש לי להוציא מהן,</strong> את <strong>רות המואביה</strong> שהיא תהיה אם שושלת בית דוד, <strong>ו</strong>את <strong>נעמה העמונית</strong> אשת שלמה שממנה נמשכה שושלת בית דוד, ולכן אין להרוג אותם כדי שלא יאבדו אלה.
  והוסיף עולא, <strong>והלא דברים קל וחומר: ומה בשביל שתי פרידות טובות</strong> בלבד <strong>חס הקדוש ברוך הוא על שתי אומות גדולות ולא החריבן, בתו של רבי</strong> (רב שמואל בר יהודה), <strong>אם כשרה היא וראויה היא לצאת ממנה דבר טוב</strong> — <strong>על אחת כמה וכמה דהוה</strong> <small>[שהיתה]</small> <strong>חיה,</strong> ואם מתה — כך ראוי היה, ואין להצטער על כך.
  ואגב שהוזכרו מואב ועמון, מביאים את מה ש<strong>אמר ר' חייא בר אבא אמר ר' יוחנן: אין הקדוש ברוך הוא מקפח שכר כל בריה</strong> ומשלם לכל אדם על מעשה טוב, <strong>אפילו שכר שיחה נאה,</strong> כלומר, אפילו על כך שאומרים דבר בלשון נקייה.
  ש<strong>אילו בכירה</strong> שבבנות לוט <strong>דקאמרה</strong> <small>[שאמרה]</small> וקראה לבנה שילדה מאביה <strong>"מואב",</strong> שיש בכך רמז שהוא בן האב, <strong>אמר לו הקדוש ברוך הוא למשה "אל תצר את מואב ואל תתגר בם מלחמה"</strong> (דברים ב, ט), ויש לדייק מכאן: <strong>מלחמה הוא</strong> ש<strong>לא</strong> יעשו איתם, <strong>הא אנגריא</strong> <strong>עביד בהו</strong> <small>[הרי עבודת כפיה</small> ושאר דברים <small>עשה בהם].</small>
 ואילו ה<strong>צעירה דקאמרה</strong> <small>[שאמרה]</small> וקראה לו <strong>"בן עמי"</strong> שיש בכך רק רמז שהוא ממשפחתה, בשכר שהשתמשה בלשון נקיה <strong>אמר ליה</strong> <small>[לו]</small> <strong>הקדוש ברוך הוא למשה</strong> <strong>"וקרבת מול בני עמון אל תצרם ואל תתגר בם"</strong> (דברים ב, יט), כלומר, אל תתגר בם בעמונים <strong>כלל,</strong> אף שלא למלחמה, ש<strong>אפילו אנגריא לא תעביד בהו</strong> <small>[עבודת כפיה אל תעשה בהם].</small>
 <strong>ו</strong>עוד בענין זה <strong>אמר ר' חייא בר אבא אמר ר' יהושע בן קרחה: לעולם יקדים אדם לדבר מצוה, שבשביל לילה אחת שקדמתה הבכירה לצעירה</strong> שהרי התכוונה למצווה, כדי להביא ילדים לעולם — <strong>קדמתה ארבע דורות</strong> להיכנס מזרעה <strong>לישראל,</strong> והם: <strong>עובד</strong> (בנה של רות המואביה), <strong>ישי, דוד ושלמה, ואילו צעירה</strong> לא נכנס לישראל מזרעה <strong>עד רחבעם</strong> בן שלמה, <strong>דכתיב</strong> <small>[ש</small>כן <small>נאמר]</small> <strong>"ושם אמו נעמה העמנית"</strong> (מלכים א יד, לא).
 <big>א</big> <strong>תנו רבנן</strong> <small>[שנו חכמים]:</small> <strong>שור של ישראל שנגח שור של כותי</strong> (שומרוני) — הרי הוא <strong>פטור</strong> עליו, <strong>ו</strong>אולם שור <strong>של כותי שנגח שור של ישראל, תם</strong> — <strong>משלם חצי נזק, ומועד</strong> — <strong>משלם נזק שלם.</strong> ואין דינו של כותי לגמרי כגוי שאף על התם משלם נזק שלם.
  ואילו <strong>ר' מאיר אומר: שור של ישראל שנגח שור של כותי</strong> — <strong>פטור</strong> לגמרי, <strong>ושל כותי שנגח שור של ישראל, בין תם בין מועד</strong> — <strong>משלם נזק שלם</strong> שדינם כגויים.
  ושואלים:  <strong>למימרא דסבר</strong> <small>[האם לומר,</small> ללמוד מכאן <small>שסבור]</small> <strong>ר' מאיר:</strong> כי ה<strong>כותים גרי אריות הן,</strong> שעצם התגיירותם של הכותים מתחילתה מחמת אונס היתה, ואין ממש בגרותם, ולכן גם לענין תשלומי נזק דינם כדין גויים?
 <strong>ורמינהי</strong> <small>[ומשליכים,</small> מראים סתירה לכך<small>]</small> ממה ששנינו: <strong>כל הכתמים</strong> (כתמי דם על בגדים, שיש לשער שהם כתמי דם נידה) <strong>הבאים מ</strong>העיר <strong>רקם</strong> — <strong>טהורים,</strong> מפני שהתושבים הם גוים, ובגדים מוכתמים אלה שלהם הם, ואינם מטמאים. <strong>ר' יהודה מטמא</strong> אותם, <strong>מפני ש</strong>לדעתו תושבי רקם <strong>הן גרים, וטועים</strong> ששכחו את יהדותם, אבל כיון שהם יהודים — דמם מטמא.
  והלכה נוספת בענין זה: כתמים שבאו <strong>מבין הגוים טהורים.</strong> באו בגדים עם כתמים <strong>מבין ישראל ומבין הכותים</strong> — <strong>ר' מאיר מטמא,</strong> שר' מאיר סבור שהכותים חשודים על הפקרת כתמיהם. <strong>וחכמים מטהרין, שלא נחשדו ישראל על כתמיהן,</strong> שאינם מפקירים ומשליכים אותם, כדי שלא יטמאו בהם אחרים, ואף כותים בכלל זה.
 <strong>אלמא</strong> <small>[מכאן]</small> כי <strong>סבר ר' מאיר כותים גרי אמת הם,</strong> שלולא כן דינם כגויים, שאינם מטמאים כלל. ואם כן כיצד להסביר את דעתו של ר' מאיר בעניין נזיקין?
 <strong>אמר ר' אבהו:</strong> לדעתו של ר' מאיר גרי אמת הם, ומעיקר הדין היו צריכים להיות כישראל, ששור שהזיק אותם — חייב, ואם שור תם שלהם נגח — משלמים חצי נזק בלבד. אלא <strong>קנס הוא שקנס ר' מאיר בממונם</strong> לתת להם מעמד של גויים, כדי <strong>שלא יטמעו</strong> (יתערבו) <strong>בהם</strong> ישראל על ידי נישואים.
 <strong>מתיב</strong> <small>[מקשה]</small> על כך <strong>ר' זירא</strong> ממה ששנינו: <strong>ואלו נערות שיש להם קנס,</strong> שהאונס אותן חייב לשלם קנס ככתוב בתורה, לא רק אם אנס נערה כשירה מישראל אלא גם <strong>הבא על הממזרת ועל הנתינה</strong> (מצאצאי גבעונים) <strong>ועל הכותית. ואי סלקא דעתך</strong> <small>[ואם עולה על דעתך]</small> כי <strong>קנס ר' מאיר בממונם</strong> לעשותם כגויים, <strong>הכי נמי נקנוס</strong> <small>[כך גם כן שיקנוס]</small> את הכותית האנוסה שלא תקבל את הקנס האמור בתורה, <strong>כדי שלא יטמעו בהן</strong> שידעו שאינם כישראל!
 <strong>אמר אביי:</strong> מה שלא ביטלו לדעת ר' מאיר תשלום קנס זה, הוא <strong>כדי</strong>
## דף לט.
 <strong>שלא יהא חוטא</strong> (האונס) <strong>נשכר.</strong>
 ושואלים: אם כדי לקנוס את החוטא, <strong>ונתביה</strong> <small>[ושיתן אותו]</small> את הקנס <strong>לעניים</strong> ולא לכותית האנוסה, כדי שלא יטמעו בהם! <strong>אמר רב מרי: משום דהוי</strong> <small>[שהוא]</small> <strong>ממון שאין לו תובעים,</strong> מכיון שאינו מחוייב לתת לעני מסויים, יוכל האונס להשתמט ולומר שרוצה לתת לעני אחר, ולכן נשאר בענין זה דין התורה שיתן לכותית האנוסה, כדי שלא יהא חוטא נשכר.
 <big>א משנה</big> <strong>שור של פקח</strong> (אדם ברדעת) <strong>שנגח שור של חרש</strong> או של <strong>שוטה ו</strong>כן של <strong>קטן</strong> שכל אלה אינם נחשבים בני דעת — הרי זה <strong>חייב</strong> בנזקין. <strong>ו</strong>אילו שור <strong>של חרש שוטה וקטן שנגח שור של פקח</strong> — הרי זה <strong>פטור.</strong>
 <strong>שור של חרש שוטה וקטן שנגח</strong> — <strong>בית דין מעמידין להן אפוטרופוס, ומעידין להן</strong> על השור שנגח <strong>בפני אפוטרופוס</strong> עד שנעשה השור מועד, שהוא נחשב כבעלים לענין "והועד בבעליו".
  אם לאחר שנעשה השור מועד באופן זה, <strong>נתפקח החרש,</strong> או <strong>נשתפה השוטה ו</strong>כן אם <strong>הגדיל הקטן</strong> — <strong>חזר</strong> השור <strong>לתמותו,</strong> אלו <strong>דברי ר' מאיר,</strong> שלדעתו לא הועד השור אלא לפי שעה בעודו ברשות האפוטרופוס. <strong>ר' יוסי אומר:</strong> לא כן, אלא <strong>הרי הוא בחזקתו</strong> שור מועד לנגוח.
  והלכה אחרת: <strong>שור האצטדין</strong> שהוא מלומד להילחם בזירה, אם נגח והרג אדם — <strong>אינו חייב מיתה, שנאמר:</strong> "ו <strong>כי יגח</strong> שור את איש<strong>"</strong> (שמות כ״א:כ״ח) ומלשון זה משמע: <strong>ולא שיגיחוהו</strong> (יגרמו לו לנגוח), ולכן שור האצטדין שמלמדים אותו לנגוח — פטור.
 <big>ב גמרא</big> ושואלים: <strong>הא גופא קשיא</strong> <small>[</small>משנתנו <small>זו עצמה קשה]</small> מתוכה. <strong>אמרת</strong> <small>[אומר אתה]</small> בתחילה: <strong>שור של חרש שוטה וקטן שנגח שור של פקח</strong> — <strong>פטור. אלמא</strong> <small>[מכאן]</small> ש<strong>אין מעמידין אפוטרופוס ל</strong>שור <strong>תם</strong> של חרש שוטה וקטן, על מנת <strong>לגבות מגופו</strong> של השור המזיק את נזקו. ואולם <strong>אימא סיפא</strong> <small>[אמור</small> את <small>סופה,</small> המשכה<small>]</small> של המשנה: <strong>שור של חרש שוטה וקטן שנגח</strong> — <strong>בית דין מעמידין להם אפוטרופוס, ומעידין להם בפני אפוטרופוס.  אלמא</strong> <small>[מכאן]</small> ש<strong>מעמידין להם אפוטרופוס ל</strong>שור <strong>תם</strong> שלהם שנגח כדי <strong>לגבות מגופו!</strong>
 <strong>אמר רבא: הכי קתני</strong> <small>[כך שנה],</small> כך יש להבין את המשנה: אין מעמידים אפוטרופוס לשור תם לגבות מגופו. <strong>ואם הוחזקו</strong> שוורים אלה <strong>נגחנין,</strong> ולא קרה הדבר באופן חד פעמי — <strong>מעמידין להם אפוטרופוס ומעידין להן בפני אפוטרופוס ומשוינן להו</strong> <small>[ועושים אותם]</small> על ידי כך <strong>מועד,</strong> <strong>דכי הדר ונגח</strong> <small>[שכאשר יחזור ויגח]</small> יהיה חייב <strong>לשלם</strong> <small>[שישלם]</small> <strong>מעלייה</strong> (מן המובחר שבנכסי בעל השור) ולא מגופו.
 <big>ג</big> לעצם הענין שואלים: <strong>מעליית מאן</strong> <small>[מי]</small> מרכושו של מי משלם על נזקי שור מועד של יתומים קטנים? <strong>ר' יוחנן אמר: מעליית יתומין. ר' יוסי בר חנינא אמר: מעליית אפוטרופוס,</strong> שהוא משלם עבורם.
  ושואלים:  <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>רב יהודה אמר רב אסי: אין נזקקין לנכסי יתומין</strong> לגבות מהם כל חוב שהוא, <strong>אלא אם כן רבית אוכלת בהן,</strong> שאם לווה אביהם מגוי ברבית, שאם לא יפרעו לו מיד יגדל החוב מאוד — אז בית דין דואגים לשלם את החוב מנכסי היתומים. אבל אין עושים כן בכל חוב אחר שעל היתומים.
 <strong>ור' יוחנן אמר:</strong> גובים מהם <strong>או ל</strong>פרעון <strong>שטר שיש בו רבית,</strong> משום הרבית האוכלת בהם, <strong>או ל</strong>פרעון <strong>כתובת אשה משום מזוני</strong> <small>[מזונות],</small> שאם היתה אשת אביהם תובעת לקבל את כתובתה מנכסי הבעל שמת, וכל עוד אינה מקבלת כתובה הרי מזונותיה מוטלים על היורשים — במקרה זה גובים את הכתובה מנכסי היתומים, כדי שלא יתמעטו בשל תשלום המזונות. ומכל מקום אף מדברי ר' יוחנן אלה נובע שבכל מקרה אחר אין גובים כל חוב מנכסי היתומים!
  ומתרצים:  <strong>איפוך</strong> <small>[הפוך]</small> את השיטות, ש<strong>ר' יוחנן</strong> הוא ש<strong>אמר</strong> שמשלמים עבור נזקי שור מועד <strong>מעליית אפוטרופסין,</strong> ו<strong>ר' יוסי בר חנינא</strong> הוא ש<strong>אמר</strong> שמשלמים <strong>מעליית יתומין.</strong>
 על כך <strong>אמר רבא: משום דקשיא</strong> <small>[שקשה]</small> לך הסתירה מדברי <strong>ר' יוחנן</strong> כאן על דברי <strong>ר' יוחנן</strong> במקום אחר <strong>משוית ליה</strong> <small>[עושה אתה אותו]</small> את <strong>ר' יוסי בר חנינא טועה,</strong> שאתה מייחס לו דעה שאינה להלכה? <strong>והא</strong> <small>[והרי]</small> <strong>ר' יוסי בר חנינא דיינא</strong> <small>[דיין]</small> <strong>הוא ונחית לעומקיה דדינא</strong> <small>[ויורד לעומק הדין]!</small>
 <strong>אלא, לעולם לא תיפוך</strong> <small>[תהפוך]</small> את השיטות והשאר אותן כפי שהן, <strong>ו</strong>אולם דינו של <strong>מזיק שאני</strong> <small>[שונה]</small> שאף שר' יוחנן אומר בדרך כלל שאין גובים מן היתומים, מכל מקום במקרה ששורם הזיק לאחרים — גובים. ומעתה מפרשים את טעמי המחלוקת, <strong>ר' יוחנן אמר:</strong> גובים את הנזק <strong>מעליית יתומים, דאי אמרת</strong> <small>[שאם אומר אתה]</small> שגובים <strong>מעליית אפוטרופוס</strong> —
## דף לט:
 <strong>ממנעי</strong> <small>[יימנעו]</small> אנשים <strong>ולא עבדי</strong> <small>[ייעשו]</small> אפוטרופסים, שהרי האפוטרופוס עלול להפסיד מנכסיו בגלל היותו אפוטרופוס, אם משלם עבור נזקי שור היתומים. ו<strong>ר' יוסי בר חנינא אמר:</strong> גובים <strong>מעליית אפוטרופוס, ו</strong>אין לחשוש שאנשים יימנעו מלהיות אפוטרופסים בגלל הפסד ממונם, כי הם <strong>חוזרין ונפרעין מן היתומים לכי גדלי</strong> <small>[כאשר</small> הם <small>יגדלו].</small>
 <big>א</big> ומעירים: <strong>ו</strong>לעיקרה של השאלה אם <strong>מעמידים להן</strong> לאלה שאינם בני דעת <strong>אפוטרופין ל</strong>שור <strong>תם</strong> שנגח כדי <strong>לגבות מגופו, תנאי</strong> <small>[</small>מחלוקת <small>תנאים]</small> <strong>היא.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שור שנתחרשו</strong> (שנעשו חרשים) <strong>בעליו, ו</strong>כן שור <strong>שנשתטו בעליו, ו</strong>כן כ<strong>שהלכו בעליו למדינת הים,</strong> כיצד נוהגים בו אם נגח? <strong>יהודה בן נקוסא אמר</strong> בשם <strong>סומכוס: הרי הוא בתמותו עד שיעידו בו בפני הבעלים. וחכמים אומרים: מעמידין להן אפוטרופין, ומעידין בהן בפני אפוטרופין,</strong> ועל ידי כך נעשה השור מועד.
  ואם <strong>נתפקח החרש,</strong> או <strong>נשתפה השוטה,</strong> או ש<strong>הגדיל הקטן ו</strong>כן אם <strong>באו בעליו</strong> של השור <strong>ממדינת הים, יהודה בן נקוסא אמר</strong> בשם <strong>סומכוס: חזר</strong> השור <strong>לתמותו</strong> כפי שהיה קודם, <strong>עד שיעידו בו</strong> שלוש פעמים <strong>בפני בעלים,</strong> ככתוב בתורה. <strong>ר' יוסי אמר: הרי הוא,</strong> השור, <strong>בחזקתו</strong> ומועד הוא.
  ובפירוש ברייתא זו <strong>אמרו: מאי</strong> <small>[מה</small> פירוש<small>]</small> <strong>"הרי הוא בתמותו" דקאמר</strong> <small>[שאמר]</small> <strong>סומכוס? אילימא דלא מייעד</strong> <small>[אם תאמר שאינו נעשה מועד]</small> <strong>כלל,</strong> ונשאר לעולם תם — <strong>הא מדקתני סיפא</strong> <small>[הרי מ</small>מה <small>ששנינו</small> ב<small>סוף</small> הברייתא<small>]</small> בדברי סומכוס עצמו: <strong>חזר לתמותו, מכלל דאייעד</strong> <small>[שנעשה מועד]</small> קודם לכן!
 <strong>אלא מאי</strong> <small>[מה</small> פירוש<small>]</small> <strong>"הרי הוא בתמותו"</strong> — <strong>הרי הוא בתמימותו</strong> (בשלימותו), ש<strong>לא מחסרינן ליה</strong> <small>[מחסרים אנו אותו]</small> ואין גובים בפועל מגופו של השור, אלא הניזק ממתין עד שיחזרו הבעלים. <strong>אלמא</strong> <small>[מכאן]</small> שהוא סבור ש<strong>אין מעמידין אפוטרופוס ל</strong>שור <strong>תם לגבות מגופו. וחכמים</strong> שחולקים על סומכוס <strong>אומרים: מעמידין להן אפוטרופוס ומעידין להן בפני אפוטרופוס. אלמא</strong> <small>[מכאן]</small> שלדעתם <strong>מעמידין אפוטרופוס ל</strong>שור <strong>תם לגבות מגופו.</strong>
 ושואלים: <strong>וסיפא במאי קמיפלגי</strong> <small>[ו</small>ב<small>סופה</small> של הברייתא, <small>במה,</small> באיזה עיקרון, <small>נחלקו]?</small> ומשיבים: לענין <strong>רשות משנה איכא בינייהו</strong> <small>[יש ביניהם</small> מחלוקת<small>],</small> כלומר, נחלקו האם שינוי בעלות ("רשות") גורם גם לשינוי מעמדו של השור. ש<strong>סומכוס סבר</strong> <small>[סבור]:</small> <strong>רשות משנה, ו</strong>אילו <strong>ר' יוסי סבר</strong> <small>[סבור]:</small> <strong>רשות אינה משנה,</strong> שדינו של השור נקבע לפי השור עצמו ואינו משתנה עם שינוי בעליו.
 <big>ב</big> ובענין זה מביאים את מה ש<strong>תנו רבנן</strong> <small>[שנו חכמים</small> בברייתא<small>]:</small> <strong>שור</strong> של <strong>חרש</strong> או של <strong>שוטה ו</strong>כן שור של <strong>קטן שנגח, ר' יעקב משלם חצי נזק.</strong>
 ומיד תוהים על הלשון: <strong>ר' יעקב מאי עבידתיה</strong> <small>[מה מעשהו],</small> מדוע משלם ר' יעקב? <strong>אלא</strong> תקן הלשון ו<strong>אימא</strong> <small>[אמור]</small> כך, <strong>ר' יעקב אומר: משלם חצי נזק.</strong>
 ומעתה נבדוק: <strong>במאי עסקינן</strong> <small>[במה אנו עוסקים],</small> באיזה מקרה מדובר כאן? <strong>אי</strong> <small>[אם]</small> <strong>ב</strong>שור <strong>תם</strong> — <strong>פשיטא</strong> <small>[פשוט]</small> הדבר, <strong>דכולי עלמא נמי</strong> <small>[ש</small>הרי <small>לדעת הכל גם כן]</small> <strong>חצי נזק הוא</strong> ש<strong>משלם</strong> ומה חידש ר' יעקב? <strong>ואי</strong> <small>[ואם]</small> <strong>ב</strong>שור <strong>מועד</strong> מדובר, יש לברר כיצד היה הדבר, <strong>אי</strong> <small>[אם]</small> מדובר במקרה <strong>דעבדי ליה</strong> <small>[שעשו לו]</small> <strong>שמירה</strong> ושמרוהו כראוי — <strong>כלל כלל לא בעי</strong> <small>[צריכים]</small> <strong>לשלומי</strong> <small>[לשלם],</small> <strong>ואי</strong> <small>[ואם]</small> מדובר ש<strong>לא עבדי ליה</strong> <small>[עשו לו]</small> <strong>שמירה</strong> כראוי — <strong>כוליה</strong> <small>[כל]</small> ה<strong>נזק בעי שלומי</strong> <small>[צריך לשלם]!</small>
 <strong>אמר רבא: לעולם</strong> תפרש את דברי ר' יעקב שמדובר <strong>ב</strong>שור <strong>מועד, והכא במאי עסקינן</strong> <small>[וכאן במה אנו עוסקים]</small> — <strong>דעבדי</strong> <small>[שעשו]</small> לו <strong>שמירה פחותה</strong> (כלומר, שמירה רגילה), <strong>ולא עבדי ליה</strong> <small>[עשו לו]</small> <strong>שמירה מעולה.</strong>
 <strong>ור'</strong> <strong>יעקב סבר לה</strong> <small>[סבור ב</small>ענין <small>זה]</small> <strong>כר' יהודה</strong> ש<strong>אמר: צד תמות במקומה עומדת.</strong> כלומר, גם כאשר נעשה השור מועד, לא יצא לגמרי מדין תם שהיה לו מקודם, ומחצית הנזק גובים כאילו היה זה שור תם, ומגופו. <strong>ו</strong>עוד <strong>סבר לה</strong> <small>[סבור ב</small>ענין <small>זה]</small> ר' יעקב <strong>כר' יהודה</strong> ש<strong>אמר:</strong> <strong>מועד סגי ליה</strong> <small>[די לו]</small> <strong>בשמירה פחותה,</strong> ולכן בזמן ששמר שמירה פחותה — פטור הוא על צד המועד שבו, אך חייב על צד התמות שבו.
 <strong>וסבר לה</strong> <small>[וסבור בזה]</small> ר' יעקב עוד <strong>כרבנן דאמרי</strong> <small>[כ</small>דברי <small>חכמים שאמרו]:</small> <strong>מעמידין אפוטרופוס ל</strong>שור <strong>תם לגבות מגופו.</strong> ומשום כך ר' יעקב אומר ששור מועד ששמרו שמירה פחותה משלם חצי נזק מגופו.
 <strong>אמר ליה</strong> <small>[לו]</small> <strong>אביי</strong> לרבא: <strong>ו</strong>האם <strong>לא פליגי</strong> <small>[נחלקו]</small> ר' יהודה ור' יעקב בכך? <strong>והתניא</strong> <small>[והרי שנינו</small> בברייתא<small>]:</small> <strong>שור של חרש שוטה וקטן שנגח, ר' יהודה מחייב, ור' יעקב אומר: חצי נזק הוא</strong> ש<strong>משלם! אמר רבא בר עולא:</strong> אין כאן מחלוקת, אלא <strong>מה שמחייב ר' יהודה</strong> ולא פירש מה מחייב — הוא ש<strong>פירש ר' יעקב</strong> והסביר כמה חייב לדברי ר' יהודה.
  ושואלים:  <strong>ול</strong>דעת <strong>אביי</strong> ש<strong>אמר פליגי</strong> <small>[</small>ש<small>חלוקים]</small> ר' יעקב ור' יהודה, <strong>במאי פליגי</strong> <small>[במה,</small> באיזה עיקרון <small>חלוקים</small> הם<small>]?</small>
 ומשיבים: <strong>אמר</strong> <small>[</small>יכול <small>לומר]</small> <strong>לך</strong> אביי: <strong>הכא במאי עסקינן</strong> <small>[כאן במה אנו עוסקים]</small> <strong>ב</strong>מקרה שהיה שור <strong>מועד ולא נטריה</strong> <small>[שמרו]</small> <strong>כלל,</strong> ואז חייבים לשלם נזק שלם.
 <strong>ר' יעקב סבר לה</strong> <small>[סבור]</small> <strong>כר' יהודה בחדא</strong> <small>[ב</small>ענין <small>אחד]</small> <strong>ופליג עליה בחדא</strong> <small>[וחולק עליו ב</small>ענין <small>אחד].</small> ופירוט הדברים, <strong>סבר</strong> <small>[סבור]</small> <strong>כר' יהודה בחדא</strong> <small>[ב</small>ענין <small>אחד]</small> ש<strong>אילו ר' יהודה סבר</strong> <small>[סבור]:</small> <strong>צד תמות במקומה עומדת</strong> ולזה מסכים ר' יעקב. <strong>ופליג עליה בחדא</strong> <small>[ו</small>אולם <small>חולק עליו ב</small>ענין <small>אחד],</small> ש<strong>אילו ר' יהודה סבר</strong> <small>[סבור]:</small> <strong>מעמידין להן אפוטרופוס ל</strong>שור <strong>תם לגבות מגופו, ור' יעקב סבר: אין מעמידין, ו</strong>לכן <strong>לא משלם אלא פלגא</strong> <small>[החצי]</small> של ה<strong>מועד,</strong> וחציו האחר, צד תמות שבו — אינו משלם, שהרי אין הבעלים שם, ואין יכול לגבות.
 <strong>אמר ליה</strong> <small>[לו]</small> <strong>רב אחא בר אביי לרבינא: בשלמא</strong> <small>[נניח]</small> <strong>ל</strong>שיטת <strong>אביי דאמר פליגי</strong> <small>[שאומר</small> ש<small>חלוקים</small> הם<small>]</small> — <strong>שפיר</strong> <small>[יפה]</small> הפירוש, <strong>אלא ל</strong>דעת <strong>רבא דאמר</strong> <small>[שאומר]</small> ש<strong>לא פליגי</strong> <small>[חלוקים],</small> <strong>אדמוקי לה</strong> <small>[עד ש</small>הוא <small>מעמיד</small> ומפרש אותה<small>],</small> את הברייתא הראשונה, <strong>ב</strong>שור <strong>מועד</strong> — <strong>נוקמא</strong> <small>[שיעמיד</small> ויפרש אותה<small>]</small> <strong>ב</strong>שור <strong>תם,</strong>
## דף מ.
 <strong>אי</strong> <small>[אם]</small> <strong>ל</strong>שיטת <strong>ר' יהודה</strong> — <strong>דעבד ליה</strong> <small>[שעשה לו]</small> <strong>שמירה פחותה ולא עבד ליה</strong> <small>[עשה לו]</small> <strong>שמירה מעולה, אי</strong> <small>[אם]</small> <strong>ל</strong>שיטת <strong>ר' אליעזר בן יעקב</strong> — ש<strong>לא עביד ליה</strong> <small>[עשה לו]</small> <strong>שמירה כלל.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' אליעזר בן יעקב אומר: אחד תם ואחד מועד ששמרן שמירה פחותה</strong> — <strong>פטורין,</strong> ואינו חייב אלא אם כן לא שמרם כלל. <strong>והא קא משמע לן</strong> <small>[ו</small>דבר <small>זה השמיע לנו]</small> <strong>ר' יעקב</strong> — ש<strong>מעמידין להן אפוטרופין ל</strong>שור <strong>תם לגבות מגופו!</strong>
 <strong>אמר ליה</strong> <small>[לו]</small> רבינא: <strong>הכי קאמר</strong> <small>[כך אמר],</small> לכך התכוון רבא כאשר העמיד את דברי ר' יעקב במועד — לומר <strong>חדא דאית ביה תרתי טעמא</strong> <small>[</small>דבר <small>אחד שיש בו שני טעמים]</small> כשיטת ר' יהודה; שצד תמות במקומה עומדת, ושדי למועד בשמירה פחותה.
 <strong>רבינא</strong> עצמו <strong>אמר</strong> פירוש אחר להסביר את המחלוקת בברייתא: לענין <strong>רשות משנה איכא בינייהו</strong> <small>[יש ביניהם</small> הבדל<small>],</small> <strong>כגון דהוה</strong> <small>[שהיה]</small> שור <strong>מועד,</strong> שהועד בזמן שהיה ברשות האפוטרופוס, <strong>ונתפקח החרש, ונשתפה השוטה, והגדיל הקטן,</strong> וחזר לרשותם<strong>. ר' יהודה סבר: הרי הוא בחזקתו,</strong> אף שעבר לרשות אחרת, ולכך הוא מחייבו נזק שלם. ו<strong>ר' יעקב סבר: רשות משנה,</strong> שכיון שעבר לרשות אחרת חזר לדין שור תם, ואינו משלם אלא חצי נזק.
 <big>א</big> ועוד בענין אחריותם של אפוטרופסים, <strong>תנו רבנן</strong> <small>[שנו חכמים</small> בברייתא<small>]:</small> <strong>אפוטרופסים משלמין</strong> כל נזק שהזיק שור מועד של היתומים <strong>מן העלייה,</strong> <strong>ו</strong>אולם <strong>אין</strong> הם <strong>משלמין כופר</strong> אם הרג השור אדם.
  ושואלים:  <strong>מאן תנא</strong> <small>[מי הוא</small> התנא ש<small>שנה]</small> כי <strong>כופרא</strong> <small>[הכופר]</small> מיועד להיות <strong>כפרה</strong> לבעל השור, <strong>ויתמי לאו</strong> <small>[ויתומים לא]</small> <strong>בני כפרה נינהו</strong> <small>[הם],</small> שהרי הם קטנים ואין להם אחריות, ולפיכך אין האפוטרופוס משלם כופר?
 <strong>אמר רב חסדא:</strong> שיטת <strong>ר' ישמעאל בנו של ר' יוחנן בן ברוקה היא, דתניא</strong> <small>[ש</small>כן <small>שנינו</small> בברייתא<small>]</small> בענין זה של כופר: כוונת הכתוב <strong>"</strong>אם כופר יושת עליו <strong>ונתן פדיון נפשו"</strong> (שמות כא, ל) לומר: מה שמשלם הוא <strong>דמי ניזק, ר' ישמעאל בנו של ר' יוחנן בן ברוקה אומר:</strong> משלם <strong>דמי מזיק.</strong>
 <strong>מאי לאו בהא קמיפלגי</strong> <small>[האם לא ב</small>דבר <small>זה נחלקו],</small> <strong>דרבנן סברי: כופרא ממונא</strong> <small>[שחכמים סבורים</small> ש<small>הכופר</small> חוב <small>ממון]</small> <strong>הוא</strong> כמו כל שאר תשלומי נזק, וצריך לשלם ליורשי ההרוג פיצויים על הנזק שנגרם — דמי הניזק, <strong>ור' ישמעאל בנו של ר' יוחנן בן ברוקה סבר</strong> <small>[סבור]:</small> <strong>כופרא</strong> <small>[כופר]</small> <strong>כפרה</strong> הוא, לפי שגרם להרוג נפש, והוא מתחייב בנפשו — מבחינת אחריות בדיני שמים, אבל אינו מומת בבית דין אלא משלם דמי עצמו, ומכפר בכך על מה שחטא?
  ודוחים, <strong>אמר רב פפא:</strong> <strong>לא,</strong> אפשר לומר <strong>דכולי עלמא</strong> <small>[שלדעת הכל]</small> <strong>כופרא</strong> <small>[הכופר]</small> <strong>כפרה הוא, והכא בהא קמיפלגי</strong> <small>[וכאן ב</small>ענין <small>זה נחלקו],</small> <strong>רבנן סברי</strong> <small>[חכמים סבורים]:</small> <strong>בדניזק שיימינן</strong> <small>[מעריכים אנו]</small> את סכום הכסף הראוי לשם הכפרה, <strong>ור' ישמעאל בנו של ר' יוחנן בן ברוקה סבר</strong> <small>[סבור]:</small> <strong>בדמזיק שיימינן</strong> <small>[מעריכים אנו]</small> את הכפרה, אף שהכל, ואף חכמים, מודים שכפרה היא.
  ומסבירים:  <strong>מאי טעמא דרבנן</strong> <small>[מה הטעם של חכמים]?</small> <strong>נאמרה</strong> לשון <strong>"שיתה" למטה</strong> (הלאה) ("אם כופר יושת עליו". שמות כא, ל), <strong>ונאמרה</strong> לשון <strong>"שיתה" למעלה</strong> (מקודם לכן) בחובל אשה הרה וגורם להפלת וולדה ("ענוש ייענש כאשר ישית עליו בעל האשה". שמות כא, כב), והרי זה בא להקיש זו לזו: <strong>מה להלן</strong> כשנותן דמי ולדות מובן כי ההערכה נעשית <strong>בדניזק</strong> בדמי הוולדות שהוזקו, <strong>אף כאן</strong> בכופר ההערכה נעשית <strong>בדניזק. ו</strong>אילו
 <strong>ר' ישמעאל בנו של ר' יוחנן בן ברוקה סבר</strong> <small>[סבור]:</small> <strong>"ונתן פדיון נפשו" כתיב</strong> <small>[נאמר],</small> משמע — פדיון נפשו של בעל השור.
 <strong>ורבנן</strong> <small>[וחכמים]</small> משיבים על כך: <strong>אין</strong> <small>[כן],</small> אמנם <strong>"פדיון נפשו" כתיב</strong> <small>[נאמר],</small> ונועד הדבר לשמש כפרה לבעל השור, <strong>מיהו</strong> <small>[ואולם]</small> <strong>כי שיימינן</strong> <small>[כאשר אנו מעריכים]</small> כמה צריך לתת כפדיון נפש — <strong>ב</strong>של <strong>ניזק שיימינן</strong> <small>[אנו מעריכים].</small>
 אגב כך מביאים מעשה, היה <strong>משבח ליה</strong> <small>[אותו]</small> <strong>רבא ל</strong>פני <strong>רב נחמן בדרב</strong> <small>[את רב]</small> <strong>אחא בר יעקב</strong> ש<strong>אדם גדול הוא. אמר ליה</strong> <small>[לו]</small> <strong>רב נחמן: לכשיבא לידך,</strong> כשיזדמן אצלך, <strong>הביאהו לידי</strong> שיבוא לבקרני.
 <strong>כי אתא לגביה</strong> <small>[כאשר בא אליו]</small> לבסוף רב אחא בר יעקב, <strong>אמר ליה</strong> <small>[לו]</small> רב נחמן: <strong>בעי מינאי מילתא</strong> <small>[שאל ממני דבר].</small> <strong>בעא מיניה</strong> <small>[שאל אותו]</small> שאלה זו: <strong>שור של שני שותפין</strong> שהרג את הנפש <strong>כיצד משלמין כופר?</strong>
 אם תאמר ש<strong>משלם האי</strong> <small>[</small>שותף <small>זה]</small> <strong>כופר</strong> מלא, <strong>ו</strong>כן <strong>האי</strong> <small>[ו</small>שותף <small>זה]</small> <strong>כופר</strong> מלא — והלא <strong>כופר אחד אמר רחמנא</strong> <small>[אמרה תורה]</small> שיש לשלם <strong>ולא שני כופרין.</strong> ואם תאמר כי משלם <strong>האי</strong> <small>[</small>שותף <small>זה]</small> <strong>חצי כופר, והאי</strong> <small>[וזה]</small> <strong>חצי כופר,</strong> הרי <strong>כופר שלם אמר רחמנא</strong> <small>[אמרה התורה]</small> שיש לשלם <strong>ולא חצי כופר!</strong>
 <strong>אדיתיב</strong> <small>[עד שישב]</small> רב נחמן <strong>וקא מעיין</strong> <small>[והיה מעיין]</small> <strong>בה,</strong> בשאלה זו, למצוא לה פתרון, <strong>אמר ליה</strong> <small>[לו]</small> רב אחא בר יעקב שיש לו שאלה נוספת. <strong>תנן</strong> <small>[שנינו</small> במשנה<small>]:</small> <strong>חייבי ערכין,</strong> מי שהתחייבו בנדר לתת להקדש את ערכם או את ערך חבירם ואין להם לשלם — <strong>ממשכנין אותן,</strong> שנוטלים מרכושם וממשכנים עד שישלמו. <strong>חייבי חטאות ואשמות</strong> שנתחייבו להביא קרבן חטאת או אשם, אף שגם הם מחוייבים — <strong>אין ממשכנין אותן</strong> עד שיביאו קרבנם, שכן סומכים אנו על כך שרצונם להתכפר. 
 ומעתה יש לשאול: <strong>חייבי כופרין</strong> <strong>מאי</strong> <small>[מה</small> דינם<small>]?</small> האם נאמר <strong>כיון</strong> ש<strong>כפרה הוא</strong>, לכן <strong>כחטאת ואשם דמי</strong> <small>[נחשב],</small> ומכיון שכן <strong>מחמר חמיר עילויה ולא בעי משכוניה</strong> <small>[חמור עליו</small> הדבר בעיניו <small>ו</small>לכן <small>אין צריך למשכנו]</small> כדי להבטיח לנו שישלם כופר זה, כי בוודאי ישתדל בעצמו להגיע לכפרה, גם בלא כפיה זו. <strong>או דלמא</strong> <small>[שמא]</small> <strong>כיון דלחבריה</strong> <small>[שלחבירו]</small> <strong>הוא דבעי מיתבא ליה</strong> <small>[שצריך לתת לו]</small> את הכופר, ואינו כחטאת ואשם שמקריב לשמים, הרי אף הכופר חוב <strong>ממונא</strong> <small>[ממון]</small> <strong>הוא</strong> בעיניו <strong>ולא לגבוה הוא, ולא חמיר עליה</strong> <small>[חמור עליו</small><small>]</small> ולא ישתדל לשלם, <strong>ו</strong>לכן <strong>בעי משכוניה</strong> <small>[וצריך למשכנו].</small>
 <strong>אי נמי</strong> <small>[או גם כן]</small> אפשר לתת טעם אחר מדוע אין הכופר חמור בעיניו, כי <strong>כיון</strong> ש<strong>הוא</strong> עצמו <strong>לא חטא, וממוניה</strong> <small>[ו</small>רק <small>ממונו,</small> שורו<small>]</small> <strong>הוא דאזיק</strong> <small>[שהזיק]</small> — <strong>לא חמיר מילתא עילויה, ובעי משכוניה</strong> <small>[אין הדבר חמור עליו ו</small>משום כך <small>צריך למשכנו]</small> שישלם.
 <strong>אמר ליה</strong> <small>[לו]</small> רב נחמן: <strong>שבקן, אסתגר בקמייתא</strong> <small>[הנח לי,</small> הרי <small>נסגרתי ב</small>שאלה <small>הראשונה]</small> ואיני מוצא לה פתרון, ואינך צריך לשאול אותי שאלות קשות נוספות.
 <big>ב</big> <strong>תנו רבנן</strong> <small>[שנו חכמים]:</small> אף שהשואל שור מחבירו הריהו מתחייב באחריות נזקיו, אם <strong>שאלו</strong> <strong>בחזקת</strong> שהוא <strong>תם, ונמצא</strong> השור <strong>מועד,</strong> ונגח והזיק — <strong>בעלים משלמין חצי נזק, ושואל</strong> <strong>משלם חצי נזק.</strong>
 <strong>הועד</strong> השור <strong>בבית שואל</strong> שנגח בהיותו שם שלוש פעמים והעידו בו בפני בית דין, <strong>והחזירו לבעלים</strong> ואחר כך נגח — <strong>בעלים משלמין חצי נזק</strong> שהרי לא אצלם הועד, ולגביהם הוא עדיין תם, <strong>ושואל</strong> — <strong>פטור מכלום,</strong> שהרי אין עוד השור ברשותו. ומעתה מבארים את פרטי הדברים.
 <strong>אמר מר</strong> <small>[החכם]</small> בברייתא: <strong>שאלו בחזקת</strong> שהוא <strong>תם ונמצא</strong> שהוא <strong>מועד</strong> — <strong>בעלים משלמין חצי נזק, ושואל</strong> — <strong>חצי נזק.</strong> ושואלים: <strong>ואמאי</strong> <small>[ומדוע]</small> ישלם השואל בכלל? <strong>לימא ליה</strong> <small>[שיאמר לו]</small> למשאיל: <strong>תורא שאילי</strong> <small>[שור שאלתי],</small> <strong>אריא</strong> <small>[אריה]</small> <strong>לא שאילי</strong> <small>[שאלתי]</small> ולא ידעתי שמועד הוא והריהו כארי טורף, ולא קיבלתי עלי כלל שמירה של שור כזה!
 <strong>אמר רב: הכא במאי עסקינן</strong> <small>[כאן במה אנו עוסקים]</small> — <strong>שהכיר בו</strong> השואל <strong>שהוא נגחן,</strong> ונמצא שבשעת שאילה ידע שהוא עלול להזיק.
  ומקשים עוד: <strong>ונימא ליה</strong> <small>[ושיאמר לו]</small> השואל לבעלים: אף שידעתי שהוא נגחן, מכל מקום <strong>תם שאילי</strong> <small>[שאלתי]</small> <strong>מועד לא שאילי</strong> <small>[שאלתי],</small> ולא קיבלתי עלי שמירה של שור מועד, שמשלמים עליו נזק שלם!
 ומשיבים: <strong>משום דאמר ליה</strong> <small>[שאומר לו]</small> הבעלים: <strong>סוף סוף אי</strong> <small>[אם]</small> <strong>תם הוה</strong> <small>[היה]</small> — בכל זאת <strong>פלגא נזקא בעית שלומי</strong> <small>[חצי נזק</small> היית <small>צריך לשלם],</small> <strong>השתא נמי זיל שלים פלגא נזקא</strong> <small>[עכשיו גם כן לך שלם חצי נזק].</small>
 ושואלים: <strong>ונימא ליה</strong> <small>[ושיאמר לו]</small> השואל למשאיל: <strong>אי</strong> <small>[אם]</small> <strong>תם הוה</strong> <small>[היה]</small> הרי הנזק בתם <strong>משתלם מגופו</strong> של השור המזיק, ואני לא הייתי צריך לשלם מממוני!
  ומשיבים:  <strong>משום דאמר ליה</strong> <small>[שאומר לו]</small> בעל השור: <strong>סוף סוף, את לאו תורא בעית שלומי לדידי</strong> <small>[אתה,</small> וכי <small>לא שור</small> שלם היית <small>צריך לשלם לי]?</small> שהרי כשואל היה עליך להחזיר לי את השור בשלימותו, ואם היו גובים מגופו היה עליך להחזיר לי שור שלם, ונמצא שבכל מקרה היה עליך תשלום נזק זה, ואם כן אינך מפסיד יותר כאשר השור מועד.
  ושואלים:  <strong>ונימא ליה</strong> <small>[ושיאמר לו]</small> השואל:
## דף מ:
 <strong>אם תם</strong> השור — <strong>הוה מודינא ומפטרינא</strong> <small>[הייתי מודה ונפטר]!</small> שהרי כלל הוא שהמודה בקנס פטור, שאין משלמים את הקנס אלא על פי עדים, וחצי נזק של תם קנס הוא. ועכשיו שמועד הוא — איני יכול להיפטר בדין זה!
  ומוסיפים:  <strong>ואפילו למאן דאמר</strong> <small>[ל</small>דעת <small>מי שאומר]</small> כי <strong>פלגא נזקא ממונא</strong> <small>[חצי נזק ממון]</small> הוא, ולא קנס, ואינו נפטר על ידי הודאה, <strong>נימא ליה</strong> <small>[שיאמר לו</small> השואל<small>]:</small> <strong>אי</strong> <small>[אם]</small> <strong>תם הוא</strong> השור — <strong>הוה מעריקנא ליה לאגמא</strong> <small>[הייתי מבריח אותו לאגם]</small> שלא ימצאו אותו בידי, ולא היו יכולים לגבות את הנזק, שהרי אינו נגבה אלא מגוף השור! אבל שור מועד שאין גובים מגופו אלא מרכוש בעליו אין כל תועלת בהברחתו כדי להיפטר. ולפי זה לכאורה יש לשואל טענות טובות לפטור עצמו מן התשלום, ומדוע משלם הוא חצי נזק?
 <strong>אלא</strong> שיש להסביר כי <strong>הכא במאי עסקינן</strong> <small>[כאן במה אנו עוסקים]</small> <strong>כגון דאקדים בי דינא ותפסיה</strong> <small>[שהקדים בית הדין ותפסו</small> את השור לגבות ממנו<small>]</small> קודם שהודה הוא בעצמו בדבר, וקודם שיכול היה להבריחו לאגם. ובמקרה כזה אין השואל יכול לטעון דבר לפוטרו מתשלום.
  ושואלים:  <strong>אי הכי</strong> <small>[אם כן]</small> שבמקרה כזה מדובר, <strong>בעלים אמאי</strong> <small>[מדוע]</small> <strong>משלמים חצי נזק? נימא ליה</strong> <small>[שיאמר לו]</small> בעל הבית לשואל: <strong>אתפסתיה לתוראי בידא מאן דלא מצינא לאשתעויי דינא בהדיה</strong> <small>[התפסת</small> מסרת <small>את שורי בידי מי שאיני יכול להתדיין עמו],</small> שכיון שהשור נמצא ברשות בית דין אינני יכול שוב להתמקח ולהתפשר, אלא הם יגבו הכל, ואתה הוא שגרמת לכך שאצטרך לשלם! ומתרצים: <strong>משום דאמר ליה</strong> <small>[ש</small>יכול היה השואל <small>לומר לו]:</small> <strong>אי אהדרתיה ניהלך, לאו מינך הוו שקלי ליה</strong> <small>[אילו הייתי מחזיר אותו לך,</small> וכי <small>לא ממך היו לוקחים אותו]?!</small> ואם כן לא עשיתי דבר.
  ושואלים:  <strong>ונימא ליה</strong> <small>[ושיאמר לו]</small> המשאיל בתשובה לטענה זו: <strong>אי אהדרתיה ניהליה, הוה מעריקנא ליה לאגמא</strong> <small>[אילו היית מחזיר אותו לי, הייתי מבריח אותו לאגם]</small> ולא היו יכולים לקחתו! ומשיבים: <strong>משום דאמר ליה</strong> <small>[ש</small>היה יכול <small>לומר לו]</small> השואל: <strong>סוף סוף, לאו</strong> <small>[</small>וכי <small>לא]</small> <strong>מעלייה</strong> מן הנכסים שלך. <strong>הוו משתלמי</strong> <small>[היו</small> מקבלים את <small>התשלום]?</small> שהרי מועד משלם מן העלייה ולא מגופו.
  ושואלים:  <strong>הניחא היכא דאית ליה נכסי</strong> <small>[זה נוח כשיש לו נכסים]</small> לבעל הבית חוץ מן השור, ואז אפשר לגבות מרכושו, ואולם <strong>היכא דלית ליה נכסי, מאי איכא למימר</strong> <small>[היכן שאין לו נכסים, מה יש לומר]?</small> הרי גרם לו השואל נזק!
  ומשיבים:  <strong>משום דאמר ליה</strong> <small>[ש</small>היה יכול <small>לומר לו]</small> השואל: <strong>כי היכא דמשתעבדנא לדידך, הכי נמי משתעבדנא להאיך</strong> <small>[כשם שאני משועבד לך</small> בחובה להחזיר לך את המגיע לך, <small>כך גם כן משועבד אני לזה</small> הניזק<small>]</small> שאתה חייב לו כסף, <strong>מ</strong>דברי <strong>ר' נתן.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר: מנין לנושה בחבירו</strong> חוב של <strong>מנה, וחבירו</strong> גם כן נושה <strong>בחבירו</strong> מנה, <strong>מנין שמוציאין מזה,</strong> מן הלווה האחרון, <strong>ונותנים לזה,</strong> למלווה הראשון, ואין צורך להחזיר ללווה השני כדי שהוא עצמו יחזיר למלווה — <strong>תלמוד לומר</strong> בקשר להשבת גזילה: <strong>"ונתן לאשר אשם לו"</strong> (במדבר ה, ז), כלומר, יש שהגזלן (או מי שחייב דבר לחבירו) משיבו למי שהבעלים חייב לו דבר ("לאשר אשם לו").
 <big>א</big> עוד שנינו בברייתא: אם <strong>הועד</strong> השור <strong>בבית</strong> ה<strong>שואל והחזירו לבעלים</strong> והזיק שם — ה<strong>בעלים משלמין חצי נזק, ושואל פטור מכלום.</strong>
 ומתקשים: ב<strong>סיפא</strong> <small>[סופה]</small> של הברייתא למדים אנו כי <strong>רשות משנה,</strong> שאם הועד השור ברשות אחרת, וחוזר לרשות בעליו — אינו נחשב כמועד, ולכן משלמים על נזק שור זה רק חצי נזק. ואילו ב<strong>רישא</strong> <small>[</small>ב<small>ראש]</small> של אותה ברייתא, כאשר הועד בבית הבעלים והזיק בבית השואל, למדים אנו כי <strong>רשות אינה משנה,</strong> שהרי משלמים על נזקו נזק שלם!
 <strong>אמר ר' יוחנן: תברא</strong> <small>[שבורה</small> חצויה<small>]</small> היא משנה זו, ואינה כשיטה אחת, אלא <strong>מי ששנה זו לא שנה זו</strong> וכל פיסקה נאמרה לפי שיטה אחרת.
 <strong>רבה אמר: מדרישא</strong> <small>[מכיון ש</small>ב<small>תחילתה</small> של הברייתא<small>]</small> <strong>רשות אינה משנה</strong> — <strong>סיפא נמי</strong> <small>[</small>ב<small>סופה גם כן]</small> <strong>רשות אינה משנה. וסיפא היינו טעמא</strong> <small>[ו</small>ב<small>סופה זהו הטעם]</small> שחוזר לתמותו — <strong>משום דאמר ליה</strong> <small>[ש</small>יכול <small>לומר לו]</small> בעל הבית לשואל: <strong>לאו כל כמינך דמייעדת ליה לתוראי</strong> <small>[אין זה בכוחך לעשות את שורי מועד],</small> שלא לשם כך נתתיו לך, ואתה הוא שפשעת בו. ולכן אין בעל הבית חייב לשלם על נזקים שבאו מחמת שואל זה.
 <strong>רב פפא אמר</strong> להיפך: <strong>מדסיפא</strong> <small>[מכיון ש</small>ב<small>סופה]</small> של הברייתא <strong>רשות משנה, רישא נמי</strong> <small>[</small>ב<small>ראשה גם כן]</small> יש להבין ש<strong>רשות משנה,       ורישא היינו טעמא</strong> <small>[ו</small>ב<small>תחילה זהו הטעם]</small> שהשור ממשיך להיות מועד גם בבית השומר, <strong>משום</strong> ש<strong>כל מקום שהולך</strong> — <strong>שם בעליו עליו,</strong> והרי הועד השור בבעליו (ראה שמות כא, כט), ואינו מופקע מרשות בעליו על ידי ההשאלה. 
 <big>ב</big> שנינו במשנה כי <strong>שור</strong> <strong>האצטדין אינו חייב מיתה,</strong> כיון שאחרים גורמים לו שיגח. <strong>איבעיא להו</strong> <small>[נשאלה להם</small> ללומדים<small>]</small> שאלה זו: שור רגיל שהרג אדם (ולא נסקל בבית דין) דינו שאינו קרב על גבי המזבח, ואולם שור האצטדין שהרג את האדם, <strong>מהו</strong> דינו <strong>לגבי</strong> <small>[אצל,</small> לענין<small>]</small> <strong>מזבח,</strong> האם כשר הוא להקריבו כקרבן?
 <strong>רב אמר: כשר, ושמואל אמר: פסול.</strong> ומפרטים: <strong>רב אמר כשר</strong> משום שלדעתו <strong>אנוס הוא</strong> השור, במה שהרג אדם, שכך לימדוהו. <strong>ושמואל אמר פסול,</strong> כי מכל מקום <strong>הרי נעבד בו עבירה.</strong>
 <strong>מיתיבי</strong> <small>[מקשים]</small> ממה ששנינו על הכתוב "מן הבהמה מן הבקר ומן הצאן תקריבו את קרבנכם" (ויקרא א, ב): הביטוי <strong>"מן הבהמה"</strong> בא <strong>להוציא</strong> מכלל המובאים לקרבן <strong>את</strong> בעל החיים <strong>הרובע</strong> אשה <strong>ואת הנרבע</strong> לאדם, <strong>"מן הבקר"</strong> — בא <strong>להוציא את הנעבד</strong> כעבודה זרה, <strong>"</strong>ו<strong>מן הצאן"</strong> — <strong>להוציא את המוקצה</strong> שהקצוהו = ייחדוהו לעבודה זרה, <strong>"ומן הצאן"</strong> שיש בו מיעוט נוסף בגלל הוא"ו הנוספת — <strong>להוציא את הנוגח.</strong>
 <strong>אמר ר' שמעון: אם נאמר</strong> מיעוט בתורה לענין <strong>רובע למה נאמר</strong> עוד מיעוט לענין <strong>נוגח, ואם נאמר</strong> מיעוט ל<strong>נוגח למה נאמר</strong> עוד מיעוט לענין <strong>רובע?</strong> הלא שניהם שווים בכך שעשו מעשים שבגללם הורגים אותם!
  ומסבירים:  <strong>מפני שיש ברובע</strong> חומר <strong>שאין בנוגח, ויש בנוגח שאין ברובע.</strong>
 <strong>רובע עשה בו אונס כרצון,</strong> שגם אם הבהמה הנרבעת לא עשתה דבר זה מרצונה, מכל מקום דינה כעושה זאת מרצון, ואילו <strong>נוגח לא עשה בו אונס כרצון,</strong> שכן שור שנגח לאונסו פטור. ומצד אחר <strong>נוגח</strong> — <strong>משלם</strong> בעליו <strong>כופר, רובע</strong> והרג אדם — <strong>אינו משלם את הכופר. לפיכך הוצרך לומר רובע והוצרך לומר נוגח.</strong>
 <strong>קתני מיהת</strong> <small>[שנינו על כל פנים]:</small> <strong>רובע</strong> — <strong>עשה בו אונס כרצון, נוגח</strong> — <strong>לא עשה בו אונס כרצון. למאי הלכתא</strong> <small>[למה,</small> לאיזו <small>הלכה]</small> נאמר הדבר? <strong>לאו</strong> <small>[האם לא</small> נאמר<small>]</small> <strong>ל</strong>ענין <strong>קרבן,</strong> ששור האצטדין שדינו כאנוס, שהרי הביאוהו לידי כך — כשר, וכדברי רב?
  ודוחים:  <strong>לא,</strong> שם מדובר <strong>לקטלא</strong> <small>[ל</small>ענין <small>מיתה],</small> שאין ממיתים אותו אם הרג באונס.
  ומעירים:  <strong>הכי נמי מסתברא</strong> <small>[כך גם כן מסתבר]</small> להבין את הענין, <strong>דאי אמרת</strong> <small>[שאם אומר אתה]</small> שמדובר כאן <strong>לקרבן,</strong> ואומרת הברייתא כי אם היה כתוב רק פסול רובע לא היינו למדים לנוגח, כי <strong>נוגח לא עשה בו אונס כרצון</strong> — הרי <strong>לאו</strong> <small>[לא]</small> ה<strong>אונס דידיה כתיב</strong> <small>[שלו שנאמר]</small> <strong>ולאו</strong> <small>[ולא]</small> ה<strong>רצון דידיה כתיב</strong> <small>[שלו נאמר]</small> לענין פסול לקרבן, שהרי הדבר לא נתפרש בכתוב כלל! <strong>אלא לאו לקטלא</strong> <small>[האם לא</small> מדובר <small>ל</small>ענין <small>מיתה]</small> שנאמרה במקרא, ונתפרש בה שיש חילוק בין אונס ורצון, כפי שנאמר במשנה: "כי יגח" — ולא שיגיחוהו.
 <big>ג</big> <strong>אמר מר</strong> <small>[החכם]</small> באותה ברייתא: <strong>נוגח</strong> — <strong>משלם את הכופר, רובע</strong> — <strong>אינו משלם את הכופר.</strong> ונברר: <strong>היכי דמי</strong> <small>[כיצד בדיוק היה הדבר]</small> בו לא יתחייב בעליו של הרובע בכופר? <strong>אילימא</strong> <small>[אם לומר]</small> ש<strong>רבעה וקטלה</strong> <small>[והרגה]</small> תוך כדי רביעה — <strong>מה לי</strong> אם <strong>קטלה בקרנא</strong> <small>[הרגה בקרן]</small> <strong>מה לי</strong> אם <strong>קטלה</strong> <small>[הרגה]</small> <strong>ברביעה!</strong>
 <strong>ואלא</strong> תאמר ש<strong>רבעה ולא קטלה</strong> <small>[הרגה],</small> אם כן <strong>האי</strong> <small>[זה]</small> ש<strong>לא משלם כופר משום</strong> ש<strong>לא קטלה</strong> <small>[הרגה]</small> <strong>הוא,</strong> ולא מפני ההבדל בין רביעה להריגה!
 <strong>אמר אביי: לעולם</strong> תפרש ש<strong>רבעה ולא קטלה</strong> <small>[הרגה],</small> <strong>דאתיוה לבי דינא וקטלוה</strong> <small>[שהביאוה</small> את האשה הנרבעת <small>לבית דין והרגוה]</small> בגלל עבירה זו, <strong>מהו דתימא</strong> <small>[שתאמר]</small>
## דף מא.
 <strong>כמאן דקטלה דמי</strong> <small>[כמי שהרגה נחשב]</small> שהרי בגלל בהמה זו נגרמה הריגתה של האשה, ויתחייב בעליו כופר, על כן <strong>קא משמע לן</strong> <small>[השמיע לנו]</small> שאינו כן.
 <strong>רבא אמר: לעולם</strong> תפרש ש<strong>רבעה וקטלה</strong> <small>[והרגה]</small> בעצם הרביעה, <strong>ודקא קשיא</strong> <small>[ומה שהיה קשה]</small> <strong>לך: מה לי קטלה</strong> <small>[הרגה]</small> <strong>בקרנים מה לי קטלה</strong> <small>[הרגה]</small> <strong>ברביעה</strong> — יש לתרץ: <strong>קרן</strong> כשנוגח <strong>כוונתו להזיק, האי</strong> <small>[זה]</small> הרובע <strong>כוונתו להנאת עצמו הוא.</strong>
 ושואלים: <strong>במאי פליגי</strong> <small>[במה נחלקו],</small> כלומר, מה הן המסקנות השונות הנובעות משני הסברים אלה? ומשיבים: <strong>ב</strong>מקרה של <strong>רגל שדרסה על גבי תינוק בחצר הניזק</strong> והרגתו, יש הבדל בין שני ההסברים: <strong>ל</strong>דעת <strong>אביי</strong> — <strong>משלם כופר,</strong> שהרי מדבריו עולה שכופר משלם בכל מקרה שהרג, גם אם לא היתה כוונתו להזיק, ו<strong>ל</strong>דעת <strong>רבא</strong> — <strong>לא משלם כופר.</strong>
 ולעיקר מחלוקת רב ושמואל מעירים, <strong>תניא כוותיה דרב</strong> <small>[שנויה</small> ברייתא <small>כ</small>שיטתו <small>של רב]:</small> <strong>שור האיצטדין</strong> שהרג אדם — <strong>אינו חייב מיתה, וכשר לגבי מזבח, מפני שהוא כמעושה</strong> כמי שהוא אנוס לעשות את מה שהוא עושה.
 <big>א משנה</big> <strong>שור שנגח את האדם ומת</strong> האדם, אם היה השור <strong>מועד</strong> — <strong>משלם</strong> בעל השור <strong>כופר, ותם</strong> — <strong>פטור מן הכופר. ו</strong>מכל מקום <strong>זה וזה</strong> (שור מועד ושור תם) <strong>חייבין מיתה</strong> על שהרגו את הנפש. <strong>וכן</strong> הוא הדין <strong>בבן</strong> (ילד), <strong>וכן בבת</strong> (ילדה) אם הרגם השור. <strong>נגח</strong> השור <strong>עבד או אמה</strong> ומתו — <strong>נותן</strong> לבעליו <strong>שלשים סלעים,</strong> <strong>בין שהוא</strong> העבד <strong>יפה</strong> (שווה) <strong>מאה מנה</strong> (מטבע של מאה דינרי כסף) <strong>ובין שאינו יפה אלא דינר אחד.</strong>
 <big>ב גמרא</big> ושואלים: <strong>וכי מאחר דמתם קטלינן ליה</strong> <small>[ש</small>כבר <small>מ</small>היותו <small>תם הורגים אנו אותו]</small> אם הרג אדם, אפשרות זו של <strong>מועד</strong> שהרג אדם <strong>היכי משכחת לה</strong> <small>[כיצד מוצא אתה</small> אותה<small>]?</small>
 <strong>אמר רבה: הכא במאי עסקינן</strong> <small>[כאן במה אנו עוסקים]</small> במקרה <strong>כגון שאמדוהו לשלשה בני אדם,</strong> שהשור תקף שלושה בני אדם, באופן שאנו מעריכים שאם לא היו נמלטים ממנו בוודאי היה הורגם.
 <strong>רב אשי אמר: אומדנא לאו</strong> <small>[אומדן לא]</small> <strong>כלום הוא,</strong> כיוון שבפועל לא הרגם, ואין יכולים לראותו כשור מועד רק מפני שהתכוון לכך. <strong>אלא הכא במאי עסקינן</strong> <small>[כאן במה אנו עוסקים]</small> — <strong>כגון שסיכן,</strong> שנגח והביא עד לסכנת מוות <strong>לשלשה בני אדם,</strong> אבל עדיין לא מתו עד לאחר שננגח השלישי, ולכן עדיין לא הומת השור.
 <strong>רב זביד אמר:</strong> כאן מדובר <strong>כגון שהרג שלשה בהמות,</strong> והרי הוא מועד, ואינו מומת על כך.
 ותוהים: <strong>ו</strong>כי <strong>מועד לבהמה הוי</strong> <small>[הריהו]</small> <strong>מועד לאדם?</strong> הרי בזה אין אף אחד חולק שאינו מועד! <strong>אלא אמר רב שימי: כגון שהרג שלשה גוים.</strong>
 ותמהים: <strong>ו</strong>כי <strong>מועד לגוים הוי</strong> <small>[הריהו]</small> <strong>מועד לישראל? אלא אמר ר' שמעון בן לקיש: כגון שהרג שלשה בני אדם טרפה,</strong> שאותם בני אדם (מישראל) היו חולים או פצועים באופן שברור שימותו תוך זמן קצר, ולכן אין השור נידון למוות לפי שאין המתתם נחשבת כהריגה ממש, ומכל מקום הרי נתברר שהוא מועד לנגוח ולהרוג בני אדם.
  ותמהים:  <strong>ומועד לטרפה הוי</strong> <small>[הריהו]</small> <strong>מועד ל</strong>אדם <strong>שלם? אלא אמר רב פפא:</strong> מדובר כאן במקרה ש<strong>קטל וערק לאגמא</strong> <small>[שהרג וברח לאגם],</small> ש<strong>קטל וערק לאגמא</strong> <small>[שהרג וברח לאגם]</small> כך שנעשה השור מועד, אבל לא הצליחו לתפסו עד לאחר שהרג בהיותו מועד.
 <strong>רב אחא בריה</strong> <small>[בנו]</small> של <strong>רב איקא אמר: כגון שהוזמו זוממי זוממין,</strong> כלומר, שהעדים שהעידו על שלוש הנגיחות הראשונות הוזמו, ולכן לא הומת השור על פי עדותם, ולבסוף באו עדים שהעידו שהעדים שהזימו את הראשונים עדי שקר היו, כך שכל העדויות הראשונות חזרו ואושרו בבת אחת, ונמצא השור מועד עכשיו.
        ושואלים: אפשרות זו לעשות את השור מועד לאדם כשהוזמו המזימים, <strong>הניחא</strong> <small>[</small>דבר <small>זה נוח]</small> <strong>אי</strong> <small>[אם]</small> אנו מניחים כי <strong>לייעודי תורא בעינן</strong> <small>[לעשות את השור מועד אנו רוצים]</small> בהעדה על הנגיחות — <strong>שפיר</strong> <small>[יפה]</small> שנתברר שאכן נגח שלוש פעמים. <strong>אלא אי לייעודי גברא בעינן</strong> <small>[אם</small> בהעדה של השור <small>לעשות את האדם,</small> בעל השור, <small>מועד אנו רוצים]</small>, <strong>מימר אמר ליה</strong> <small>[יכול לומר לו]</small> לדיין, כאשר מתברר ששורו נגח כשהוא מועד: <strong>לא הוה ידענא</strong> <small>[ידעתי]</small> שהועד שורי, כי העדים הראשונים הוזמו בשעתם! ומשיבים: <strong>כגון דאמרי</strong> <small>[שאומרים]</small> העדים: <strong>כל אימת דקטיל תוריה, גביה הוה קאי</strong> <small>[כל</small> פעם <small>שהרג שורו,</small> הוא <small>היה עומד לידו]</small> ובוודאי ידע.
 <strong>רבינא אמר:</strong> מדובר כאן <strong>במכירין</strong> העדים <strong>את בעל השור ואין מכירין את השור,</strong> שבנגיחות הראשונות העידו ששורו נגח אך לא העידו בשור עצמו, ולכן לא הומת עדיין השור, ולבסוף הכירו שהוא השור שכבר נגח כמה פעמים.
  ושואלים: אם כן מדוע הוא מועד?  <strong>מאי הוה ליה למעבד</strong> <small>[מה היה לו לעשות]?</small> שהרי אין הבעלים יודע איזה הוא השור הנגח! ומשיבים: <strong>משום דאמרי ליה</strong> <small>[שאומרים לו]:</small> <strong>תורא נגחנא אית</strong> <small>[שור נגחן יש]</small> <strong>לך בבקרך</strong> <small>[בעדרך]</small> <strong>איבעי לך נטורי כולי בקרך</strong> <small>[צריך אתה לשמור</small> את <small>כל עדרך].</small>
 <big>ג</big> שנינו במשנה: <strong>וזה וזה חייבין מיתה כו'.</strong> ובענין זה מוסיפים: נאמר בתורה על שור הנוגח אדם: "סקול יסקל השור, ולא יאכל את בשרו, ובעל השור נקי" (שמות כא, כח), ועל כך <strong>תנו רבנן</strong> <small>[שנו חכמים]:</small> <strong>ממשמע שנאמר "סקל יסקל השור" איני יודע שנבילה היא,</strong> שהרי נסקל ולא נשחט, <strong>ו</strong>הרי <strong>נבילה אסורה באכילה, מה תלמוד לומר</strong> <strong>"</strong>ו<strong>לא יאכל את בשרו"?</strong> אלא <strong>מגיד לך הכתוב שאם שחטו</strong> שחיטה כשרה <strong>לאחר שנגמר דינו</strong> אף שלא נסקל — מכל מקום <strong>אסור באכילה.</strong>
 <strong>אין לי אלא</strong> ששור זה אסור <strong>באכילה,</strong> שאסור <strong>בהנאה מנין? תלמוד לומר "ובעל השור נקי".</strong>
 ושואלים: <strong>מאי משמע?</strong> <small>[מה המשמעות],</small> כיצד נובעת מן המילים משמעות זו? <strong>שמעון בן זומא אומר: כאדם שאומר לחבירו "יצא איש פלוני נקי מנכסיו ואין לו בהם הנאה של כלום",</strong> אף כאן פירוש "נקי" הוא שאין לבעל השור כל הנאה משור זה.
  ושואלים:  <strong>וממאי</strong> <small>[וממה,</small> ומנין<small>]</small> יודעים אנו שהלשון <strong>"</strong>ו<strong>לא יאכל את בשרו"</strong> באה <strong>להיכא</strong> <small>[להיכן,</small> למקרה<small>]</small> ש<strong>שחטו אחר שנגמר דינו</strong> ולהשמיענו <strong>שאסור באכילה? אימא דהיכא</strong> <small>[אמור שהיכן]</small> ש<strong>שחטו לאחר שנגמר דינו</strong> — <strong>שרי</strong> <small>[מותר]</small> <strong>באכילה הוא, והאי</strong> <small>[ו</small>כתוב <small>זה]</small> "ו <strong>לא יאכל את בשרו" להיכא דסקליה מסקל</strong> <small>[להיכן שסקלוהו בסקילה],</small> לומר ש<strong>אסור בהנאה הוא,</strong> ו<strong>כ</strong>דברי <strong>ר' אבהו,</strong> ש
 <strong>אמר ר' אבהו אמר ר' אלעזר: כל מקום שנאמר</strong> בתורה <strong>"לא יאכל"</strong> או <strong>"לא תאכל"</strong> או <strong>"לא תאכלו"</strong> — <strong>אחד איסור אכילה ואחד איסור הנאה במשמע,</strong>
 <strong>עד שיפרט לך הכתוב</strong> ויפרש שמותר ליהנות ממנו, <strong>כדרך שפרט לך בנבילה: לגר בנתינה, ולגוי במכירה!</strong> שלאחר שנאמר "לא תאכלו כל נבלה" (דברים יד, כא), הוסיפה התורה היתר מפורש בהנאה: "לגר אשר בשעריך תתננה ואכלה, או מכור לנכרי", ומשמע מכאן שללא היתר מפורש זה אסור היה הדבר אף בהנאה כיון שנאמר "לא תאכלו".
  ודוחים:  <strong>אמרי</strong> <small>[אומרים]:</small> <strong>הני מילי</strong> <small>[דברים אלה]</small> של ר' אבהו, אמורים <strong>היכא דנפיק ליה</strong> <small>[היכן שיוצא לו]</small> <strong>איסור אכילה ואיסור הנאה</strong> שניהם <strong>מקרא</strong> <small>[מפסוק]</small> <strong>מ</strong>ביטוי כגון <strong>"לא יאכל", אבל הכא</strong> <small>[כאן]</small> ש<strong>איסור אכילה</strong> עצמו <strong>מ"סקל יסקל" נפקא</strong> <small>[יוצא],</small> <strong>אי סלקא דעתך</strong> <small>[אם עולה על דעתך]</small> לומר כי <strong>האי</strong> <small>[</small>ביטוי <small>זה]</small> <strong>"לא יאכל את בשרו"</strong> לענין <strong>איסור הנאה</strong> בלבד <strong>הוא,</strong> אם כן <strong>נכתוב רחמנא</strong> <small>[שתכתוב התורה]</small> במפורש: <strong>"לא יהנה". אי נמי</strong> <small>[או גם כן]</small> שייכתב רק <strong>"לא יאכל",</strong> המילים <strong>"את בשרו" למה לי?</strong> אלא בא הכתוב לומר <strong>דאף על גב דעבדיה</strong> <small>[שאף על פי שעשה אותו]</small> <strong>כעין בשר, דשחטיה</strong> <small>[ששחטו]</small> לאחר שנידון לסקילה, והוכשר לאכילה — מכל מקום <strong>אסור</strong> באכילה.
 <strong>מתקיף לה</strong> <small>[מקשה על כך]</small> <strong>מר זוטרא: אימא הני מילי</strong> <small>[אמור</small> ש<small>דברים אלה</small> אמורים<small>]</small>
## דף מא:
 <strong>היכא</strong> <small>[היכן]</small> ש<strong>בדק</strong> אבן <strong>צור</strong> ומצא שאין בה פגימות <strong>ושחט בו,</strong> שאפשר לומר אז <strong>דעבדיה</strong> <small>[שעשה אותו],</small> שקיים בשור, <strong>כעין סקילה,</strong> שלכאורה מה לי אם הרגו בזריקת אבן עליו או בשחיטתו באבן. <strong>אבל היכא דשחטיה</strong> <small>[היכן ששחטו]</small> <strong>בסכין</strong> שהיא של מתכת — <strong>לא</strong> יהיה אסור בהנאה!
 <strong>אמרי</strong> <small>[אומרים]</small> בדחייה: <strong>אטו</strong> <small>[וכי]</small> <strong>סכין כתיבא באורייתא</strong> <small>[כתובה בתורה]?</small> וכי מפורש ששחיטה צריכה להיות דווקא בסכין, שרצונך להבחין בין שחיטה בצור או בסכין? <strong>והתנן</strong> <small>[והרי שנינו</small> במשנה<small>]:</small> <strong>השוחט במגל יד</strong> או <strong>ב</strong>אבן <strong>צור ו</strong>כן <strong>בקנה</strong> — <strong>שחיטתו כשירה</strong> אם היו אלה חלקים וראויים לשחיטה.
  ושואלים:  <strong>ו</strong>לשיטת ר' אבהו <strong>השתא דנפקא ליה</strong> <small>[עכשיו שיוצא לו,</small> שהוא לומד<small>]</small> <strong>איסור אכילה ואיסור הנאה מ"</strong> ו<strong>לא יאכל את בשרו"</strong> (שמות כא, כח), אם כן <strong>"</strong>ו<strong>בעל השור נקי"</strong> (שמות כא, כח) <strong>למה לי?</strong> ומשיבים: דבר זה בא ללמד <strong>ל</strong>אסור <strong>הנאת עורו. דסלקא דעתך אמינא</strong> <small>[ש</small>כן <small>יעלה על דעתך לומר]:</small> דווקא <strong>בשרו הוא</strong> ש<strong>אסור בהנאה</strong> כאמור "לא יאכל את בשרו", אבל <strong>עורו נשתרי</strong> <small>[יהא מותר]</small> <strong>בהנאה,</strong> על כן <strong>קמשמע לן</strong> <small>[השמיע לנו]</small> הכתוב <strong>"</strong>ו<strong>בעל השור נקי"</strong> שאסור ליהנות מהשור כולו.
  ושואלים:  <strong>ולהנך תנאי דמפקי ליה להאי</strong> <small>[ולאותם התנאים המוציאים אותו, את</small> הביטוי <small>הזה]</small> <strong>"בעל השור נקי" לדרשה אחרינא</strong> <small>[אחרת],</small> <strong>[כדבעינן למימר קמן</strong> <small>[כפי שאנו רוצים לומר הלאה]</small><strong>],</strong> דין זה של איסור <strong>הנאת עורו מנא להו</strong> <small>[מנין להם]?</small>
 ומשיבים: <strong>נפקא להו</strong> <small>[יוצא להם]</small> הדבר מן הביטוי <strong>"את בשרו",</strong> "את" זו לשון ריבוי היא, ובאה לרבות <strong>את הטפל לבשרו,</strong> שאף הוא אסור בהנאה, <strong>מאי ניהו</strong> <small>[ומה הוא]</small> זה — <strong>עורו.</strong>
 ומסבירים: <strong>והאי תנא</strong> <small>[ותנא זה]</small> שאינו לומד כך, אלא מ"בעל השור נקי" — <strong>"את" לא דריש</strong> <small>[דורש],</small> שאינו סבור ש"את" היא לשון ריבוי.
 <strong>כדתניא</strong> <small>[כפי ששנינו</small> בברייתא<small>]:</small> <strong>שמעון העמסוני, ואמרי לה</strong> <small>[ויש אומרים]</small> שהיה זה <strong>נחמיה העמסוני, היה דורש כל "אתין" שבתורה</strong> (כל מקום שכתוב בה "את") ולומד מהם לרבות דבר נוסף, <strong>כיון שהגיע ל"את ה' אלהיך תירא"</strong> (דברים ו, יג) <strong>פירש</strong> (חדל), שלא מצא מקום לדרוש ולהוסיף דבר שיש לירוא אותו כמו יראה את ה', ולכן הפסיק לדרוש עוד באופן זה. <strong>אמרו לו תלמידיו: רבי, כל</strong> אותן דרשות <strong>"אתין" שדרשת</strong> עד עתה <strong>מה תהא עליהן? אמר להם: כשם שקבלתי שכר על הדרישה</strong> שדרשתי, <strong>כך קבלתי שכר על הפרישה,</strong> שאני פורש מלדרוש. ואם כן, שיטתו האחרונה היא שאין דורשים "את" לרבות.
  ומוסיפים: ולא היה חכם שיכול היה להסביר מה יכול "את" זה לרבות,  <strong>עד שבא ר' עקיבא ולימד: "את ה' אלהיך תירא",</strong> "את" זה בא <strong>לרבות תלמידי חכמים,</strong> שיהא מורא רבו כמורא שמים.
 <big>א</big> <strong>תנו רבנן</strong> <small>[שנו חכמים]</small> על הכתוב <strong>"ובעל השור נקי"</strong> האמור בשור שהרג אדם, <strong>ר' אליעזר אומר:</strong> כוונתו ש<strong>נקי</strong> (פטור) מלשלם <strong>חצי כופר,</strong> שאף על פי שתם שהזיק משלם מחצית הנזק, מכל מקום תם שהרג אדם אינו משלם כופר כלל.
 <strong>אמר לו ר' עקיבא:</strong> מה צורך לכתוב מיוחד בענין זה? <strong>והלא הוא עצמו</strong> תם <strong>אין משתלם</strong> כל נזקיו <strong>אלא מגופו,</strong> ואף כאן יכול בעל השור לומר <strong>"הביאהו לבית דין וישלם לך",</strong> ומשום שהשור נסקל — ממילא אין ממה לקבל תשלום. ולפי זה אין צורך בכתוב מיוחד שישמיענו דין זה, שהרי אין כל חידוש בדבר!
 <strong>אמר לו ר' אליעזר: כך אני בעיניך, שדיני,</strong> מה שאני לומד ודן מן הכתוב, הוא <strong>בזה</strong> באותו שור <strong>שחייב מיתה?</strong> ברור שבכגון זה אין צריך לכתוב מפורש. <strong>אין דיני אלא כ</strong>שיודעים אנו <strong>שהמית</strong> השור <strong>את האדם על פי</strong> עדותו של <strong>עד אחד או על פי</strong> הודאתם של ה<strong>בעלים,</strong> שאין די בעדות זו כדי לסוקלו, והיה איפוא מקום לחייבו בכופר.
  ותוהים: אם  <strong>על פי בעלים</strong> הוא — אם כן אינו מתחייב כלל בכופר, שהרי <strong>מודה בקנס הוא,</strong> והלכה היא שמודה בקנס פטור, ולשם מה נצרך כתוב מיוחד להשמיענו שפטור?!
  ומשיבים:  <strong>קסבר</strong> <small>[סבור]</small> ר' אליעזר כי <strong>כופרא</strong> <small>[הכופר]</small> שניתן על הריגת שור אדם לשם <strong>כפרה</strong> הוא ניתן, ואינו נחשב כתשלום קנס. ולכן יכול הייתי לומר שגם במקרה שאין עדות מלאה משלם כופר כדי שתהיה לו כפרה, ולכן היה צורך ללימוד מיוחד שהתם אינו משלם חצי כופר.
  ומביאים, <strong>תניא אידך</strong> <small>[שנויה</small> ברייתא <small>אחרת]</small> באותו ענין: <strong>אמר לו ר' אליעזר: עקיבא, כך אני בעיניך, שדיני בזה שחייב מיתה? אין דיני אלא במתכוון</strong> השור <strong>להרוג את הבהמה והרג את האדם,</strong> או במתכוון <strong>לגוי והרג ישראל,</strong> או במתכוון <strong>לנפלים והרג בן קיימא.</strong> שכיון שמתכוון למי שאין בו דין מיתה — אי אפשר לסוקלו על מה שעשה בפועל, שכן אין השור מתחייב אלא כשמזיק בכוונה, ואולם בכל זאת הרג אדם מישראל, ולכן הוצרך לומר שפטור מלשלם חצי כופר.
  שתי ברייתות אלה מביאות שתי תשובות שונות שענה ר' אליעזר לר' עקיבא, וכיון שאמר לו שני דברים, השאלה היא: <strong>הי</strong> <small>[איזה]</small> מן ההסברים <strong>אמר ליה ברישא</strong> <small>[לו מתחילה]?</small> <strong>רב כהנא משמיה</strong> <small>[משמו]</small> של <strong>רבא אמר:</strong> את ההסבר שמדובר ב<strong>מתכוון</strong> להרוג מי שאין בו דין מיתה <strong>אמר ליה ברישא</strong> <small>[לו בתחילה],</small> ואחר כך את ההסבר השני, שמדובר בממית על פי עד אחד או הבעלים. <strong>רב טביומי משמיה</strong> <small>[משמו]</small> של <strong>רבא אמר: המית אמר ליה ברישא</strong> <small>[לו בראשונה].</small>
 ומסבירים את טעמיהם, <strong>רב כהנא משמיה דרבא אמר: מתכוון אמר ליה ברישא</strong> <small>[לו בתחילה]</small> ואף שנימוק זה עדיף מן הנימוק השני (שיש עליו קושיה כאמור לעיל), מכל מקום הוסיף עליו אותו נימוק. <strong>משל לציד ששולה דגים מן הים,</strong>
## דף מב.
 <strong>משכח רברבי</strong> <small>[מוצא</small> דגים <small>גדולים]</small> — <strong>שקיל</strong> <small>[נוטל],</small> <strong>זוטרי</strong> <small>[קטנים]</small> — <strong>שקיל</strong> <small>[נוטל],</small> כלומר, למרות שהנימוק הראשון היה מספיק, הוסיף גם טעם אחר, למרות שאינו מעולה כמו הראשון.
  ואילו <strong>רב טביומי משמיה</strong> <small>[משמו]</small> של <strong>רבא אמר:</strong> את הנימוק של <strong>"המית" אמר ליה ברישא</strong> <small>[לו בתחילה],</small> <strong>משל לצייד ששולה דגים מן הים, משכח זוטרי</strong> <small>[מוצא</small> דגים <small>קטנים]</small> — <strong>שקיל</strong> <small>[נוטל],</small> <strong>משכח רברבי</strong> <small>[מוצא</small> דגים <small>גדולים]</small> — <strong>שדי זוטרי ושקיל רברבי</strong> <small>[זורק</small> את <small>הקטנים ונוטל</small> את <small>הגדולים].</small> כלומר, שתחילה אמר תשובה ראשונה ואחר כך עלה בדעתו הסבר טוב יותר.
 <big>א</big> <strong>תניא אידך</strong> <small>[שנויה</small> ברייתא <small>אחרת]:</small> על הכתוב "ו <strong>בעל השור נקי"</strong> (שמות כא, כח) <strong>ר' יוסי הגלילי אומר:</strong> כוונת הכתוב היא <strong>נקי מדמי ולדות,</strong> שאם שור תם גרם לאשה שתפיל — אינו משלם חצי נזק עבור הוולדות.
 <strong>אמר לו ר' עקיבא:</strong> אין צורך לכתוב זה כדי ללמדנו לימוד זה, ש<strong>הרי הוא אומר</strong> בדין תשלום דמי וולדות עצמו: <strong>"</strong>ו<strong>כי ינצו אנשים ונגפו אשה</strong> הרה ויצאו ילדיה... ענוש יענש<strong>"</strong> (שמות כא, כב) ואפשר לדייק: <strong>אנשים,</strong> שנזכרו במפורש בכתוב, מתחייבים בדמי ולדות, <strong>ולא שוורים.</strong>
 ושואלים: <strong>שפיר קאמר</strong> <small>[יפה אומר]</small> <strong>ר' עקיבא,</strong> ומה עונה על כך ר' יוסי הגלילי?
 <strong>אמר רב עולא בריה</strong> <small>[בנו]</small> של <strong>רב אידי:</strong> בכל זאת <strong>איצטריך</strong> <small>[הוצרך]</small> אף כתוב זה ללמדנו שפטור השור מדמי ולדות, שכן בלעדיו <strong>סלקא דעתך אמינא</strong> <small>[היה עולה בדעתך לומר]</small> כי דיוק זה יש להגבילו: <strong>אנשים</strong> חייבים בדמי ולדות — <strong>ולא שוורים הדומין לאנשים,</strong> <strong>מה אנשים מועדין</strong> (שהרי אדם מועד הוא לעולם), <strong>אף שוורים</strong> דווקא <strong>מועדין,</strong> <strong>הא</strong> <small>[הרי]</small> אם היה זה שור <strong>תם</strong> — <strong>מיחייב</strong> <small>[יהא חייב]</small> בדמי ולדות, לכן <strong>כתב רחמנא</strong> <small>[כתבה התורה]</small> בשור תם "ו <strong>בעל השור נקי"</strong> — שאף הוא <strong>פטור</strong> מדמי ולדות.
 <strong>אמר רבא</strong> בתמיהה על תירוץ זה: <strong>יציבא בארעא וגיורא בשמי שמיא</strong> <small>[התושב</small> נתון <small>בארץ והגר בשמי השמים]?!</small> כלומר, הרי זה בניגוד למדרגתם של התם והמועד, וכיצד אפשר להעלות כלל סברה כזאת שמועד יהיה פטור ותם יהיה חייב? הלוא ברור שמרובה חיובו של מועד מחיובו של תם!
 <strong>אלא אמר רבא,</strong> כך יענה ר' יוסי הגלילי לשאלת ר' עקיבא: <strong>איצטריך</strong> <small>[צריך]</small> הכתוב להיאמר, כי <strong>סלקא דעתך אמינא</strong> <small>[היה עולה בדעתך לומר]:</small> <strong>אנשים</strong> חייבים בדמי ולדות — <strong>ולא שוורים הדומין לאנשים, מה אנשים מועדין</strong> — <strong>אף שוורים מועדין, וקל וחומר ל</strong>שוורים <strong>תמין דפטירי</strong> <small>[ש</small>הם <small>פטורים],</small> לכן <strong>הדר כתב רחמנא</strong> <small>[חזרה</small> ו<small>כתבה התורה]</small> בשור תם <strong>"</strong>ו<strong>בעל השור נקי"</strong> לומר כי דווקא <strong>תם פטור</strong> מדמי ולדות <strong>ו</strong>אולם <strong>מועד חייב.</strong>
 <strong>אמר ליה</strong> <small>[לו]</small> <strong>אביי: אלא מעתה</strong> לפי הסבר זה, <strong>גבי</strong> <small>[אצל]</small> <strong>בושת נמי נימא הכי</strong> <small>[גם כן נאמר כך]:</small> <strong>אנשים</strong> — <strong>ולא שוורים  הדומין לאנשים, מה אנשים מועדין אף שוורים מועדין, וקל וחומר ל</strong>שוורים <strong>תמין דפטירי</strong> <small>[שפטורים]</small> מבושת, לכן <strong>הדר כתב רחמנא</strong> <small>[חזרה</small> ו<small>כתבה התורה]</small> <strong>"</strong>ו<strong>בעל השור נקי"</strong> ונלמד משם כי <strong>תם פטור</strong> מבושת <strong>ומועד חייב!</strong>
 <strong>וכי תימא הכי נמי</strong> <small>[ואם תאמר כך</small> הוא <small>גם כן]</small> הדין לדעת ר' יוסי הגלילי, <strong>אי הכי ליתני</strong> <small>[אם כך שישנה]</small> בברייתא <strong>"</strong>ו<strong>בעל השור נקי", ר' יוסי הגלילי אומר: פטור מדמי ולדות ו</strong>גם <strong>מבושת!</strong>
 <strong>אלא</strong> רבא חזור בו מאופן זה של הסבר דברי ר' יוסי הגלילי. <strong>אביי ורבא דאמרי תרוייהו</strong> <small>[אומרים שניהם]:</small> מהמשך הכתוב "ולא יהיה אסון ענוש יענש" יכולים היינו לדייק: <strong>אנשים</strong> אם <strong>אין אסון באשה,</strong> שהיא עצמה לא נהרגה — <strong>יענשו</strong> בעונש ממון, ומכאן נלמד שאם <strong>יש אסון באשה,</strong> שהיא מתה על ידיהם — <strong>לא יענשו</strong> בממון, בדמי הוולדות, לפי שיש בכך חיוב מיתה. אך דין זה הוא דווקא באנשים, <strong>ולא</strong> ב<strong>שוורים</strong> — <strong>דאף על גב</strong> <small>[שאף על פי]</small> ש<strong>יש אסון</strong> — <strong>יענשו</strong> בדמי הוולדות<strong>.</strong> וכדי לבטל הבנה זו <strong>הדר כתב רחמנא</strong> <small>[חזרה,</small> ו<small>כתבה התורה]</small> <strong>"</strong>ו<strong>בעל השור נקי",</strong> ש<strong>פטור</strong> מכל מקום.
 <strong>מתקיף לה</strong> <small>[מקשה על כך]</small> <strong>רב אדא בר אהבה: אטו</strong> <small>[וכי]</small> <strong>באסון תליא מילתא</strong> <small>[תלוי הדבר]</small> אם משלמים? הלא <strong>בכוונה</strong> להזיק <strong>תליא מילתא</strong> <small>[תלוי הדבר]!</small>
 <strong>אלא אמר רב אדא בר אהבה,</strong> כך היה מקום לדייק בכתוב: <strong>אנשים כי</strong> <small>[כאשר]</small> <strong>נתכונו</strong> להזיק <strong>זה לזה, אף על גב</strong> <small>[אף על פי]</small> <strong>שיש אסון באשה</strong> שנהרגה — מכל מקום <strong>יענשו</strong> בדמי ולדות, ו<strong>כי</strong> <small>[כאשר]</small> <strong>נתכונו לאשה עצמה</strong> להורגה — <strong>לא יענשו</strong> בדמי ולדות, משום שהם חייבים מיתה. <strong>ולא</strong> כן דינם של <strong>שוורים,</strong> ש<strong>אפילו נתכונו לאשה עצמה</strong> להורגה — <strong>יענשו.</strong> על כן <strong>כתב רחמנא</strong> <small>[כתבה התורה]</small> <strong>"</strong>ו<strong>בעל השור נקי"</strong> ללמד <strong>דפטירי</strong> <small>[ש</small>שוורים <small>פטורים]</small> מדמי ולדות.
  ומעירים:  <strong>וכן, כי אתא</strong> <small>[כאשר בא]</small> <strong>רב חגי מדרומא</strong> <small>[מן הדרום],</small> <strong>אתא ואייתי מתניתא בידיה כוותיה</strong> <small>[בא והביא ברייתא בידו כשיטתו]</small> של <strong>רב אדא בר אהבה,</strong> שכך הכתוב נדרש. 
 <big>ב</big> ועוד באותו כתוב <strong>תניא אידך</strong> <small>[שנויה</small> ברייתא <small>אחרת]:</small> על מה שנאמר <strong>"</strong>ו<strong>בעל השור נקי", ר' עקיבא אומר:</strong> בא כתוב זה ללמדנו ששור תם שהרג עבד <strong>נקי מדמי עבד,</strong> שאין בעליו חייבים לשלם עליו כשור מועד.
## דף מב:
 ותוהים: <strong>ונימא</strong> <small>[ויאמר</small> ויקשה<small>]</small> <strong>ר' עקיבא לנפשיה</strong> <small>[לעצמו</small> על שיטתו זו<small>]</small> כדרך שהוא הקשה לר' אליעזר שדרש ממילים אלו עצמן ששור תם פטור מחצי כופר (לעיל בבא קמא מא,ב): מה צורך בלימוד מיוחד לענין זה? והרי גם בלעדיו היינו יודעים הלכה זו, <strong>והלא</strong> בשור תם <strong>עצמו אין משתלם</strong> הנזק <strong>אלא מגופו,</strong> אם כן <strong>הביאהו לבית דין וישלם לך!</strong> והרי כאשר הרג השור אדם נוטלים את השור וסוקלים אותו ואסור הוא בהנאה, וכיצד איפוא יכול שור תם לשלם את דמי העבד שהרג?
 <strong>אמר רב שמואל בר רב יצחק:</strong> דברי ר' עקיבא נאמרו <strong>כשקדם בעליו ושחטו</strong> לפני שנגמר דינו לסקילה, <strong>מהו דתימא</strong> <small>[שתאמר]:</small> <strong>לישתלם מיניה</strong> <small>[שיקח</small> <small>תשלום ממנו],</small> מן הבשר, שכן טרם נאסר השור בהנאה, על כן <strong>קא משמע לן</strong> <small>[השמיע לנו]</small> כי <strong>הואיל ובר קטלא</strong> <small>[ובן מוות]</small> <strong>הוא, אף על גב דשחטיה</strong> <small>[אף על פי ששחטו]</small> — <strong>לא לישתלם מיניה</strong> <small>[יקבל תשלום ממנו].</small>
 ושואלים: <strong>אי הכי</strong> <small>[אם כך]</small> מדוע הקשה לר' אליעזר? <strong>לר' אליעזר נמי</strong> <small>[גם כן]</small> אפשר לפרש שמדובר באותו אופן <strong>כשקדם ושחטו!</strong>
 ומשיבים: <strong>הכי נמי</strong> <small>[כך גם כן]</small> אפשר להסביר. <strong>ו</strong>מה שהקשה לו ר' עקיבא, הרי זה משום ש<strong>סבר: דלמא אית ליה טעמא אחרינא דעדיף מהאי ונימא ליה</strong> <small>[שמא יש לו</small> לר' אליעזר <small>טעם אחר</small> <small>שעדיף מ</small>טעם <small>זה ויאמר לו].</small> ואכן מצא ר' אליעזר נימוק אחר, ולא השתמש בנימוק הזה.
  ושואלים:  <strong>ור' אליעזר נמי</strong> <small>[גם כן]</small> <strong>לישני ליה</strong> <small>[שיתרץ לו]</small> באופן זה <strong>שקדם ושחטו</strong> ומדוע תירץ באופן אחר? ומשיבים: <strong>אמר</strong> <small>[</small>יכול היה ר' אליעזר <small>לומר]</small> <strong>לך: התם</strong> <small>[שם]</small> <strong>הוא</strong> במקרה שהעמיד הוא את הדברים, ש<strong>נתכוון להרוג את הבהמה והרג את האדם,</strong> כיון שה<strong>שור לאו בר קטלא</strong> <small>[לא בן מוות]</small> <strong>הוא כלל, דסלקא דעתך אמינא ניחייב</strong> <small>[שיעלה על דעתך לומר שיתחייב]</small> וישלם מגופו — <strong>אצטריך קרא למעוטי</strong> <small>[הוצרך הכתוב למעטו]</small> שאינו משלם חצי כופר מגופו. <strong>אבל הכא דמעיקרא בר קטלא הוה</strong> <small>[כאן, שמתחילה בן מוות הוא]</small> — <strong>לא צריך קרא</strong> <small>[כתוב]</small> ללמדנו שאינו משלם חצי כופר מגופו <strong>אף על גב דשחטיה</strong> <small>[אף על פי ששחטו],</small> שהדבר מובן מאליו.
  ומקשים:  <strong>ול</strong>שיטת <strong>ר' עקיבא נמי</strong> <small>[גם כן],</small> <strong>ודאי הכי הוה</strong> <small>[כך הוא],</small> שאין צורך לכתוב מיוחד ללמד שפטור אם עבר ושחטו!
 <strong>אלא</strong> יש לדחות מה שאמרנו בהסבר דברי ר' עקיבא, ולומר כפי ש<strong>אמר רב אסי: האי מילתא מפי דגברא רבה שמיע לי</strong> <small>[דבר זה מפיו של אדם גדול שמעתי אותו]</small> <strong>ומנו</strong> <small>[ומי הוא]</small> אדם גדול זה — <strong>ר' יוסי בר' חנינא,</strong> וכך אמר: <strong>סלקא דעתך אמינא</strong> <small>[יעלה על דעתך לומר]</small> <strong>הואיל ואמר ר' עקיבא</strong> במשנה לעיל: <strong>אף תם שחבל באדם משלם במותר נזק שלם,</strong> שלדעתו לגבי נזקי שור באדם אין חילוק בין תם לבין מועד, אם כן <strong>משתלם נמי</strong> <small>[גם כן]</small> <strong>[דמי עבד]</strong> שהמית <strong>מעלייה,</strong> כלומר, שלא יגבה תשלום זה מגוף השור התם, אלא יגבה אותו מנכסי הבעלים, ונמצא שאין מקום לפוטרו בטענת "הביאהו לבית דין" — על כן <strong>כתב רחמנא</strong> <small>[כתבה התורה]</small> "ו <strong>בעל השור נקי",</strong> ללמדנו שפטור.
 <strong>אמר ליה</strong> <small>[לו]</small> <strong>ר' זירא לרב אסי: והא תבריה</strong> <small>[והרי</small> כבר <small>שבר]</small> <strong>ר' עקיבא לגזיזיה</strong> <small>[את אגרופו],</small> כלומר, ר' עקיבא עצמו חזר בו מדעתו זו ואינו סבור כן, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' עקיבא אומר: יכול ישלם</strong> התם נזקי אדם <strong>מן העלייה</strong> — <strong>תלמוד לומר: "כמשפט הזה יעשה לו"</strong> (שמות כא, לא) ללמד כי <strong>מגופו משלם</strong> התם בכל מקרה, <strong>ואינו משלם</strong> כלל <strong>מן העלייה!</strong> ואם כן אין לתרץ כך אף לדעת ר' עקיבא.
 <strong> אלא אמר רבא:</strong> כך יש להסביר את שיטת ר' עקיבא, <strong>אצטריך</strong> <small>[הוצרך]</small> כתוב זה ללמדנו, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ומחמירני</strong> בנזקי שור מועד <strong>בעבד יותר מבן חורין, שבן חורין</strong> אם היה <strong>יפה</strong> (שווה) <strong>סלע</strong> — <strong>נותן</strong> המזיק דמי כופר <strong>סלע,</strong> היה שווה <strong>שלשים</strong> סלעים — <strong>נותן שלשים, ו</strong>אילו <strong>עבד,</strong> אפילו היה <strong>יפה</strong> (שווה) רק <strong>סלע</strong> — <strong>נותן שלשים</strong> סלעים<strong>,</strong> שכך קבעה תורה קנס. וכיון שהחמירה בו התורה, הייתי אומר <strong>משתלם נמי</strong> <small>[גם כן]</small> בשור תם <strong>דמי עבד מן העלייה,</strong> על כן <strong>כתב רחמנא</strong> <small>[כתבה התורה]</small> <strong>"</strong>ו<strong>בעל השור נקי"</strong> לומר שאינו גובה דמי עבד בשור תם.
  ומעירים, <strong>תניא כותיה</strong> <small>[שנויה</small> ברייתא <small>כשיטתו]</small> של <strong>רבא</strong> בהסבר דברי ר' עקיבא <strong>"</strong>ו<strong>בעל השור נקי"</strong> — <strong>ר' עקיבא אומר: נקי מדמי עבד.</strong>
 והוא נושא ונותן: <strong>והלא דין הוא,</strong> שלכאורה אפשר היה ללמוד את הדבר מן הסברה בלא להזדקק לפסוק: <strong>הואיל וחייב</strong> הכתוב <strong>בעבד</strong> תשלומים <strong>וחייב בבן חורין, מה כשחייב בבן חורין</strong> — <strong>חלקת בו בין תם למועד</strong> שתם אינו משלם כופר, <strong>אף כשחייב בעבד נחלק בו בין תם למועד.</strong>
 <strong>ועוד,</strong> אפשר לומר <strong>קל וחומר: ומה בן חורין שנותן כל שוויו</strong> — <strong>חלקת בו בין תם למועד, עבד שאינו נותן אלא שלשים</strong> ולא יותר, אפילו היה שווה יותר — <strong>אינו דין שנחלוק בו בין תם למועד</strong> וייפטר התם?
  והוא עצמו דוחה: <strong>לא,</strong> אפשר לומר להיפך: <strong>מחמירני בעבד יותר מבן חורין, שבן חורין יפה סלע</strong> — <strong>נותן סלע</strong> בלבד, היה שווה <strong>שלשים</strong> — <strong>נותן שלשים, ועבד</strong> אפילו היה <strong>יפה</strong> <strong>סלע</strong> — <strong>נותן שלשים</strong> סלעים, ואם כן, <strong>יכול יהא</strong> שור תם <strong>חייב</strong> לשלם דמי עבד? <strong>תלמוד לומר:</strong> "ו <strong>בעל השור נקי",</strong> ללמד: <strong>נקי מדמי עבד.</strong>
 <big>א</big> <strong>תנו רבנן</strong> <small>[שנו חכמים]:</small> נאמר בשור מועד "ואם שור נגח הוא... <strong>והמית איש או אשה</strong> השור יסקל" (שמות כא, כט), <strong>אמר ר' עקיבא: וכי מה בא זה ללמדנו? אם לחייב על</strong> הריגת <strong>האשה כ</strong>הריגת <strong>איש</strong> — <strong>הרי כבר נאמר</strong> בשור תם <strong>"</strong>ו<strong>כי יגח שור את איש או את אשה</strong> ומת סקל יסקל השור
 <strong>"</strong>(שמות כא, כח)! <strong>אלא להקיש</strong> (להשוות) <strong>אשה לאיש</strong> לענין אחר: <strong>מה איש</strong> — תשלומי <strong>נזקיו</strong> משולמים <strong>ליורשיו, אף אשה</strong> — נזקיה משולמים <strong>ליורשיה</strong> ולא לבעלה.
  ושואלים:  <strong>ו</strong>האם <strong>סבר</strong> <small>[סבור]</small> <strong>ר' עקיבא:</strong> שאשה <strong>לא ירית לה</strong> <small>[יורש אותה]</small> ה<strong>בעל? והתניא:</strong> <small>[והרי שנינו</small> בברייתא<small>]</small> על מה שנאמר <strong>"וירש אתה"</strong> (במדבר כז, יא) — <strong>מכאן שהבעל יורש את אשתו,</strong> אלו <strong>דברי ר' עקיבא!</strong>
 <strong>אמר ריש לקיש: לא אמר</strong> ר' עקיבא שנזקיה ליורשיה ולא לבעלה <strong>אלא בכופר, הואיל ואין משתלם</strong> הכופר <strong>אלא לאחר מיתה</strong> של האדם שנפגע על ידי השור, <strong>והוה ליה</strong> <small>[והרי זה]</small> דבר שבחייה לא היה נכס ממשי אלא רק <strong>ראוי, ו</strong>כלל הוא ש<strong>אין הבעל נוטל</strong> חלק בנכסי האשה <strong>ב</strong>דבר <strong>ה</strong><strong>ראוי</strong> לה <strong>כ</strong>מו שהוא נוטל <strong>במוחזק</strong> בידה. כגון ירושה הראויה לאשה, שאם נפלה לה לאחר מותה — אינה מגיעה לבעל אלא ליורשי האשה.
  ומבררים:  <strong>מאי טעמא</strong> <small>[מה טעם],</small> מה ההוכחה שמשלם כופר רק לאחר מיתה (ולא בחיים, אף אם ברור שעומד הוא למות)? — <strong>אמר קרא</strong> <small>[הכתוב]</small> <strong>"והמית איש או אשה השור יסקל וגם בעליו יומת. אם כפר יושת עליו"</strong> (שמות כא, כט–ל), הרי שחיוב הכופר תלוי בסקילת השור, וזה אינו נסקל עד שימות האדם שנגח, כפי שאמר הכתוב.
  ושואלים:  <strong>ו</strong>האם <strong>בנזקין לא אמר ר' עקיבא</strong> שנזקיה משולמים ליורשיה ולא לבעל, כמו בכופר?
 <strong>והתניא</strong> <small>[והרי שנינו</small> בברייתא<small>]:</small> <strong>הכה את האשה ויצאו ילדיה,</strong> שהפילה את וולדה — <strong>נותן נזק וצער</strong> של האשה <strong>לאשה</strong> עצמה, <strong>ודמי ולדות לבעל. אין הבעל</strong> חי — <strong>נותן</strong> את חלקו (דמי הוולדות) <strong>ליורשיו,</strong> <strong>אין האשה</strong> קיימת — <strong>נותנת</strong> חלקה (הצער והנזק) <strong>ליורשיה. היתה</strong> האשה <strong>שפחה</strong> כנענית <strong>ונשתחררה,</strong> ומשנשתחררה נישאה לעבד משוחרר, ונתעברה ממנו,
## דף מג.
 <strong>או</strong> היתה <strong>גיורת</strong> שהיתה מעוברת מגר, ומתו הבעל והאשה, ואין להם יורשים — הרי זה <strong>זכה</strong> בעל השור ואינו משלם, כיון שאין יורשים. ומכל מקום מפורש בברייתא זו שהבעל אינו יורש את נזקיה, אלא יורשיה, ואף בתשלומי נזקים שצריכה היתה לקבל עוד בחייה!
 <strong>אמר רבה:</strong> הברייתא עוסקת <strong>בגרושה,</strong> וכיון שנתגרשה שוב אין הבעל זוכה במה שמגיע לה. <strong>וכן אמר רב נחמן:</strong> הברייתא עוסקת <strong>בגרושה.</strong>
 <strong>אמרי</strong> <small>[אומרים]</small> ומקשים על כך: אם <strong>גרושה</strong> היא <strong>נמי תיפלוג</strong> <small>[גם כן תחלוק]</small> <strong>בדמי ולדות,</strong> אם היתה בחיים, שהרי איש זה שגירשה שוב אינו בעלה, ומדוע יהו דמי הוולדות שלו?
 <strong>אמר רב פפא:</strong> גזירת <strong>התורה</strong> היא, ש<strong>זכתה דמי ולדות ל</strong>זה ש<strong>בעל</strong> אותה, <strong>אפילו בא עליה בזנות</strong> ואינו בעלה החוקי. שאף שאין לו זכות כלל בנכסיה, מכל מקום דמי ולדות שלו הם ולא של האשה כלל, שזכותו בהם מכח הבעילה ולא מכח זיקת הנישואין. <strong>מאי טעמא</strong> <small>[מה טעם</small> הדבר<small>]?</small> <strong>אמר קרא</strong> <small>[הכתוב]</small> והדגיש <strong>"כאשר ישית עליו בעל האשה"</strong> (שמות כא, כב), לומר שהכל ניתן למי שבעלה. והוא הדין בגרושה.
  ושואלים: מפני מה מפרשים רבה ורב נחמן ברייתא זו בגרושה? הלא היו יכולים לתרץ לפי שיטת עצמם במקום אחר, שמדובר כאן בתשלומים שלא היו בגדר "מוחזק" ביד האשה בחייה, אלא רק בגדר "ראוי" להגיע לידיה, ואותם אין הבעל יורש.  <strong>ונוקמה</strong> <small>[ונעמיד,</small> נסביר, <small>אותה]</small> את ההלכה זו <strong>ל</strong>שיטת <strong>רבה כגון שגבו</strong> בית הדין <strong>מעות</strong> עבור הנזק והצער, <strong>ול</strong>דעת <strong>רב נחמן</strong> מדובר <strong>כגון שגבו קרקע.</strong> שאף לענין זכותו של בכור לקבל פי שנים בנחלת האב, הבכור אינו נוטל פי שנים בראוי כמו במוחזק.
  ובמקרה שהיו אחרים חייבים כסף לאביהם, <strong>אמר רבה: גבו קרקע</strong> עבור החוב — <strong>יש לו</strong> לבכור פי שנים, שהרי זה כנכסים שהיו כבר בחזקת האב, אבל <strong>גבו מעות</strong> — <strong>אין לו,</strong> שלא היה זה אלא בגדר "ראוי". <strong>ורב נחמן אמר:</strong> אם <strong>גבו מעות</strong> — <strong>יש לו,</strong> אבל אם <strong>גבו קרקע</strong> — <strong>אין לו! אמרי</strong> <small>[אומרים]</small> בתשובה לכך:
 <strong>הני מילי לבני מערבא אליבא דרבנן</strong> <small>[דברים אלה</small> נאמרו <small>ל</small>שיטת <small>בני ארץ ישראל ולפי</small> דברי <small>חכמים]</small> שצמצמו את זכות הבכור בנכסי האב, עד שאמרו שאינו נוטל פי שנים בשבח שהשביחו הנכסים לאחר מותו.
  אבל <strong>כי קאמרי הכא</strong> <small>[כאשר אמרו</small> <small>כאן]</small> שברייתא זו עוסקת בגרושה, הרי זה <strong>כ</strong>שיטת <strong>רבי</strong> שהבכור נוטל אף בשבח שהשביחו הנכסים אחר מות האב. ולשיטתו בוודאי שכל תשלום שצריך היה האב לקבל הריהו בגדר מוחזק, בין במעות ובין בקרקע, והוא הדין לבעל שזכאי לתשלומי הנזק והצער של אשתו. ולכן העמידו הלכה זו באשה גרושה.
 <big>א</big> <strong>אמר ר' שמעון בן לקיש: שור שהמית את העבד שלא בכוונה</strong> — <strong>פטור משלשים שקלים, שנאמר: "כסף שלשים שקלים יתן לאדניו והשור יסקל"</strong> (שמות כא, לב), ללמדנו שתלוי דין תשלום שלושים שקל בדין סקילת השור, ובאופן זה: <strong>כל זמן שהשור</strong> דינו <strong>בסקילה</strong> — <strong>הבעלים משלמין שלשים שקלים</strong> דמי נזק, <strong>אין השור בסקילה,</strong> כגון שהרג שלא בכוונה — <strong>אין הבעלים משלמין שלשים שקלים.</strong>
 ובדומה לכך <strong>אמר רבה: שור שהמית</strong> אדם <strong>בן חורין שלא בכוונה</strong> — <strong>פטור מכופר, שנאמר "השור יסקל וגם בעליו יומת. אם כפר יושת עליו"</strong> (שמות, כט–ל), ללמדנו: <strong>כל זמן שהשור בסקילה</strong> — <strong>בעלים משלמין כופר, אין השור בסקילה</strong> — <strong>אין בעלים משלמין כופר.</strong>
 <strong>איתיביה</strong> <small>[הקשה לו]</small> <strong>אביי</strong> לרבה ממה ששנינו: מי שהודה ואמר <strong>"המית שורי את פלוני", או</strong> שאמר <strong>"</strong>המית שורי את <strong>שורו של פלוני"</strong> — <strong>הרי זה משלם על פי עצמו.</strong> משמע שאין מדובר כאן בקנס שהמודה בו פטור, אלא בענין שיכול לחייב את עצמו על פי הודאתו, כשאר נזקי ממון. <strong>מאי לאו</strong> <small>[האם לא]</small> מדובר כאן בתשלום <strong>כופר?</strong> ונמצא שאף שאין השור מתחייב מיתה (שהרי אין אפשרות להמיתו על ידי עדות בעליו בלבד) מכל מקום חייב בתשלום כופר, ומכאן שאין לתלות דין תשלום כופר בסקילת השור!
  ומשיבים:  <strong>לא,</strong> מדובר כאן בתשלום <strong>דמים.</strong> שאף שאינו מחוייב בכופר, מכל מקום כיון שלפי הודאתו הזיק שורו — חייב לשלם מה שהזיק לפי דמי הנזק. אבל כופר עצמו אינו משתלם במקום שאין ממיתים את השור.
  הקשה לו אביי לרבא: <strong>אי</strong> <small>[אם]</small> מדובר כאן בתשלום <strong>דמים, אימא סיפא</strong> <small>[אמור</small> את <small>סופה]</small> של אותה משנה: מי שהודה ואמר <strong>"המית שורי את עבדו של פלוני"</strong> — <strong>אינו משלם על פי עצמו. ואי</strong> <small>[ואם]</small> אין מדובר כאן כדבריך בקנס, אלא בתשלום <strong>דמים</strong> — <strong>אמאי</strong> <small>[מדוע]</small> <strong>לא</strong> ישלם?
 <strong>אמר ליה</strong> <small>[לו]</small> רבה לאביי: <strong>יכילנא לשנויי</strong> <small>[יכול הייתי לתרץ]</small> <strong>לך</strong> כך: <strong>רישא</strong> <small>[</small>ב<small>תחילה,</small> בקטע הראשון<small>]</small> העוסק בשור שהמית בן חורין מדובר בתשלום <strong>דמים, וסיפא</strong> <small>[וסופו]</small> העוסק בשור שנגח עבד, מדבר בתשלום <strong>קנס, מיהו שנוייא דחיקא</strong> <small>[אבל תירוץ דחוק]</small> <strong>לא משנינא</strong> <small>[מתרץ אני]</small> <strong>לך,</strong> ולכן יש לתרץ בדרך אחרת: <strong>אידי ואידי</strong> <small>[זה וזה]</small> מדובר בתשלום <strong>דמים.</strong>
## דף מג:
 <strong>מיהו</strong> <small>[ואולם]</small> יש להבחין בין שני המקרים; כשהרג השור <strong>בן חורין</strong> יש מקרה ש<strong>משלם</strong> בעליו <strong>כופר על פי</strong> הודאת <strong>עצמו, והיכי דמי</strong> <small>[וכיצד הוא הדבר בדיוק]?</small> <strong>דאי אתו סהדי ואסהידו ביה דקטל</strong> <small>[שאם באו עדים והעידו בו</small> בשור <small>שהרג]</small> אדם בן חורין וחייב סקילה, <strong>ו</strong>אולם <strong>לא ידעי אי</strong> <small>[אינם יודעים אם]</small> <strong>תם הוה</strong> <small>[היה]</small> השור <strong>אי</strong> <small>[או]</small> <strong>מועד הוה</strong> <small>[היה],</small> <strong>ואמר מריה</strong> <small>[אדוניו]</small> של השור ש<strong>מועד הוא,</strong> שהואיל והשור בסקילה <strong>משלם כופר על פי עצמו,</strong> שהרי הכופר הוא כפרה ולא קנס, ומשלם על פי הודאתו. משום כך, גם <strong>היכא דליכא</strong> <small>[היכן שאין]</small> <strong>עדים</strong> ואין השור חייב בסקילה על הריגת האדם, מכל מקום <strong>משלם דמים</strong> על פי הודאתו.
  ואילו <strong>גבי</strong> <small>[אצל]</small> <strong>עבד ש</strong>לעולם <strong>אינו משלם קנס</strong> (שלושים שקלים) <strong>על פי עצמו, והיכי דמי</strong> <small>[וכיצד הוא הדבר בדיוק],</small> כלומר, היכן היה מקום לחייבו על פי הודאתו? <strong>דאי אתו</strong> <small>[שאם באו]</small> <strong>עדים ואסהידו ביה דקטל</strong> <small>[והעידו בו,</small> בשור, <small>שהרג]</small> עבד, <strong>ולא ידעי אי</strong> <small>[ואינם יודעים אם]</small> <strong>תם הוה</strong> <small>[היה]</small> השור <strong>אי</strong> <small>[או]</small> <strong>מועד הוה</strong> <small>[היה]</small> <strong>ואמר מריה</strong> <small>[בעליו]</small> ש<strong>מועד הוא,</strong> אף שהשור חייב סקילה — <strong>לא משתלם קנס על פי עצמו</strong> ששלושים שקלים של עבד הם קנס, והרי הוא כמודה בקנס ופטור. על כן גם <strong>היכא דליכא</strong> <small>[במקום שאין]</small> <strong>עדים</strong> — <strong>לא משלם דמים</strong> על פי הודאתו.
 <strong>מתיב</strong> <small>[מקשה]</small> על כך <strong>רב שמואל בר רב יצחק</strong> מברייתא שנאמר בה כלל: <strong>כל שחייב בבן חורין חייב בעבד, בין בכופר בין במיתה.</strong>
 ויש לתהות על הלשון: <strong>כופר בעבד מי איכא</strong> <small>[האם יש]?</small> הלא אין כופר אלא בבן חורין! <strong>אלא לאו</strong> <small>[האם לא]</small> מדובר כאן בחיוב בתשלום <strong>דמים,</strong> וקשה לרבה, שאמר שאין משלם דמים על העבד בהודאת עצמו!
 <strong>איכא דאמרי</strong> <small>[יש שאומרים]:</small> <strong>הוא,</strong> רב שמואל בר רב יצחק, <strong>מותיב לה</strong> <small>[הקשה את</small> הקושיה <small>הזו]</small> <strong>והוא מפרק לה</strong> <small>[תירץ אותה],</small> <strong>איכא דאמרי</strong> <small>[יש שאומרים]</small> ש<strong>אמר ליה</strong> <small>[לו]</small> <strong>רבה</strong> בתירוץ: <strong>הכי קתני</strong> <small>[כך שנה],</small> כך יש להבין את הברייתא: <strong>כל שחייב בבן חורין,</strong> והכוונה — כאשר נגח השור <strong>בכוונה על פי עדים</strong> שחייב לשלם <strong>כופר</strong> — הרי בכגון זה <strong>חייב בעבד קנס. וכל שחייב בבן חורין, שלא בכוונה על פי עדים,</strong> שחייב לשלם <strong>דמים</strong> — <strong>חייב</strong> אף <strong>בעבד, שלא בכוונה על פי עדים, דמים.</strong> אבל בהודאת עצמו אינו משלם דמים על העבד, אף שמשלם דמים על הריגת בן חורין.
 <strong>אמר ליה</strong> <small>[לו]</small> <strong>רבא</strong> לרבה: <strong>אי הכי</strong> <small>[אם כך]</small> שמשלם דמים במקום שאין חיוב כופר, <strong>אשו</strong> שהצית <strong>שלא בכוונה על פי עדים</strong> וגרם שיישרף אדם — <strong>נשלם</strong> <small>[ישלם]</small> לפחות <strong>דמים!</strong>
 ושואלים: <strong>ומנא ליה</strong> <small>[ומניין לו]</small> <strong>לרבא</strong> שאכן <strong>לא משלם</strong> דמים גם כשהצית שלא בכוונה?
 <strong>אילימא מדתנן</strong> <small>[אם תאמר מ</small>מה <small>ששנינו</small> במשנה<small>]:</small> <strong>היה גדי כפות לו</strong> לגדיש שאותו אדם הבעיר <strong>ועבד סמוך לו ונשרף עמו</strong> — הרי זה המצית את הגדיש <strong>חייב</strong> בתשלומים על הגדי והגדיש. היה <strong>עבד כפות לו וגדי סמוך לו ונשרף עמו</strong> — <strong>פטור,</strong> ומשמע שאין חיוב דמים על שגרם לשריפת העבד — מכאן אין ראיה, כי
 <strong>האמר</strong> <small>[הרי אמר]</small> <strong>ריש לקיש:</strong> שם מדובר <strong>כגון שהצית</strong> את האש <strong>בגופו של עבד</strong> עצמו, <strong>דקם ליה בדרבה מיניה</strong> <small>[שעומד הוא ב</small>עונש <small>גדול,</small> חמור, <small>ממנו],</small> שכיוון שחייב מיתה על הריגת העבד — שוב איננו חייב בתשלומים, ולכן אין להוכיח מכאן.
 <strong>ואלא</strong> תאמר שמוכיח <strong>מהא</strong> <small>[מזו]</small> <strong>דתניא</strong> <small>[ששנינו</small> בברייתא<small>]:</small> <strong>חומר באש מבבור</strong> — <strong>שהאש מועדת לאכול בין דבר הראוי לה בין דבר שאין ראוי לה,</strong> שעל כל מה שהזיקה — משלם, <strong>מה שאין כן בבור,</strong> שלא על כל דבר שניזק משלמים נזקי בור. <strong>ואילו</strong> הבדל זה, <strong>שהאש משלמת שלא בכוונה דמים, מה שאין כן בבור</strong> — <strong>לא קתני</strong> <small>[שנה]</small> — אף מכאן אין להוכיח,
 <strong>דלמא תנא</strong> <small>[שמא שנה]</small> <strong>ושייר</strong> ולא מנה את כל ההבדלים!
 <strong>אלא</strong> יש להבין כך: <strong>רבא גופיה אבעויי מבעיא ליה</strong> <small>[עצמו מסתפק לו</small> הדבר<small>]</small> ולא שהקשה על רבה באופן החלטי, אלא שאל שאלה: <strong>אשו שלא בכוונה, מי</strong> <small>[האם]</small> <strong>משלם דמים, או לא?</strong>
 וצדדי השאלה: <strong>מי אמרינן</strong> <small>[האם אנו אומרים]:</small> <strong>גבי</strong> <small>[אצל]</small> <strong>שור הוא</strong> ש<strong>בכוונה משלם כופר,</strong> על כן אם היה הדבר <strong>שלא בכוונה משלם דמים, אבל אשו</strong> שגם אם הציתה <strong>בכוונה לא משלם כופר, שלא בכוונה נמי</strong> <small>[גם כן]</small> <strong>לא משלם דמים. או דלמא</strong> <small>[שמא]</small> נדון באופן אחר: <strong>כיון דגבי</strong> <small>[אצל]</small> <strong>שורו שלא בכוונה אף על גב דליכא</strong> <small>[אף על פי שאין]</small> <strong>כופר,</strong> מכל מקום <strong>משלם דמים,</strong> אם כן <strong>גבי</strong> <small>[אצל]</small> <strong>אשו נמי</strong> <small>[גם כן]</small> <strong>אף על גב</strong> ש<strong>בכוונה לא משלם כופר, שלא בכוונה מיהת</strong> <small>[על כל פנים]</small> <strong>משלם דמים?</strong>
 ומסכמים: <strong>ולא ידעינן</strong> <small>[ואין אנו יודעים]</small> כיצד לפתור את הבעיה, ועל כן <strong>תיקו</strong> <small>[תעמוד]</small> השאלה במקומה.
 <big>א</big> ובענין זה שאמר רבה, ששור שהמית שלא בכוונה פטור מכופר, מסופר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן:</strong> די היה שתאמר התורה <strong>"כפר</strong> יושת עליו<strong>"</strong> (שמות כא, ל), ו<strong>מה תלמוד לומר "אם כפר"</strong> — <strong>לרבות</strong> שישלם <strong>כופר</strong> גם על מה שהרג שורו <strong>שלא בכוונה, כ</strong>פי שמשלם <strong>כופר</strong> בהריגה <strong>בכוונה.</strong> והרי זה שלא כדברי רבה.
 <strong>אמר ליה</strong> <small>[לו]</small> <strong>אביי</strong> לרב דימי: <strong>אלא מעתה,</strong> לפי דרשה זו של ר' יוחנן, לגבי קנס של <strong>עבד נמי</strong> <small>[גם כן]</small> נדרוש כך: די היה שייכתב "עבד יגח השור", <strong>מה תלמוד לומר "אם עבד</strong> יגח השור או אמה כסף שלושים שקלים יתן לאדוניו<strong>"</strong> (שמות כא, לב) — <strong>לרבות עבד שלא בכוונה כעבד בכוונה! וכי תימא</strong> <small>[ואם תאמר]:</small> <strong>הכי נמי</strong> <small>[כך הוא,</small> שכן הדין<small>]</small> — <strong>והאמר</strong> <small>[והרי אמר]</small> <strong>ריש לקיש: שור שהמית את העבד שלא בכוונה</strong> — <strong>פטור משלשים שקלים!</strong>
 <strong>אמר ליה</strong> <small>[לו]</small> רב דימי לאביי: <strong>גברא אגברא קא רמית</strong> <small>[</small>וכי <small>מאדם על אדם אתה מקשה]?</small> ייתכן שאף שריש לקיש סבור שאינו משלם, ר' יוחנן סבור שמשלם!
  ומספרים שאכן כך דרש ר' יוחנן, שכן <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> כך בשם <strong>ר' יוחנן:</strong> די היה שיאמר <strong>"עבד", מה תלמוד לומר "אם עבד"</strong> — <strong>לרבות</strong> נגיחת <strong>עבד שלא בכוונה כ</strong>נגיחת <strong>עבד בכוונה.</strong>
 ושואלים: <strong>ולריש לקיש נמי</strong> <small>[גם כן]</small> <strong>נימא</strong> <small>[נאמר]:</small> <strong>מ</strong>אחר שאת הריבוי <strong>"עבד" "אם עבד"</strong> הוא <strong>לא דריש</strong> <small>[דורש],</small> נאמר כי <strong>"כפר" "אם כפר" נמי לא דריש</strong> <small>[גם כן אינו דורש],</small> וגם כופר על שלא בכוונה אינו משלם!
 <strong>אמרי</strong> <small>[אומרים]:</small> <strong>לא,</strong> אין זו השוואה נכונה, את הריבוי <strong>"עבד" "אם עבד"</strong> ריש לקיש <strong>לא דריש</strong> <small>[דורש],</small> אבל <strong>"כפר" "אם כפר"</strong> — <strong>דריש</strong> <small>[דורש].</small>
 ושואלים: <strong>ומאי שנא</strong> <small>[ומה שונה]</small> הדבר, שבמקום אחד הוא דורש "אם" לרבות, ובמקום אחר אינו דורש? ומשיבים: <strong>"עבד" "אם עבד" לא כתיב</strong> <small>[נאמר]</small> <strong>במקום</strong> חיוב <strong>תשלומין,</strong> אלא לענין נגיחה ("אם עבד יגח השור"), ואינו בא אלא כפתיחה לדין העבד. לעומת זאת <strong>"כפר" "אם כפר" כתיב</strong> <small>[נאמר]</small> <strong>במקום תשלומין</strong> ודי היה שייאמר "כופר ישלם", ולכן ראוי ללמוד מכאן לרבות תשלום כופר שלא בכוונה.
 <big>ב</big> שנינו במשנה: <strong>וכן בבן או בבת.</strong> ובאותו ענין <strong>תנו רבנן</strong> <small>[שנו חכמים]:</small> נאמר: <strong>"או בן יגח או בת יגח"</strong> (שמות כא, לא) — <strong>לחייב על הקטנים כגדולים</strong> בא הכתוב.
  ולכאורה:  <strong>והלא דין הוא,</strong> שאפשר ללמוד את הדבר מן הסברה בלבד, ובדרך זו: <strong>הואיל וחייב</strong> הכתוב מיתה ב<strong>אדם</strong> שפגע <strong>באדם</strong> והרגו, <strong>וחייב</strong> הכתוב מיתה ב<strong>שור</strong> שפגע <strong>באדם</strong> והרגו, נלמד זה מזה: <strong>מה כשחייב אדם באדם לא שנא</strong> <small>[אינו שונה,</small> לא חילק<small>]</small> <strong>בין</strong> הורג <strong>קטנים ל</strong>הורג <strong>גדולים, אף כשחייב שור באדם</strong> — <strong>לא תחלוק בו בין קטנים לגדולים!</strong>
 <strong>ועוד, קל וחומר הוא: ומה אדם באדם, שלא עשה בו קטנים כגדולים,</strong> שהרי קטן שהרג פטור, ובכל זאת <strong>חייב בו על הקטנים כגדולים,</strong> שחייב מיתה גם אם הרג קטן,
## דף מד.
 <strong>שור</strong> שחבל <strong>באדם</strong> והרגו, <strong>שעשה בו</strong> דין שוורים <strong>קטנים כגדולים,</strong> שהרי שור קטן שהרג חייב כשור גדול, <strong>אינו דין שחייב</strong> סקילה <strong>על הקטנים</strong> שהמית ילד או ילדה, <strong>כגדולים?</strong> ואם כן מה צורך בפסוק זה ללמדנו הלכה הנלמדת מסברה?
  ודוחים:  <strong>לא</strong> ניתן היה ללמוד דבר זה מן הסברה, שכן <strong>אם אמרת</strong> שהדין כן ב<strong>אדם באדם</strong> שחייב אף על קטנים, דבר זה משום חומרה יתירה שיש בו, <strong>שכן</strong> אדם המזיק <strong>חייב בארבעה דברים</strong> נוספים על עצם הנזק (צער, בושת, ריפוי ושבת), <strong>תאמר בשור שאינו חייב בארבעה דברים</strong> ולכן אין ללמוד מן ההשוואה — משום כך <strong>תלמוד לומר</strong> מן הכתוב: <strong>"או בן יגח או בת יגח"</strong> (שמות כא, לא) <strong>לחייב על הקטנים כגדולים.</strong>
 <strong>ואין לי</strong> דין זה <strong>אלא במועדין, בתם מנין</strong> שנסקל אם הרג קטן או קטנה?
  ומשיבים:  <strong>דין</strong> (סברה) <strong>הוא: הואיל וחייב</strong> הכתוב סקילה <strong>ב</strong>שור שהרג <strong>איש ואשה, וחייב</strong> גם <strong>ב</strong>הריגת <strong>בן ובת, מה כשחייב ב</strong>הריגת <strong>איש ואשה</strong> — <strong>לא חלקת בו בין תם למועד</strong> שנסקל השור עליהם, <strong>אף כשחייב בבן ובת</strong> — <strong>לא תחלוק בו בין תם למועד.</strong>
 <strong>ועוד, קל וחומר</strong> הוא: ו<strong>מה איש ואשה שכן הורע כחם בנזקין,</strong> שהרי הגדולים חייבים לשלם על מה שהזיקו — <strong>לא חלקת בו</strong> בדין השור שהרגם <strong>בין תם למועד, בן ובת שיפה כחם בנזקין,</strong> שהרי הם שהזיקו אינם חייבים — <strong>אינו דין שלא תחלוק בהן</strong> אם נהרגו על ידי שור <strong>בין תם למועד?</strong>
 <strong>אמרת</strong> <small>[אומר אתה]</small> כנגד זה: <strong>וכי דנין קל מחמור להחמיר עליו? אם החמיר</strong> הכתוב <strong>במועד החמור</strong> וחייב על הקטנים כגדולים <strong>תחמיר בתם הקל?</strong> ואם כן אין כאן לימוד.
 <strong>ועוד</strong> יש טעם אחר לפרוך את הנימוק שאמרנו, שכן אפשר לומר גם סברה אחרת: <strong>אם אמרת</strong> בשור תם שחייב סקילה <strong>באיש ואשה</strong> — <strong>שכן חייבין</strong> הם <strong>במצות</strong> ומשום כך הם חשובים, <strong>תאמר בבן ובת שפטורין מן המצות.</strong>
 ואם כן אין ללמוד דין זה מן הסברה, ולכן <strong>תלמוד לומר</strong> מן הכתוב: <strong>"או בן יגח או בת יגח",</strong> ומכפל המלה "יגח" למדים גם <strong>נגיחה בתם</strong> וגם <strong>נגיחה במועד,</strong> גם <strong>נגיחה למיתה</strong> וגם <strong>נגיחה לנזקין,</strong> שעל כולם חייב אם נגח קטנים.
 <big>א משנה</big> <strong>שור שהיה מתחכך בכותל ו</strong>מתוך כך <strong>נפל</strong> הכותל <strong>על האדם</strong> והרגו, או במקרה ש<strong>נתכוין</strong> השור <strong>להרוג את       הבהמה והרג את האדם,</strong> או שהתכוון <strong>ל</strong>הרוג <strong>גוי והרג בן ישראל,</strong> וכן אם התכוון <strong>ל</strong>הרוג <strong>נפלים</strong> (שאף שהם חיים לפי שעה, מכל מקום עומדים הם למות בזמן קרוב, ואין ההורגם חייב מיתה) <strong>והרג בן קיימא</strong> — בכל המקרים האלה <strong>פטור</strong> השור ממיתה.
 <big>ב גמרא</big> <strong>אמר שמואל:</strong> אמנם <strong>פטור</strong> השור <strong>ממיתה,</strong> שהרי לא נתכוון להרוג, <strong>ו</strong>אולם <strong>חייב</strong> בעליו <strong>ב</strong>תשלום <strong>כופר</strong>. <strong>ורב אמר: פטור מזה ומזה.</strong>
 על דברי שמואל שואלים: <strong>ואמאי</strong> <small>[ומדוע]</small> חייב בכופר? <strong>הא</strong> <small>[הרי]</small> שור זה <strong>תם הוא</strong> לענין נזק זה, ומדוע יהא חייב בכופר? ומשיבים: <strong>כדאמר</strong> <small>[כמו שאמר]</small> <strong>רב</strong> בענין אחר: מדובר <strong>ב</strong>שור שהיה <strong>מועד ליפול על בני אדם בבורות, הכא נמי</strong> <small>[כאן גם כן]</small> מדובר <strong>ב</strong>שור שהיה <strong>מועד להתחכך על בני אדם בכתלים,</strong> כלומר, להתחכך בכתלים ולהפילם על בני אדם.
  ותוהים:  <strong>אי הכי</strong> <small>[אם כן]</small> שהיה מועד לעשות כן — הרי בוודאי מתכוון הוא לעשות זאת, ולכן <strong>בר קטלא</strong> <small>[בן מוות]</small> <strong>הוא! בשלמא התם</strong> <small>[נניח שם]</small> בשור המועד ליפול על בני אדם בבורות, אפשר לומר <strong>דחזא ירוקא</strong> <small>[שראה ירק]</small> על פי הבור <strong>ונפל</strong> ולא התכוון להרוג, <strong>אלא הכא</strong> <small>[כאן]</small> שהתחכך והפיל כותל על אדם, והיה מועד בכך, <strong>מאי איכא למימר</strong> <small>[מה יש לומר]?</small>
 ומשיבים: <strong>הכא נמי</strong> <small>[כאן גם כן]</small> מדובר <strong>במתחכך בכותל להנאתו</strong> ולא במתכוון להזיק. ושואלים: <strong>ומנא ידעינן</strong> <small>[ומניין יודעים אנו]</small> שלא להזיק התכוון? ומשיבים: <strong>דבתר</strong> <small>[ש</small>אף <small>לאחר]</small> ש<strong>נפל</strong> הכותל <strong>קא מתחכך ביה</strong> <small>[</small>ממשיך השור ו<small>מתחכך בו]</small> ורואים איפוא שהיתה כוונתו מתחילה לחיכוך בלבד.
## דף מד:
 ומקשים עוד: <strong>ואכתי</strong> <small>[ועדיין]</small> יש לשאול על שמואל: הלא <strong>צרורות נינהו</strong> <small>[הם]</small> שהמיתו את האדם. שאין זה נזק שגרם השור בגופו, אלא דבר שנגרם על ידי צרורות, אבנים שבאו מכוחו, ואין חייבים בכופר על נזק בלתי ישיר! <strong>אמר רב מרי בריה</strong> <small>[בנו]</small> של <strong>רב כהנא:</strong> מדובר במקרה <strong>דקאזיל</strong> <small>[שהולך]</small> ונדחף הכותל על ידי דחיפת השור <strong>מיניה מיניה</strong> <small>[ממנו ממנו],</small> שבתוך כדי הדחיפה פוגע הכותל באדם.
  ומעירים:  <strong>תניא כוותיה</strong> <small>[שנוייה</small> ברייתא <small>כשיטתו]</small> של <strong>שמואל ותיובתא</strong> <small>[ו</small>היא <small>קושיה חמורה]</small> לשיטתו של <strong>רב,</strong> ששנינו: <strong>יש</strong> ש<strong>חייב במיתה ובכופר, ויש</strong> ש<strong>חייב בכופר ופטור ממיתה, ויש</strong> ש<strong>חייב במיתה ופטור מן הכופר, ויש</strong> ש<strong>פטור מזה ומזה.</strong>
 ומפרטים: <strong>הא</strong> <small>[הרי]</small> <strong>כיצד?</strong> שור <strong>מועד</strong> שהרג אדם <strong>בכוונה</strong> — <strong>חייב במיתה ובכופר. מועד</strong> שהרג <strong>שלא בכוונה</strong> — <strong>חייב בכופר ופטור ממיתה. תם</strong> שהרג <strong>בכוונה</strong> — <strong>חייב במיתה ופטור מכופר. תם</strong> שהרג <strong>שלא בכוונה</strong> — <strong>פטור מזה ומזה.</strong> הרי שנינו במפורש כדברי שמואל, ששור מועד שהרג אדם שלא בכוונה פטור ממיתה וחייב בכופר, ולא כדברי רב שפטור מזה ומזה.
 <strong>ו</strong>מוסיפה הברייתא: על <strong>הנזקין</strong> שגרם שור <strong>שלא בכוונה</strong> בלא להמית את הנפגע, <strong>ר' יהודה מחייב, ור' שמעון פוטר.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' יהודה?</strong> ומשיבים: <strong>יליף</strong> <small>[לומד]</small> הוא דין נזקין של שור <strong>מכופרו</strong> (תשלום כופר שלו), <strong>מה כופרו</strong> של השור אם נגח <strong>שלא בכוונה חייב</strong> — <strong>אף</strong> על <strong>הנזקין נמי</strong> <small>[גם כן]</small> אם נגח <strong>שלא בכוונה חייב.</strong>
 <strong>ור' שמעון יליף מקטליה</strong> <small>[מ</small>עונש <small>הריגתו]</small> של ה<strong>שור; מה</strong> בענין <strong>קטליה</strong> <small>[הריגתו]</small> אם המית <strong>שלא בכוונה</strong> — <strong>פטור</strong> ממיתה, <strong>אף נזקין</strong> אם הזיק <strong>שלא בכוונה</strong> — <strong>פטור.</strong>
 ושואלים: <strong>ור' יהודה נמי נילף מקטליה</strong> <small>[גם כן שילמד מהריגתו]!</small> ומשיבים: לדעתו <strong>דנין</strong> (למדים) <strong>תשלומין מתשלומין</strong> (נזקים מכופר) <strong>ואין דנין תשלומין ממיתה.</strong>
 ושואלים: <strong>ור' שמעון נמי נילף</strong> <small>[גם כן שילמד]</small> <strong>מכופרו!</strong> ומשיבים: <strong>דנין חיוביה</strong> <small>[חיובו]</small> של ה<strong>שור מחיוביה</strong> <small>[מחיובו]</small> של ה<strong>שור</strong> כמזיק, <strong>לאפוקי</strong> <small>[להוציא]</small> <strong>כופר דחיוביה</strong> <small>[שחיובו]</small> של ה<strong>בעלים הוא,</strong> משום כפרה, ואין ללמוד ממנו לחיוב שמוטל על השור כמזיק.
 <big>א</big> שנינו במשנה שאם <strong>נתכוין להרוג את הבהמה והרג את האדם,</strong> וכיוצא בזה נתכוון להרוג מי שאינו חייב מיתה עליו, ובפועל הרג מי שחייב מיתה עליו — הרי זה <strong>פטור.</strong> ונדייק מכאן: <strong>הא</strong> <small>[הרי]</small> אם <strong>נתכוין</strong> השור <strong>להרוג את</strong> אדם <strong>זה</strong> שחייבים על מיתתו <strong>והרג את</strong> אדם <strong>זה</strong> — <strong>חייב.</strong> ואם כן <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' שמעון</strong> היא. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון אומר: אפילו נתכוין</strong> השור <strong>להרוג את</strong> אדם <strong>זה והרג את</strong> אדם <strong>זה</strong> — <strong>פטור.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' שמעון?</strong> ומסבירים: ש<strong>אמר קרא</strong> <small>[הכתוב]:</small> <strong>"השור יסקל וגם בעליו יומת"</strong> (שמות כא, כט) וההיקש מלמדנו: <strong>כמיתת בעלים,</strong> כלומר, כדרך שאדם שהרג אדם חייב מיתה — <strong>כך מיתת השור</strong> שהרג אדם, <strong>מה בעלים</strong> אינו חייב מיתה <strong>עד דמיכוין ליה</strong> <small>[שיתכוון אליו]</small> לזה שהרגו, <strong>אף שור נמי</strong> <small>[גם כן]</small> אינו נהרג <strong>עד דמיכוין ליה</strong> <small>[שיתכוון אליו].</small>
 ושואלים: <strong>ובעלים גופייהו מנלן</strong> <small>[עצמם מניין לנו]</small> שאין מתחייב אלא אם כן הרג את זה שהתכוון אליו? ומשיבים: ש<strong>אמר קרא</strong> <small>[הכתוב]</small> <strong>"וארב לו וקם עליו</strong> והכהו נפש ומת<strong>"</strong> (דברים יט, יא) וממה שנאמר "לו" הוא למד: <strong>עד שיתכוין לו</strong> לאותו אדם שאכן הרגו.
  ושואלים:  <strong>ורבנן</strong> <small>[וחכמים]</small> החולקים על ר' שמעון ומחייבים בכגון זה, <strong>האי</strong> <small>[</small>כתוב <small>זה]</small> <strong>"וארב לו" מאי עבדי ליה</strong> <small>[מה</small> הם <small>עושים בו,</small> לומדים ממנו<small>]?</small> ומשיבים: <strong>אמרי דבי</strong> <small>[אומרים</small> חכמי <small>בית</small> מדרשו של<small>]</small> <strong>ר' ינאי:</strong> הכוונה היא <strong>פרט לזורק אבן לגו</strong> <small>[לתוך]</small> מקום שמצויים בו בני אדם, ולא על כולם חייב מיתה, והרגה האבן אחד מהם.
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אילימא דאיכא</strong> <small>[אם תאמר שיש]</small> באותו מקום <strong>תשעה גוים ואחד ישראל ביניהם</strong> — <strong>תיפוק ליה</strong> <small>[תצא לו]</small> מסקנה זו להלכה לא מטעם זה, אלא מטעם אחר, כיון <strong>דרובא</strong> <small>[שהרוב]</small> <strong>גוים נינהו</strong> <small>[הם]</small> ואינו חייב על הריגתם. <strong>אי נמי פלגא ופלגא</strong> <small>[או גם כן</small> אם היו <small>מחצה ומחצה]</small> ישראל וגוים, מכל מקום הרי ספק נפשות הוא לגבי הריגתו של הרוצח ביד בית הדין, וכלל הוא: <strong>ספק נפשות להקל!</strong>
 ומשיבים: <strong>לא צריכא</strong> <small>[נצרכה]</small> אלא במקרה <strong>דאיכא</strong> <small>[שיש]</small> במקום <strong>תשעה ישראלים ואחד גוי, דאף על גב דרובא</strong> <small>[שאף עך פי שהרוב]</small> <strong>ישראלים נינהו</strong> <small>[הם],</small> ואם כן יש להחשיב את זריקת האבן כמכוונת להמית אחד מן הרוב, ולדעת חכמים חייב במקרה כזה — מכל מקום <strong>כיון דאיכא חדא גוי בינייהו</strong> <small>[שיש גוי אחד ביניהם]</small> <strong>הוי ליה</strong> <small>[הרי הוא]</small> כ<strong>קבוע,</strong> <strong>ו</strong>כלל הוא: <strong>כל קבוע כמחצה על מחצה דמי</strong> <small>[נחשב],</small> <strong>וספק נפשות להקל,</strong> ודבר זה למדו חכמים ממה שנאמר: "וארב לו".
 <big>ב משנה</big> <strong>שור</strong> של <strong>האשה, ו</strong>כן <strong>שור</strong> של <strong>היתומים, שור האפוטרופוס</strong> (של היתומים), <strong>שור המדבר</strong> שהוא הפקר, <strong>שור</strong> שברשות <strong>ההקדש,</strong> או <strong>שור הגר שמת ואין לו יורשין</strong> ולכן אין לו בעלים — <strong>הרי אלו חייבין מיתה</strong> אם הרגו אדם. <strong>ר' יהודה אומר: שור המדבר, שור ההקדש, שור הגר שמת</strong> — <strong>פטורין מן המיתה, לפי שאין להם בעלים.</strong>
 <big>ג גמרא</big> בהלכות אלו שנשנו במשנה <strong>תנו רבנן</strong> <small>[שנו חכמים]:</small> נאמר בפרשת שור הנוגח אדם (שמות כא, כח–לב) <strong>"שור" "שור" שבעה</strong> פעמים, והרי זה בא <strong>להביא</strong> (להוסיף) על המקרה הרגיל של שור שנגח והמית אדם עוד ששה חיובים נוספים והם: <strong>שור האשה, שור היתומים, שור האפוטרופוס, שור המדבר, שור ההקדש, שור הגר שמת ואין לו יורשין. ר' יהודה אומר: שור המדבר, שור ההקדש, שור הגר שמת ואין לו יורשין</strong> — כל אלה <strong>פטורין מן המיתה, לפי שאין להם בעלים.</strong>
 <strong>אמר רב הונא: פוטר היה ר' יהודה אפילו</strong> במקרה ש<strong>נגח</strong> השור והרג <strong>ולבסוף הקדיש</strong> אותו בעליו, או ש<strong>נגח ולבסוף הפקיר</strong> אותו בעליו, שבשעת העמדה בבית דין אין לו בעלים.
  ושואלים:  <strong>ממאי</strong> <small>[ממה]</small> מסיק רב הונא שכך היא דעת ר' יהודה? <strong>מדקתני</strong> <small>[מ</small>מה <small>ששנה]</small> ר' יהודה במשנה <strong>תרתי</strong> <small>[שני]</small> דברים, <strong>שור המדבר, ושור הגר שמת ואין לו יורשין.</strong> ונברר: <strong>שור הגר שמת מאי ניהו</strong> <small>[מה הוא]</small> מבחינת מעמדו החוקי? שהלא <strong>כיון</strong> ש<strong>אין לו יורשין הוה ליה</strong> <small>[הרי הוא]</small> <strong>שור הפקר,</strong> ואם כן, <strong>היינו</strong> <small>[זהו]</small> <strong>שור המדבר היינו</strong> <small>[זהו]</small> <strong>שור הגר שמת ואין לו יורשין,</strong> ולא היה לו לר' יהודה להשמיע את שניהם? <strong>אלא לאו</strong> <small>[האם לא]</small> <strong>הא קמשמע לן</strong> <small>[</small>דבר <small>זה השמיע לנו]</small> ש<strong>אפילו</strong> ב<strong>נגח ולבסוף הקדיש,</strong> או <strong>נגח ולבסוף הפקיר</strong> שהוא פטור, כשור של הגר, שלאחר שנגח מת בעליו ונעשה הפקר. ומסכמים: אכן, <strong>שמע מינה</strong> <small>[למד מכאן]</small> שכן הוא דעת ר' יהודה.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]</small> במפורש: <strong>יתר על כן אמר ר' יהודה, אפילו נגח ולבסוף הקדיש, נגח ולבסוף הפקיר</strong> — <strong>פטור, שנאמר: "והועד בבעליו... והמית...</strong> השור יסקל<strong>"</strong> (שמות כא, כט), לומר: <strong>עד שתהא מיתה והעמדה</strong> של השור <strong>בדין שוין</strong> כולם <strong>כאחד,</strong> שיש לשור בעלים.
  ושואלים: וכי  <strong>גמר דין לא בעינן</strong> <small>[אין אנו צריכים]</small> שיהא בבעלים? <strong>והא</strong> <small>[והרי]</small> <strong>"השור יסקל" גמר דין הוא! אלא אימא</strong> <small>[אמור</small> ותקן כך<small>]:</small> <strong>עד שתהא מיתה והעמדה בדין וגמר דין שוין</strong> כולם <strong>כאחד.</strong>
 <big>ד משנה</big> <strong>שור</strong> שהרג <strong>ש</strong>לאחר שדנוהו בבית הדין <strong>הוא יוצא</strong> (עומד) <strong>ליסקל, והקדישו בעליו</strong> — <strong>אינו מוקדש,</strong> ששור זה אסור בהנאה ואין לו דמים, ואם <strong>שחטו</strong> — <strong>בשרו אסור</strong> באכילה והנאה. <strong>ואם עד שלא</strong> (לפני ש) <strong>נגמר דינו הקדישו בעליו</strong> — הרי זה <strong>מוקדש, ואם שחטו</strong> לפני שנגמר דינו — <strong>בשרו מותר.</strong>
 ועוד בנוגע לבעלות על השור המזיק: <strong>מסרו</strong> הבעלים את השור <strong>לשומר חנם ו</strong>כן <strong>לשואל</strong> או <strong>לנושא שכר</strong> (שומר שכר) <strong>ולשוכר</strong> והזיק השור כשהיה ברשותם — <strong>נכנסו</strong> אלה <strong>תחת הבעלים</strong> לגבי אחריותם לשור. כיצד? <strong>מועד</strong> — <strong>משלם נזק שלם, ותם</strong> — <strong>משלם חצי נזק.</strong>
 <big>ה גמרא</big> ועוד בענין זה שנדון בתחילת המשנה, <strong>תנו רבנן</strong> <small>[שנו חכמים]:</small> <strong>שור שהמית,</strong> אם <strong>עד שלא נגמר דינו, מכרו</strong> —
## דף מה.
 הרי הוא <strong>מכור</strong> והריהו של הקונה לכל דבר, אם <strong>הקדישו</strong> — הרי זה <strong>מוקדש,</strong> וחלים עליו דיני הקדש, אם <strong>שחטו</strong> — <strong>בשרו מותר</strong> באכילה, וכן אם <strong>החזירו שומר לבית בעליו</strong> לפני שנגמר דינו — הרי זה <strong>מוחזר</strong> ואין לבעלים עוד תביעה עליו.
  ואולם <strong>משנגמר דינו,</strong> אם <strong>מכרו</strong> — <strong>אינו מכור,</strong> לפי שאינו עוד שלו, וכן אם <strong>הקדישו</strong> — <strong>אינו מוקדש,</strong> ואם <strong>שחטו</strong> — <strong>בשרו אסור,</strong> אם <strong>החזירו שומר לבית בעליו</strong> — <strong>אינו מוחזר,</strong> שהרי שור זה כהרוג הוא. <strong>ר' יעקב אומר: אף משנגמר דינו</strong> אם <strong>החזירו שומר לבעליו</strong> — <strong>מוחזר.</strong>
 ומציעים: <strong>לימא בהא קמיפלגי</strong> <small>[האם לומר שב</small>ענין <small>זה חלוקים</small> הם<small>],</small> <strong>דרבנן סברי</strong> <small>[שחכמים סבורים]:</small> <strong>אין אומרין באיסורי הנאה "הרי שלך לפניך",</strong> שאם החפץ נאסר בהנאה אין השומר יכול לומר לבעל החפץ: הרי החפץ שהפקדת בידי מוחזר לידיך, ואין לך עוד תביעה עלי, שלא נעשה כל שינוי חיצוני בגוף הדבר. <strong>ור' יעקב סבר</strong> <small>[סבור]:</small> <strong>אומרין באיסורי הנאה "הרי שלך לפניך"?</strong>
 <strong>אמר רבה: דכולי עלמא</strong> <small>[לדעת הכל]</small> <strong>אומרין באיסורי הנאה "הרי שלך לפניך",</strong> ש<strong>אם כן</strong> כדבריך שבנושא זה חלקו — <strong>נפלוג</strong> <small>[שיחלקו]</small> <strong>לענין חמץ בפסח,</strong> שהוא איסור הנאה מובהק, אם אומרים "הרי שלך לפניך".
 <strong>אלא הכא</strong> <small>[כאן]</small> <strong>ב</strong>שאלה אחרת, והיא: האם <strong>גומרין דינו של שור שלא בפניו</strong> של השור <strong>קמיפלגי</strong> <small>[</small>הם <small>חלוקים],</small> <strong>דרבנן סברי</strong> <small>[שחכמים סבורים]:</small> <strong>אין גומרין דינו של שור אלא בפניו,</strong> ולפיכך אין יכול השומר להחזירו לבעלים לאחר שנגמר דינו ולהיפטר, משום <strong>דאמר ליה</strong> <small>[ש</small><small>יכול</small> הבעלים <small>לומר לו</small> לשומר<small>]:</small> <strong>אי אהדרתיה ניהלי</strong> <small>[אם היית מחזירו,</small> את השור, <small>לי]</small> לפני שהועמד בדין — <strong>הוה מערקנא ליה לאגמא</strong> <small>[הייתי מבריח אותו לאגם]</small> ולא היו יכולים לדון אותו בסקילה, <strong>השתא אתפשתיה לתוראי בידא דלא יכילנא לאשתעויי דינא בהדיה</strong> <small>[עכשיו מסרת את שורי ביד של מי שאיני יכול להתדיין עימו].</small>
 <strong>ור' יעקב סבר</strong> <small>[סבור]:</small> <strong>גומרין דינו של שור</strong> אף <strong>שלא בפניו,</strong> ומשום כך יכול השומר להיפטר, <strong>דאמר ליה</strong> <small>[שיכול</small> השומר <small>לומר לו]</small> לבעלים בתשובה על טענתו: <strong>סוף סוף</strong> הרי <strong>מיגמר הוו גמרי ליה לדינא</strong> <small>[היו גומרים את דינו]</small> של השור בכל מקום שהוא, ונמצא אם כן שלא אני גרמתי לשורך שייסקל בכך שלא החזרתי לך אותו קודם העמדתו בדין.
  ומבררים: לדרך זו  <strong>מאי טעמא דרבנן</strong> <small>[מה הטעם של חכמים],</small> מהו המקור לדינם? — נאמר <strong>"השור יסקל וגם בעליו יומת"</strong> (שמות כא, כט), ללמדנו: <strong>כמיתת הבעלים</strong> (אדם) — <strong>כך מיתת השור.</strong> <strong>מה בעלים</strong> אם הרגו, אין הם נידונים למיתה אלא <strong>בפניהם</strong> — <strong>אף שור</strong> אינו נידון אלא <strong>בפניו.</strong>
 <strong>ור' יעקב</strong> אומר שאין להשוות בין אדם לשור לענין זה, שכן <strong>בשלמא</strong> <small>[נניח]</small> <strong>בעלים</strong> צריך לדונם בפניהם כי <strong>בני טענה נינהו</strong> <small>[הם],</small> שאם יש להם לטעון יטענו ויגנו על עצמם. <strong>אלא שור</strong> האם <strong>בר טענתא</strong> <small>[בן טענה]</small> <strong>הוא?</strong> הרי אין השור יכול לטעון, ומה לי בפניו ומה לי שלא בפניו.
 <big>א</big> שנינו במשנה: <strong>מסרו</strong> בעליו של השור <strong>לשומר חנם ולשואל</strong> לנושא שכר (שומר דבר בשכר) ולשוכר — נכנסו תחת (במקום) הבעלים. ובאותו ענין עוד <strong>תנו רבנן</strong> <small>[שנו חכמים]:</small> <strong>ארבעה נכנסו</strong> בהתחייבות <strong>תחת הבעלים, ואלו הן: שומר חנם והשואל, נושא שכר</strong> <strong>והשוכר.</strong> <strong>הרגו</strong> השוורים אדם בזמן שהיו ברשותם של אלה, אם השוורים היו <strong>תמין</strong> בזמן שהרגו — הריהם <strong>נהרגין ופטורין מן הכופר,</strong> ואם הרגו כשהם <strong>מועדין</strong> — <strong>נהרגין ומשלמין את הכופר, וחייבין</strong> השומרים בין בשור תם ובין במועד <strong>להחזיר דמי שור לבעליו, חוץ משומר חנם.</strong>
 <strong>אמרי</strong> <small>[אומרים]</small> על כך בתמיהה <small>:</small> <strong>היכי דמי</strong> <small>[כיצד בדיוק היה הדבר]?</small> <strong>אי דנטריה</strong> <small>[אם ששמרו]</small> כראוי ובכל זאת הרג השור — <strong>אפילו כולהו נמי ליפטרו</strong> <small>[</small><small>כולם גם כן ייפטרו]</small> מתשלום דמי שור לבעלים, ולא רק שומר חנם, שהרי עשו מה שהיה עליהם לעשות, <strong>ואי</strong> <small>[ואם]</small> ש<strong>לא נטריה</strong> <small>[שמרו]</small> — <strong>אפילו שומר חנם ניחייב</strong> <small>[שיתחייב],</small> שהרי הוא צריך לשומרו!
 <strong>אמרי</strong> <small>[אומרים]</small> בתשובה לכך: <strong>הכא במאי עסקינן</strong> <small>[כאן במה אנו עוסקים]</small> — באופן <strong>דנטריה</strong> <small>[ששמרו]</small> <strong>שמירה פחותה</strong> (מזערית) <strong>ולא נטריה</strong> <small>[שמרו]</small> <strong>שמירה מעולה.</strong> וזהו ההבדל בין שומר חנם לשאר השומרים: <strong>שומר חנם כלתה לו</strong> חובת <strong>שמירתו,</strong> שמאחר שאינו מקבל שכר על השמירה מילא את אחריותו גם בשמירה כזו, אבל <strong>הנך</strong> <small>[האחרים]</small> שיש להם אחריות גדולה יותר <strong>לא כלתה</strong> חובת <strong>שמירתן.</strong> ומבררים את הנאמר בברייתא.
 <strong>אמרי</strong> <small>[אומרים]:</small> <strong>כמאן</strong> <small>[כ</small>שיטת <small>מי]</small> היא ברייתא זו? <strong>אי</strong> <small>[אם]</small> <strong>כ</strong>דעת <strong>ר' מאיר,</strong>
## דף מה:
 ש<strong>דאמר: שוכר כשומר חנם דמי</strong> <small>[נחשב]</small> לענין אחריות — <strong>ליתני</strong> <small>[שישנה]:</small> <strong>חוץ משומר חנם והשוכר,</strong>
 <strong>ואי</strong> <small>[ואם]</small> <strong>כ</strong>שיטת <strong>ר' יהודה</strong> ש<strong>אמר: שוכר כנושא שכר דמי</strong> <small>[נחשב]</small> — <strong>ניתני</strong> <small>[שישנה]:</small> <strong>חוץ משומר חנם,</strong> אבל לשיטתו צריך היה להוסיף עוד ולשנות: <strong>וכולן במועדין פטורין לענין כופר,</strong> שהרי ר' יהודה סבור (במשנה הבאה) ששור מועד די לו בשמירה פחותה. ואם כן, ברייתא זו לפי איזו שיטה היא?
 <strong>אמר רב הונא בר חיננא: הא מני</strong> <small>[</small>ברייתא <small>זו</small> כשיטת <small>מי היא]</small> — כשיטת <strong>ר' אליעזר היא,</strong> שחלק על ר' יהודה בדין שור מועד ו<strong>אמר:</strong> מועד <strong>אין לו שמירה אלא סכין.</strong> כלומר, אין שום שמירה למועד שתהא מועילה להסיר מן הבעלים (ולענייננו, מן השומרים) את האחריות ואת חובת הכופר, <strong>ו</strong>אולם <strong>לענין שוכר סבר לה</strong> <small>[סבור הוא]</small> כשיטת <strong>ר' יהודה,</strong> ש<strong>אמר: שוכר כנושא שכר דמי</strong> <small>[נחשב].</small>
 <strong>אביי אמר: לעולם</strong> תפרש את הברייתא <strong>כ</strong>שיטת <strong>ר' מאיר,</strong> ומה שהיה קשה לך בדינו של השוכר — יש לשנות את גרסת הברייתא, <strong>ו</strong>כמו שהיה <strong>מחליף רבה בר אבוה</strong> את גירסת הברייתא ביחס לדעות ושמות אומריהן, <strong>ותני</strong> <small>[וכך היה שונה]:</small> <strong>שוכר כיצד משלם? ר' מאיר אומר: כשומר שכר,</strong> ו<strong>ר' יהודה אומר: כשומר חנם.</strong>
 <big>א</big> <strong>אמר ר' אלעזר: מסר</strong> הבעלים את <strong>שורו לשומר חנם, הזיק</strong> השור — <strong>חייב</strong> השומר בתשלומי הנזק, <strong>הוזק</strong> השור — <strong>פטור.</strong>
 ומבררים, <strong>אמרי</strong> <small>[אומרים]:</small> <strong>היכי דמי</strong> <small>[כיצד בדיוק היה הדבר]?</small> <strong>אי דקביל עליה</strong> <small>[אם</small> מדובר כאן <small>שקיבל</small> השומר <small>עליו]</small> את <strong>שמירת נזקיו</strong> — <strong>אפילו הוזק נמי ליחייב</strong> <small>[גם כן שיתחייב],</small> <strong>ואי</strong> <small>[ואם]</small> ש<strong>לא קביל עליה</strong> <small>[קיבל עליו]</small> <strong>שמירת נזקיו</strong> — <strong>אפילו הזיק נמי ליפטר</strong> <small>[גם כן שייפטר]</small> מכל תשלום!
 <strong>אמר רבא: לעולם</strong> תפרש שמדובר כאן <strong>שקיבל עליו שמירת נזקיו, והכא במאי עסקינן</strong> <small>[וכאן במה אנו עוסקים]</small> — <strong>כגון שהכיר בו</strong> השומר בשור <strong>שהוא נגחן. וסתמא דמילתא</strong> <small>[וסתמו של דבר]</small> מניחים אנו כי בשור כזה ש<strong>לא אזיל איהו ומזיק אחריני</strong> <small>[ילך הוא,</small> השור, <small>ויזיק אחרים]</small> — <strong>קביל עליה</strong> <small>[קיבל עליו</small> אחריות לשמירתו<small>],</small> שהרי הכיר בו שהוא נגחן, אבל <strong>דאתי אחריני ומזקי ליה לדידיה</strong> <small>[שיבואו אחרים ויזיקו אותו עצמו],</small> את השור הנגחן — <strong>לא אסיק אדעתיה</strong> <small>[העלה על דעתו],</small> וממילא לא קיבל עליו להתחייב בשמירה על כך.
 <big>ב משנה</big> <strong>קשרו בעליו</strong> את השור <strong>במוסרה</strong> (חבל) <strong>ונעל בפניו</strong> את הדלת <strong>כראוי, ויצא</strong> השור <strong>והזיק, אחד</strong> שור <strong>תם ואחד</strong> שור <strong>מועד</strong> — <strong>חייב,</strong> שאין זו שמירה מספיקה ועדיין אחראי הוא על נזקיו, אלו <strong>דברי ר' מאיר.</strong>
 <strong>ר' יהודה אומר:</strong> אם היה זה שור <strong>תם</strong> — <strong>חייב, ו</strong>אולם <strong>מועד</strong> — <strong>פטור, שנאמר</strong> בחיוב שור מועד: <strong>"ולא ישמרנו בעליו"</strong> (שמות כא, לו), <strong>ו</strong>אילו במקרה זה שבמשנה <strong>שמור הוא זה,</strong> שהרי נקט אמצעים מסויימים של שמירה עבורו.
 <strong>ר' אליעזר אומר: אין לו</strong> למועד <strong>שמירה אלא סכין</strong> (כאשר שוחטים אותו), כלומר, לגבי מועד כל שמירה אינה פוטרת את הבעלים מאחריות לנזקים.
 <big>ג גמרא</big> ומבררים: <strong>מאי טעמא</strong> <small>[מה הטעם]</small> של <strong>ר' מאיר?</strong> — <strong>קסבר</strong> <small>[סבור</small> הוא<small>]</small> <strong>סתם שוורים לאו</strong> <small>[לא]</small> <strong>בחזקת שימור קיימי</strong> <small>[עומדים],</small> שאין דרך אנשים לשמור שווריהם, <strong>ואמר רחמנא</strong> <small>[ואמרה תורה]:</small> <strong>תם ניחייב</strong> <small>[יהיה חייב]</small> עליו, <strong>דניבעי ליה</strong> <small>[שנצריך לו]</small> לפחות <strong>שמירה פחותה</strong> (מזערית) בחבל, <strong>הדר אמר רחמנא</strong> <small>[חזרה</small> ו<small>אמרה תורה]</small> <strong>"ולא ישמרנו" גבי</strong> <small>[אצל]</small> <strong>מועד,</strong> לומר <strong>דניבעי ליה</strong> <small>[שנצריך לו]</small> לא <strong>שמירה</strong> פחותה בלבד אלא <strong>מעולה,      ויליף</strong> <small>[ולמד]</small> בגזירה שווה <strong>נגיחה לתם נגיחה למועד,</strong> ללמוד מכאן שגם שור תם וגם שור מועד צריכים שמירה מעולה. ולכן כל מי ששמר את שורו שמירה שאינה מעולה — חייב באחריות.
  ואילו <strong>ר' יהודה סבר</strong> <small>[סבור]:</small> <strong>סתם שוורים בחזקת שימור קיימי</strong> <small>[עומדים],</small> שאנשים שומרים עליהם שמירה כלשהי, פחותה, ובכל זאת <strong>אמר רחמנא</strong> <small>[אמרה התורה]:</small> <strong>תם נשלם</strong> <small>[ישלם],</small> ומכאן נלמד <strong>דניבעי ליה</strong> <small>[שנצריך עבורו]</small> <strong>שמירה מעולה. הדר אמר רחמנא</strong> <small>[חזרה</small> ו<small>אמרה תורה]</small> <strong>"ולא ישמרנו" גבי</strong> <small>[אצל]</small> <strong>מועד,</strong> להדגיש שוב: <strong>דנעביד ליה</strong> <small>[שיעשה לו]</small> <strong>שמירה מעולה,</strong> אם כן <strong>הוי</strong> <small>[הרי זה]</small> <strong>ריבוי אחר ריבוי,</strong> <strong>ו</strong>כלל בידינו ש<strong>אין ריבוי אחר ריבוי אלא למעט,</strong> וכוונתו: <strong>מיעט הכתוב לשמירה מעולה,</strong> שאצל מועד אין צורך בשמירה מעולה, אלא בשמירה כלשהי יוצא מידי אחריותו, שיותר מכן אינו יכול לשמור.
 <strong>וכי תימא</strong> <small>[ואם תאמר]:</small> הלא נאמרה <strong>נגיחה לתם</strong> ו<strong>נגיחה למועד</strong> להשוות את דיניהם — מכל מקום <strong>הא מיעט רחמנא</strong> <small>[הרי מיעטה התורה]</small> במועד, בהדגשה <strong>"ולא ישמרנו":</strong> <strong>לזה,</strong> למועד, <strong>ולא לאחר,</strong> לתם.
  ושואלים:  <strong>והא מיבעי ליה</strong> <small>[והרי צריך אותו]</small> <strong>ללאו,</strong> לעצם ההלכה שמתחייב על שלא שמרו שמירה מעולה! ומשיבים: <strong>אם כן,</strong> שרק לכך נצרך הכתוב <strong>נכתוב רחמנא</strong> <small>[שתכתוב התורה]</small> <strong>"ולא ישמור" מאי</strong> <small>[מה]</small> משמעות <strong>"ולא ישמרנו"?</strong> — כוונתו להדגיש: <strong>לזה ולא לאחר.</strong>
 <strong>תניא</strong> <small>[שנויה</small> ברייתא<small>]</small> שיש בה שיטה רביעית, <strong>ר' אליעזר בן יעקב אומר: אחד תם ואחד מועד ששמרו שמירה פחותה</strong> — <strong>פטור.</strong>
 <strong>מאי טעמא</strong> <small>[מה טעם]</small> הדבר — מצד אחד <strong>סבר לה</strong> <small>[סבור הוא]</small> <strong>כ</strong>שיטת <strong>ר' יהודה</strong> ש<strong>אמר: מועד בשמירה פחותה סגי ליה</strong> <small>[די לו],</small> <strong>ו</strong>מצד אחר <strong>יליף</strong> <small>[ולמד]</small> <strong>נגיחה לתם ונגיחה למועד</strong> בגזירה שווה, ומכאן הוא מסיק שכשם ששור מועד די לו בשמירה פחותה — כך שור תם די לו בשמירה פחותה.
  ובבירור דעתו של ר' יהודה <strong>אמר רב אדא בר אהבה: לא פטר ר' יהודה אלא צד</strong> (חלק) <strong>העדאה שבו.</strong> שמה שאמר ר' יהודה ששור מועד פטור עליו אם שמרו שמירה כלשהי — הרי זה רק לגבי מחצית הנזק הנוספת שמתחייב בה בהיותו מועד, <strong>אבל צד תמות במקומה עומדת,</strong> שהחיובים החלים עליו בהיותו תם לא פקעו, ואם לא שמר את השור המועד שמירה מעולה — יהיה חייב לשלם כתם, חצי נזק.
 <strong>אמר רב:</strong> שור שהיה <strong>מועד ל</strong>נגוח ב<strong>קרן ימין</strong> — <strong>אינו מועד לקרן שמאל.</strong>
 <strong>אמרי</strong> <small>[אומרים]:</small> <strong>אליבא דמאן</strong> <small>[לפי שיטת מי]</small> אמר זאת? <strong>אי אליבא</strong> <small>[אם לפי שיטת]</small> <strong>ר' מאיר</strong> — <strong>האמר</strong> <small>[הרי אמר]</small> ר' מאיר: <strong>אחד תם ואחד מועד שמירה מעולה בעי</strong> <small>[צריך</small> הוא<small>]!</small> <strong>אי אליבא</strong> <small>[אם לפי שיטת]</small> <strong>ר' יהודה, מאי אריא</strong> <small>[מה שייך,</small> מדוע דווקא<small>]</small> <strong>קרן שמאל? אפילו ב</strong>קרן <strong>ימין נמי</strong> <small>[גם כן]</small> <strong>אית ביה</strong> <small>[יש בו]</small> בשור <strong>צד תמות ואית ביה</strong> <small>[ויש בו]</small> <strong>צד מועדת!</strong> שהרי נשאר צד תמות בכל מועד, אפילו באותה קרן!
 <strong>אמרי</strong> <small>[אומרים]:</small> <strong>לעולם</strong> דעתו <strong>כר' יהודה, ולא סבירא ליה</strong> <small>[ואינו סבור]</small> כשיטתו של <strong>רב אדא בר אהבה,</strong> שצד תמות אינו בטל, <strong>והכי קאמר</strong> <small>[וכך</small> הוא <small>אומר]:</small> <strong>כי האי גוונא</strong> <small>[באופן זה]</small> <strong>הוא דמשכחת ביה</strong> <small>[שאתה מוצא בו]</small> בשור <strong>צד תמות ומועדת,</strong> כגון שהוא מועד לקרן אחת ולא לשניה,
## דף מו.
 <strong>אבל מועד לגמרי לא משכחת ביה</strong> <small>[אין אתה מוצא בו]</small> <strong>צד תמות כלל,</strong> שאם היה כבר מועד לנגיחה בשתי הקרניים אין בו עוד צד תמות.
 <big>א</big> שנינו במשנה ש<strong>ר' אליעזר אומר: אין לו</strong> לשור מועד <strong>שמירה אלא סכין. אמר רבה: מאי טעמא</strong> <small>[מה הטעם]</small> של <strong>ר' אליעזר</strong> — ש<strong>אמר קרא</strong> <small>[הכתוב]</small> בשור מועד <strong>"ולא ישמרנו"</strong> (שמות כא, כט), ומשמעו: <strong>שוב</strong> מעתה <strong>אין</strong> מועילה <strong>לו</strong> כל <strong>שמירה ל</strong>שור <strong>זה,</strong> והריהו אחראי לכל נזקיו.
 <strong>אמר ליה</strong> <small>[לו]</small> <strong>אביי</strong> לרבה: <strong>אלא מעתה</strong> שאתה מפרש בדרך זו, מה <strong>דכתיב</strong> <small>[שכתוב]</small> בבור <strong>"ולא יכסנו"</strong> (שמות כא, לג) <strong>נמי</strong> <small>[גם כן]</small> תפרש על דרך זו — <strong>שוב אין לו כיסוי לזה,</strong> שבור שנתגלה שוב אין מועיל לו כיסוי לפטור את בעליו מנזקיו?
 <strong>וכי תימא הכי נמי</strong> <small>[ואם תאמר</small> ש<small>כך</small> הוא <small>גם כן]</small> הדין, <strong>והתנן</strong> <small>[והרי שנינו</small> במשנה<small>]:</small> <strong>כסהו</strong> את הבור <strong>כראוי ונפל לתוכו שור או חמור ומת</strong> — <strong>פטור.</strong> משמע שגם בור שנפתח יש לו כיסוי!
 <strong>אלא</strong> <strong>אמר אביי:</strong> יש לדחות הסבר זה של רבה בשיטת ר' אליעזר, ולומר כך: <strong>היינו טעמיה</strong> <small>[זהו טעמו]</small> של <strong>ר' אליעזר, כדתניא</strong> <small>[כפי ששנינו</small> בברייתא<small>],</small> <strong>ר' נתן אומר: מניין שלא יגדל אדם כלב רע בתוך ביתו, ואל יעמיד סולם רעוע בתוך ביתו</strong> — <strong>שנאמר: "ולא תשים דמים בביתך"</strong> (דברים כב, ח), ומשום כך גם אסור לו לאדם להחזיק שור מועד בביתו, שכיוון שיודע בו שהוא מזיק צריך לבערו מן העולם. והוא שאמר ר' אליעזר שאין לו שמירה, אלא צריך לשוחטו, שלא יזיק.
 
 <big>א משנה</big> <strong>שור שנגח את הפרה</strong> והמיתה <strong>ונמצא עוברה</strong> של הפרה מת <strong>בצדה,</strong> <strong>ואין ידוע אם עד שלא</strong> (לפני ש) <strong>נגחה ילדה,</strong> ומת הוולד מעצמו ולא על ידי הנגיחה, <strong>אם משנגחה ילדה</strong> והנגיחה היא שגרמה שימות הוולד, הרי במקרה כזה <strong>משלם</strong> בעליו של השור הנוגח <strong>חצי נזק</strong> אם היה זה שור תם <strong>ל</strong>נזק <strong>פרה, ורביע</strong> (רבע) <strong>נזק</strong> משלם <strong>ל</strong>נזק ה<strong>ולד,</strong> שמפני הספק משלם חצי הסכום מן המחצית שמשלם תם, שיש ספק אם הוא זה שגרם למות הוולד.
 <strong>וכן</strong> מקרה נוסף שיש בו ספק דומה: <strong>פרה</strong> תמה <strong>שנגחה את השור ונמצא</strong> אחר כך <strong>ולדה בצדה</strong> חי או מת, <strong>ואין ידוע אם עד שלא נגחה</strong> את השור <strong>ילדה</strong> ולא היה אז הוולד חלק מגופה בשעת הנגיחה, <strong>אם משנגחה ילדה</strong> — הרי במקרה זה שמשלמים את הנזק מגופו של המזיק כדין שור תם — <strong>משתלם חצי נזק מן הפרה</strong> ככל שור תם, <strong>ו</strong>רק <strong>רביע נזק מן הולד,</strong> שאם אין בדמי הפרה כדי לשלם כל מחצית הנזק כדי להשלים את הסכום — אין גובים חצי דמי הולד אלא רק רבע מהם, מפני הספק.
 <big>ב גמרא</big> <strong>אמר רב יהודה אמר שמואל:</strong> משנתנו <strong>זו</strong> כ<strong>דברי סומכוס,</strong> ש<strong>אמר:</strong> <strong>ממון המוטל בספק,</strong> שאי אפשר לברר למי הוא שייך — <strong>חולקין</strong> אותו ביניהם הצדדים המתדיינים עליו. <strong>אבל חכמים אומרים: זה כלל גדול בדין: המוציא מחבירו עליו הראיה,</strong> ואין חולקים במקרה של ספק, אלא התובע ומבקש להוציא מידי חבירו הוא שצריך להוכיח את דבריו.
  ושואלים:  <strong>למה לי למימר</strong> <small>[לומר]</small> <strong>"זה כלל גדול בדין"?</strong> ומשיבים: <strong>אצטריך</strong> <small>[הוצרך]</small> הדבר להיאמר, ש<strong>אפילו</strong> כאשר <strong>ניזק</strong> שהוא התובע <strong>אומר: ברי</strong> (וודאי) לי שכך היה הדבר, <strong>ומזיק</strong> שהוא הנתבע <strong>אומר: שמא,</strong> שהמזיק אינו מכחיש בוודאות, אלא אומר שהוא אינו בטוח, וייתכן שלא כך היה — אף במקרה זה <strong>המוציא מחבירו עליו הראיה,</strong> ואין אומרים שכיוון שהניזק טוען טענת וודאי — אין טענת הספק של המזיק מועילה לפוטרו.
 <strong>אי נמי</strong> <small>[או גם כן]</small> נאמר "זה כלל גדול בדין" <strong>לכי הא דאתמר</strong> <small>[לכמו זה שנאמר]:</small> <strong>המוכר שור לחבירו ונמצא</strong> השור <strong>נגחן, רב אמר: הרי זה מקח טעות,</strong> משום שיכול הקונה לטעון שהוא קנה שור לעבודה, ואין השור ראוי לכך מפני שהוא נגחן. <strong>ושמואל אמר: יכול שיאמר לו</strong> המוכר <strong>ל</strong>צורך <strong>שחיטה מכרתיו לך.</strong>
 ושואלים: <strong>אמאי</strong> <small>[מדוע]</small> חולקים כאן בסברה? <strong>וניחזי</strong> <strong>אי גברא דזבין לרדיא, אי גברא דזבין לנכסתא</strong> <small>[ונראה אם</small> הקונה הוא <small>איש שקונה</small> שוורים <small>לחרישה,</small> או <small>אם</small> הוא <small>איש שקונה</small> שוורים <small>לשחיטה]!</small> ומשיבים: <strong>לא צריכא</strong> <small>[נצרכה]</small> אלא <strong>בגברא דזבין להא ולהא</strong> <small>[באיש שקונה</small> שוורים <small>לזה ולזה],</small> לחרישה ולשחיטה, ולא ברור לשם מה עתה קנה.
  ושואלים: ובכל זאת,  <strong>וניחזי</strong> <small>[ונראה]</small> <strong>אי</strong> <small>[אם]</small> שילם בתמורה <strong>דמי</strong> שור ל<strong>רדיא</strong> <small>[חרישה]</small> שהם מרובים — הרי קנהו <strong>לרדיא</strong> <small>[לחרישה]</small> <strong>אי</strong> <small>[אם]</small> שילם בתמורה <strong>דמי נכסתא</strong> <small>[</small>שור <small>לשחיטה]</small> — קנהו <strong>לנכסתא</strong> <small>[לשחיטה]!</small>
 ומשיבים: <strong>לא צריכא</strong> <small>[נצרכה]</small> אלא במקרה <strong>דאוקיר בישרא וקאי בדמי רדיא</strong> <small>[שהתייקר</small> מחיר <small>הבשר ועומד</small> מחירו של שור לשחיטה <small>ב</small>אותו <small>מחיר</small> של שור ל<small>חרישה].</small> ובזה נחלקו רב ושמואל, אם יכול הקונה לטעון שמיקח טעות הוא, או שיכול המוכר לטעון כי לשחיטה נמכר, ועל הקונה ששילם להביא ראיה לדבריו.
  ועל כך <strong>אמרי</strong> <small>[אומרים]:</small>
## דף מו:
 לדברי רב שאמר שמיקח טעות הוא, משמע כי מוטל על המוכר להשיג מעות ולהשיב לו את כספו, ואינו יכול להשאיר את שורו ביד הקונה כפיצוי, אף שהוא שווה בדיוק מה ששילם לו. ועל כך יש לתמוה: <strong>ואי ליכא לאשתלומי מיניה</strong> <small>[ו</small>גם <small>אם אין</small> אפשרות <small>לגבות תשלום ממנו]</small> מן המוכר, שהוציא כבר את הכסף ואין לו ממה לשלם, <strong>לישקליה לתורא בזוזי</strong> <small>[</small>מדוע <small>ש</small>לא <small>יקח</small> הקונה <small>אותו, את השור</small> עצמו <small>ב</small>עבור <small>הכסף],</small> <strong>דאמרי אנשי</strong> <small>[ש</small>הרי כך <small>אומרים אנשים]</small> בפתגם עממי: <strong>ממרי רשוותך פארי אפרע</strong> <small>[מן החייב לך,</small> אפילו <small>סובין היפרע],</small> שכל דבר יפה כדי לפרוע בו חוב!
  ומשיבים:  <strong>לא צריכא</strong> <small>[נצרכה]</small> להיאמר הלכה זו אלא במקום <strong>דאיכא לאשתלומי מיניה</strong> <small>[שיש</small> אפשרות <small>לגבות</small> <small>התשלום</small> בכסף <small>ממנו,</small> מן המוכר<small>]</small> והקונה תובע את כספו. וחוזרים לבאר את המחלוקת.
 <strong>רב אמר: הרי זה מקח טעות,</strong> וטעמו, אומרים אנו ככלל: <strong>זיל בתר רובא</strong> <small>[לך אחר הרוב],</small> <strong>ורובא דאינשי לרדיא</strong> <small>[ורוב בני אדם לחרישה]</small> <strong>הוא דזבני</strong> <small>[שקונים].</small> <strong>ושמואל אמר: יכול שיאמר לו: לשחיטה מכרתיו לך, ו</strong>טעמו: <strong>לא אזלינן בתר רובא</strong> <small>[אין אנחנו הולכים אחר הרוב]</small> במקרה כזה<small>.</small> <strong>כי אזלינן בתר רובא</strong> <small>[כאשר הולכים אנו אחר הרוב]</small> הרי זה דווקא <strong>ב</strong>עניינים של <strong>איסורא</strong> <small>[איסור</small> והיתר<small>],</small> <strong>אבל ב</strong>עניינים של <strong>ממונא</strong> <small>[ממון]</small> כמו בענייננו <strong>לא אזלינן בתר רובא</strong> <small>[אין אנו הולכים אחר הרוב],</small> <strong>אלא המוציא מחבירו עליו הראיה.</strong>
 ולעיקר הדברים שאמר רב יהודה בתחילת הסוגיה, שמשנתנו כשיטת סומכוס היא, ואין כן דעת חכמים, <strong>תניא נמי הכי</strong> <small>[שנוייה</small> ברייתא <small>גם כן כך]:</small> <strong>שור שנגח את הפרה ונמצא עוברה בצדה, ואינו יודע אם עד שלא נגחה ילדה אם משנגחה ילדה</strong> והנגיחה היא שגרמה שימות הוולד, הרי במקרה כזה <strong>משלם</strong> בעליו של השור <strong>חצי נזק ל</strong>נזק ה<strong>פרה, ורביע</strong> (רבע) <strong>נזק ל</strong>נזק ה<strong>ולד,</strong> אלו <strong>דברי סומכוס, וחכמים אומרים: המוציא מחבירו עליו הראיה.</strong>
 <strong>אמר ר' שמואל בר נחמני: מניין</strong> <strong>ל</strong>כלל זה של חכמים ש<strong>המוציא מחבירו עליו הראיה</strong> — <strong>ש</strong>כאשר מינה משה את אהרון וחור לשפוט את העם <strong>נאמר: "מי בעל דברים יגש אלהם"</strong> (שמות כד, יד), כלומר, למי שיש לו דין על חבירו ("בעל דברים") <strong>יגיש ראיה אליהם,</strong> ומכאן שבעל הדבר, התובע, הוא שצריך להביא את הראיה.
 <strong>מתקיף לה</strong> <small>[מקשה על כך]</small> <strong>רב אשי: הא</strong> <small>[</small>לדבר <small>זה]</small> <strong>למה לי קרא</strong> <small>[כתוב]?</small> הלא <strong>סברא הוא: דכאיב ליה כאיבא אזיל לבי אסיא</strong> <small>[</small>זה <small>שכואב לו כאב הולך לבית הרופא],</small> כלומר, מי שיש לו בעיה מובן שהוא זה שצריך ללכת ולדאוג לפתרון בעייתו. ואף מי שיש לו טענה על חבירו הוא שצריך להוכיח את דבריו!
 <strong>אלא קרא</strong> <small>[הכתוב]</small> בא ללמדנו <strong>לכ</strong> פי שאמר <strong>רב נחמן אמר רבה בר אבוה,</strong> ש<strong>אמר רב נחמן אמר רבה בר אבוה: מניין שאין</strong> בית הדין <strong>נזקקין</strong> (מתייחסים) <strong>אלא לתובע תחלה,</strong> שקודם שומעים את הטענות של התובע ודנים בהן, ואחר כך שומעים את הטענות של הנתבע ודנים בהן — <strong>שנאמר: "מי בעל דברים יגש אלהם"</strong> כוונתו: <strong>יגיש דבריו</strong> <strong>אליהם</strong> תחילה
 <strong>.</strong> ומעירים, <strong>אמרי נהרדעי</strong> <small>[אומרים</small> חכמי <small>נהרדעא]:</small> למרות כלל זה <strong>פעמים שנזקקין</strong> בית דין דווקא <strong>לנתבע תחלה</strong> ושומעים את הטענות שיש לו לטעון כדי להתגונן מפני תביעה עליו, ואין ממתינים לשמוע תחילה את טענות התובע, <strong>והיכי דמי</strong> <small>[וכיצד הוא]?</small> — במקרה <strong>דקא זילי נכסיה</strong> <small>[שיורד ערך נכסיו]</small> של הנתבע בגלל התביעה — במקרה כזה שומעים בית דין תחילה את הנתבע ומאפשרים לו לטעון את טענותיו שלו עוד לפני התובע, כדי שיוכל להיפטר מן התביעה ולמכור את נכסיו בערכם האמיתי.
 <big>א</big> שנינו במשנה: <strong>וכן פרה שנגחה את השור</strong> ונמצא ולדה בצידה — משתלם חצי נזק מן הפרה ורביע נזק מן הוולד. ותוהים: <strong>חצי נזק ורביע נזק</strong> מה מקום כאן לאלה? שהרי מלשון זו משמע שמשלם חצי נזק ומוסיף עוד רבע, והרי זה עולה לשלושה רבעים מן הנזק, והלא שור תם <strong>פלגא נזקא</strong> <small>[חצי נזק]</small> <strong>הוא דבעי שלומי</strong> <small>[שצריך לשלם],</small> <strong>כולי נזקא נכי רבעא מאי עבידתיה</strong> <small>[כל הנזק פחות רבע מה מעשהו,</small> מה עניינו<small>]?</small>
 <strong>אמר אביי: חצי נזק</strong> כוונתו: חצי מחיוב חצי הנזק, כלומר, <strong>אחד מארבעה</strong> (רבע) <strong>בנזק,</strong> שכיון שיש מקום לומר שיש שותף בדבר (ולד הפרה), אין בעל הפרה משלם הכל (חצי נזק, כשור תם) מן הפרה, אלא מחצית ממה שהיה עליו לשלם, דהיינו רבע נזק. <strong>ורביע נזק</strong> שמקבל מן הוולד כוונתו <strong>אחד משמנה</strong> (שמינית) <strong>בנזק,</strong> שמשום השותפות עם הפרה אינו צריך לשלם אלא רבע נזק, ובגלל הספק אם נולד קודם הנגיחה — משלם מחצית מכך, דהיינו שמינית. ונמצא בעל השור מקבל סך הכל שלוש שמיניות של הנזק.
  ומעירים:  <strong>ואי</strong> <small>[ואם]</small> ה<strong>פרה ו</strong>ה<strong>ולד דחד נינהו</strong> <small>[של</small> אדם <small>אחד הם]</small> <strong>הכי נמי דמצי אמר ליה</strong> <small>[כך גם כן שיכול לומר לו]</small> הניזק <strong>לבעל פרה: ממה נפשך</strong> <small>[כרצונך],</small> בכל אופן שהוא <strong>חצי נזק הב</strong> (תן) <strong>לי</strong> בין מן הפרה בין מן הוולד, שהם שניהם שלך. <strong>אלא, לא צריכא</strong> <small>[נצרכה]</small> הלכה זו שבמשנתנו אלא בזמן שהיתה <strong>פרה דחד</strong> <small>[של אחד]</small> <strong>וולד דחד</strong> <small>[של אחד,</small> אחר<small>],</small> שיכול כל אחד לטעון שאינו אלא שותף בנזק.
 <strong>ו</strong>אף במקרה זה <strong>אי דקדים תבעיה</strong> <small>[אם שקדם</small> הניזק <small>ותבעו]</small> <strong>לבעל פרה תחלה</strong> — <strong>הכי נמי דאמר ליה</strong> <small>[כך גם כן שיכול לומר לו]</small> <strong>לבעל</strong> ה<strong>פרה:</strong> ה<strong>פרה דידך</strong> <small>[שלך]</small> בוודאי היא <strong>אזיקתן</strong> <small>[הזיקה אותי],</small> <strong>הב</strong> (תן) <strong>לי ראיה דאית</strong> <small>[שיש]</small> <strong>לך שותפי</strong> <small>[שותפים],</small> כלומר, אתה צריך להוכיח שוולד זה היה שותף במעשה על מנת להיפטר ממלוא התשלום, ואם לא כן — צריך לשלם כל חצי הנזק.
 <strong>אלא</strong> כאן מדובר <strong>דקדים תבעיה</strong> <small>[שקדם</small> הניזק, <small>ותבעו]</small> <strong>לבעל ולד תחלה, דאמר ליה</strong> <small>[שאומר לו]</small> בעל הפרה: <strong>גלית</strong> בכך <strong>אדעתך</strong> <small>[את דעתך]</small> שאתה סבור <strong>דשותפא אית</strong> <small>[ששותף יש]</small> <strong>לי,</strong> שהרי תבעת גם מבעל הוולד, ולכן לא אשלם את כל המגיע ממני (חצי נזק) אלא את חציו בלבד.
 <strong>איכא דאמרי</strong> <small>[יש שאומרים]:</small> <strong>אף על גב דקדים תבעיה</strong> <small>[אף על פי שקדם</small> ו<small>תבעו]</small> הניזק <strong>לבעל פרה תחלה, מצי מדחי ליה</strong> <small>[יכול</small> בעל הפרה <small>לדחות אותו],</small> בטענה <strong>דאמר ליה</strong> <small>[שאומר לו]:</small> <strong>מידע ידעי אנא דשותפא אית</strong> <small>[יודע אני ששותף יש]</small> <strong>לי</strong> שהוא בעל הוולד.
  על הסברו זה של אביי מקשה <strong>רבא: אטו</strong> <small>[וכי]</small> <strong>"אחד מארבעה בנזק" ו"אחד משמנה בנזק" קתני</strong> <small>[שנה]</small> התנא במשנתנו? הלא <strong>"חצי נזק" ו"רביע נזק" קתני</strong> <small>[שנה]!</small> <strong>אלא אמר רבא</strong> יש לדחות הסבר זה ולומר הסבר אחר: <strong>לעולם</strong> מדובר במשנתנו <strong>בפרה וולד דחד</strong> <small>[של</small> אדם <small>אחד],</small> <strong>והכי קאמרינן</strong> <small>[וכך אנו אומרים]:</small> <strong>איתה</strong> <small>[</small>אם <small>יש]</small> את ה<strong>פרה</strong> לפנינו — <strong>משתלם חצי נזק מפרה</strong> עצמה.
## דף מז.
 <strong>ליתא</strong> <small>[</small>אם <small>אין]</small> את ה<strong>פרה</strong> לפנינו, כגון שברחה — <strong>משתלם רביע נזק מולד.</strong>
 ומעירים: מדברי רבא אלו עולה כי <strong>טעמא</strong> <small>[הטעם,</small> דווקא<small>]</small> משום ש<strong>לא ידעינן אי הוה</strong> <small>[יודעים אנו אם היה]</small> <strong>ולד בהדה</strong> <small>[עימה]</small> <strong>כי</strong> <small>[כאשר]</small> <strong>נגחה אי</strong> <small>[או]</small> <strong>לא הוה</strong> <small>[היה],</small> ולכן משלם רבע נזק. <strong>אבל אי פשיטא לן דהוה</strong> <small>[אם</small> <small>פשוט,</small> ברור <small>לנו שהיה]</small> <strong>ולד בהדה</strong> <small>[עימה]</small> <strong>כי</strong> <small>[כאשר]</small> <strong>נגחה</strong> — <strong>משתלם כוליה</strong> <small>[כל]</small> <strong>חצי</strong> ה<strong>נזק מ</strong>גוף ה<strong>ולד</strong> אם הפרה איננה.
  ומעירים, כי <strong>רבא</strong> הולך כאן <strong>לטעמיה</strong> <small>[לטעמו,</small> לשיטתו<small>],</small> ש<strong>אמר רבא: פרה שהזיקה</strong> כשהיתה מעוברת — <strong>גובה מולדה. מאי טעמא</strong> <small>[מה טעם</small> הדבר<small>]?</small> — <strong>גופה היא</strong> והוא כחלק ממנה, וכיון שהיה חלק מגופה יכול לגבות ממנו. לעומת זאת <strong>תרנגולת שהזיקה</strong> — <strong>אינו גובה מביצתה, מאי טעמא</strong> <small>[מה טעם</small> הדבר<small>]?</small> <strong>פירשא בעלמא</strong> <small>[פרש סתם]</small> <strong>הוא,</strong> כלומר, אין הביצה חלק מגופה של התרנגולת אלא דבר נפרד ממנה, ולכן אינו יכול לגבות תשלום שגובים רק מגוף התרנגולת.
 <big>א</big> <strong>ו</strong>עוד <strong>אמר רבא:</strong> כאשר צריכים להעריך את הנזקים בשור שנגח את הפרה ונמצא עוברה מת לצדה <strong>אין שמין ל</strong>נזק ה<strong>פרה בפני עצמה, ולולד בפני עצמו. אלא שמין לולד על גב</strong> ה<strong>פרה,</strong> שמעריכים את הנזק של פרה מעוברת, ועל ידי כך נמצא סכום הנזק פוחת קצת. <strong>שאם אי</strong> (אין) <strong>אתה אומר כן</strong> — <strong>נמצא אתה מכחיש</strong> (מפסיד) <strong>את המזיק.</strong>
 <strong>וכן אתה מוצא בקוטע יד עבדו של חבירו</strong> שאין מעריכים כמה אדם מוכן לקבל בעד קטיעת יד של עבדו, אלא מעריכים מה הבדל המחיר בין עבד שלם ועבד קטוע יד. <strong>וכן אתה מוצא  דבמזיק</strong> חלק מ<strong>שדה של חבירו</strong> שאין מעריכים את הנזק של מקום הנזק לבד כמה הוא שווה אילו היה נמכר בעצמו, אלא מעריכים את הפחת ביחס לשווי חלקת אדמה גדולה יותר.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> עיקר טענתו של רבא הוא שהמזיק נמצא מפסיד, <strong>ו</strong>אולם <strong>אי דינא</strong> <small>[אם הדין]</small> <strong>הוא</strong> כך — <strong>ליכחוש</strong> <small>[שיפסיד]</small> <strong>מזיק</strong> ומה טעם הוא זה?
 אמר רב אשי: <strong>משום דאמר ליה</strong> <small>[שאומר לו]</small> המזיק: <strong>פרה מעברתא אזיקתך, פרה מעברתא שיימנא</strong> <small>[פרה מעוברת הזקתיך, פרה מעוברת אני מעריך]</small> <strong>לך,</strong> ואין זה מן הדין להעריך את הפרה לעצמה ואת העובר לעצמו.
  אגב כך דנים בבעיה הבאה, <strong>פשיטא</strong> <small>[פשוט]</small> לנו שאם היתה ה<strong>פרה</strong> בבעלות <strong>דחד</strong> <small>[של</small> אדם <small>אחד]</small> <strong>וולד דחד</strong> <small>[של</small> אדם <small>אחד,</small> אחר<small>]</small> — הרי הפיצוי עבור <strong>פיטמא</strong> <small>[הפיטום],</small> ערכה של הפרה המעוברת מחמת פיטומה, בוודאי משלמים <strong>לבעל פרה.</strong> והשאלה היא: <strong>נפחא מאי</strong> <small>[הנפח מה</small> הוא<small>],</small> כלומר, מה שפחת מחירה משום שעכשיו היא נראית פחות גדולה, למי משלמים? <strong>רב פפא אמר:</strong> אף זה משלמים <strong>לבעל</strong> ה<strong>פרה. רב אחא בריה</strong> <small>[בנו]</small> של <strong>רב איקא אמר: חולקין.</strong> ומסכמים: <strong>והלכתא</strong> <small>[והלכה]:</small> <strong>חולקין.</strong>
 <big>ב משנה</big> <strong>הקדר שהכניס קדרותיו לחצר בעל הבית שלא ברשות</strong> בעל הבית, <strong>ושברה בהמתו של בעל הבית</strong> את הקדירות — <strong>פטור</strong> בעל הבית. <strong>ואם הוזקה</strong> בהמתו של בעל הבית <strong>בהן,</strong> בקדירות — <strong>בעל הקדרות חייב. ו</strong>אולם <strong>אם הכניס</strong> את הקדירות <strong>ברשות</strong> — <strong>בעל החצר חייב</strong> במה שהזיקה בהמתו את הקדירות.
  וכן מי ש<strong>הכניס פירותיו לחצר בעל הבית שלא ברשות, ואכלתן בהמתו של בעל הבית</strong> — <strong>פטור</strong> בעל הבית. <strong>ואם הוזקה</strong> בהמתו <strong>בהן</strong> כגון שהחליקה עליהם — <strong>בעל הפירות חייב.</strong> <strong>ואם הכניס ברשות</strong> את פירותיו — <strong>בעל החצר חייב</strong> במה שניזוקו על ידי בהמתו.
 וכן אם <strong>הכניס שורו לחצר בעל הבית שלא</strong>
## דף מז:
 <strong>ברשות, ונגחו שורו של בעל הבית, או שנשכו כלבו של בעל הבית</strong> — <strong>פטור</strong> בעל הבית. <strong>נגח הוא,</strong> שורו, את <strong>שורו של בעל הבית</strong> — <strong>חייב. נפל</strong> השור שהוכנס שלא ברשות <strong>לבורו</strong> של בעל הבית, <strong>והבאיש</strong> (קלקל, הסריח) את <strong>מימיו</strong> של הבור — <strong>חייב</strong> בעל השור לשלם על קלקול המים. <strong>היה אביו או בנו</strong> של בעל הבית <strong>לתוכו</strong> (בתוך הבור) וכשנפל השור עליו הרגו — הרי זה <strong>משלם את הכופר. ואם הכניס</strong> את השור <strong>ברשות</strong> — <strong>בעל החצר חייב</strong> בנזקים.
 <strong>רבי אומר: בכולן,</strong> בכל המקרים שנזכרו במשנה: בקדירות, בפירות ובשור — <strong>אינו חייב</strong> בעל החצר, ואף אם נתן לאותו אדם רשות להכניס, <strong>עד שיקבל עליו</strong> בעל הבית במפורש <strong>לשמור</strong> את הדברים שהרשה להכניס לחצירו.
 <big>א גמרא</big> ומבררים את שיטת משנתנו. בתחילת המשנה נאמר שהקדר שהכניס קדירות לחצר בעל הבית שלא ברשות חייב בנזקים שנגרמו לבעל הבית על ידי הקדירות, ואפשר לדייק מכאן: <strong>טעמא</strong> <small>[הטעם,</small> דווקא<small>]</small> שהכניס <strong>שלא ברשות</strong> — חייב בעל הקדירות, <strong>הא</strong> <small>[הרי]</small> אם הכניס <strong>ברשות</strong> — <strong>לא מיחייב</strong> <small>[מתחייב]</small> <strong>בעל קדירות בנזקי בהמתו</strong> של <strong>בעל</strong> ה<strong>חצר, ולא אמרינן</strong> <small>[אומרים אנו]</small> כי <strong>קבולי קביל</strong> <small>[קיבל</small> על עצמו<small>]</small> <strong>בעל</strong> ה<strong>קדירות נטירותא</strong> <small>[שמירה]</small> של <strong>בהמתו של בעל</strong> ה<strong>חצר</strong> שלא תוזק בקדירותיו.
 <strong>מני</strong> <small>[</small>כשיטת <small>מי היא]</small> — כשיטת <strong>רבי היא,</strong> ש<strong>אמר</strong> בסוף המשנה: <strong>כל</strong> נתינת רשות להכניס דבר לרשותו <strong>בסתמא</strong> <small>[בסתם]</small> וללא התנאה מפורשת לשמירה — <strong>לא קביל עליה נטירותא</strong> <small>[קיבל עליו</small> בכך בעל הבית <small>שמירה].</small> והוא הדין למי שקיבל רשות להכניס דבר לחצר חבירו, שלא קיבל על עצמו יחד עם זה את שמירת הדבר שלא יוזק.
 <strong>אימא סיפא</strong> <small>[אמור</small> את <small>הסוף]</small> של אותה הלכה, ושם נאמר: <strong>אם הכניס ברשות</strong> — <strong>בעל</strong> ה<strong>חצר חייב, אתאן לרבנן</strong> <small>[באנו</small> איפוא <small>ל</small>שיטת <small>חכמים]</small> החולקים על רבי, <strong>דאמרי</strong> <small>[ש</small>הם <small>אומרים]:</small> <strong>בסתמא נמי קבולי קביל עליה נטירותא</strong> <small>[בסתם גם כן קיבל על עצמו שמירה],</small> שהרי נתן לו רק רשות להכניס, ולא פירש שהוא שומר על הקדירות מפני בהמתו, ובכל זאת הריהו מתחייב בנזקים.
 <strong>ותו</strong> <small>[ועוד]</small> נאמר בסוף המשנה: <strong>רבי אומר בכולן אינו חייב עד שיקבל עליו בעל הבית לשמור,</strong> ואם כן נמצא שמשנה זו <strong>רישא וסיפא</strong> <small>[ראשה וסופה]</small> כשיטת <strong>רבי, ומציעתא</strong> <small>[ואמצעיתה]</small> <strong>רבנן</strong> <small>[כ</small>דעת <small>חכמים!</small>
 <strong>אמר ר' זירא: תברא</strong> <small>[שבורה</small> חלוקה<small>]</small> היא תחילת המשנה, שאינה לפי שיטה אחת ו<strong>מי ששנה זו לא שנה זו</strong> ויש כאן שתי שיטות. <strong>רבא אמר:</strong> אפשר לפרש שתחילת המשנה <strong>כולה</strong> כדעת <strong>רבנן</strong> <small>[חכמים]</small> <strong>היא, ו</strong>כשהכניס <strong>ברשות</strong> הרי <strong>שמירת קדירות קבל עליו בעל החצר ואפילו נשברו</strong> הקדירות <strong>ברוח,</strong> ולא רק על ידי בהמתו, ואילו הנכנס לא קיבל עליו שמירה כל עיקר.
 <big>ב</big> שנינו במשנה שאם <strong>הכניס פירותיו לחצר בעל הבית</strong> שלא ברשות והוזקה בהמתו של בעל הבית בפירות — חייב בעל הפירות. על כך <strong>אמר רב: לא שנו</strong> כן <strong>אלא</strong> בזמן <strong>שהוחלקה בהן</strong> הבהמה ונפלה, <strong>אבל</strong> אם <strong>אכלה</strong> מן הפירות וניזוקה מחמת כך — <strong>פטור, מאי טעמא</strong> <small>[מה טעם</small> הדבר<small>]</small> — <strong>הוה</strong> <small>[היה]</small> <strong>לה</strong> <strong>שלא תאכל,</strong> שדבר זה לא בעל הפירות עשה, אלא הבהמה מעצמה עשתה.
 <strong>אמר רב ששת: אמינא</strong> <small>[אומר אני]</small> <strong>כי ניים ושכיב</strong> <small>[כאשר נמנם ושכב]</small> <strong>רב אמר להא שמעתא</strong> <small>[את ההלכה הזו]</small> כלומר, אין ההלכה מדוייקת כל צרכה. <strong>דתניא</strong> <small>[ש</small>הרי שנינו בברייתא<small>]:</small> <strong>הנותן סם המות לפני בהמת חבירו</strong> — <strong>פטור</strong> על כך <strong>מדיני אדם, וחייב בדיני שמים.</strong> ונדייק: <strong>סם המות הוא</strong> שפטור אם נתן לפניה — משום ש<strong>לא עבידא דאכלה</strong> <small>[עשויה</small> כרגיל <small>לאכול]</small> ולכן אינו חייב בדיני אדם, <strong>אבל</strong> אם נתן לפניה <strong>פירות דעבידא דאכלה</strong> <small>[שעשויה לאכול]</small> ומתה מאכילתם — <strong>בדיני אדם נמי מיחייב</strong> <small>[גם כן יהיה חייב],</small> <strong>ואמאי</strong> <small>[ומדוע]?</small> והלא לשיטת רב נאמר גם כאן: <strong>הויא</strong> <small>[היה]</small> <strong>לה שלא תאכל,</strong> ואם כן, הרי זו קושיה לשיטת רב!
 <strong>אמרי</strong> <small>[אומרים]</small> ומיישבים את דברי רב: <strong>הוא הדין אפילו</strong> ניזוקה באכילת <strong>פירות נמי</strong> <small>[גם כן]</small> <strong>פטור מדיני אדם, והא קא משמע לן</strong> <small>[ו</small>דבר <small>זה השמיע לנו]</small> בברייתא, ש<strong>אפילו סם המות נמי</strong> <small>[גם כן]</small> ש<strong>לא עבידא דאכלה</strong> <small>[עשויה</small> <small>לאכול]</small> — בכל זאת <strong>חייב</strong> על כך <strong>בדיני שמים.</strong>
 <strong>ואיבעית אימא</strong> <small>[ואם תרצה אמור</small> ותרץ באופן אחר<small>]:</small> <strong>סם המות</strong> שחייב עליו אם נותנו לפני בהמת חבירו <strong>נמי</strong> <small>[גם כן]</small> מדובר <strong>באפרזתא</strong> (מין עשב, הנראה כמאכל בהמה ואולם הוא רעל), <strong>דהיינו פירי</strong> <small>[שזהו כ</small>שאר <small>פירות]</small> שאף עליהם פטור מדיני אדם אם אכלתם הבהמה ומתה, וכשיטת רב שהיה לה שלא תאכל.
 <strong>מיתיבי</strong> <small>[מקשים]</small> על דברי רב, ממה ששנינו בברייתא: <strong>האשה שנכנסה לטחון חטים אצל בעל הבית שלא ברשות, ואכלתן</strong> את אותן חיטים <strong>בהמתו של בעל הבית</strong> — <strong>פטור</strong> בעל הבית. <strong>אם הוזקה</strong> בהמתו של בעל הבית בחיטים הללו — <strong>חייבת</strong> האשה. <strong>ו</strong>לשיטת רב <strong>אמאי</strong> <small>[ומדוע]?</small> <strong>נימא</strong> <small>[נאמר]:</small> <strong>הוה</strong> <small>[היה]</small> <strong>לה</strong> לבהמה <strong>שלא תאכל!</strong>
 <strong>אמרי</strong> <small>[אומרים]</small> בתירוץ הדברים: מה הקושיה בכך? <strong>ומי עדיפא ממתניתין</strong> <small>[והאם</small> ברייתא זו <small>עדיפה ממשנתנו]</small> <strong>דאוקימנא</strong> <small>[שהעמדנו,</small> פירשנו אותה<small>]</small> <strong>שהוחלקה בהן?</strong> אף בברייתא מדובר שניזוקה הבהמה בהחלקה על הפירות ולא באכילתם.
  ותוהים: ובאמת,  <strong>ודקארי לה מאי קארי לה</strong> <small>[ו</small>זה <small>שהקשה אותה</small> קושיה <small>מה הקשה אותה]?</small> הרי ברור שאפשר לתרץ כך! ומשיבים, <strong>אמר</strong> <small>[</small>יכול היה <small>לומר]</small> <strong>לך</strong> המקשה: <strong>בשלמא מתניתין קתני</strong> <small>[נניח משנתנו</small> ש<small>שנה</small> בה<small>]</small> <strong>"אם הוזקה בהן"</strong> אפשר לפרש <strong>שהוחלקה בהן הוא, אבל הכא</strong> <small>[כאן</small> בברייתא<small>]</small> לאחר שנאמר "ואכלתן בהמתו של בעל הבית" <strong>קתני</strong> <small>[שנה]</small> "ו <strong>אם הוזקה", ולא קתני</strong> <small>[שנינו]</small> <strong>"בהן",</strong> הואיל ו<strong>אכילה הוא דקתני</strong> <small>[ששנה]</small> מקודם מסתבר לומר שהנזק של הבהמה היה באופן זה של אכילה שהוזכר מקודם.
  ומעירים:  <strong>ואידך, אמר</strong> <small>[והאחר,</small> המתרץ יכול <small>לומר]</small> <strong>לך:</strong> <strong>לא שנא</strong> <small>[שונה]</small> אם אמר "הוזקה" או "הוזקה בהן", בשניהם אפשר לומר שהוזקה בהחלקה ולא באכילה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא במקום אחר: <strong>הכניס שורו לחצר בעל הבית שלא ברשות ואכל</strong> השור <strong>חטין</strong> של בעל הבית <strong>ו</strong>כתוצאה מכך <strong>התריז</strong> (שילשל) <strong>ומת</strong> — <strong>פטור</strong> בעל הבית, <strong>ואם הכניס ברשות</strong> — <strong>בעל החצר חייב. ואמאי</strong> <small>[ומדוע]</small> חייב בעל הבית בנזק השור? נאמר כשיטת רב: <strong>הוה ליה</strong> <small>[היה לו]</small> לשור <strong>שלא יאכל,</strong> ואם אכל הוא הזיק את עצמו!
 <strong>אמר רבא: ברשות</strong> על <strong>שלא ברשות קרמית</strong> <small>[אתה מקשה]?</small> אין זו סתירה, שאם הכניסו <strong>ברשות</strong> — <strong>שמירת שורו</strong> של המכניס <strong>קבל עליו, ואפילו חנק</strong> השור <strong>את עצמו</strong> הרי הוא חייב באחריות.
 <big>ג</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>היכא דקביל עליה נטירותא</strong> <small>[במקום שקיבל עליו</small> בעל החצר <small>שמירה]</small> של הדברים הנכנסים ברשותו <strong>מהו?</strong> האם רק שמירה <strong>דנפשיה</strong> <small>[של</small> נזקי <small>עצמו]</small> ובהמותיו <strong>הוא דקביל עליה</strong> <small>[שקיבל עליו],</small> <strong>או דלמא</strong> <small>[שמא]</small> <strong>אפילו נטירותא דעלמא קביל עליה</strong> <small>[שמירה בכלל של</small> נזקים מבחוץ <small>קיבל עליו]?</small>
 ומציעים, <strong>תא שמע</strong> <small>[בוא</small> ו<small>שמע]</small> פתרון ממה <strong>דתני</strong> <small>[ששנה]</small> <strong>רב יהודה בר סימון</strong> <strong>ב</strong>מסכת <strong>נזקין דבי</strong> <small>[</small>ששנו <small>בבית]</small> מדרשו של החכם <strong>קרנא,</strong> וכך שנה: <strong>הכניס פירותיו לחצר בעל הבית שלא ברשות, ובא שור ממקום אחר ואכלן</strong> — <strong>פטור, ואם הכניס ברשות</strong> — <strong>חייב.</strong> ונברר: <strong>מאן</strong> <small>[מי</small> הוא<small>]</small> ה<strong>פטור ומאן</strong> <small>[ומי</small> הוא<small>]</small> ה<strong>חייב</strong> כאן? <strong>לאו</strong> <small>[האם לא]</small> נפרש <strong>פטור</strong> — <strong>בעל</strong> ה<strong>חצר, [וחייב</strong> — <strong>בעל</strong> ה<strong>חצר]?</strong> משמע שאם קיבל עליו שמירה (לדעת חכמים, שהרי הכניס ברשות) — חייב אפילו אם הזיק שור זר.
 <strong>אמרי</strong> <small>[אומרים]</small> שאפשר לדחות: <strong>לא, פטור</strong> כוונתו <strong>בעל השור</strong> המזיק, <strong>וחייב</strong> — <strong>בעל השור</strong> המזיק
 <strong>.</strong> ומקשים: <strong>ואי</strong> <small>[ואם]</small> מדובר ב<strong>בעל השור</strong>,
## דף מח.
 <strong>מאי</strong> <small>[מה]</small> <strong>ברשות ומאי</strong> <small>[ומה]</small> <strong>שלא ברשות איכא</strong> <small>[יש כאן]?</small> שלגבי שורו של אדם זר אין הבדל אם הכניס זה את פירותיו לחצר חבירו ברשותו או שלא ברשותו!
 <strong>אמרי</strong> <small>[אומרים]</small> בתשובה: אם <strong>ברשות</strong> הכניס — <strong>הויא לה</strong> <small>[הריהי]</small> לגבי אותו שור בכלל נזקי <strong>שן ברשות הניזק</strong> שלענין הפירות הריהי כחצר שלו, <strong>ושן ברשות הניזק חייבת.</strong> ואם הכניס <strong>שלא ברשות</strong> — אם כן <strong>הויא לה</strong> <small>[הריהי]</small> כ<strong>שן ברשות הרבים, ושן ברשות הרבים פטורה.</strong> על כל פנים מכאן לא למדנו דבר לענייננו.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממקום אחר, ששנינו בברייתא: <strong>הכניס שורו לחצר בעל הבית שלא ברשות, ובא שור ממקום אחר ונגחו</strong> — <strong>פטור, ואם הכניס ברשות</strong> — <strong>חייב.</strong> ונברר: <strong>מאן</strong> <small>[מי]</small> <strong>פטור ומאן</strong> <small>[ומי]</small> <strong>חייב? לאו</strong> <small>[האם לא]</small> <strong>פטור</strong> כוונתו <strong>בעל חצר, וחייב בעל חצר?</strong> ומכאן יש ראיה ששמירת כל הנזקים קיבל עליו בעל הבית.
  ודוחים:  <strong>לא, פטור בעל השור</strong> המזיק, <strong>וחייב בעל השור</strong> המזיק. ושואלים: <strong>אי הכי</strong> <small>[אם כך]</small> <strong>מאי</strong> <small>[מה]</small> <strong>ברשות ומאי</strong> <small>[ומה]</small> <strong>שלא ברשות איכא</strong> <small>[יש כאן],</small> ומה ההבדל לגבי שור מזיק זה? שהרי בנזקי קרן חייב על נגיחה בכל מקום, ואף ברשות הרבים!
 <strong>אמרי</strong> <small>[אומרים]</small> בתשובה: <strong>הא מני</strong> <small>[זו</small> כשיטת <small>מי היא]</small> — כשיטת <strong>ר' טרפון היא,</strong> ש<strong>אמר: משונה</strong> (דין שונה יש) ל<strong>קרן בחצר הניזק</strong> — <strong>נזק שלם משלם.</strong> ולפי שיטתו כך פירושה של הברייתא: אם <strong>ברשות</strong> הכניס הניזק את שורו — <strong>הויא לה</strong> <small>[הריהי]</small> <strong>קרן בחצר הניזק, ומשלם</strong> המזיק <strong>נזק שלם,</strong> אם ש<strong>לא ברשות</strong> נכנס — <strong>הויא לה</strong> <small>[הריהי]</small> <strong>קרן ברשות הרבים,</strong> ופטור מנזק שלם, <strong>ולא משלמא</strong> <small>[משלמת]</small> <strong>אלא חצי נזק.</strong>
 <big>א</big> מסופר: <strong>ההיא איתתא דעלתה למיפא בההוא ביתא</strong> <small>[אשה אחת שנכנסה לאפות בבית אחד]</small> ובידה עיסת בצק, <strong>אתא ברחא דמרי דביתא אכלה ללישא חביל ומית</strong> <small>[בא התיש של בעל הבית אכל את העיסה</small> של האשה וכתוצאה מכך <small>התחמם ומת],</small> <strong>חייבה רבא</strong> את האשה <strong>לשלומי</strong> <small>[לשלם]</small> את <strong>דמי ברחא</strong> <small>[התיש].</small>
 ושואלים: <strong>לימא פליגא</strong> <small>[האם לומר</small> כי <small>חלוק]</small> רבא על <strong>רב,</strong> שהרי <strong>אמר רב</strong> במכניס פירותיו לחצר חבירו שלא ברשות והוזקה בהמת חבירו באכילתם, שפטור בעל הבית, משום <strong>הויא</strong> <small>[</small>ש<small>היה]</small> <strong>לה שלא תאכל?</strong>
 <strong>אמרי</strong> <small>[אומרים]</small> בדחיה: <strong>הכי השתא</strong> <small>[וכי כך אתה משווה]?!</small> <strong>התם</strong> <small>[שם]</small> שהכניס פירותיו <strong>שלא ברשות</strong> — <strong>לא קביל עליה נטירותא</strong> <small>[קיבל על עצמו שמירה]</small> שלא יזיקו, <strong>הכא</strong> <small>[כאן]</small> שהיה הדבר <strong>ברשות</strong> — <strong>קביל עליה נטירותא</strong> <small>[קיבל על עצמו,</small> כלומר, האשה, <small>שמירה].</small>
 ושואלים: <strong>ומאי שנא</strong> <small>[ו</small>ב<small>מה שונה]</small> זה <strong>מ</strong>מה ששנינו בברייתא: <strong>האשה שנכנסה לטחון חטין אצל בעל הבית שלא ברשות ואכלתן בהמתו של בעל הבית</strong> — <strong>פטור</strong> בעל הבית מלשלם לה, <strong>ואם הוזקה</strong> בהן הבהמה — <strong>חייבת</strong> האשה. ונדייק: <strong>טעמא</strong> <small>[הטעם,</small> דווקא<small>]</small> משום שנכנסה <strong>שלא ברשות, הא</strong> <small>[הרי]</small> אם נכנסה <strong>ברשות</strong> — היה דינה: <strong>פטור!</strong>
 <strong>אמרי</strong> <small>[אומרים]</small> בתשובה: אם נכנסה <strong>לטחון חטים, כיון</strong> <strong>דלא בעיא צניעותא מידי</strong> <small>[שאינה צריכה צניעות כלל]</small> — <strong>לא בעי מסלקי מרוותא דחצר נפשייהו, ועליה דידיה רמי נטירותא</strong> <small>[אין צריכים בעלי החצר לסלק עצמם</small> משם, <small>ועליו עצמו מוטלת השמירה].</small> <strong>אבל</strong> אם נכנסת <strong>למיפא</strong> <small>[לאפות],</small> <strong>כיון דבעיא</strong> <small>[שצריכה]</small> <strong>היא צניעותא</strong> <small>[צניעות]</small> משום שהיא מגלה את זרועותיה תוך כדי לישה, משום כך <strong>מרוותא</strong> <small>[בעלי]</small> ה<strong>חצר</strong> <strong>מסלקי נפשייהו</strong> <small>[מסלקים</small> את <small>עצמם]</small> משם, כדי שתוכל לאפות, <strong>הלכך עלה דידה רמיא נטירותא</strong> <small>[על כן עליה עצמה מוטלת השמירה]</small> של כל הנמצא בחצר.
 <big>ב</big> שנינו במשנה: <strong>הכניס שורו לחצר בעל הבית</strong> שלא ברשות וכו'. ועוד בענין זה של שור הנכנס לחצר בעל הבית שלא ברשות וגרם בכניסתו זו לנזק, <strong>אמר רבא: הכניס שורו לחצר בעל הבית שלא ברשות, וחפר בה</strong> השור <strong>בורות שיחין ומערות</strong> — <strong>בעל השור  חייב בנזקי</strong> ה<strong>חצר,</strong> במה שקילקל שורו את החצר, <strong>ובעל</strong> ה<strong>חצר חייב בנזקי הבור</strong> אם נתקל מישהו ונפל בבור זה.
 <strong>אף על גב</strong> <small>[אף על פי]</small> ש<strong>אמר מר</strong> <small>[החכם]</small> שיש לפרש את הכתוב <strong>"כי יכרה איש בר"</strong> (שמות כא, לג) כהדגשה למיעוט: "איש" — <strong>ולא שור</strong> שכרה <strong>בור,</strong> והיה צריך איפוא בעל החצר להיות פטור על בור זה, <strong>הכא</strong> <small>[כאן]</small> <strong>כיון דאית ליה להאיך</strong> <small>[שיש לו לזה],</small> לבעל החצר חובה <strong>למלוייה</strong> <small>[למלאותו]</small> את הבור בעפר <strong>ולא קא מלייה</strong> <small>[מילאו]</small> — <strong>כמאן דכרייה דמי</strong> <small>[כמי שכרה</small> את הבור הוא <small>נחשב].</small>
 <strong>ו</strong>עוד <strong>אמר רבא</strong> בענין דומה: <strong>הכניס שורו לחצר בעל הבית שלא ברשות, והזיק</strong> השור <strong>את בעל הבית, או בעל הבית</strong> נתקל ו<strong>הוזק בו</strong> — <strong>חייב</strong> בעל השור. <strong>רבץ</strong> השור והזיק בכך — <strong>פטור.</strong>
 ותמהים: <strong>ומשום</strong> ש<strong>רבץ</strong> והזיק ברביצתו הוא <strong>פטור? אמר רב פפא: מאי</strong> <small>[מה</small> פירוש<small>]</small> <strong>"רבץ"</strong> — הכוונה היא <strong>שהרביץ</strong> (הטיל) על האדמה <strong>גללים ו</strong>אחרי כן <strong>נטנפו</strong> בהם <strong>כליו</strong> (בגדיו) <strong>של בעל הבית,</strong> <strong>דהויא</strong> <small>[שהריהם</small> נעשו<small>]</small> ה<strong>גללים</strong> כהיזק <strong>בור, ולא מצינו</strong> (מצאנו) <strong>בור שחייב בו את</strong> נזקי <strong>הכלים.</strong>
 ושואלים: <strong>הניחא</strong> <small>[זה נוח]</small> <strong>ל</strong>שיטת <strong>שמואל</strong> ש<strong>אמר: כל תקלה</strong> בכלל נזק <strong>בור הוא,</strong> שיש לה דיני בור לפוטרו מנזקי כלים. <strong>אלא ל</strong>שיטת <strong>רב</strong> ש<strong>אמר</strong> שאין רכושו של אדם נחשב לבור <strong>עד</strong> (אלא אם כן) הוא <strong>מפקר ליה</strong> <small>[מפקיר אותו],</small> <strong>מאי איכא למימר</strong> <small>[מה יש לומר]?</small>
 <strong>אמרי</strong> <small>[אומרים]:</small> <strong>סתם גללים אפקורי מפקיר להו</strong> <small>[מפקיר אותם]</small> בעל השור, ואם כן הרי זה בור גמור גם לדעת רב.
 <strong>ו</strong>עוד הלכה בענין דומה <strong>אמר רבא:</strong> אדם או בעל חיים ש<strong>נכנס לחצר בעל הבית שלא ברשות, והזיק את בעל הבית או בעל הבית הוזק בו,</strong> שנתקל בו — <strong>חייב,</strong> ואם <strong>הזיקו בעל הבית</strong> — <strong>פטור.</strong>
 <strong>אמר רב פפא: לא אמרן</strong> <small>[אמרנו]</small> דבר זה <strong>אלא</strong> כש<strong>לא הוה ידע ביה</strong> <small>[היה</small> בעל הבית <small>יודע בו]</small> שנכנס, <strong>אבל</strong> אם <strong>הוה ידע ביה</strong> <small>[היה יודע בו]</small> שנכנס, אף שנכנס בלא רשות, אם <strong>הזיקו בעל הבית</strong> — <strong>חייב.</strong> ומסבירים: <strong>מאי טעמא</strong> <small>[מה הטעם]?</small> <strong>משום דאמר ליה</strong> <small>[שאומר לו</small> הניזק לבעל החצר<small>]:</small> <strong>נהי דאית</strong> <small>[אמנם יש]</small> <strong>לך רשותא לאפוקי</strong> <small>[רשות להוציא אותי ],</small> מחצרך, אבל <strong>לאזוקי לית</strong> <small>[להזיק אותי אין]</small> <strong>לך רשותא</strong> <small>[רשות].</small>
 ומעירים: <strong>ו</strong>בשיטתם זו, שמחייבים בכל מקרה את הנכנס שלא ברשות על נזקי בעל הבית, <strong>אזדו לטעמייהו</strong> <small>[הולכים</small> הם, רבא ורב פפא, <small>לשיטתם],</small> ש<strong>אמר רבא ואיתימא</strong> <small>[ויש אומרים]</small> שאמר זאת <strong>רב פפא:</strong>
## דף מח:
 <strong>שניהם,</strong> שני אנשים שהיו באותו מקום <strong>ברשות, או</strong> ש<strong>שניהם</strong> היו במקום אחד <strong>שלא ברשות.</strong> אם <strong>הזיקו זה את זה,</strong> שפגעו במישרין — <strong>חייבין</strong> שניהם. אם נתקלו ו<strong>הוזקו זה בזה</strong> — <strong>פטורין.</strong> ונדייק מכאן: <strong>טעמא</strong> <small>[הטעם,</small> דווקא<small>]</small> כש<strong>שניהם</strong> נכנסו <strong>ברשות או שניהם שלא ברשות, אבל</strong> אם <strong>אחד</strong> נמצא במקום <strong>ברשות</strong> כגון בעל הבית, שהחצר שלו, <strong>ואחד שלא ברשות,</strong> כגון זה שנכנס, זה ש<strong>ברשות</strong> אם הזיק — <strong>פטור,</strong> וזה <strong>שלא ברשות</strong> — <strong>חייב</strong> בנזקי השני, וכדברי רבא ורב פפא.
 <big>א</big> עוד שנינו במשנה: שור שנכנס שלא ברשות ו<strong>נפל לבור והבאיש</strong> את <strong>מימיו</strong> — <strong>חייב.</strong> ובהסבר הלכה זו <strong>אמר רבא: לא שנו</strong> הלכה זו <strong>אלא שהבאיש</strong> השור את המים <strong>בשעת נפילה, אבל</strong> אם <strong>לאחר נפילה</strong> הובאשו המים מחמתו, כגון שמת שם והסריחה הנבילה — <strong>פטור, מאי טעמא</strong> <small>[מה טעם</small> הדבר<small>]?</small> <strong>הוי</strong> <small>[נהיה</small> נעשה<small>]</small> ה<strong>שור</strong> <strong>בור</strong> (כלומר, תקלה), <strong>ומים</strong> הריהם כ<strong>כלים</strong> שנפלו לבור, <strong>ולא מצינו</strong> (מצאנו) <strong>בור שחייב בו את</strong> נזקי <strong>הכלים.</strong>
 ומעירים: <strong>הניחא</strong> <small>[</small>דבר <small>זה נוח]</small> <strong>ל</strong>שיטת <strong>שמואל,</strong> ש<strong>אמר: כל תקלה בור הוא,</strong> ויש לה כל דיני בור, ואף לפוטרו מנזקי כלים. <strong>אלא ל</strong>שיטת <strong>רב</strong> ש<strong>אמר</strong> שאינו נקרא בור <strong>עד דמפקר ליה</strong> <small>[שמפקיר אותו],</small> <strong>מאי איכא למימר</strong> <small>[מה יש כאן לומר]?</small> שמן הסתם אין הבעלים מפקיר את השור או אף את נבלתו!
 <strong>אלא, אי איתמר, הכי איתמר</strong> <small>[אם נאמר</small> הדבר, <small>כך נאמר]</small> <strong>אמר רבא: לא שנו</strong> הלכה זו <strong>אלא שהבאיש</strong> השור את מימי הבור <strong>מגופו</strong> (נבלתו), <strong>אבל הבאיש</strong> השור את המים <strong>מריחו</strong> — <strong>פטור</strong> הבעלים. <strong>מאי טעמא</strong> <small>[מה טעם</small> הדבר<small>]?</small> <strong>גרמא בעלמא</strong> <small>[גרימה בלבד]</small> <strong>הוא,</strong> שאמנם הוא אחראי לנפילה, אך הסרחון לא נעשה על ידי מעשה שורו עצמו, אלא מאליו, <strong>ו</strong>על <strong>גרמא בעלמא</strong> <small>[גרימת</small> נזק <small>בסתם]</small> <strong>לא מיחייב</strong> <small>[מתחייב]</small> אדם לשלם, אלא רק אם הוא מזיק בפועל.
 <big>ב</big> עוד שנינו במשנה: <strong>היה אביו או בנו לתוכו</strong> של הבור, ונפל השור עליו והרגו — <strong>משלם</strong> בעל השור <strong>את הכופר.</strong> ושואלים: <strong>ואמאי</strong> <small>[ומדוע]</small> משלם כופר? <strong>הא</strong> <small>[הרי]</small> <strong>תם הוא</strong> השור, ותם פטור מתשלום כופר! <strong>אמר רב: ב</strong>שור ה<strong>מועד ליפול על בני אדם בבורות עסקינן</strong> <small>[עוסקים אנו]</small> כאן.
  ושואלים:  <strong>אי הכי, בר קטלא</strong> <small>[אם כך, בן מוות]</small> <strong>הוא</strong> השור, שאם שור הוא מועד לדבר זה הרי הוא כמזיק ביודעין וחייב מיתה! ומשיבים, <strong>אמר רב יוסף:</strong> מדובר כאן <strong>דחזא ירוקא</strong> <small>[שראה ירק]</small> על פי הבור <strong>ונפל,</strong> שלא התכוון במקרה זה להזיק בנפילה, אלא לאכול, אלא שמועד הוא ליפול כך, ולכן משלם כופר.
 <strong>שמואל אמר:</strong> אכן, שור זה שבמשנתנו תם הוא, ואולם <strong>הא מני</strong> <small>[</small>משנה <small>זו</small> כשיטת <small>מי היא]</small> — כשיטת <strong>ר' יוסי</strong> <strong>הגלילי היא,</strong> ש<strong>אמר:</strong> <strong>תם</strong> — <strong>משלם חצי כופר.</strong> ואף במשנתנו יש להבין שהכוונה היא לחצי כופר.
 <strong>עולא אמר:</strong> אכן משנתנו כשיטת <strong>ר' יוסי הגלילי היא</strong> הסבור שאף שור תם שייך בתשלום כופר, אלא שהוא מחייב במלוא תשלום הכופר, שכן ר' יוסי הגלילי <strong>אמר כ</strong>שיטת <strong>ר' טרפון</strong> ש<strong>אמר: קרן</strong> תמה שהזיקה <strong>בחצר הניזק</strong> — <strong>נזק שלם משלם</strong> בעליה לניזק, <strong>הכי נמי</strong> <small>[כך</small> כאן <small>גם כן]</small> <strong>כופר שלם משלם</strong> למרות שהוא תם.
  ושואלים:  <strong>בשלמא</strong> <small>[נניח]</small> להסברו של <strong>עולא היינו דקתני</strong> <small>[זו ששנינו]</small> <strong>היה אביו או בנו לתוכו</strong> לפי שהיתה זו קרן בחצר הניזק, אלא <strong>ל</strong>הסברו של <strong>שמואל מאי איריא</strong> <small>[מה שייך],</small> מדוע הוזכרו דווקא <strong>אביו או בנו? אפילו אחר נמי</strong> <small>[גם כן]</small> צריך לשלם עליו חצי כופר, ואף אם היה זה ברשות הרבים!
  ומשיבים: אכן כך, אלא ש<strong>אורחיה דמילתא קתני</strong> <small>[דרך הדברים</small> המצויה <small>שנה],</small> שמן הסתם היה בבור מישהו ממשפחת בעל החצר.
 <big>ג</big> עוד שנינו במשנה ש<strong>אם הכניס ברשות</strong> — <strong>בעל</strong> ה<strong>חצר חייב.</strong> רבי אומר: בכולן אינו חייב עד שיקבל עליו לשמור. <strong>איתמר</strong> <small>[נאמר]</small> שחלקו אמוראים בפסק ההלכה שבמחלוקת זו: <strong>רב אמר: הלכתא</strong> <small>[הלכה]</small> <strong>כתנא קמא, ושמואל אמר: הלכתא</strong> <small>[הלכה]</small> <strong>כרבי.</strong>
 ובאותו ענין שבמשנתנו עוד <strong>תנו רבנן</strong> <small>[שנו חכמים]:</small> אמר בעל החצר לבעל השור <strong>"כנוס</strong> (הכנס) <strong>שורך</strong> לחצרי <strong>ושמרו</strong> (שמור אותו אתה) <strong>",</strong> אם <strong>הזיק</strong> השור את בעל החצר — <strong>חייב</strong> בעליו, אם <strong>הוזק</strong> — <strong>פטור</strong> בעל החצר. אם אמר לו <strong>"כנוס שורך ואני אשמרנו",</strong> אם <strong>הוזק</strong> השור — <strong>חייב</strong> בעל החצר, <strong>הזיק</strong> השור — <strong>פטור</strong> בעל השור.
  תחילה מעירים לגופם של דברים, <strong>הא גופא קשיא</strong> <small>[</small>ברייתא <small>זו עצמה קשה],</small> שכן <strong>אמרת</strong> <small>[אומר אתה]</small> בתחילת הברייתא שאם אמר לו <strong>"כנוס שורך ושמרו"</strong> אם <strong>הזיק</strong> השור — <strong>חייב,</strong> אם <strong>הוזק</strong> — <strong>פטור.</strong>
 ונדייק בדבר: <strong>טעמא</strong> <small>[הטעם</small> דווקא<small>]</small> משום ש<strong>אמר ליה</strong> <small>[לו]</small> בעל החצר לבעל השור <strong>"שמרו",</strong> אז <strong>חייב בעל השור ופטור בעל חצר, הא סתמא</strong> <small>[הרי סתם]</small> נתינת רשות להכניס את שורו בלא אמירה מפורשת "שמור אתה אותו" — היינו מבינים ש<strong>חייב בעל חצר</strong> אם הוזק השור, <strong>ופטור בעל השור</strong> אם הזיק, וטעמו של דבר כשיטת חכמים במשנה, כי <strong>בסתמא</strong> <small>[בסתם]</small> <strong>מקבל עליה נטירותא</strong> <small>[עליו</small> בעל החצר <small>שמירה]</small> כאשר מתיר לו להיכנס לחצירו.
  לעומת זאת, <strong>אימא סיפא</strong> <small>[אמור</small> את <small>סוף]</small> הברייתא: אמר לו <strong>"כנוס שורך ואני אשמרנו",</strong> אם <strong>הוזק</strong> — <strong>חייב,</strong> ואם <strong>הזיק</strong> — <strong>פטור.</strong>
 ונדייק: <strong>טעמא</strong> <small>[הטעם</small> דווקא<small>]</small> משום ש<strong>אמר ליה</strong> <small>[לו]</small> בעל החצר לבעל השור <strong>"ואני אשמרנו" הוא דמחייב</strong> <small>[שמתחייב]</small> <strong>בעל החצר ופטור בעל השור, הא סתמא</strong> <small>[הרי סתם]</small> נתינת רשות בלא שקיבל עליו שמירתו במפורש — <strong>חייב בעל השור ופטור בעל</strong> ה<strong>חצר,</strong> משום <strong>דבסתמא</strong> <small>[שבסתם]</small> בעל החצר <strong>לא מקבל עליה נטירותא</strong> <small>[עליו שמירה],</small> ובזה
 <strong>אתאן</strong> <small>[באנו]</small> <strong>ל</strong>שיטת <strong>רבי,</strong> ש<strong>אמר</strong> שאין חייב <strong>עד ש</strong>במפורש <strong>יקבל עליה נטירותא</strong> <small>[עליו שמירה]</small> <strong>בעל הבית לשמור,</strong> ונמצא כי <strong>רישא</strong> <small>[תחילת]</small> הברייתא כדעת <strong>רבנן</strong> <small>[חכמים]</small> <strong>וסיפא</strong> <small>[וסופה]</small> כדעת <strong>רבי!</strong>
 <strong>אמר ר' אלעזר: תברא</strong> <small>[שבורה,</small> חצויה<small>],</small> כלומר, אין ברייתא זו לפי שיטה אחת, אלא <strong>מי ששנה זו לא שנה זו. רבא אמר:</strong> כל הברייתא <strong>כולה</strong> כשיטת <strong>רבנן</strong> <small>[חכמים]</small> <strong>היא,</strong> ואין לדייק מן הלשון "אשמרנו", בסופה, שכן <strong>איידי דנסיב רישא</strong> <small>[מתוך שנקט</small> ב<small>תחילה]</small> בדברי בעל החצר את הביטוי <strong>"שמרו", תנא סיפא</strong> <small>[שנה</small> ב<small>סופה]</small> <strong>"ואני אשמרנו".</strong> אבל הוא הדין גם אם לא אמר כן, ונתן לו רשות בסתם להכניס לחצירו, שלדעת חכמים סתם נתינת רשות להיכנס היא גם קבלת אחריות על שמירה.
  ואילו <strong>רב פפא אמר:</strong> כל הברייתא <strong>כולה</strong> כשיטת <strong>רבי היא,</strong> שבסתם אינה מקבל עליו שמירה, וכדיוק הדברים מסוף הברייתא. <strong>ו</strong>באשר לדיוק הדברים בתחילתה: <strong>סבר</strong> <small>[סבור]</small> <strong>לה כ</strong>שיטת <strong>ר' טרפון,</strong> ש<strong>אמר: קרן בחצר הניזק</strong> — <strong>נזק שלם משלם.</strong>
 <strong>הלכך</strong> <small>[על כן],</small> אם <strong>אמר ליה</strong> <small>[לו]</small> <strong>"שמרו"</strong> — <strong>לא מקני ליה</strong> <small>[מקנה לו]</small> על ידי כך <strong>מקום</strong> (חלק כלשהו) <strong>בחצר,</strong> שהרי אינו נותן לו אפשרות להתנהג בחצר (לענין השור) כאילו היתה זו חצירו, <strong>והויא ליה</strong> <small>[והרי היא]</small> נגיחה שנוגח השור את בהמתו של בעל החצר <strong>קרן בחצר הניזק, וקרן בחצר הניזק משלם נזק שלם.</strong>
 ואולם אם <strong>לא אמר ליה</strong> <small>[לו]</small> <strong>"שמרו"</strong> — הרי על ידי מתן הרשות להכניס את השור <strong>אקנויי אקני ליה</strong> <small>[הקנה לו]</small> <strong>מקום</strong> (חלק כלשהו) <strong>בחצר</strong> לענין נזיקין, <strong>והויא ליה</strong> <small>[והרי היא]</small> <strong>חצר השותפין, וקרן בחצר השותפין אינו משלם אלא חצי נזק.</strong>
 <big>ד משנה</big> <strong>שור שהיה מתכוין ל</strong>נגוח את <strong>חבירו, והכה</strong> <strong>את</strong> <strong>האשה</strong> המעוברת <strong>ו</strong>כתוצאה מכך <strong>יצאו ילדיה</strong> (ולדותיה) מתים — <strong>פטור</strong> בעל השור <strong>מדמי ולדות. ו</strong>אילו <strong>אדם שהיה מתכוין ל</strong>הכות את <strong>חבירו והכה</strong> את <strong>האשה</strong> המעוברת, <strong>ויצאו ילדיה</strong> מתים — <strong>משלם דמי ולדות.</strong>
 <strong>כיצד</strong> <strong>משלם דמי ולדות?</strong> כלומר, כיצד מעריכים את שוויים של הוולדות? <strong>שמין</strong> (מעריכים) את <strong>האשה כמה היא יפה</strong> (שווה), אילו היתה נמכרת כשפחה <strong>עד שלא</strong> (בטרם) <strong>ילדה, וכמה היא יפה משילדה,</strong> ונותנים את ההפרש לבעלה של האשה. <strong>אמר רבן שמעון בן גמליאל</strong> <strong>:</strong>
## דף מט.
 <strong>אם כן</strong> תגיע לתוצאות תמוהות שהרי <strong>משהאשה יולדת משבחת</strong> ועולה ערכה. <strong>אלא שמין</strong> (מעריכים) <strong>את הולדות כמה הן יפין</strong> (שווים), <strong>ונותן לבעל. ואם אין לה בעל,</strong> וכגון שמת — <strong>נותן ליורשיו.</strong>
 <strong>היתה</strong> זו האשה המעוברת <strong>שפחה ונשתחררה, או גיורת,</strong> והיתה נשואה לגר או לעבד משוחרר, ומת הבעל, ואין לו יורשים כלל — הרי זה <strong>פטור</strong> מתשלום דמי ולדות, שכן אין תשלום זה ניתן לאשה אלא לבעלה דווקא.
 <big>א גמרא</big> שנינו במשנה שאם היה השור מתכוון לנגוח שור אחר ונגח את האשה — פטור מדמי ולדות. ומדייקים מכאן: <strong>טעמא</strong> <small>[הטעם,</small> דווקא<small>]</small> ש<strong>מתכוין לחבירו</strong> — פטור, <strong>הא</strong> <small>[הרי]</small> אם היה השור <strong>מתכוין לאשה</strong> — <strong>משלם</strong> אף <strong>דמי ולדות. לימא תיהוי תיובתא</strong> <small>[האם נאמר</small> ש<small>תהיה</small> זו <small>קושיה חמורה]</small> על <strong>רב אדא בר אהבה,</strong> ש<strong>אמר רב אדא בר אהבה: שוורים שנתכוונו ל</strong>נגוח את ה<strong>אשה</strong> — <strong>פטורים מדמי ולדות?</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> <strong>רב אדא בר אהבה</strong> בתשובה על כך: <strong>הוא הדין</strong> ש<strong>אפילו נתכוונו לאשה נמי</strong> <small>[גם כן]</small> <strong>פטורים מדמי ולדות, והא דקתני</strong> <small>[וזה ששנה]</small> <strong>שור שהיה מתכוין לחבירו,</strong> טעם הדבר הוא: <strong>איידי דקא בעי למיתנא סיפא</strong> <small>[מתוך שרצה לשנות</small> ב<small>סוף,</small> בהמשך המשנה<small>]</small> <strong>"אדם שהיה מתכוין לחבירו", דהכי כתיב קרא</strong> <small>[שכך נאמר</small> ב<small>כתוב]</small> במפורש: "כי ינצו אנשים ונגפו אשה הרה ויצאו ילדיה" (שמות כא, כב), והרי זה מקרה של המתכוון לחבירו והכה את האשה, <strong>קתני רישא נמי</strong> <small>[שנה</small> ב<small>תחילה גם כן]</small> בדומה לכך: <strong>שור שהיה מתכוין לחבירו.</strong>
 ועוד בענין זה של דין שור בדמי ולדות, <strong>אמר רב פפא: שור שנגח את השפחה ויצאו ילדיה</strong> — <strong>משלם דמי ולדות. מאי טעמא</strong> <small>[מה טעם]</small> הדבר? <strong>חמרתא מעברתא בעלמא</strong> <small>[אתון מעוברת סתם]</small> <strong>הוא דאזיק</strong> <small>[שהזיק],</small> ש<strong>אמר קרא</strong> <small>[הכתוב]</small> לגבי העבדים: <strong>"שבו לכם פה עם החמור"</strong> (בראשית כב,ה), ודרשו: <strong>עם הדומה לחמור</strong> ואין זה בכלל הפרשה האמורה בתורה שנתמעט בה שור מתשלום דמי ולדות.
 <big>ב</big> שנינו במשנה: <strong>כיצד משלם דמי ולדות</strong> — שמין את האשה כמה עלה ערכה ושבחה בגלל הוולדות. ותוהים: וכי מדובר פה בהערכה של <strong>דמי ולדות?</strong> <strong>"</strong>כיצד משלם <strong>שבח ולדות" מיבעי ליה</strong> <small>[צריך היה לו]</small> לומר! ומשיבים: <strong>הכי נמי קאמר</strong> <small>[כך גם כן אמר],</small> כלומר, כך התכוונה המשנה לומר: <strong>כיצד משלם דמי ולדות ושבח ולדות</strong> — מלבד הערכת דמי הוולדות <strong>שמין את האשה כמה היא יפה</strong> (שווה) <strong>עד שלא</strong> (בטרם) <strong>ילדה, וכמה היא יפה משילדה.</strong>
 <big>ג</big> עוד שנינו במשנה ש<strong>אמר רבן שמעון בן גמליאל: אם כן, משהאשה יולדת משבחת.</strong> ושואלים: <strong>מאי קאמר</strong> <small>[מה הוא אומר],</small> כיצד יש להבין את הדברים? <strong>אמר רבה: הכי קאמר</strong> <small>[כך הוא אומר]</small> בלשון שאלה: לשיטה זו של הערכה <strong>וכי אשה</strong> מעוברת <strong>משבחת קודם שתלד יותר מלאחר שתלד? והלא אשה משבחת</strong> ועולה מחירה <strong>לאחר שתלד יותר מקודם שתלד,</strong> שכן כאשר היא מעוברת יש סכנה שמא תמות בלידה ולכן מחירה יורד בגלל הסיכון, ואילו לאחר שילדה עולה מחירה! <strong>אלא,</strong> רק <strong>שמין</strong> (מעריכים) <strong>את הולדות</strong> כמה הן שווים <strong>ונותנין</strong> דמיהם <strong>לבעל.</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]</small> כהסברו של רבה בדברי רבן שמעון בן גמליאל: <strong>וכי אשה משבחת קודם שתלד יותר מלאחר שתלד? והלא אשה משבחת לאחר שתלד יותר</strong> <strong>מקודם שתלד! אלא שמין את הולדות ונותנין לבעל.</strong>
 <strong>רבא אמר: הכי קתני</strong> <small>[כך שנה]</small> במשנה, כך יש להבין את דברי רבן שמעון בן גמליאל: <strong>וכי אשה</strong> רק <strong>למי שיולדת</strong> עבורו <strong>משבחת</strong> וערכה כאשה מעוברת עולה רק עבור הבעל, <strong>ואין לעצמה בשבח</strong> שהשביח גופה מחמת <strong>ולדות כלום?</strong> אינו כן, <strong>אלא שמין את הולדות ונותנין</strong> את דמיהם <strong>לבעל</strong> בלבד או ליורשיו, <strong>ו</strong>אולם את ה<strong>שבח</strong> שהשביח גופה מחמת ה<strong>ולדות</strong> <strong>חולקין</strong> הבעל והאשה.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]</small> כהסברו של רבא בדברי רבן שמעון בן גמליאל, <strong>אמר רבן שמעון בן גמליאל: וכי אשה למי שיולדת משבחת ואין לעצמה בשבח ולדות כלום? אלא, שמין נזק בפני עצמו, וצער בפני עצמו, ושמין את הולדות ונותנין לבעל, ושבח ולדות חולקין.</strong>
 לגוף הענין שואלים: <strong>קשיא</strong> <small>[קשה]</small> מדברי <strong>רבן שמעון בן גמליאל</strong> שבברייתא הקודמת לשיטת רבה, שאין ערכה עולה, על דברי <strong>רבן שמעון בן גמליאל</strong> שבברייתא זו!
  ומשיבים:  <strong>לא קשיא</strong> <small>[קשה],</small> שכן כל ברייתא עוסקת במקרה אחר, ובאופן זה: <strong>כאן</strong> בברייתא שנאמר בה שערכה של אשה מעוברת עולה לאחר שתלד הוא <strong>במבכרת</strong> (יולדת לידה ראשונה), שערכה יורד קודם הלידה, מחשש שמא תמות בלידתה. ו<strong>כאן</strong> בברייתא השניה שהובאה, שערכה כמעוברת עולה, מדובר <strong>ב</strong>מי <strong>שאינה מבכרת.</strong>
 שואלים: ולפי הברייתא השניה <strong>ורבנן</strong> <strong>דאמרי</strong> <small>[וחכמים שאומרים]:</small> <strong>שבח ולדות נמי</strong> <small>[גם כן]</small> <strong>לבעל, מאי טעמא</strong> <small>[מה טעם,</small> מקור הדבר<small>]?</small> ומשיבים, מייתור הכתובים, <strong>כדתנן</strong> <small>[כפי ששנינו</small> בברייתא<small>]:</small> נאמר "ונגפו אשה הרה ויצאו ילדיה" (שמות כא, כב), ויש לשאול: <strong>ממשמע שנאמר</strong> <strong>"ויצאו ילדיה"</strong> <strong>איני יודע שהיא הרה?</strong> אם כן <strong>מה תלמוד לומר "</strong>ונגפו אשה <strong>הרה"?</strong> — <strong>לומר לך</strong> כי <strong>שבח הריון,</strong> כל תוספת בערכה שבאה מחמת ההריון, שייכת <strong>לבעל.</strong>
 ושואלים: <strong>ורבן שמעון בן גמליאל, האי</strong> <small>[</small>כתוב <small>זה]</small> <strong>"הרה" מאי דריש ביה</strong> <small>[מה דורש</small> הוא <small>בו]?</small> ומשיבים: <strong>מבעי ליה לכדתניא</strong> <small>[דרוש</small> הוא <small>לו לכפי ששנינו</small> בברייתא<small>],</small> <strong>ר' אליעזר בן יעקב אומר: לעולם</strong> המכה את האשה <strong>אינו חייב</strong> בתשלום זה של ולדות <strong>עד שיכנה כנגד בית ההריון,</strong> כלומר, על בטנה. <strong>אמר רב פפא: לא תימא</strong> <small>[אל תאמר]</small> עד שיכה אותה <strong>כנגד בית הריון ממש,</strong> כלומר, דווקא במישרין על בטנה, <strong>אלא כל</strong> <strong>היכא דסליק ביה שיחמא</strong> <small>[מקום שתגיע בו מכה]</small> <strong>לולד,</strong> כלומר, בכל חלל הגוף, <strong>לאפוקי</strong> <small>[להוציא]</small> אם היכה את האשה ב<strong>יד</strong> או ב<strong>רגל</strong> וכתוצאה מכך הפילה — שהוא <strong>לא</strong> חייב בתשלום דמי הוולדות, כיון שאנו אומרים שלא מחמת המכה הפילה.
 <big>ד</big> שנינו במשנה: אם <strong>היתה שפחה ונשתחררה או גיורת</strong> שהיתה נשואה לגר ומת בעלה — <strong>פטור</strong> המכה מתשלום דמי ולדות. <strong>אמר רבה: לא שנו</strong> הלכה זו <strong>אלא</strong> באופן <strong>שחבל בה בחיי</strong> בעלה <strong>הגר, ו</strong>לפני ששילם <strong>מת הגר,</strong> ש<strong>כיון</strong> ש<strong>חבל בה בחיי הגר</strong> — <strong>זכה בהו</strong> <small>[בהן],</small> במעות, אותו <strong>גר, וכיון</strong> ש<strong>מת הגר</strong> ואין לו יורשים — <strong>זכה בהו</strong> <small>[בהם]</small> המזיק <strong>מן הגר,</strong> שנחשב המזיק שהכסף בידיו כאילו זכה ולקח מן ההפקר. <strong>אבל</strong> אם <strong>חבל בה לאחר מיתת</strong> בעלה <strong>הגר</strong> — <strong>זכיא לה איהי בגוייהו</strong> <small>[זוכה היא בהן]</small> במעות, <strong>ומיחייב לשלומי</strong> <small>[וחייב לשלם]</small> <strong>לה לדידה</strong> <small>[לעצמה].</small>
 <strong>אמר רב חסדא</strong> בתמיהה: <strong>מרי דיכי</strong> <small>[אדוניה של</small> שמועה <small>זו]!</small> כלומר, כיצד אפשר לומר דבר כזה? <strong>אטו</strong> <small>[וכי]</small> דמי <strong>ה</strong><strong>ולדות צררי נינהו וזכיא בהו</strong> <small>[</small>מעות <small>צרורות</small> הן <small>שהיא זוכה בהם]</small> בירושה? אין הדבר כן, <strong>אלא</strong> אם <strong>איתיה</strong> <small>[ישנו]</small> <strong>לבעל,</strong> שהוא חי — <strong>זכה ליה רחמנא</strong> <small>[זיכתה לו התורה]</small> דמי ולדות, ואם <strong>ליתיה</strong> <small>[אינו]</small> <strong>לבעל</strong> — <strong>לא</strong> זיכתה התורה דמי הוולדות לאחר, ואפילו לא לאשתו.
  וכן <strong>מיתיבי</strong> <small>[מקשים]</small> על רבה, ממה ששנינו: <strong>הכה את האשה ויצאו ילדיה</strong> — <strong>נותן נזק וצער לאשה ודמי ולדות לבעל, אין הבעל</strong> קיים — <strong>נותן</strong> דמי ולדות <strong>ליורשיו, אין האשה</strong> קיימת — <strong>נותן</strong> את התשלומים המגיעים לה <strong>ליורשיה. היתה שפחה ונשתחררה או גיורת</strong> — <strong>זכה</strong> המכה. משמע שאם אין הבעל קיים — אין לאישה דבר!
 <strong>אמרי</strong> <small>[אומרים]</small> בתשובה: <strong>ומי עדיפא ממתניתין</strong> <small>[והאם עדיפה</small> הברייתא <small>ממשנתנו</small> שלנו<small>]</small> שאף בה שנינו שאין האשה מקבלת דמי ולדות <strong>דאוקימנא</strong> <small>[שהעמדנו,</small> הסברנו<small>]</small> אותה שמדובר בה <strong>שחבל בה בחיי הגר ומת הגר? הכא נמי</strong> <small>[כאן גם כן]</small> צריך לפרש <strong>שחבל בה בחיי הגר ומת הגר. ואיבעית אימא</strong> <small>[ואם תרצה אמור]</small> ותפרש אפילו חבל בה <strong>לאחר מיתת הגר</strong>,
## דף מט:
 <strong>ותני</strong> <small>[ושנה]</small> בברייתא זו במקום "זכה" — <strong>"זכתה".</strong> כלומר, לא זכה המכה, אלא זכתה האשה.
  ומציעים:  <strong>לימא</strong> <small>[</small>האם <small>נאמר]</small> כי מחלוקת רבה ורב חסדא היא <strong>כתנאי</strong> <small>[</small>כמחלוקת <small>תנאים]</small> שנחלקו בשאלה זו, שכך שנינו: <strong>בת ישראל שנישאת לגר ונתעברה ממנו, וחבל בה</strong> אדם <strong>בחיי הגר</strong> ויצאו ממנה הוולדות — <strong>נותן דמי ולדות לגר,</strong> בעלה. חבל בה <strong>לאחר מיתת הגר, תני חדא</strong> <small>[שנוייה</small> ברייתא <small>אחת]:</small> <strong>חייב, ותני חדא</strong> <small>[ושנויה</small> ברייתא <small>אחת]:</small> <strong>פטור, מאי לאו תנאי נינהו</strong> <small>[האם לא</small> במחלוקת <small>תנאים</small> שנויות <small>הן]</small> ברייתות אלה? <strong>ל</strong>פי שיטת <strong>רבה ודאי</strong> חייבים לומר כי <strong>תנאי</strong> <small>[</small>מחלוקת <small>תנאים]</small> <strong>היא. אלא ל</strong>שיטת <strong>רב חסדא מי לימא תנאי</strong> <small>[האם</small> יש <small>לומר</small> כי מחלוקת <small>תנאים]</small> <strong>היא?</strong>
 ומשיבים: לדעת רב חסדא אפשר לומר כי שתי הברייתות סבורות כמוהו, ומה שנחלקו הברייתות <strong>לא קשיא</strong> <small>[קשה]</small> לרב חסדא, שכן ניתן לפרש דבר זה לא בדמי ולדות, אלא בשבח ולדות — בשבח שהשביח גוף האשה מחמת היותה מעוברת, שנחלקו בו במשנתנו; <strong>הא</strong> <small>[זו]</small> ששנה פטור — כדברי <strong>רבנן</strong> <small>[חכמים],</small> שלדעתם שבח ולדות לבעל, ו<strong>הא</strong> <small>[</small>ו<small>זו]</small> ששנה חייב — כדברי <strong>רבן שמעון בן גמליאל</strong> שאשה זוכה בשבח שהשביח גופה מחמת הוולדות, וזה נותן המזיק לאשה גם אם חבל בה לאחר מיתת הבעל.
  ושואלים:  <strong>אי</strong> <small>[אם]</small> כשיטת <strong>רבן שמעון בן גמליאל, מאי אריא</strong> <small>[מדוע דווקא]</small> נאמר דין זה <strong>לאחר מיתה?</strong> <strong>אפילו מחיים</strong> של הבעל <strong>נמי אית</strong> <small>[גם כן יש]</small> <strong>לה פלגא</strong> <small>[מחצה]</small> (כפי שנאמר בסוגיה הקודמת)! ומשיבים: <strong>מחיים אית לה פלגא</strong> <small>[יש לה חצי],</small> <strong>לאחר מיתה</strong> יש לה <strong>כוליה</strong> <small>[הכל].</small>
 <strong>ואיבעית אימא</strong> <small>[ואם תרצה אמור],</small> יכול אתה לפרש כי <strong>הא והא</strong> <small>[זו וזו],</small> שתי הברייתות כדעת <strong>רבן שמעון בן גמליאל,</strong> אלא מדובר בעניינים שונים: <strong>כאן</strong> ששנינו חייב — מדובר <strong>בשבח ולדות</strong> ששייך בחלקו לאשה, ואם מת בעלה — זוכה היא בכולו. ו<strong>כאן</strong> ששנינו פטור — מדובר <strong>בדמי ולדות</strong> ששייכים לבעל, ולאחר מיתת בעלה הגר פטור המזיק מן התשלום.
 <strong>אמרי</strong> <small>[אומרים]:</small> ומדוע יש הבדל בין הדברים? — <strong>משבח ולדות,</strong> כלומר, חלקו של הבעל שהאשה זוכה בו לאחר מותו <strong>לישמע</strong> <small>[נלמד]</small> גם את הדין לגבי <strong>דמי ולדות,</strong> שתזכה האשה גם בהם אם נחבלה לאחר מיתת הבעל, לדעת רבן שמעון בן גמליאל, <strong>ומ</strong>דעת <strong>רבן שמעון בן גמליאל לישמע לרבנן</strong> <small>[נלמד ל</small>דעת <small>חכמים]</small> שהרי לגבי דמי ולדות בחיי הבעל אין ביניהם מחלוקת!
 <strong>אמרי</strong> <small>[אומרים]:</small> <strong>לא,</strong> אין מקום להנחה הראשונה של קושיה זו, ומדוע — <strong>שבח ולדות דשייכא</strong> <small>[ששייכת]</small> <strong>ידה</strong> (חזקתה) <strong>בגוייהו</strong> <small>[בהם]</small> כבר מתחילה — <strong>זכיא בהו בכולהו</strong> <small>[זוכה בהם בכולם]</small> לאחר מות בעלה, משום שהיתה לה כבר מקצת זכיה בהם, ואילו <strong>דמי ולדות</strong> ש<strong>לא שייכא</strong> <small>[שייכת]</small> <strong>ידה בגוייהו</strong> <small>[בהם]</small> מתחילה <strong>לא זכיא בהו</strong> <small>[זוכה בהם]</small> <strong>כלל,</strong> לפי שלענין זה אין לה יותר זכות מאשר לכל אדם אחר.
 <big>א</big> <strong>בעי מיניה</strong> <small>[שאל אותו]</small> <strong>רב ייבא סבא</strong> <small>[הזקן]</small> את <strong>רב נחמן: המחזיק בשטרותיו של גר מהו</strong> דינו לאחר מיתת הגר? האם נאמר כי <strong>מאן</strong> <small>[מי]</small> ש<strong>מחזיק בשטרא</strong> <small>[בשטר]</small> — <strong>אדעתיה דארעא</strong> <small>[על דעת הקרקע]</small> המשועבדת בשטר אלה <strong>הוא</strong> ש<strong>מחזיק, ובארעא הא</strong> <small>[ובקרקע</small> עצמה <small>הרי]</small> <strong>לא אחזיק</strong> <small>[החזיק]</small> ואותה בוודאי לא קנה, <strong>ושטרא נמי</strong> <small>[ו</small>אם כן <small>שטר</small> עצמו <small>גם כן]</small> <strong>לא קנה</strong> אפילו את הנייר, משום <strong>דלאו דעתיה אשטרא</strong> <small>[שאין דעתו על השטר</small> לקנותו<small>]</small> אלא על הדבר הכתוב בו, וכיוון שמת הגר, בטל שעבודו ואינו יכול לגבות. <strong>או דלמא דעתיה נמי אשטרא</strong> <small>[שמא דעתו גם כן על השטר],</small> ונייר השטר שייך לו?
 <strong>אמר ליה</strong> <small>[לו]:</small> <strong>עני מורי</strong> <small>[ענה אדוני],</small> <strong>וכי לצור על פי צלוחיתו הוא צריך,</strong> וכי דעתו על השטר שיוכל להשתמש בו כנייר, לכסות בו פי צלוחית? <strong>אמר ליה</strong> <small>[לו]:</small> <strong>לצור ולצור,</strong> שדעתו של האדם גם על שימוש פעוט זה.
 ועוד בענייני גר שמת, <strong>אמר רבה:</strong> היה <strong>משכונו של ישראל ביד גר, ומת הגר, ובא ישראל אחר והחזיק בו</strong> במשכון, שהרי אין יורשים לגר — <strong>מוציאין אותו,</strong> את המשכון <strong>מידו</strong> ומחזירים אותו לבעליו, <strong>מאי טעמא</strong> <small>[מה טעם</small> הדבר<small>]</small> — <strong>כיון דמית ליה</strong> <small>[שמת לו]</small> ה<strong>גר</strong> — <strong>פקע ליה שעבודיה</strong> <small>[לו שיעבודו]</small> על המשכון, וממילא חוזר המשכון לבעליו הראשונים, ואין רשות לאחר לקחתו.
 ודין נוסף: אם היה <strong>משכונו של גר ביד ישראל ומת הגר, ובא ישראל אחר והחזיק בו</strong> — <strong>זה,</strong> המלווה <strong>קנה</strong> במשכון חלק <strong>כנגד מעותיו</strong> שהלווה לגר, <strong>וזה</strong> האחר שהחזיק במשכון <strong>קנה את השאר.</strong>
 ושואלים: <strong>ואמאי</strong> <small>[ומדוע]</small> לא נאמר שיזכה המלווה בכל המשכון? <strong>תקני ליה</strong> <small>[תקנה לו]</small> <strong>חצירו,</strong> כי מכיוון שהמשכון היה מונח ברשותו הרי רשותו קונה לו, <strong>דהאמר</strong> <small>[שהרי אמר]</small> <strong>ר' יוסי בר חנינא: חצירו של אדם קונה לו</strong> אפילו <strong>שלא מדעתו!</strong>
 <strong>אמרי:</strong> <small>[אומרים]:</small> <strong>הכא במאי עסקינן</strong> <small>[כאן במה אנו עוסקים]</small> באופן <strong>דליתיה</strong> <small>[ש</small>המלווה <small>איננו]</small> ליד החצר, ומסבירים: <strong>כל היכא</strong> <strong>דאיתא לדידיה</strong> <small>[מקום שהוא עצמו ישנו],</small> <strong>דאי בעי מקני</strong> <small>[שאילו היה רוצה לקנות]</small>, אם היה נוטל לידיו את המשכון, <strong>מצי קני</strong> <small>[יכול היה לקנות</small> בעצמו<small>]</small> — <strong>קניא ליה נמי</strong> <small>[קונה לו גם כן]</small> <strong>חצירו,</strong> ואולם <strong>כל היכא דליתיה לדידיה</strong> <small>[מקום שהוא עצמו איננו]</small> <strong>דאי בעי</strong> <small>[שאם רוצה]</small> <strong>הוא</strong> עצמו <strong>למיקני</strong> <small>[לקנות]</small> את המשכון <strong>לא מצי קני</strong> <small>[אינו יכול לקנות]</small> — <strong>חצירו נמי לא קניא</strong> <small>[גם כן אינה קונה].</small>
 ומסכמים, <strong>והלכתא</strong> <small>[והלכה]</small> היא: במקרה <strong>דליתיה</strong> <small>[ש</small>המלווה אינו] <strong>בחצירו</strong> ש<strong>לא קנה</strong> את שאר המשכון.
 <big>ב משנה</big> <strong>החופר בור</strong> באופן שחללו <strong>ברשות היחיד ופתחו</strong> באופן שהכניסה לבור היא ב<strong>רשות הרבים, או</strong> שחפר בור <strong>ברשות הרבים ופתחו לרשות היחיד,</strong> או שחפר <strong>ברשות היחיד</strong> שלו <strong>ופתחו לרשות היחיד</strong> של <strong>אחר</strong> — הרי זה <strong>חייב</strong> בכל אלה בנזקי הבור.
 <big>ג גמרא</big> באותו ענין ששנינו במשנה <strong>תנו רבנן</strong> <small>[שנו חכמים]</small> בברייתא: <strong>החופר בור</strong> שחללו <strong>ברשות היחיד ופתחו לרשות הרבים, (ברשות הרבים ופתחו לרשות היחיד)</strong> — <strong>חייב, וזהו בור האמור בתורה,</strong> אלו <strong>דברי ר' ישמעאל. ר' עקיבא אומר:</strong> מי ש<strong>הפקיר רשותו</strong> שהבור נמצא בה <strong>ולא הפקיר בורו</strong> — <strong>זהו בור האמור בתורה.</strong>
 ובהסבר מחלוקתם <strong>אמר רבה: בבור</strong> שחפר אדם <strong>ברשות הרבים</strong> או פתח את בורו לשם — <strong>כולי עלמא</strong> <small>[הכל],</small> ר' ישמעאל ור' עקיבא, <strong>לא פליגי</strong> <small>[חלוקים]</small> <strong>דמיחייב</strong> <small>[שהוא מתחייב]</small> בנזיקין, <strong>מאי טעמא</strong> <small>[מה טעם</small> הדבר]? <strong>אמר קרא</strong> <small>[הכתוב]:</small> "<strong>וכי יפתח</strong> איש בור", <strong>ו</strong>הוסיף וכתב: "או <strong>כי יכרה</strong> איש בור" (שמות כא, לג), ויש לשאול: <strong>אם על פתיחה,</strong> כלומר, הסרת הכיסוי של בור החפור מכבר — <strong>חייב, על כרייה</strong> של בור חדש <strong>לא כל שכן</strong> שחייב?! ואם כן, מה בא הכתוב ללמדנו? <strong>אלא</strong> כך יש להבין <strong>שעל עסקי פתיחה ועל עסקי כרייה באה לו</strong> האחריות לבור, שאף אם אין הוא הבעלים של המקום — יש לו אחריות משום שעשה דבר המזיק. <strong>לא נחלקו אלא</strong>
## דף נ.
 <strong>בבור</strong> שחפרו ברשותו, ולאחר שחפרו הפקיר רשותו (ולא בורו) לרבים, שנתן לרבים ללכת <strong>ברשותו. ר' עקיבא סבר</strong> <small>[סבור]:</small> על <strong>בור</strong> שחפרו <strong>ברשותו נמי</strong> <small>[גם כן]</small> <strong>חייב</strong> ולא רק על בור שחפרו ברשות הרבים, <strong>דכתיב</strong> <small>[שנאמר]:</small> <strong>"בעל הבור</strong> ישלם<strong>"</strong> (שמות כא, לד), כלומר, אף <strong>בבור דאית ליה</strong> <small>[שיש לו]</small> <strong>בעלים קאמר רחמנא</strong> <small>[אמרה תורה]</small> שהוא חייב, אף שאין הבור ברשות הרבים.
 <strong>ור' ישמעאל סבר</strong> <small>[סבור]:</small> "בעל הבור" פירושו <strong>בעל התקלה, שבשעה שחפרו היה הוא תקלה ברשות הרבים, ואולם לא מי שחפר את הבור ברשותו. ושואלים:</strong>
 <strong>אלא</strong> ולהסברו זה של רבה <strong>מאי</strong> <small>[מה]</small> פירוש ההדגשה <strong>"זהו בור האמור בתורה", דקאמר</strong> <small>[שאומר]</small> <strong>ר' עקיבא</strong> ביחס לחופר בור ברשותו? שהרי לשיטתו אינו ממעט בור כלשהו, וגם בור ברשות הרבים חייב! ומשיבים, כוונתו: <strong>זהו בור שפתח בו הכתוב תחלה לתשלומין,</strong> שלדעתו גם דין בור זה נתפרש בכתוב, במקום שהוזכר חיוב תשלומים של בור ("בעל השור ישלם" שמות כא, לד), ולא רק בור שחפרו ברשות הרבים. עד כאן הסברו של רבה למחלוקת ר' ישמעאל ור' עקיבא.
 <strong>ורב יוסף אמר</strong> הסבר אחר במחלוקתם: <strong>בבור</strong> שחפרו <strong>ברשות היחיד</strong> והפקיר את רשותו <strong>כולי עלמא לא פליגי</strong> <small>[הכל אינם חלוקים]</small> ש<strong>מחייב, מאי טעמא</strong> <small>[מה הטעם]</small> — <strong>"בעל הבור" אמר רחמנא</strong> <small>[אמרה תורה],</small> משמע כי <strong>בבור דאית ליה</strong> <small>[שיש לו]</small> <strong>בעלים עסקינן</strong> <small>[אנו עוסקים].</small>
 <strong>כי פליגי</strong> <small>[כאשר נחלקו]</small> הרי זה <strong>בבור</strong> שחפרו <strong>ברשות הרבים, ר' ישמעאל סבר</strong> <small>[סבור]:</small> <strong>בור ברשות הרבים נמי</strong> <small>[גם כן]</small> <strong>חייב, דכתיב</strong> <small>[שנאמר]</small> <strong>"כי יפתח" ו"כי יכרה"</strong> (שמות כא, לג), ונשאלת השאלה: <strong>אם על פתיחה חייב, על כרייה לא כל שכן? אלא</strong> כוונתו של הכתוב לבור כזה <strong>שעל עסקי פתיחה ועל עסקי כרייה באה לו</strong> האחריות, אף שאין הבור שלו.
 <strong>ור' עקיבא</strong> סבור: דווקא בור שחפרו ברשותו ולאחר מכן הפקיר את רשותו הוא שחייב עליו, ואין ללמוד מייתור הכתובים, כי <strong>הנהו</strong> <small>[אלו]</small> שני הכתובים <strong>מיצרך צריכי</strong> <small>[נצרכים</small> הם<small>]</small> ואינם נלמדים זה מזה; <strong>דאי כתב רחמנא</strong> <small>[שאילו כתבה התורה]</small> רק <strong>"כי יפתח" הוה אמינא</strong> <small>[הייתי אומר]:</small> דווקא מי ש<strong>פותח</strong> כיסוי של בור חפור <strong>הוא דסגי ליה</strong> <small>[שדי לו]</small> <strong>בכסוי</strong> כדי לסלק מעליו אחריות לנזקי הבור (כלשון הכתוב "ולא יכסנו", שמות כא, לג). אבל <strong>כורה</strong> בור <strong>לא סגי ליה</strong> <small>[די לו]</small> <strong>בכסוי עד דטאים ליה [שיסתום אותו].</strong>
 <strong>ו</strong>להיפך, <strong>אי כתב רחמנא</strong> <small>[אילו כתבה התורה]</small> רק <strong>"כי יכרה" הוה אמינא</strong> <small>[הייתי אומר]:</small> <strong>כרייה הוא דבעי</strong> <small>[שצריך]</small> <strong>כסוי, משום דעבד</strong> <small>[שעשה]</small> <strong>מעשה</strong> ויצר בור, <strong>אבל פותח</strong> ש<strong>לא עבד</strong> <small>[עשה]</small> <strong>מעשה, אימא</strong> <small>[אמור]</small> ש<strong>כסוי נמי לא בעי</strong> <small>[גם כן אינו צריך]</small> על כן <strong>קא משמע לן</strong> <small>[השמיע לנו]</small> הכתוב בשניהם את חיובו בנזקי הבור. ולכן יש לפרש "בעל הבור" כמשמעו — שהוא בעליו של הבור.
  ושואלים:  <strong>ואלא</strong> לפי הסבר זה של רב יוסף <strong>מאי</strong> <small>[מה]</small> פירוש ההדגשה <strong>"זהו בור האמור בתורה" דקאמר</strong> <small>[שאומר]</small> <strong>ר' ישמעאל</strong> על בור שחפרו ברשות הרבים, אף שמחייב בכל בור — כוונתו: <strong>זהו בור שפתח בו הכתוב תחלה לניזקין,</strong> שקודם הוזכר בתורה אופן זה של בור (שמות כא, לג) ואחר כך נאמר "בעל הבור ישלם" שעוסק בבור שחפרו ברשותו.
 <strong>מיתיבי</strong> <small>[מקשים]</small> על כך ממה ששנינו: <strong>החופר בור</strong> שחללו <strong>ברשות הרבים ופתחו לרשות היחיד</strong> — <strong>פטור, ואף על פי שאינו רשאי לעשות כן, לפי שאין עושין חלל תחת רשות הרבים. ואילו</strong>
 <strong>החופר בורות, שיחין</strong> (בורות מרובעים) <strong>ומערות</strong> (חפירות שיש להן תקרה) <strong>ברשות היחיד ופתחו לרשות הרבים</strong> — <strong>חייב. והחופר בורות ברשות היחיד הסמוכה לרשות הרבים</strong> אבל לא ברשות הרבים עצמה, <strong>כגון אלו החופרים לאושין</strong> (יסודות) של ביתם, או חומתם — <strong>פטור.</strong> <strong>ור' יוסי בר' יהודה מחייב</strong> אף על נזקים שגרמו בורות אלה שנעשו לאושין <strong>עד שיעשה מחיצה</strong> בגובה של <strong>עשרה</strong> טפחים לפני הבורות הללו, <strong>או עד שירחיק</strong> אותם <strong>ממקום דריסת</strong> (הליכת) <strong>רגלי אדם וממקום דריסת רגלי בהמה ארבעה טפחים.</strong>
 ונדייק: <strong>טעמא</strong> <small>[הטעם,</small> דווקא<small>]</small> שפטור אם חפר <strong>לאושין</strong> שדרך לעשות כן, <strong>הא לאו</strong> <small>[הרי</small> אם לא] היה חופר <strong>ל</strong>צורך <strong>אושין</strong> — <strong>חייב,</strong> למרות שחפר ופתח את הבור ברשותו, הואיל ואנשים הולכים שם.
  ויש לשאול: <strong>הא מני</strong> <small>[</small>ברייתא <small>זו כ</small>שיטת <small>מי היא]?</small> <strong>בשלמא</strong> <small>[נניח]</small> <strong>ל</strong>שיטת <strong>רבה</strong> אפשר לומר כי <strong>רישא</strong> <small>[ראשה]</small> שפטור אם פתח את הבור לרשותו, ומשמע: אף אם הפקיר אחר כך את רשותו — כדברי <strong>ר' ישמעאל, וסיפא</strong> <small>[וסופה]</small> — כדברי <strong>ר' עקיבא</strong> שהוא סבור שבור שנחפר ברשותו אם רבים מהלכים שם — חייב.
 <strong>אלא לרב יוסף, בשלמא סיפא</strong> <small>[נניח סופה]</small> <strong>דברי הכל, אלא רישא</strong> <small>[ראשה]</small> שפטור על בור ברשותו, <strong>מני [כ</strong>שיטת <small>מי היא]?</small> <strong>לא</strong> כשיטת <strong>ר' ישמעאל ולא כ</strong>שיטת <strong>ר' עקיבא,</strong> שהרי רב יוסף סבור שלדעת שניהם מתחייב אדם בבור שחפר שברשותו, אף אם הפקיר רשותו!
        ומשיבים: <strong>אמר</strong> <small>[</small>יכול היה <small>לומר]</small> <strong>לך רב יוסף:</strong> אפשר לומר כי <strong>כולה דברי הכל היא, ורישא</strong> <small>[ותחילתה]</small> שחפר בור תחת ברשות הרבים ופתחו לרשותו, מדובר במקרה <strong>שלא הפקיר לא רשותו ולא בורו,</strong> שזה ודאי אינו בתורת בור לענין חיוב נזיקין, ולכן פטור בו.
 <strong>אמר רב אשי: השתא דאוקימתא</strong> <small>[עכשיו שהעמדת]</small> והסברת את הברייתא <strong>ל</strong>שיטת <strong>רב יוסף לדברי הכל, ל</strong>שיטת <strong>רבה נמי לא תוקמה כתנאי</strong> <small>[גם כן אל תעמיד,</small> תסביר <small>אותה כמחלוקת</small> <small>תנאים],</small> ואמור כך:
 <strong>מדרישא</strong> <small>[מכיון שתחילתה]</small> כשיטת <strong>ר' ישמעאל</strong> שפוטר אם הפקיר רשותו ולא הפקיר בורו — <strong>סיפא נמי</strong> <small>[סופה גם כן]</small> כשיטת <strong>ר' ישמעאל.</strong> ומה שדייקנו: <strong>וטעמא</strong> <small>[</small>והטעם דווקא] משום שחפר ברשות היחיד הסמוכה לרשות הרבים <strong>לאושין</strong> פטור, <strong>הא לאו</strong> <small>[אבל לא]</small> <strong>לאושין חייב</strong> — יש להסביר: <strong>כגון דארווח ארווחי</strong> <small>[שהרוויח,</small> עשה רווח יתר] <strong>ל</strong>צד <strong>רשות הרבים</strong> ונמצא חופר בור ברשות הרבים ממש.
 <strong>מיתיבי</strong> <small>[מקשים]</small> ממה ששנינו: <strong>החופר בור ברשות היחיד ופתחו לרשות הרבים</strong> — <strong>חייב,</strong> חפר <strong>ברשות היחיד הסמוכה לרשות הרבים</strong> — <strong>פטור.</strong> ומעתה, <strong>בשלמא</strong> <small>[נניח]</small> <strong>ל</strong>שיטת <strong>רבה</strong> אפשר לומר כי המשנה הזו <strong>כולה</strong> כשיטת <strong>ר' ישמעאל היא</strong> שאינו מחייב על בור שחפר ברשותו. <strong>אלא לרב יוסף, בשלמא רישא</strong> <small>[נניח תחילתה]</small> לדעתו כשיטת <strong>ר' ישמעאל</strong> שמחייב אף אם חפר ברשות הרבים, <strong>אלא סיפא מני</strong> <small>[סופה</small> כשיטת <small>מי היא]?</small> <strong>לא</strong> כשיטת <strong>ר' ישמעאל ולא</strong> כשיטת <strong>ר' עקיבא!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> רב יוסף: פה מדובר <strong>בחופר לאושין ו</strong>כ<strong>דברי הכל</strong> היא.
 <big>א</big> ועוד בענין דומה <strong>תנו רבנן</strong> <small>[שנו חכמים]:</small> מי ש<strong>חפר</strong> בור וכן אם <strong>פתח</strong> בור <strong>ומסר</strong> אותו <strong>לרבים</strong> להשתמש בו — <strong>פטור</strong> על כל הנזקים שגרם בורו, <strong>חפר ופתח ולא מסר לרבים</strong> — <strong>חייב; וכן</strong> היה <strong>מנהגו של נחוניא חופר בורות שיחין ומערות, שהיה חופר ופותח</strong> בורות <strong>ומוסר</strong> אותם <strong>לרבים,</strong> כדי שיהיו בורות מים לצורכי הרבים. <strong>וכששמעו חכמים בדבר, אמרו: קיים זה הלכה זו.</strong> ותוהים: <strong>הלכה זו ותו לא</strong> <small>[ולא עוד]?</small> והלא יודעים אנו שנחוניא אדם גדול היה! <strong>אלא אימא</strong> <small>[אמור]:</small> <strong>אף הלכה זו</strong> קיים, ולא שכח מלמסור הבורות לרבים.
  כיון שהזכרנו את מעשיו של נחוניא חופר שיחין מספרים, <strong>תנו רבנן</strong> <small>[שנו חכמים]:</small> <strong>מעשה בבתו של נחוניא חופר שיחין שנפלה לבור גדול</strong> ונעלמה ולא יכלו להוציאה, <strong>באו והודיעו את ר' חנינא בן דוסא</strong> שיתפלל עליה. <strong>שעה ראשונה</strong> משנפלה <strong>אמר להם: שלום,</strong> כלומר, ודאי שלום לה. שעה <strong>שניה אמר להם: שלום. שלישית אמר להם:</strong> בוודאי כבר <strong>עלתה.</strong> ואכן כך היה.
 <strong>אמרו לה: מי העלך</strong> מן הבור? <strong>אמרה להם: זכר של רחלים</strong> (=איל) <strong>נזדמן לי וזקן אחד</strong> (הוא אברהם אבינו) <strong>מנהיגו <strong>ועל ידו ניצלתי</strong>.</strong> <strong>אמרו לו</strong> לר' חנינא: <strong>נביא אתה</strong> שידעת שתצא? <strong>אמר להם: "לא נביא אנכי, ולא בן נביא אנכי"</strong> (ראה עמוס ז, יד), <strong>אלא כך אמרתי</strong> בליבי: וכי <strong>דבר שאותו צדיק</strong> נחוניא <strong>מצטער</strong> (טורח ועמל) <strong>בו</strong> (בחפירת בורות) <strong>יכשל בו זרעו?</strong>
 <strong>אמר ר' אחא: אף על פי כן</strong> אירע ש<strong>מת בנו</strong> של נחוניא <strong>בצמא</strong> אף שנחוניא היה דואג לכל שיהיו להם מים. ושכך הוא מנהגו של הקדוש ברוך הוא עם הצדיקים למדנו ממה <strong>שנאמר: "וסביביו נשערה מאד"</strong> (תהלים נ, ג), <strong>מלמד שהקדוש ברוך הוא מדקדק עם סביביו,</strong> כלומר, עם אלה הסובבים אותו והקרובים אליו שהם הצדיקים <strong>אפילו כחוט השערה,</strong> שאם חטאו אף חטא קל מענישם עונש קשה יותר משאר בני אדם. <strong>ר' נחוניא אמר: מהכא</strong> <small>[מכאן],</small> מפסוק זה אפשר ללמוד אותו רעיון: <strong>"אל נערץ בסוד קדשים רבה ונורא על כל סביביו"</strong> (תהלים פט, ח).
 <strong>אמר ר' חנינא: כל האומר הקדוש ברוך הוא ותרן הוא</strong> ומוחל על החטאים שעושים כנגדו — <strong>יותרו</strong> (יופקרו) <strong>חייו, שנאמר: "הצור תמים פעלו כי כל דרכיו משפט"</strong> (דברים לב, ד), לומר: יש חוק ומשפט בידי שמים, ואין ה' מוותר. <strong>אמר ר' חנא ואיתימא</strong> <small>[ויש אומרים]</small> שאמר זאת <strong>ר' שמואל בר נחמני: מאי דכתיב</strong> <small>[מהו שנאמר]</small> בשלוש עשרה מידות הרחמים
## דף נ:
 <strong>"ארך אפים"</strong> (שמות לד, ו) <strong>ולא כתיב</strong> <small>[נאמר]</small> <strong>"ארך אף"?</strong> ללמד מצורת הרבים של הלשון "<strong>אפיים</strong>" שמאריך אפו הן <strong>לצדיקים ו</strong>הן <strong>לרשעים</strong> מלהיפרע מהם מיד על מעשיהם הרעים.
 <big>א</big> ועוד בענין זה <strong>תנו רבנן</strong> <small>[שנו חכמים]:</small> <strong>לא יסקל אדם</strong> אבנים <strong>מרשותו לרשות הרבים.</strong> ומסופר <strong>מעשה באדם אחד שהיה מסקל</strong> אבנים <strong>מרשותו לרשות הרבים, ומצאו חסיד אחד, אמר לו</strong> החסיד: <strong>ריקה</strong> (פוחז, אדם שפל), <strong>מפני מה אתה מסקל מרשות שאינה שלך לרשות שלך? לגלג עליו</strong> אותו האיש, שלא הבין מה אומר לו.
 <strong>לימים נצרך למכור</strong> את <strong>שדהו</strong> זה שסקלו, <strong>והיה מהלך באותו רשות הרבים</strong> שהשליך אליה אבנים <strong>ונכשל באותן אבנים, אמר: יפה אמר לי אותו חסיד מפני מה אתה מסקל מרשות שאינה שלך,</strong> שהרי הרשות שהיתה שלו בסוף היתה של אחרים, <strong>לרשות שלך</strong> רשות הרבים, שלעולם יש לו חלק בה.
 <big>ב משנה</big> <strong>החופר בור ברשות הרבים ונפל לתוכו שור או חמור</strong> — <strong>חייב</strong> החופר את הבור. דין <strong>אחד</strong> לזה <strong>החופר בור</strong> או <strong>שיח</strong> (שהוא צר וארוך) <strong>ו</strong>כן <strong>מערה</strong> (שהיא מרובעת ובעלת תקרה), או <strong>חריצין ונעיצין</strong> (תעלות) — <strong>חייב</strong> בכל אלה. <strong>אם כן למה נאמר</strong> בתורה דווקא <strong>"בור"</strong> — ללמדנו: <strong>מה בור</strong> שסתמו <strong>שיש בו כדי להמית</strong> בנפילה לתוכו, עומקו לפחות <strong>עשרה טפחים, אף כל</strong> צורת חפירה אחרת אין חייב על נזקים שאירעו בגללה, אלא רק באופן <strong>שיש בו כדי להמית</strong> — שעומקו <strong>עשרה טפחים</strong> ולא פחות. <strong>היו</strong> הבור או החפירות האחרות שמנינו <strong>פחותין מעשרה טפחים, ונפל לתוכו שור או חמור ומת</strong> — <strong>פטור, ו</strong>אולם <strong>אם הוזק בו</strong> ולא מת — <strong>חייב</strong> לשלם את הנזק.
 <big>ג גמרא</big> <strong>אמר רב: בור שחייבה עליו</strong> ה<strong>תורה</strong> לשלם על נזקיו — הרי זה דווקא לנזק שנגרם על ידי <strong>הבלו</strong> של הבור מחמת מחנק באווירו של הבור, <strong>ולא לחבטו,</strong> לנזק שנגרם מחמת החבטה בקרקעיתו של הבור, שעליו אינו משלם. ומסבירים: <strong>אלמא קסבר</strong> <small>[מכאן</small> שסבור] רב כי בענין <strong>חבטה קרקע עולם הוא דמזקא ליה</strong> <small>[שמזיקה אותו]</small> ועל כך אין חופר הבור אחראי.
 <strong>ושמואל אמר: להבלו</strong> חייבה תורה על נזקי בור <strong>וכל שכן לחבטו.</strong> ומוסיף: <strong>ואם תאמר</strong> כי דווקא <strong>לחבטו אמרה תורה</strong> שחייב <strong>ולא להבלו</strong> כלל. על כך יש להשיב: הרי <strong>התורה העידה</strong> בסתם <strong>על הבור</strong> שחייב עליו והכוונה לכל בור <strong>ואפילו</strong> זה שהוא <strong>מלא</strong> בתחתיתו <strong>ספוגין של צמר</strong> שאין אפשרות להיחבל מחמת החבטה בקרקע.
  ושואלים:  <strong>מאי בינייהו</strong> <small>[מה</small> ההבדל המעשי <small>ביניהם</small> בין רב ושמואל] לגבי חיוב בנזקי הבור? והרי בכל בור יש גם הבל וגם חבטה! ומשיבים: <strong>איכא בינייהו</strong> <small>[יש ביניהם</small> הבדל<small>]</small> במקרה <strong>דעבד</strong> <small>[שעשה]</small> <strong>גובה</strong> (מקום מוגבה) <strong>ברשות הרבים</strong> בלא חפירה, שגובהו עשרה טפחים, ונפלה בהמה ממקום מוגבה זה ומתה. <strong>ל</strong>דעת <strong>רב</strong> — על <strong>גובה לא מיחייב</strong> <small>[מתחייב]</small> בחיוב בור שהרי לא היה כאן נזק של הבל, <strong>ל</strong>דעת <strong>שמואל</strong> — על <strong>גובה נמי מיחייב</strong> <small>[גם כן מתחייב]</small> משום בור, שהרי אף כאן היתה חבטה.
  ושואלים:  <strong>מאי טעמא</strong> <small>[מה טעם</small> הוכחתו] של <strong>רב</strong> שאין לחייב באופן זה? — ש<strong>אמר      קרא</strong> <small>[הכתוב]</small> <strong>"ונפל"</strong> — ללמדנו שאין חייב בנזקי בור אלא <strong>עד שיפול דרך נפילה</strong> ולא באופן אחר כגון זה, שעלה לגובה ומשם נפל. <strong>ול</strong>דעת <strong>שמואל</strong> מה שנאמר <strong>"ונפל"</strong> — <strong>כל דהו</strong> <small>[שהוא]</small> <strong>משמע,</strong> כלומר, כל אופן שנפל, בלי להבדיל אם נפל למקום עמוק, או ממקום גבוה.
  ומקשים על רב ממה ששנינו במשנתנו, <strong>תנן</strong> <small>[שנינו]</small> במשנה: <strong>אם כן למה נאמר</strong> בתורה דווקא <strong>"בור"?</strong> — <strong>מה בור שיש בו כדי להמית</strong> — <strong>עשרה טפחים, אף כל שיש בו כדי להמית</strong> — <strong>עשרה טפחים.</strong> ומעתה נאמר: <strong>בשלמא</strong> <small>[נניח]</small> <strong>ל</strong>שיטת <strong>שמואל "אף כל"</strong> שאמרו בא <strong>לאתויי</strong> <small>[להביא,</small> להוסיף] מקרה זה שנפל מ<strong>גובה</strong> עשרה טפחים, שאף הוא חייב. <strong>אלא ל</strong>שיטת <strong>רב</strong> שפוטר במקרה זה, <strong>"אף כל"</strong> שאמרו <strong>לאתויי מאי</strong> <small>[להביא,</small> להוסיף, את מה]?
 ומשיבים: לדעתו "אף כל" בא <strong>לאתויי</strong> <small>[להביא,</small> להוסיף<small>]</small> <strong>חריצין ונעיצין.</strong> ותוהים: הלא <strong>חריצין ונעיצין בהדיא קתני להו</strong> <small>[במפורש שנה אותם</small> במשנה] קודם, ואם כן מה טעם לחזור ולרמוז עליהם שוב? ומשיבים: <strong>תני והדר מפרש</strong> <small>[שנה וחזר ופירש],</small> שקודם שנה את ההלכה ואחר כך חזר ופירש את מקורה בתורה.
  וכיון שהוזכרו כל אלה הפרטים, שואלים: <strong>והני כולהו דקתני</strong> <small>[ואלה</small> הפרטים <small>כולם ששנה</small> במשנה<small>]</small> <strong>למה לי?</strong> ומסבירים: <strong>צריכא</strong> <small>[צריך]</small> שייאמרו כולם, <strong>דאי תנא</strong> <small>[שאילו</small> היה <small>שונה]</small> רק <strong>בור, הוה אמינא</strong> <small>[הייתי אומר]:</small> דווקא <strong>בור</strong> שעומקו <strong>עשרה</strong> טפחים <strong>הוא דאית ביה הבלא</strong> <small>[שיש בו הבל]</small> <strong>משום דקטין וכריכא</strong> <small>[ש</small>הוא צר ועגול], <strong>אבל שיח דאריך</strong> <small>[ש</small>הוא ארוך] <strong>אימא</strong> <small>[אמור]:</small> <strong>בעשרה</strong> טפחים <strong>לית ביה הבלא</strong> <small>[אין בו הבל]</small> הממית, ולא יהיה חייב עליו, על כן היה צריך לשנות גם חיוב בור בשיח.
 <strong>ואי תנא</strong> <small>[ואילו היה שונה]</small> בנוסף לבור רק <strong>שיח, הוה אמינא</strong> <small>[הייתי אומר]:</small> דווקא <strong>שיח</strong> שיש בו <strong>עשרה</strong> טפחים <strong>הוא דאית ביה הבלא</strong> <small>[שיש בו הבל]</small> <strong>משום דקטין</strong> <small>[ש</small>הוא צר], <strong>אבל מערה דמרבעא</strong> <small>[ש</small>היא מרובעת] ואינה צרה, <strong>אימא</strong> <small>[אמור]:</small> <strong>בעשרה</strong> טפחים בלבד עדיין <strong>לית</strong> <small>[אין]</small> <strong>בה הבלא</strong> <small>[הבל],</small> על כן שנה גם מערה.
 <strong>ואי תני</strong> <small>[ואילו</small> היה שונה] <strong>מערה הוה אמינא</strong> <small>[הייתי אומר]:</small> דווקא <strong>מערה בעשרה</strong> טפחים <strong>הוא דאית</strong> <small>[שיש]</small> <strong>בה הבלא</strong> <small>[הבל]</small> <strong>משום דמטללא</strong> <small>[ש</small>היא מכוסה], <strong>אבל חריצין</strong> ש<strong>לא מטללי</strong> <small>[מכוסים]</small> — <strong>אימא</strong> <small>[אמור]:</small> <strong>בעשרה</strong> טפחים <strong>לית בהו הבלא</strong> <small>[אין בהם הבל],</small> על כן שנה גם חריצין.
 <strong>ואי תנא</strong> <small>[ואילו</small> היה שונה] <strong>חריצין הוה אמינא</strong> <small>[הייתי אומר]:</small> דווקא <strong>חריצין</strong> בני <strong>עשרה</strong> טפחים <strong>הוא דאית בהו הבלא</strong> <small>[שיש בהם הבל],</small> <strong>משום דלית בהו רויחא מלעיל טפי מתתאי</strong> <small>[שאין בהם רווח מלמעלה יותר מאשר מלמטה],</small> <strong>אבל נעיצין דרויחי מלעיל טפי מתתאי</strong> <small>[שמרווחים מלמעלה יותר מאשר מלמטה]</small> <strong>אימא</strong> <small>[אמור]</small> כי <strong>בעשרה</strong> טפחים בלבד <strong>לית בהו הבלא</strong> <small>[אין בהם הבל],</small> על כן <strong>קא משמע לן</strong> <small>[השמיע לנו]</small> שאף נעיצין בכלל בור. ואם כן יש חידוש בכל אחד מן הפרטים שנמנו.
  ומקשים עוד ממשנתנו, <strong>תנן</strong> <small>[שנינו]</small> במשנה: <strong>היו</strong> הבורות למיניהם <strong>פחותין מעשרה טפחים</strong> בעומק <strong>ונפל לתוכו שור או חמור ומת</strong> — <strong>פטור, ואם הוזק בו</strong> — <strong>חייב.</strong> ונדייק: <strong>נפל לתוכו שור או חמור ומת</strong> — <strong>פטור, מאי טעמא</strong> <small>[מה הטעם],</small> <strong>לאו</strong> <small>[האם לא]</small> <strong>משום דלית ביה</strong> <small>[שאין בו]</small> בגובה כזה <strong>חבטה</strong> אף שיש בו הבל?
  ודוחים:  <strong>לא,</strong> הריהו פטור <strong>משום דלית ביה הבלא</strong> <small>[שאין בו הבל].</small> ומקשים: <strong>אי הכי</strong> <small>[אם כך]</small> אתה אומר, שאין בבור זה הבל, מדוע <strong>אם הוזק בו חייב? הא לית ביה הבלא</strong> <small>[הרי אין בו הבל]!</small> <strong>אמרי</strong> <small>[אומרים]</small> בתשובה: <strong>אין</strong> בו <strong>הבלא</strong> <small>[הבל]</small> <strong>למיתה, ו</strong>אולם <strong>יש</strong> בו <strong>הבלא</strong> <small>[הבל]</small> מספיק כדי לגרום <strong>לנזקין.</strong>
 מסופר: <strong>ההוא תורא דנפל לאריתא דדלאי</strong> <small>[שור אחד נפל לאמת מים]</small> שעומקה אמה (שהיא ששה טפחים), <strong>שחטיה מריה</strong> <small>[שחטו בעליו]</small> משום שהשור נחבט, וחשש שימות, וקדם ושחטו על מנת שאפשר יהיה לאכול את בשרו. <strong>טרפיה</strong> <small>[הטריפו]</small> <strong>רב נחמן</strong> שכן חוששים במקרה של נפילה לריסוק אברים, שאז הבהמה נחשבת טריפה ואסורה באכילה.
 <strong>אמר רב נחמן: אי שקיל מריה דהאי תורא קבא דקמחא ואזל תנא בי מדרשא</strong> <small>[אילו היה בעליו של שור זה לוקח קב קמח והולך ושונה בבית המדרש]</small> שאף ששור שנפל ונחבט ושחטוהו מיד דינו כדין טריפה, מכל מקום <strong>אם</strong> לאחר הנפילה <strong>שהתה</strong> הבהמה <strong>מעת לעת</strong> (יממה) ונשארה בחיים ונשחטה — <strong>כשירה,</strong> הרי <strong>לא אפסדיה לתורא</strong> <small>[היה מפסיד את השור]</small> שהוא <strong>שוה כמה קבי</strong> <small>[קבים</small> של קמח<small>],</small> שאם היה ממתין מלשוחטו ייתכן שהיה יכול לאכול שור זה. ומעירים: <strong>אלמא קסבר</strong> <small>[מכאן שסבור]</small> <strong>רב נחמן</strong> ש<strong>יש חבטה</strong> אפילו <strong>בפחות מעשרה,</strong> שהרי בור זה פחות מעשרה טפחים היה, ובכל זאת חשש רב נחמן מחבטה שיש בה ריסוק אברים.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממשנתנו: <strong>היו פחותין מעשרה טפחים ונפל לתוכו שור או חמור ומת</strong> — <strong>פטור, מאי טעמא</strong> <small>[מה טעם]</small> הדבר, <strong>לאו</strong> <small>[האם לא]</small> <strong>משום דלית ביה</strong> <small>[שאין בו]</small> <strong>חבטה</strong> הגורמת למיתה? ומדוע יש להטריף בהמה זו?
## דף נא.
 ודחה רב נחמן: <strong>לא,</strong> טעם הדבר שפטור בבור פחות מעשרה הוא <strong>משום דלית ביה הבלא</strong> <small>[שאין בו הבל]</small> כדי להרוג, ולכן פטור מנזק בור כדעת רב. אבל חבטה יש בו, ומשום כך יש לחשוש ששור זה שנפל לאמת המים — טריפה הוא. הקשה לו רבא: <strong>אי הכי</strong> <small>[אם כך]</small> מה ששנינו "אם <strong>הוזק בו חייב"</strong> — מדוע חייב? <strong>הא לית ביה הבלא</strong> <small>[הרי אין בו הבל]!</small> <strong>אמר ליה</strong> <small>[לו]</small> רב נחמן: <strong>אין</strong> בו <strong>הבל</strong> מספיק <strong>למיתה</strong> <strong>ו</strong>אולם <strong>יש הבל</strong> כדי לגרום <strong>לנזקין.</strong>
 <strong>איתיביה</strong> <small>[הקשה לו]</small> עוד רבא לרב נחמן ממה ששנינו: <strong>בית הסקילה</strong> שמשם היו משליכים את הנידון למוות בסקילה שיפול וימות, <strong>היה גבוה שתי קומות</strong> אדם, <strong>ותני עלה</strong> <small>[ושנויה עליה</small> ברייתא<small>]:</small> שתי הקומות של גובה בית הסקילה <strong>וקומה שלו,</strong> כלומר, גובה קומתו של הנסקל, נמצא ש<strong>הרי כאן שלש</strong> קומות. ולפי זה שאל רבא: <strong>ואי סלקא דעתך</strong> <small>[ואם עולה על דעתך]</small> לומר ש<strong>יש חבטה</strong> הגורמת למוות <strong>בפחות מעשרה</strong> טפחים, <strong>למה לי</strong> אם כן <strong>כולי האי</strong> <small>[כל זה]?</small> מפני מה צריך שיהא גבוה כל כך?
  ענה לו: <strong>ולטעמיך</strong> <small>[ו</small>אף <small>לטעמך,</small> לשיטתך<small>]</small> <strong>נעביד</strong> <small>[נעשה]</small> את בית הסקילה רק בגובה של <strong>עשרה</strong> טפחים ולא יותר, ומדוע עושים אותו שתי קומות? <strong>אלא</strong> מכאן אין ראיה, שטעם הדבר הוא <strong>כ</strong>דברי <strong>רב נחמן</strong> בענין זה, ש<strong>אמר רב נחמן אמר רבה בר אבוה: אמר קרא</strong> <small>[הכתוב]</small> <strong>"ואהבת לרעך כמוך"</strong> (ויקרא יט, יח), ללמד שגם אם הוא חייב מיתה <strong>ברור לו מיתה יפה</strong> (הגונה), ולכן מגביהים את בית הסקילה כדי שימות בלא יסורים יתירים.
  ומקשים:  <strong>אי הכי נגבה טפי</strong> <small>[אם כך שיגביהו יותר]</small> את בית הסקילה, כדי שתהא מיתתו עוד יותר קלה! ומשיבים: <strong>משום דמינוול</strong> <small>[שמתנוול]</small> בנפילתו, שאם יפול מגובה גדול כל כך יתרסקו אבריו, ואין זו מיתה יפה כיון שמתבזה בה.
 <strong>איתיביה</strong> <small>[הקשה לו]</small> רבא עוד: נאמר בתורה שצריך אדם לעשות מעקה לגג ביתו, כדי שלא ייגרם מוות לאדם הנופל ממנו ("ולא תשים דמים בביתך". דברים כב, ח), ובהגדרת הלכה זו אמרו שמהדגשת הכתוב <strong>"כי יפל הנפל ממנו"</strong> יש ללמוד: <strong>"ממנו"</strong> מגג הבית — <strong>ולא בתוכו.</strong>
 <strong>כיצד?</strong> אם <strong>היתה רשות הרבים גבוה ממנו,</strong> מן הבית, <strong>עשרה טפחים</strong> ולא עשה בעל הבית מעקה בין רשות הרבים לביתו <strong>ונפל מתוכה לתוכו,</strong> מרשות הרבים אל הבית — <strong>פטור,</strong> היתה רשות הרבים <strong>עמוקה ממנו עשרה טפחים</strong> ולא עשה בעל הבית מעקה לגגו <strong>ונפל מתוכו לתוכה</strong> — <strong>חייב.</strong>
 ולענייננו <strong>ואי סלקא דעתך</strong> <small>[ואם עולה על דעתך]</small> לומר ש<strong>יש חבטה</strong> הגורמת למוות <strong>בפחות מעשרה</strong> טפחים, <strong>למה לי</strong> אם כן <strong>עשרה</strong>? הרי תיתכן מיתה אפילו בפחות מזה! <strong>אמר ליה</strong> <small>[לו]</small> רב נחמן: <strong>שאני</strong> <small>[שונה]</small> דין מעקה, שדווקא ב<strong>בית</strong> חייבה בו התורה, ו<strong>כל</strong> בית שהוא <strong>פחות מעשרה לאו</strong> <small>[לא]</small> <strong>בית הוא.</strong>
 הקשה לו רבא: <strong>אי הכי</strong> <small>[אם כך]</small> שדין מעקה תלוי בבית, והגדרתו של בית הוא שיהיו בו עשרה טפחים, <strong>השתא נמי</strong> <small>[עכשיו גם כן]</small> מה ששנינו כשהבית גבוה מרשות הרבים עשרה טפחים — חייב, והרי בית זה <strong>דהוי מאבראי</strong> <small>[שהוא מבחוץ]</small> <strong>עשרה</strong> טפחים, <strong>דל מיניה</strong> <small>[הורד ממנו]</small> מחשבון גובהו <strong>תקרה ומעזיבה</strong> (שכבה נוספת שעל גב התקרה) ואם כן <strong>מגואי לא הוי</strong> <small>[מבפנים אינו]</small> גבוה <strong>עשרה,</strong> ולפי מה שאמרת בפחות מעשרה אינו קרוי בית! <strong>אמר ליה</strong> <small>[לו]</small> רב נחמן: צריך לומר <strong>כגון דחק מגואי</strong> <small>[שחקק,</small> העמיק, <small>מבפנים]</small> בקרקע הבית שיהיו בו עשרה טפחים.
  והקשה רבא על כך: <strong>אי הכי, כי לא הוי נמי מאבראי</strong> <small>[אם כך, גם כאשר אין</small> הבית <small>מבחוץ]</small> <strong>עשרה, משכחת לה דהוי מגואי</strong> <small>[מוצא אתה אותה</small> אפשרות שיהא מבפנים] <strong>עשרה כגון דחק בה טפי</strong> <small>[שחקק</small> בקרקעיתו <small>יותר]</small> שיכול הוא להיות בית גבוה עשרה מבפנים, למרות שמבחוץ הוא נמוך יותר, ולמה פטור בבית שכזה!
 <strong>אלא</strong> יש לדחות כל מה שאמרנו, ולהסביר כי מה שפסק רב נחמן בשור שנפל לתעלה שיש לחשוש בו לריסוק איברים <strong>היינו טעמא</strong> <small>[זהו הטעם]</small> של <strong>רב נחמן,</strong> שהוא <strong>סבר</strong> <small>[סבור]:</small> <strong>מכריסא דתורא לארעא</strong> <small>[מכריסו של השור עד הקרקע]</small> <strong>כמה הוי</strong> <small>[הוא]</small> הגובה — <strong>ארבעה</strong> טפחים, <strong>אריתא דדלאי</strong> <small>[תעלת ההשקאה]</small> <strong>כמה הוי</strong> <small>[הוא]</small> עומקה — <strong>שיתא</strong> <small>[ששה</small> טפחים<small>],</small> <strong>הא</strong> <small>[הרי]</small> ביחד <strong>עשרה</strong> טפחים, <strong>אישתכח דכי קא מחבט</strong> <small>[נמצא שכאשר השור נחבט]</small> — <strong>מעשרה</strong> טפחים <strong>הוא דקא מחבט</strong> <small>[שנחבט]</small> שהרי שור זה לא נפל על רגליו, אלא נחבט על כריסו.
  ושואלים: אם כן,  <strong>אלא מתניתין דקתני</strong> <small>[משנתנו ששנה</small> בה<small>]:</small> <strong>מה בור שהוא כדי להמית</strong> — <strong>עשרה טפחים, אף כל שיש בו כדי להמית</strong> — <strong>עשרה טפחים,</strong> הרי <strong>בשיתא נמי סגיא</strong> <small>[בששה</small> טפחים <small>גם כן מספיק]</small> כפי שביארנו!
 <strong>אמרי</strong> <small>[אומרים]:</small> <strong>מתניתין דאיגנדר</strong> <small>[משנתנו</small> מדברת באופן <small>שהתגלגל]</small> <strong>לבור</strong> ובמקרה כזה צריך שיהיה העומק עשרה. מה שאין כן כאשר נופל בדרך הליכה, שיש עוד גובה נוסף מבטנו לקרקע.
 <big>א משנה</big> <strong>בור של שני שותפין</strong> שהיה פתוח, <strong>עבר עליו</strong> תחילה השותף <strong>הראשון ולא כסהו, ו</strong>אחריו עבר <strong>השני ולא כסהו</strong> — <strong>השני חייב</strong> בנזקים הבאים מחמת הבור.
 <big>ב גמרא</big> <strong>אמרי</strong> <small>[אומרים]:</small> <strong>בור של שני שותפין היכי משכחת לה</strong> <small>[כיצד מוצא אתה אותה]</small> אפשרות של דבר כזה? <strong>הניחא אי סבירא לן</strong> <small>[זה נוח אם סבורים אנו]</small> <strong>כ</strong>שיטת <strong>ר' עקיבא</strong> ש<strong>אמר: בור</strong> גם <strong>ברשותו</strong> הפרטית של אדם — <strong>חייב</strong> עליו, <strong>משכחת לה</strong> <small>[מוצא אתה אותה]</small> אפשרות של בור של שותפים, <strong>ב</strong>מקרה שהיתה זו <strong>חצר של שניהם ובור של שניהם, והפקירו</strong> את <strong>רשותן ולא הפקירו</strong> את <strong>בורן,</strong> שבמקרה זה הרי הוא בור של שניהם שגורם לנזקים.
 <strong>אלא אי סבירא לן</strong> <small>[אם סבורים אנו]</small> כי <strong>בור ברשותו פטור, היכי משכחת לה</strong> <small>[כיצד מוצא אתה אותה</small><small>]</small> אפשרות לבור ש<strong>חייב עליה</strong> <small>[עליו]</small> — רק <strong>ברשות הרבים, וברשות הרבים בור של שני שותפין היכי משכחת לה</strong> <small>[איך מוצא אתה אותה]?</small>
 <strong>אי דשוו</strong> <small>[אם שמינו]</small> <strong>שליח תרוייהו</strong> <small>[שניהם</small> יחד<small>]</small> <strong>ואמרי ליה</strong> <small>[ואמרו לו]:</small> <strong>זיל כרי לן, ואזל כרה להו</strong> <small>[לך</small> וחפור לנו, והלך וחפר להם] ונעשתה השליחות בשביל שניהם בשותפות, ואולם בכל זאת לא יתחייבו שניהם על כך, שכן כלל הוא: <strong>אין שליח לדבר עבירה,</strong> וכיוון שכך, האחריות מוטלת על החופר עצמו. <strong>ואי</strong> <small>[ואם]</small> ש<strong>כרה האי</strong> <small>[זה]</small> אחד השותפים <strong>חמשה</strong> טפחים <strong>והאי</strong> <small>[וזה]</small> השותף השני <strong>חמשה</strong> טפחים — הרי במעשה השני <strong>נסתלקו להו</strong> <small>[להם]</small> <strong>מעשה ראשון,</strong> שחפר רק חמשה, וכל האחריות מוטלת רק על השני שחפר והשלים לעשרה, שהוא שעשה את הבור שחייבים עליו, ואין זה נקרא בור השותפים!
  ומעירים:  <strong>הניחא</strong> <small>[זה נוח]</small> <strong>ל</strong>שיטת <strong>רבי ולנזקין,</strong> שבמקרה כזה רבי מחייב את שניהם בתשלום נזקים, <strong>משכחת לה</strong> <small>[מוצא אתה אותה</small><small>]</small> אפשרות שיהא בור של שניים. <strong>אלא ל</strong>שיטת <strong>רבי ול</strong>ענין <strong>מיתה</strong> כשמת בעל חיים בבור, <strong>ול</strong>דעת <strong>רבנן [חכמים]</strong> <strong>בין למיתה בין לנזקין,</strong> שבמקרים אלה אין מחייבים את הראשון כלל, <strong>היכי משכחת לה</strong> <small>[איך מוצא אתה אותה]</small> שיהא זה נקרא בור של שותפים?
 <strong>אמר ר' יוחנן:</strong> כאן מדובר <strong>כגון שעקרו שניהן חוליא</strong> (חתיכת אדמה) מקרקע הבור <strong>בבת אחת והשלימו</strong> אותו בכך <strong>לעשרה</strong> טפחים, ונמצא הבור של שניהם.
 כיון שהזכרנו את מחלוקת רבי ורבנן, שואלים: <strong>מאי</strong> <small>[מהו]</small> הדבר שאמר <strong>רבי ומאי</strong> <small>[ומהו]</small> הדבר שאמרו <strong>רבנן</strong> <small>[חכמים]</small> החלוקים עליו? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אחד החופר בור תשעה</strong> טפחים <strong>ובא אחר והשלימה לעשרה</strong> טפחים — <strong>האחרון</strong> בלבד <strong>חייב</strong> בכל האחריות, בין למיתה בין לנזקים. <strong>רבי אומר: אחר אחרון</strong> הולכים לענין <strong>מיתה,</strong> שכיוון שבבור פחות מעשרה אין חייבים על בהמה שמתה, נמצא שאחריות לגבי מיתה חלה רק עליו, <strong>ו</strong>אולם <strong>אחר שניהם לנזקין</strong> שאם ניזקו בהמות בבור — מחייבים את שניהם.
  ומבררים:  <strong>מאי טעמא דרבנן</strong> <small>[מה הטעם של חכמים]</small> ומניין להם כן? — ש<strong>אמר קרא</strong> <small>[הכתוב]</small> "ו <strong>כי יפתח</strong> איש בור" (שמות כא, לג) <strong>ו</strong>שוב נאמר <strong>"כי יכרה</strong> איש בור<strong>"</strong> (שמות כא, לג), והרי השאלה ברורה: <strong>אם על פתיחה</strong> של בור מכוסה <strong>חייב, על כרייה</strong> ויצירה של הבור <strong>לא כל שכן,</strong> ומה בא הכתוב להשמיענו? <strong>אלא</strong> כתוב זה בא <strong>להביא (לרבות) כורה אחר כורה, ללמדנו</strong> שאם התחיל אחד לכרות בור, ובא השני והמשיך, <strong>שסילק</strong> השני <strong>מעשה</strong> <strong>ראשון</strong> וחלה כל האחריות עליו. והוא שנאמר "כי יכרה איש בור", לומר שהרי זה כבור חדש שנחפר.
  <strong>ורבי אמר</strong> <small>[</small>יכול היה <small>לומר]</small> <strong>לך: הנהו</strong> <small>[כתובים אלה]</small> "וכי יפתח" ו"כי יכרה" <strong>מיצרך צריכי כדאמרינן</strong> <small>[נצרכים הם כפי שאמרנו]</small> לעיל (בבא קמא נ,א), הן לדעת ר' ישמעאל והן לדעת ר' עקיבא. ושואלים: <strong>ורבנן נמי מיצרך צריכי</strong> <small>[ו</small>לשיטת <small>חכמים גם כן,</small> הלא <small>נצרכים</small> הם<small>]</small> לענין אחר, ואם כן מניין להם שהאחריות רק על השני!
 <strong>אלא</strong> יש לדחות את מה שהסברנו, ולומר בדרך אחרת: <strong>היינו טעמא</strong> <strong>דרבנן</strong> <small>[זהו הטעם של חכמים],</small> <strong>אמר קרא</strong> <small>[הכתוב]</small> <strong>"כי יכרה איש בור"</strong> משמע: איש <strong>אחד</strong> מתחייב בדבר זה <strong>ולא שנים,</strong> שאם שניים עשו בור לא יהא חייב הראשון אלא האחרון.
  ושואלים:  <strong>ורבי</strong> כיצד מבין הוא את ההדגשה "כי יכרה איש בור"? ומשיבים: <strong>ההוא מיבעי ליה</strong> <small>[</small>הדגשה <small>זו נחוצה לו]</small> ללמד הלכה אחרת: <strong>"כי יכרה איש בור"</strong> — איש דווקא, <strong>ולא שור</strong> שכרה ויצר <strong>בור,</strong> שאין בעליו חייב על נזק זה.
  ושואלים:  <strong>ורבנן</strong> <small>[וחכמים]</small> מהיכן למדים הם הלכה זו? ומשיבים: <strong>תרי</strong> <small>[שתי]</small> פעמים <strong>"איש בור" כתיבי</strong> <small>[כתובים]:</small> "וכי יפתח איש בור" "או כי יכרה איש בור", ומאחד למדים שמתחייב בבור רק אם עשאו אדם ולא בהמה, ומהשני למדים שמתחייב בבור אחד ולא שניים.
  ושואלים:  <strong>ורבי</strong> מה לומד הוא מכפילות זו? ומשיבים: הוא סבור כי <strong>איידי</strong> <small>[כיון]</small> ש<strong>כתב האי</strong> <small>[</small>את זה] <strong>כתב</strong> גם <strong>האי</strong> <small>[</small>את זה] והוא ליופי הלשון, ולא ללמוד ממנו.
  ושואלים עוד על שיטת חכמים: גם אם למדו מן הכתוב שעל נזקי הבור חייב רק אדם אחד, <strong>וממאי דלחיובי בתרא</strong> <small>[וממה</small> מנין שבא הפסוק <small>לחייב</small> את האחרון]? <strong>דלמא לחיובי קמא</strong> <small>[שמא לחייב</small> את הראשון] שהחל בחפירה!
  ומשיבים:  <strong>לא סלקא דעתך</strong> <small>[יכול לעלות על דעתך]</small> לומר כן, שהרי <strong>אמר קרא</strong> <small>[הכתוב]</small> <strong>"והמת יהיה לו"</strong> (שמות כג, לד), לומר: <strong>ההוא דקא עביד</strong> <small>[זה שעושה,</small> גורם<small>]</small> <strong>מיתה</strong> הוא שמחוייב, וברור שמי שגרם את המיתה הוא השני שהעמיק כל כך, ולא הראשון.
  ושואלים:  <strong>והאי</strong> <small>[וזה]</small> <strong>"והמת יהיה לו"</strong> הלא <strong>מבעי ליה לכדרבא</strong> <small>[נצרך הוא לכמו שאמר</small> <small>רבא]:</small> ש<strong>אמר רבא: שור פסולי המוקדשין,</strong> שהוא שור שהוקדש לקרבן ונפל בו מום, שלמרות שאינו ראוי עוד להקרבה, מכל מקום אינו נעשה לגמרי כחולין, ואפילו לאחר שפודים אותו אסור להשתמש בו לדברים מסויימים, <strong>שנפל לבור</strong> — <strong><strong>פטור</strong> בעל הבור, משום <strong>שנאמר: "והמת יהיה לו",</strong> לומר: דין זה הוא <strong>במי שהמת שלו</strong> ובמקרה זה אין השור יכול להיות שייך לגמרי לאיש, כיון שיש הגבלות על שימוש בו. ואם כן למדים מביטוי זה לימוד אחר!</strong>
 <strong>אמרי</strong> <small>[אומרים]</small> על כך בתשובה: <strong>ולאו ממילא שמעת מינה</strong> <small>[ו</small>כי <small>לא מן הדבר עצמו שומע אתה ממנו]</small> <strong>דבההוא דעבד</strong> <small>[שבאותו</small> אדם <small>שעשה]</small> <strong>מיתה עסקינן</strong> <small>[אנו עוסקים]?</small> שגם אם למדים מן הכתוב כפי שאמר רבא, לשון הכתוב והדגשתו יכולים ללמד הלכה נוספת.
  ובענין דומה <strong>תנו רבנן</strong> <small>[שנו חכמים]:</small> <strong>אחד החופר בור עשרה</strong> טפחים <strong>ובא אחר והשלימה לעשרים, ובא אחר והשלימה לשלשים</strong> — <strong>כולן חייבין</strong> על הנזקים שגרם בור זה. <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>אחד החופר בור עשרה</strong> טפחים, <strong>ובא אחר וסייד</strong> את הבור מבפנים <strong>וכייד</strong> (טייח אותו בטיט) — <strong>האחרון חייב</strong> על נזקיו, ולא מי שקדם לו.
## דף נא:
 <strong>לימא</strong> <small>[</small>האם <small>נאמר]</small> כי <strong>הא</strong> <small>[זו]</small> הברייתא הראשונה היא כשיטת <strong>רבי</strong> שמחייב כל אחד מן החופרים, <strong>והא</strong> <small>[וזו]</small> האחרונה היא כשיטת <strong>רבנן</strong> <small>[חכמים]</small> שמחייבים רק את האחרון?
 <strong>אמר רב זביד: הא והא</strong> <small>[זו וזו]</small> כשיטת <strong>רבנן</strong> <small>[חכמים],</small> אלא <strong>עד כאן לא</strong> שמענו כי <strong>קאמרי רבנן</strong> <small>[אמרו חכמים]</small> שה<strong>אחרון</strong> הוא ש<strong>חייב</strong> — <strong>אלא היכא</strong> <small>[היכן]</small> ש<strong>לא עבד קמא</strong> <small>[עשה הראשון]</small> <strong>שיעור</strong> בור הגורם ל<strong>מיתה,</strong> שעשה בור פחות מעשרה טפחים, <strong>אבל היכא דעבד קמא</strong> <small>[היכן שעשה הראשון]</small> בור שיש בו <strong>שיעור מיתה</strong> (שהרי הראשון חפר עשרה והבאים אחריו רק העמיקו יותר את הבור), <strong>אפילו רבנן מודו</strong> <small>[חכמים מודים]</small> ש<strong>כולן חייבין.</strong>
 ומקשים: <strong>והא</strong> <small>[והרי]</small> בברייתא השניה של <strong>סייד וכייד</strong> <strong>דקא עבד קמא</strong> <small>[שעשה הראשון]</small> <strong>שיעור מיתה, ו</strong>בכל זאת <strong>קתני</strong> <small>[שנה]:</small> <strong>אחרון חייב!</strong> <strong>אמרי</strong> <small>[אומרים]:</small> <strong>התם</strong> <small>[שם]</small> מדובר <strong>שלא היה בו</strong> בבור <strong>הבל למיתה</strong> לפי שהיה רחב מאד, <strong>ובא אחר והוסיף בה הבל למיתה,</strong> שהצר אותו בסיוד וכיוד.
 <strong>איכא דאמרי</strong> <small>[יש שאומרים]</small> בלשון אחרת, שכך <strong>אמר רב זביד: הא והא</strong> <small>[זו וזו],</small> שתי הברייתות הן כשיטת <strong>רבי, הך דקתני</strong> <small>[זו ששנה]</small> בה: <strong>כולן חייבין</strong> — <strong>שפיר</strong> <small>[יפה],</small> שהוא ודאי כשיטתו, <strong>הא דקתני</strong> <small>[</small>ו<small>זו ששנה]</small> בה: <strong>אחרון</strong> בלבד <strong>חייב</strong> — מדובר בה במקרה <strong>כגון שלא היה בו</strong> בבור <strong>הבל</strong> כשיעור המסוכן <strong>לא למיתה ולא לנזקין, ובא אחר והוסיף בו הבל בין למיתה בין לנזקין.</strong>
 ועוד בענין זה <strong>אמר רבא:</strong> מי ש<strong>הניח אבן על פי הבור</strong> שאין בו עומק עשרה טפחים <strong>ו</strong>בכך <strong>השלימה,</strong> את הבור, <strong>ל</strong>עומק <strong>עשרה, באנו למחלוקת רבי ורבנן</strong> מי האחראי עבור נזקי בור זה: האם שניהם, או רק האחרון.
  ותוהים:  <strong>פשיטא</strong> <small>[פשוט,</small> מובן מאליו<small>]</small> שבכך הם חולקים, ומה השמיענו רבא במקרה מסויים זה! ומשיבים: <strong>מהו דתימא</strong> <small>[שתאמר]</small> ותחלק כך: <strong>למטה,</strong> כאשר בא אדם נוסף והעמיק את הבור בתחתיתו <strong>הוא דהבלא דידיה קא קטיל ליה</strong> <small>[שההבל שלו</small> שהוסיף לבור הוא <small>ההורג אותו],</small> <strong>אבל</strong> אם מוסיף <strong>למעלה,</strong> ש<strong>לא הבלא דידיה קא קטיל</strong> <small>[ההבל שלו</small> הוא ש<small>הורג]</small> — <strong>אימא</strong> <small>[אמור]</small> ש<strong>לא</strong> יהיה חייב, על כן <strong>קא משמע לן</strong> <small>[השמיע לנו]</small> שהאחרון חייב, ואף בזה נחלקו רבי וחכמים אם האחרון בלבד חייב או שניהם.
 <strong>בעי</strong> <small>[שאל]</small> <strong>רבא</strong> שאלה זו: מי שמצא בור בעומק תשעה וחפר בו טפח והשלימו לעשרה טפחים, ולאחר מכן <strong>טם</strong> <small>[סתם]</small> אותו <strong>טפח</strong> בתוך הבור, <strong>ו</strong>כן אם <strong>סילק אבניו</strong> של הבור, <strong>מהו? מי אמרינן</strong> <small>[האם אומרים אנו]</small> <strong>מאי דעבד שקליה</strong> <small>[מה שעשה לקחו]</small> והחזיר את המצב לכמות שהיה לפני שחפר את הטפח האחרון, והאחריות לנזקים מוטלת על חופר הבור הראשון.
 <strong>או דלמא</strong> <small>[שמא]</small> נאמר כי על ידי הסתימה <strong>נסתלקו מעשה</strong> ה<strong>ראשון,</strong> שהרי כאשר סתמו שוב אין זה בור שחייבים עליו מיתה, <strong>וקמה ליה כוליה ברשותיה</strong> <small>[ועומד</small> עתה הבור <small>כולו ברשותו]</small> של השני, ועליו כל האחריות לבור זה של תשעה טפחים? לשאלה זו לא נמצאה תשובה ולכן <strong>תיקו</strong> <small>[תעמוד]</small> במקומה.
 <big>א</big> <strong>אמר רבה בר בר חנה אמר שמואל בר מרתא: בור</strong> שעומקו <strong>שמונה</strong> טפחים <strong>ומהן שני טפחים מים</strong> — <strong>חייב</strong> עליו. <strong>מאי טעמא</strong> <small>[מה טעם</small> הדבר<small>]?</small> <strong>כל טפח דמיא</strong> <small>[של מים]</small> <strong>כתרי</strong> <small>[כשני]</small> טפחים של עומק <strong>יבשה דמי</strong> <small>[נחשבים]</small> ולכן נחשב זה כבור עשרה.
 <strong>איבעיא להו</strong> <small>[נשאלה להם</small> ללומדים <small>]</small> שאלה זו: <strong>בור תשעה</strong> טפחים <strong>ומהן טפח אחד מים, מהו</strong> הדין? האם תהא ההלכה במקרה זה דומה? וצדדי השאלה: <strong>מי אמרינן</strong> <small>[האם אומרים אנו]</small> כי <strong>כיון</strong> ש<strong>לא נפישי מיא</strong> <small>[מרובים</small> בו <small>המים]</small> כמו בדינו של רבה בר בר חנה — <strong>לית ביה הבלא</strong> <small>[אין בו הבל]</small> בבור, <strong>או דלמא</strong> <small>[שמא]</small> <strong>כיון דעמיק טפי</strong> <small>[ש</small>הוא <small>עמוק ביותר]</small> — <strong>אית ביה הבלא</strong> <small>[יש בו הבל]</small> אף על פי שכמות המים קטנה יותר?
  וכן יש לשאול: <strong>בור שבעה</strong> טפחים <strong>ומהן שלשה טפחים מים, מהו?</strong> וצדדי השאלה: <strong>מי אמרינן</strong> <small>[האם אומרים אנו]</small> <strong>כיון דנפישי</strong> <small>[שמרובים]</small> ה<strong>מים טפי</strong> <small>[ביותר]</small> — <strong>אית ביה הבלא</strong> <small>[יש בו הבל]</small> כדי עשרה, <strong>או דלמא</strong> <small>[שמא]</small> <strong>כיון</strong> ש<strong>לא עמקא</strong> <small>[עמוק]</small> — <strong>לית ביה הבלא</strong> <small>[אין בו הבל]?</small> לשאלות הללו לא נמצא פתרון, ולכן <strong>תיקו</strong> <small>[תעמוד]</small> השאלה במקומה.
 <strong>בעא מיניה</strong> <small>[שאל ממנו]</small> <strong>רב שיזבי מרבה:</strong> המוצא בור עמוק עשרה טפחים, אם <strong>הרחיבה</strong> את פי הבור <strong>מהו</strong> הדין? <strong>אמר ליה</strong> <small>[לו]</small> רבה: <strong>הרי</strong> בכך הוא <strong>מיעט הבלא</strong> <small>[הבל],</small> ולא עשה דבר של נזק ולמה יהיה חייב. <strong>אמר ליה</strong> <small>[לו]</small> רב שיזבי: <strong>אדרבה</strong> <small>[להיפך],</small> <strong>הרי</strong> על ידי הרחבת פתח הבור <strong>קירב הזיקא</strong> <small>[</small>את <small>הנזק]</small> יותר לזה שנפל בו!
 <strong>אלא אמר רב אשי</strong> בפתרון בעיה זו: <strong>ניחזי אנן</strong> <small>[נראה אנו],</small> <strong>אי בהבלא מיית</strong> <small>[אם בהבל מת]</small> — <strong>הרי מיעט הבלא</strong> <small>[</small>את <small>ההבל]</small> ונמצא שאינו חייב זה שהרחיב, <strong>אי</strong> <small>[אם]</small> <strong>בחבטה מיית</strong> <small>[מת]</small> — <strong>הרי קירב הזיקא</strong> <small>[</small>את <small>הנזק]</small> וחייב. <strong>איכא דאמרי</strong> <small>[יש שאומרים]</small> שכך <strong>אמר רב אשי:</strong> <strong>ניחזי אנן</strong> <small>[נראה אנו]</small> באופן זה: <strong>אי מההיא גיסא</strong> <small>[אם מהצד ההוא]</small> שהרחיב <strong>נפל</strong> — <strong>הרי</strong> במעשהו הוא <strong>קירב הזיקא</strong> <small>[</small>את <small>הנזק]</small> ויהיה חייב, <strong>ואי מאידך גיסא</strong> <small>[ואם מהצד האחר]</small> שלא הרחיבו <strong>נפל</strong> — <strong>הרי</strong> במעשהו הוא <strong>מיעט הבלא</strong> <small>[</small>את <small>ההבל]</small> ואם כן אין עליו אחריות כלל.
 <strong>איתמר</strong> <small>[נאמר]:</small> <strong>בור שעומקה כרחבה</strong> — <strong>רבה ורב יוסף דאמרי תרוייהו</strong> <small>[שאמרו שניהם]</small> <strong>משמיה</strong> <small>[משמו]</small> של <strong>רבה בר בר חנה</strong> ש<strong>אמר משמיה</strong> <small>[משמו]</small> של <strong>ר' מני, חד</strong> <small>[אחד]</small> מהם <strong>אמר: לעולם יש בה</strong> בכל בור <strong>הבל</strong> — <strong>עד שיהא רחבה יתר על עומקה</strong> שאז אין בו הבל. אבל בבור שאין רוחבו יתר על עומקו ואף אם שווים הם — יש בו הבל. <strong>וחד</strong> <small>[ואחד]</small> מהם <strong>אמר: לעולם אין בה הבל עד שיהא עומקה יתר על רחבה.</strong> אבל בבור שעומקו שווה לרוחבו — אין בו הבל.
 <big>ב</big> עוד שנינו במשנה שאם <strong>עבר עליו הראשון ולא כסהו</strong> ועבר השני ולא כיסהו — השני חייב. ושואלים: <strong>וראשון מאימת מיפטר</strong> <small>[ממתי</small> הוא <small>נפטר]</small> מן האחריות על הבור? ואף בהלכה זו, <strong>רבה ורב יוסף דאמרי תרוייהו</strong> <small>[שאמרו שניהם]</small> <strong>משמיה</strong> <small>[משמו]</small> של <strong>רבה בר בר חנה</strong> ש<strong>אמר משמיה</strong> <small>[משמו]</small> של <strong>ר' מני, חד</strong> <small>[אחד</small> מהם<small>]</small> <strong>אמר: משמניחו משתמש,</strong> שעזב את הבור כשחבירו משתמש בו, <strong>וחד</strong> <small>[ואחד</small> מהם<small>]</small> <strong>אמר:</strong> לא די בכך כדי לפטור את הראשון, אלא רק <strong>משימסור לו דליו</strong> שבו ידלה מים מאותו בור.
  ומעירים: מחלוקת זו היא  <strong>כתנאי</strong> <small>[כתנאים]</small> שנחלקו בשאלה זו, שכך שנינו: <strong>המדלה מים מן הבור, ובא חבירו</strong> שותפו לבור <strong>ואמר לו: הנח לי ואני אדלה מים, כיון שהניחו משתמש</strong> — הרי הראשון <strong>פטור</strong> אם לא כיסהו. <strong>ר' אליעזר בן יעקב אומר:</strong> אינו פטור אלא <strong>משימסור לו דליו.</strong>
 ומבררים: <strong>במאי קמיפלגי</strong> <small>[במה,</small> באיזה עקרון, <small>נחלקו]?</small> <strong>ר' אליעזר בן יעקב סבר</strong> <small>[סבור]:</small> <strong>יש ברירה,</strong> שאנו אומרים שלאחר מעשה מתברר מצב שלא היה מוגדר מתחילה, כאילו היה מוגדר כבר מראשיתו.
  ואף בענייננו, לכל אחד מן השותפים חלק מוגדר במים שבבור (אף שאיננו יכולים עתה להצביע עליו) באופן ש<strong>האי מדידיה קא</strong> <small>[זה משלו הוא]</small> <strong>ממלא והאי מדידיה קא</strong> <small>[וזה משלו הוא]</small> <strong>ממלא,</strong> ולכן כל עוד לא מסר הראשון את דליו לשני, אינו מסיר מעליו את האחריות שיש לו כבעל חלק מוגדר מן המים שיש בבור, ואף הוא שותף בדבר. <strong>ורבנן סברי</strong> <small>[וחכמים סבורים]:</small> <strong>אין ברירה,</strong> ומשעה שהשני משתמש בבור לבדו מוטלת עליו האחריות לבור ולכל המים שיש בו, ללא צורך למעשה מיוחד של העברת אחריות בדרך של מסירת הדלי.
 <strong>אמר רבינא: ואזדו לטעמייהו</strong> <small>[והולכים הם</small> בעקרון זה <small>לשיטתם]</small> שכן יש ביניהם מחלוקת מקבילה לכך, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>השותפין שנדרו הנאה זה מזה,</strong> שנדרו שלא יהנו זה משל חבירו — <strong>אסורין ליכנס לחצר</strong> המשותפת להם, שהרי היא שייכת לשניהם ועוברים הם על נדרם בכניסתם לחצר. <strong>ר' אליעזר בן יעקב אומר:</strong> מותרים ליכנס לחצר, משום ש<strong>זה נכנס לתוך</strong> החלק <strong>שלו וזה נכנס לתוך שלו.</strong>
 ואף שם הסבירו: <strong>במאי קמיפלגי</strong> <small>[במה,</small> באיזה עקרון, <small>נחלקו]?</small> <strong>ר' אליעזר בן יעקב סבר: יש ברירה,</strong> שאומרים שבכניסתו של כל אחד מהם לחצר מתברר למפרע איזה חלק בחצר שייך לו, ולכן אומרים כי <strong>האי לדנפשיה עייל והאי לדנפשיה עייל</strong> <small>[זה לשלו נכנס וזה לשלו נכנס].</small> <strong>ורבנן סברי</strong> <small>[וחכמים סבורים]:</small> <strong>אין ברירה,</strong> וכל חלק מן החצר שייך לשניהם יחד.
 <big>ג</big> אגב הזכרת דין זה של מסירת דלי בבור, מביאים מה ש<strong>אמר ר' אלעזר: המוכר בור לחבירו, כיון שמסר לו דליו</strong> של הבור הרי זה <strong>קנה</strong> במסירה זו את הבור. ושואלים: <strong>היכי דמי</strong> <small>[כיצד בדיוק היה הדבר]?</small> לשם מה יש צורך במסירת הדלי כדי לקנות את הבור? <strong>אי בכספא</strong> <small>[אם בכסף]</small> קנה, ששילם לו כסף עבור הבור — <strong>ליקני בכספא</strong> <small>[שיקנה אותו בכסף]</small> ששילם! <strong>אי</strong> <small>[אם]</small> <strong>בחזקה</strong> קנה את הבור — <strong>ליקני</strong> <small>[שיקנה</small> אותו<small>]</small> <strong>בחזקה</strong> של שימוש בו!
  ומשיבים:  <strong>לעולם</strong> יש לפרש שמסר לו את הבור שיקנה אותו <strong>בחזקה, ו</strong>במקרה כזה <strong>בעי למימר ליה</strong> <small>[וצריך</small> המוכר <small>לומר לו]:</small> <strong>לך חזק וקני</strong> <small>[החזק וקנה]</small> את הבור שיהא שלך. <strong>ו</strong>אולם <strong>כיון שמסר לו דליו,</strong> הרי זה <strong>כמאן</strong> <small>[כמי]</small> ש<strong>אמר ליה</strong> <small>[לו]</small> בכך: <strong>לך חזק וקני</strong> <small>[החזק וקנה]</small> <strong>דמי</strong> <small>[נחשב]</small> הדבר, ומשהשתמש בו — קנאו בחזקה.
  ואגב דין זה של קנין בחזקה על ידי דבר אחר, <strong>אמר ר' יהושע בן לוי: המוכר בית לחבירו,</strong>
## דף נב.
 <strong>כיון שמסר לו,</strong> לקונה, את <strong>מפתח</strong> הבית — <strong>קנה</strong> הקונה את הבית.
  ושואלים אף כאן: <strong>היכי דמי</strong> <small>[כיצד בדיוק היה הדבר],</small> כיצד היה אופן המכירה? <strong>אי בכספא</strong> <small>[אם</small> קנה <small>ב</small>קנין <small>כסף]</small> — <strong>ליקני בכספא</strong> <small>[שיקנה ב</small>נתינת ה<small>כסף]!</small> <strong>אי</strong> <small>[אם]</small> <strong>בחזקה</strong> קנה — <strong>ליקני</strong> <small>[שיקנה]</small> <strong>בחזקה</strong> ומה עניינה של מסירת המפתח? ומפרשים: <strong>לעולם</strong> יש לומר שקנה <strong>בחזקה, ובעי למימר ליה</strong> <small>[וצריך היה</small> המוכר <small>לומר לו</small> לקונה<small>]</small> <strong>"לך חזק וקני"</strong> <small>[החזק וקנה],</small> <strong>וכיון שמסר לו מפתח, כמאן</strong> <small>[כמי]</small> ש<strong>אמר ליה</strong> <small>[לו]</small> <strong>"לך חזק וקני" דמי</strong> <small>[נחשב].</small>
 ועוד בענין זה, <strong>אמר ריש לקיש משום</strong> <small>[בשם]</small> <strong>ר' ינאי: המוכר עדר</strong> צאן <strong>לחבירו, כיון שמסר לו</strong> המוכר לקונה את ה<strong>משכוכית</strong> — <strong>קנה.</strong>
 ושאלו אף שם: <strong>היכי דמי</strong> <small>[כיצד בדיוק היה הדבר]</small> דרך הקנין? <strong>אי</strong> <small>[אם]</small> <strong>במשיכה</strong> קנה — <strong>ליקני</strong> <small>[שיקנה]</small> <strong>במשיכה, אי</strong> <small>[אם]</small> <strong>ב</strong>דרך <strong>מסירה</strong> קנה — <strong>ליקני</strong> <small>[שיקנה]</small> <strong>במסירה!</strong> ומשיבים: <strong>לעולם</strong> מדובר שהקנה לו <strong>במשיכה, ובעי למימר ליה</strong> <small>[וצריך היה</small> המוכר <small>לומר לו</small> לקונה<small>]:</small> <strong>"לך משוך וקני"</strong> <small>[וקנה],</small> <strong>וכיון</strong> ש<strong>מסר לו משכוכית, כמאן</strong> <small>[כמי]</small> ש<strong>אמר ליה</strong> <small>[לו]</small> <strong>"לך משוך וקני" דמי</strong> <small>[נחשב].</small>
 ושואלים: <strong>מאי</strong> <small>[מה</small> היא<small>]</small> <strong>משכוכית</strong> זו? ומשיבים: <strong>הכא</strong> <small>[כאן,</small> בבבל<small>]</small> <strong>תרגמו: קרקשתא</strong> <small>[פעמון]</small> שהרועה מקשקש בו והעדר הולך אחריו. <strong>ר' יעקב אומר: עיזא דאזלא בריש עדרא</strong> <small>[העז שהולכת בראש העדר]</small> והעדר רגיל ללכת אחריה. ומעירים, שפירושו זה של ר' יעקב הוא <strong>כדדרש ההוא גלילאה עליה</strong> <small>[כפי שדרש גלילי אחד לפני]</small> <strong>רב חסדא: כד רגיז רעיא על ענא, עביד לנגדא סמותא</strong> <small>[כאשר כועס הרועה על הצאן,</small> הוא <small>עושה את</small> העז <small>המנהיגה,</small> המשכוכית <small>עיוורת]</small> וכך כאשר כועס הקדוש ברוך הוא על ישראל הרי הוא ממנה להם מנהיגים שאינם ראויים.
 <big>א משנה</big> ומונה המשנה כמה מהלכות בור: בור ש<strong>כסהו הראשון</strong> לאחר שהשתמש בו, <strong>ובא השני</strong> להשתמש בו <strong>ומצאו</strong> שהוא <strong>מגולה</strong> שנפל או התקלקל הכיסוי, <strong>ולא כסהו</strong> השני — הרי <strong>השני חייב</strong> בנזקי אותו הבור. בעל הבור ש<strong>כסהו כראוי, ונפל לתוכו שור או חמור ומת</strong> — <strong>פטור. לא כסהו כראוי, ונפל לתוכו שור או חמור ומת</strong> — <strong>חייב.</strong>
 היה אדם כורה או מרחיב בור, ועבר שם שור ונבהל ונפל, אם <strong>נפל</strong> <strong>לפניו מ</strong>פני <strong>קול הכרייה</strong> — הרי הוא <strong>חייב,</strong> אם נרתע <strong>לאחריו</strong> ונפל לתוך הבור <strong>מ</strong>פני <strong>קול הכרייה</strong> — <strong>פטור.</strong>
 ועוד הלכה: <strong>נפל לתוכו שור וכליו</strong> (הכלים שהוא נושא עליו), כגון עול וכיוצא בהן <strong>ונשתברו</strong> הכלים, או נפלו ה<strong>חמור וכליו</strong> שעליו <strong>ונתקרעו</strong> הכלים — הרי זה <strong>חייב על הבהמה ופטור על הכלים,</strong> שכן הוא דין הבור מן התורה.
 <strong>נפל לתוכו שור</strong> שהוא <strong>חרש</strong> או <strong>שוטה ו</strong>כן שור <strong>קטן</strong> — <strong>חייב.</strong> נפלו לתוך הבור <strong>בן או בת</strong> (ילדים קטנים) או <strong>עבד או אמה</strong> — <strong>פטור</strong> שגזירת הכתוב היא שאין חייב אלא על נזקי בהמה.
 <big>ב גמרא</big> שנינו במשנה שבור שכיסהו הראשון ובא שני ומצאו שהוא מגולה ולא כיסהו — חייב השני. ושואלים: <strong>וראשון עד אימת מיפטר</strong> <small>[מתי</small> הוא <small>פטור]</small> כאשר נתגלה בור שכיסהו? <strong>אמר רב: ב</strong>שיעור זמן כזה <strong>כדי</strong> <strong>שידע,</strong> שיכול לדעת ולראות שהוא מגולה, ואז מוטלת עליו אחריות לכסותו, ואם לא עשה כן — יתחייב. <strong>ושמואל אמר: בכדי</strong> הזמן <strong>ש</strong>יראו אנשים את הבור מגולה וילכו ו<strong>יודיעוהו. ור' יוחנן אמר: בכדי שיודיעוהו</strong> שנפל הכיסוי, <strong>וישכור פועלים, ויכרות ארזים</strong> לעשות כיסוי יפה <strong>ויכסנו.</strong> ואם חלף שיעור זמן כזה — חייב הראשון.
 <big>ג</big> שנינו במשנה שאם <strong>כסהו</strong> את הבור <strong>כראוי ונפל לתוכו שור או חמור ומת</strong> — <strong>פטור.</strong> ושואלים: ו<strong>כיון</strong> ש<strong>כסהו כראוי היכי</strong> <small>[כיצד]</small> <strong>נפל? אמר ר' יצחק בר בר חנה: שהתליע</strong> הכיסוי <strong>מתוכו,</strong> ולא יכול היה לדעת שהכיסוי הזה נפגם, שבמקרה זה אנוס הוא, ואין אחריות הנזקים מוטלת עליו.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>כסהו</strong> את הבור <strong>כסוי שיכול לעמוד לפני שוורים,</strong> שהוא חזק למדי כדי שיעברו עליו שוורים ולא יפול, <strong>ו</strong>אולם <strong>אין</strong> הוא <strong>יכול לעמוד בפני גמלים</strong> שהם כבדים יותר, <strong>ואתו</strong> <small>[ובאו]</small> <strong>גמלים</strong> והלכו על הבור <strong>וארעוה</strong> <small>[וערערוהו]</small> את כיסויו, <strong>ו</strong>אחר כך <strong>אתו</strong> <small>[באו]</small> <strong>שוורים</strong> ושברו בהליכתם את המכסה הרעוע <strong>ונפלי ביה</strong> <small>[ונפלו בו],</small> <strong>מאי</strong> <small>[מה</small> הדין<small>]?</small> <strong>אמרי</strong> <small>[אומרים]:</small> <strong>היכי דמי</strong> <small>[כיצד בדיוק היה הדבר]?</small> <strong>אי דשכיחי</strong> <small>[אם שמצויים]</small> <strong>גמלים</strong> באותו מקום — אם כן <strong>פושע</strong> (רשלן) <strong>הוא,</strong> שהרי היה צריך לעשות כיסוי שראוי גם לגמלים, שהרי גם גמל יכול ליפול שם. <strong>ואי דלא שכיחי</strong> <small>[ואם שאין מצויים]</small> <strong>גמלים</strong> באותו מקום, הרי אם הגיעו ועברו שם במקרה — <strong>אנוס הוא!</strong>
 ומשיבים: <strong>לא צריכא</strong> <small>[נצרכה]</small> אלא לכגון <strong>דאתו</strong> <small>[שבאים]</small> גמלים שם <strong>לפרקים</strong> מפעם לפעם, ובמקרה זה עולה השאלה: <strong>מי אמרינן</strong> <small>[האם אנו אומרים]</small> <strong>כיון דאתיין</strong> <small>[שבאים]</small> <strong>לפרקים</strong> — <strong>פושע הוא,</strong> כיון <strong>דאיבעי ליה אסוקי אדעתיה</strong> <small>[שהיה צריך לו להעלות על דעתו]</small> שיעברו גמלים, <strong>או דלמא</strong> <small>[שמא]</small> <strong>כיון דהשתא מיהת ליכא</strong> <small>[שעכשיו על כל פנים אין]</small> גמלים — <strong>אנוס הוא?</strong>
 ומנסים להביא ראייה, <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>כסהו כראוי, ונפל לתוכו שור או חמור ומת</strong> — <strong>פטור.</strong> ויש לשאול: <strong>היכי דמי</strong> <small>[כיצד היה הדבר בדיוק]?</small> <strong>אילימא</strong> <small>[אם תאמר]</small> שכיסהו <strong>כראוי לשוורים וכראוי לגמלים</strong> — אם כן <strong>היכי נפול</strong> <small>[כיצד נפלו]</small> לתוכו? <strong>אלא לאו</strong> <small>[האם לא]</small> מדובר כאן שכיסהו כיסוי <strong>כראוי לשוורים</strong>
## דף נב:
 <strong>ולא כראוי לגמלים,</strong> ומעתה יש להוסיף ולברר: <strong>ואי</strong> <small>[ואם]</small> מדובר <strong>דשכיחי</strong> <small>[שמצויים]</small> שם <strong>גמלים, אמאי</strong> <small>[מדוע]</small> <strong>פטור?</strong> הלא <strong>פושע הוא! ואי</strong> <small>[ואם]</small> מדובר ש<strong>לא שכיחי</strong> <small>[מצויים]</small> שם <strong>גמלים</strong> — אם כן <strong>פשיטא</strong> <small>[פשוט,</small> מובן מאליו<small>]</small> שפטור, שהרי <strong>אנוס הוא! אלא לאו</strong> <small>[האם לא]</small> מדובר שם באופן <strong>דאתיין</strong> <small>[שבאים]</small> גמלים <strong>לפרקים, ואתו</strong> <small>[ובאו]</small> <strong>גמלים וארעוה</strong> <small>[וקלקלו</small> <small>אותו],</small> <strong>ואתו</strong> <small>[ובאו]</small> <strong>שוורים ונפלו ביה</strong> <small>[בו],</small> <strong>וקתני</strong> <small>[ושנה]</small> על כך שהוא <strong>פטור, אלמא</strong> <small>[מכאן],</small> <strong>כיון דהשתא ליכא</strong> <small>[שעכשיו אין]</small> הם מצויים — <strong>אנוס הוא!</strong>
 <strong>אמרי</strong> <small>[אומרים]</small> ודוחים: <strong>לא, לעולם</strong> מדובר שכיסהו <strong>כראוי לשוורים וכראוי לגמלים, ודקא קשיא</strong> <small>[ו</small>מה <small>שהיה קשה]</small> <strong>לך:</strong> <strong>היכי נפול</strong> <small>[כיצד נפלו]?</small> על כך <strong>אמר ר' יצחק בר בר חנה:</strong> מדובר באופן <strong>שהתליע</strong> הכיסוי <strong>מתוכו,</strong> ואם כן אין ללמוד מכאן דבר לענין ששאלנו.
 <strong>תא שמע</strong> <small>[בוא</small> ו<small>שמע]</small> הוכחה לדבר ממה ששנינו במשנה: <strong>לא כסהו כראוי, ונפל לתוכו שור או חמור ומת</strong> — <strong>חייב.</strong> ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שכיסהו <strong>לא כראוי לשוורים ולא כראוי לגמלים,</strong> ונפלו שם — <strong>פשיטא, צריכא למימר</strong> <small>[פשוט,</small> מובן מאליו, וכי <small>צריך לומר]</small> ש<strong>חייב</strong> על כך? <strong>אלא לאו</strong> <small>[האם לא]</small> מדובר שכיסהו <strong>כראוי לשוורים ולא כראוי לגמלים,</strong> ומעתה נברר: <strong>היכי דמי</strong> <small>[כיצד</small> בדיוק <small>היה הדבר]?</small> <strong>אי דשכיחי</strong> <small>[אם שמצויים]</small> שם <strong>גמלים</strong> — הלא <strong>פושע הוא, ואי</strong> <small>[ואם]</small> ש<strong>לא שכיחי</strong> <small>[מצויים]</small> שם <strong>גמלים</strong> — הלא <strong>אנוס הוא!</strong>
 <strong>אלא לאו</strong> <small>[האם לא]</small> מדובר <strong>דאתיין</strong> <small>[שבאים]</small> הגמלים <strong>לפרקים, ואתו</strong> <small>[ובאו]</small> <strong>גמלים וארעוהו</strong> <small>[וקלקלוהו],</small> <strong>ואתו</strong> <small>[ובאו]</small> <strong>שוורים ונפלו ביה</strong> <small>[בו],</small> <strong>וקתני</strong> <small>[ושנה]</small> על כך ש<strong>חייב. אלמא</strong> <small>[מכאן]:</small> <strong>כיון דאתיין</strong> <small>[שבאים]</small> <strong>לפרקים</strong> — <strong>פושע הוא, דאיבעי ליה אסוקי אדעתיה</strong> <small>[ש</small>הרי <small>היה לו להעלות על דעתו]</small> שיבואו!
  ודוחים:  <strong>לעולם</strong> אפשר לומר שהיה הכיסוי <strong>כראוי לשוורים ולא כראוי לגמלים, ו</strong>צריך לומר שבאותו מקום <strong>שכיחי</strong> <small>[מצויים]</small> באמת <strong>גמלים, ודקא קשיא</strong> <small>[ו</small>מה <small>שהיה קשה]</small> <strong>לך:</strong> הלא במקרה כזה <strong>פושע הוא</strong> ופשוט שחייב, והלכה זו מיותרת במשנה! יש לומר כי <strong>איידי דנסיב רישא</strong> <small>[מתוך שנקט בראש]</small> מקרה של <strong>כסהו כראוי, נסיב סיפא נמי</strong> <small>[הביא גם כן בסופה]</small> מקרה ש<strong>לא כסהו כראוי.</strong>
 <strong>איכא דאמרי</strong> <small>[יש שאומרים]</small> את הסוגיה הזו בגרסה אחרת: <strong>הא נמי</strong> <small>[זו גם כן]</small> <strong>ודאי לא איבעיא לן</strong> <small>[נסתפקה לנו],</small> ש<strong>כיון דאתיין</strong> <small>[</small>שהם <small>באים]</small> <strong>לפרקים</strong> — <strong>פושע הוא, דאיבעי ליה אסוקי אדעתיה</strong> <small>[שהיה לו להעלות על דעתו]</small> שיבואו לשם.
 <strong>כי איבעי לן</strong> <small>[כאשר נשאלה לנו]</small> השאלה — <strong>הכי</strong> <small>[כך]</small> <strong>הוא דאיבעיא לן</strong> <small>[שנשאלה לנו]:</small> <strong>כסהו כסוי שיכול לעמוד בפני שוורים ואינו יכול לעמוד בפני גמלים, ושכיחי</strong> <small>[ומצויים]</small> <strong>גמלים</strong> במקום, ואולם הכיסוי הזה <strong>התליע מתוכו, מהו</strong> הדין בכגון זה? <strong>מי אמרינן</strong> <small>[האם אנו אומרים]:</small> <strong>מגו דהוי</strong> <small>[מתוך שהריהו]</small> <strong>פושע אצל גמלים, הוי</strong> <small>[הריהו]</small> נחשב <strong>פושע נמי</strong> <small>[גם כן]</small> <strong>לענין התלעה, או דלמא לא אמרינן "מגו"</strong> <small>[שמא אין אנו אומרים "מתוך"]</small> ומאחר שבפועל לא אירע הדבר באשמתו אינו חייב?
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנתנו: <strong>כסהו כראוי,  ונפל לתוכו שור או חמור ומת</strong> — <strong>פטור, ואתמר עלה</strong> <small>[ונאמר עליה]</small> <strong>אמר ר' יצחק בר בר חנה: שהתליע מתוכו.</strong> ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שמדובר כאן שכיסהו <strong>כראוי לשוורים וכראוי לגמלים, והתליע מתוכו</strong> — <strong>פשיטא</strong> <small>[פשוט</small>, מובן מאליו<small>]</small> שהוא <strong>פטור,</strong> שהרי <strong>מאי הוה ליה למעבד</strong> <small>[מה היה לו לעשות]?</small> הרי לא יכול היה לדעת דבר זה.
 <strong>אלא לאו</strong> <small>[האם לא]</small> מדובר במקרה כאן, שכיסהו <strong>כראוי לשוורים ולא כראוי לגמלים, ושכיחי</strong> <small>[ומצויים]</small> <strong>גמלים</strong> שם, <strong>והתליע מתוכו, וקתני</strong> <small>[ושנה]</small> במשנה: <strong>פטור, אלמא לא אמרינן</strong> <small>[מכאן</small> ש<small>אין אנו אומרים]:</small> <strong>מגו דהוי</strong> <small>[מתוך שהריהו]</small> נחשב <strong>פושע לענין גמלים הוי</strong> <small>[הריהו]</small> גם כן <strong>פושע לענין התלעה!</strong>
 ודוחים: <strong>לא, לעולם</strong> תפרש שמדובר כאן שכיסהו <strong>כראוי לגמלים וכראוי לשוורים, והתליע מתוכו. ודקא קשיא</strong> <small>[ו</small>מה <small>שהיה קשה]</small> <strong>לך: כי</strong> <small>[כאשר]</small> <strong>התליע</strong> מתוכו <strong>מאי הוה ליה למעבד</strong> <small>[מה היה לו לעשות]</small> עוד על מה שעשה, ופשוט הוא שפטור? יש בכך חידוש, כי <strong>מהו דתימא</strong> <small>[שתאמר]:</small> <strong>איבעי ליה למיזל ומנקש עליה</strong> <small>[היה לו ללכת ולהקיש עליו,</small> על הכיסוי<small>]</small> כדי לברר אם איננו חלול מתוכו, ועל כן <strong>קא משמע לן</strong> <small>[השמיע לנו]</small> שעד כדי כך אין מחייבים אותו לבדוק.
  ומציעים:  <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו בהמשך המשנה: <strong>לא כסהו כראוי, ונפל לתוכו שור או חמור ומת</strong> — <strong>חייב.</strong> ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שמדובר ש<strong>לא</strong> כיסה את הבור <strong>כראוי לשוורים ולא כראוי לגמלים</strong> — האם <strong>צריכא למימר</strong> <small>[צריך לומר]</small> ש<strong>חייב</strong> בזה?
 <strong>אלא לאו</strong> <small>[האם לא]</small> מדובר במקרה שכיסהו <strong>כראוי לשוורים ולא כראוי לגמלים, ו</strong>מעתה באיזה אופן מדובר? <strong>אי דשכיחי</strong> <small>[אם שמצויים]</small> <strong>גמלים</strong> במקום — הלא <strong>פושע הוא, ואי</strong> <small>[ואם]</small> מדובר ש<strong>לא שכיחי</strong> <small>[מצויים]</small> <strong>גמלים</strong> שם — הלא <strong>אנוס הוא! אלא לאו</strong> <small>[האם לא]</small> מדובר באופן <strong>דשכיחי</strong> <small>[שמצויים]</small> שם <strong>גמלים, והתליע מתוכו, וקתני</strong> <small>[ושנה]</small> במשנה ש<strong>חייב, אלמא אמרינן</strong> <small>[מכאן</small> ש<small>אנו אומרים]:</small> <strong>מגו דהוי</strong> <small>[מתוך שהריהו]</small> <strong>פושע לענין גמלים הוי</strong> <small>[הריהו]</small> <strong>פושע</strong> אף <strong>לענין התלעה</strong> וחייב!
 <strong>אמרי</strong> <small>[אומרים]</small> ודוחים: <strong>לא, לעולם</strong> יש לפרש שמדובר שכיסהו <strong>כראוי לשוורים ולא כראוי לגמלים, ושכיחי</strong> <small>[ומצויים]</small> שם <strong>גמלים, ואתו</strong> <small>[ובאו]</small> <strong>גמלים וארעוהו</strong> <small>[וקלקלו אותו],</small> <strong>ואתו</strong> <small>[ובאו]</small> <strong>שוורים ונפלו ביה</strong> <small>[בו],</small> <strong>ודקא קשיא</strong> <small>[ו</small>מה <small>שהיה קשה]</small> <strong>לך: פשיטא</strong> <small>[פשוט</small>, מובן מאליו<small>]</small> שכן הוא הדין, שהרי <strong>פושע הוא</strong> ומה חידוש יש בדבר! יש להסביר: <strong>איידי דנסיב רישא</strong> <small>[מתוך שנקט</small> ב<small>תחילה]</small> מקרה של <strong>כסהו כראוי, נסיב סיפא נמי</strong> <small>[נקט</small> ב<small>סוף גם כן]</small> מקרה ש<strong>לא כסהו.</strong>
 <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו: <strong>נפל לתוכו שור</strong> שהיה <strong>חרש</strong> או <strong>שוטה ו</strong>כן <strong>קטן</strong> או <strong>סומא ו</strong>כן <strong>מהלך בלילה</strong> — <strong>חייב</strong> בעל דהבור. היה השור <strong>פקח</strong> (רואה) <strong>ומהלך ביום</strong> — <strong>פטור</strong> בעל הבור, שהיה על השור להסתכל. <strong>ואמאי</strong> <small>[ומדוע]</small> יהיה פטור? <strong>נימא:</strong> <small>[נאמר]:</small> <strong>מדהוי</strong> <small>[מכיון שהריהו]</small> <strong>פושע לענין</strong> שור <strong>חרש, הוי נמי</strong> <small>[הריהו גם כן]</small> <strong>פושע לענין</strong> שור <strong>פקח! אלא לאו שמע מיניה</strong> <small>[האם לא תלמד מכאן]</small> כי <strong>לא אמרינן</strong> <small>[אין אנו אומרים]</small> בכגון זה <strong>מגו</strong> <small>[מתוך]</small> שפושע לענין אחד הרי זה נחשב פשיעה לדבר אחר, אלא מחייבים אותו רק על אותו נזק שגרמה אותה רשלנות. ומסכמים: אכן <strong>שמע מיניה</strong> <small>[למד מכאן]</small> שכן הוא.
 <big>א</big> שנינו במשנה: <strong>נפל לפניו</strong> מקול הכרייה — חייב, לאחריו מקול הכרייה — פטור. <strong>אמר רב: "לפניו"</strong> ששנינו פירושו <strong>לפניו ממש,</strong> שנפל השור על פניו, ו<strong>"לאחריו"</strong> משמעו <strong>אחריו ממש,</strong> שנפל אחורנית,
## דף נג.
 <strong>וזה וזה</strong> שנפל <strong>ב</strong>תוך <strong>בור</strong> עצמו. ובכל זאת, אם נפל לאחוריו — פטור.
  ומעירים, <strong>רב לטעמיה</strong> <small>[לטעמו,</small> לשיטתו<small>],</small> ש<strong>אמר רב: בור שחייבה עליו</strong> ה<strong>תורה</strong> — <strong>להבלו</strong> חייבה <strong>ולא לחבטו.</strong> וכיון שנפל השור לאחוריו, על גבו — לא מן ההבל ניזוק, אלא מן החבטה.
 <strong>ושמואל אמר:</strong> אם נפל השור <strong>ב</strong>תוך <strong>בור, בין מלפניו בין מלאחריו</strong> — <strong>חייב.</strong>
 ומעירים, <strong>שמואל לטעמיה</strong> <small>[לטעמו,</small> לשיטתו<small>]</small> ש<strong>אמר</strong> שחיוב בור הוא <strong>להבלו וכל שכן לחבטו.</strong> ושואלים: <strong>אלא</strong> לשמואל <strong>היכי דמי</strong> <small>[כיצד בדיוק הוא],</small> באיזה אופן אמרה המשנה שאם נפל <strong>לאחריו מקול הכרייה</strong> ש<strong>פטור?</strong> ומסבירים: <strong>כגון</strong> ש<strong>נתקל</strong> השור <strong>בבור, ונפל לאחורי הבור</strong> ונחבל <strong>חוץ לבור.</strong>
 <strong>איתיביה</strong> <small>[הקשו]</small> לרב ממה ששנינו בברייתא: <strong>בבור, בין לפניו בין לאחריו</strong> — <strong>חייב,</strong> והרי זו <strong>תיובתא</strong> <small>[קושיה חמורה]</small> ל
 <strong>רב! אמר רב חסדא: מודה רב בבור</strong> שהוא <strong>ברשותו</strong> של אדם שהוא <strong>חייב</strong> אף אם נפל לאחוריו, <strong>משום דאמר ליה</strong> <small>[שאומר לו]</small> הניזוק לבעל הבור: <strong>ממה נפשך</strong> <small>[ממה,</small> מאיזה צד <small>רצונך]</small> לטעון? <strong>אי בהבלא מית</strong> <small>[אם</small> משום <small>ההבל מת]</small> — הרי <strong>הבלא דידך</strong> <small>[ההבל שלך]</small> <strong>הוא,</strong> <strong>אי בחבטא מית</strong> <small>[אם בחבטה מת]</small> — <strong>חבטא דידך</strong> <small>[חבטה</small> של הקרקע <small>שלך]</small> <strong>הוא</strong> ולא קרקע עולם, כפי שהוא במקרה רגיל של בור.
 <strong>רבה אמר,</strong> כך יש להסביר את הברייתא לדברי רב: <strong>הכא במאי עסקינן</strong> <small>[כאן במה אנו עוסקים]?</small> — <strong>במתהפך,</strong> כיצד ש<strong>נפל</strong> בתחילה <strong>אאפיה</strong> <small>[על פניו]</small> <strong>ו</strong>אחר כך <strong>אתהפיך</strong> <small>[</small><small>התהפך]</small> <strong>ונפל אגביה</strong> <small>[על גבו],</small> <strong>דהבלא דאהני ביה אהני ביה</strong> <small>[שההבל שהועיל</small> <small>בו,</small> שגרם לו נזק, <small>הועיל בו]</small> להמיתו.
 <strong>רב יוסף אמר: הכא</strong> <small>[כאן]</small> בברייתא זו <strong>בנזקי בור בשור עסקינן</strong> <small>[אנו עוסקים]</small> בנזקים שהשור הזיק את הבור, <strong>מאי ניהו</strong> <small>[מה הם]?</small> <strong>שהבאיש את מימיו</strong> של הבור, ובזה אמרה הברייתא כי <strong>לא שנא</strong> <small>[שונה]</small> אם נפל <strong>לפניו, ולא שנא</strong> <small>[שונה]</small> אם נפל <strong>לאחריו</strong> — <strong>מיחייב</strong> <small>[חייב].</small>
 <strong>תני</strong> <small>[שנה]</small> <strong>רב חנניה</strong> ברייתא <strong>לסיועי</strong> <small>[לסייע]</small> <strong>ל</strong>שיטת <strong>רב,</strong> שעל הכתוב האמור בנזקי בור <strong>"ונפל"</strong> (שמות כא, לג) פירשו: <strong>עד שיפול דרך נפילה. מכאן אמרו: נפל לפניו מקול הכרייה</strong> — <strong>חייב, לאחריו מקול הכרייה</strong> — <strong>פטור, וזה וזה בבור.</strong>
 <big>א</big> <strong>אמר מר</strong> <small>[החכם]</small> במשנה: <strong>נפל</strong> השור <strong>לפניו מקול הכרייה</strong> — <strong>חייב.</strong> ויש לשאול: <strong>ואמאי</strong> <small>[ומדוע]?</small> <strong>נימא</strong> <small>[נאמר]</small> כי קולו של <strong>כורה</strong> הוא ש<strong>גרם ליה</strong> <small>[לו]</small> את הנפילה, ולא הבור עצמו! <strong>אמר רב שימי בר אשי: הא מני</strong> <small>[זו</small> כשיטת <small>מי היא]</small> — כשיטת <strong>ר' נתן היא,</strong> ש<strong>אמר: בעל הבור הזיקא קא עביד</strong> <small>[היזק הוא שעושה]</small> בחפירתו, <strong>וכל היכא</strong> <small>[מקום]</small> ש<strong>לא אפשר לאשתלומי מהאי</strong> <small>[לקבל תשלום מזה]</small> שגרם לנפילה <strong>משתלם מהאי</strong> <small>[מקבל תשלום מזה]</small> שעל כל פנים הוא חייב באחריות על הנזק שיצר. ומהיכן למדנו שיטתו זו של ר' נתן?
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שור שדחף את חבירו לבור</strong> — <strong>בעל השור חייב,</strong> ו<strong>בעל הבור פטור. ר' נתן אומר: בעל השור משלם מחצה ובעל הבור משלם מחצה.</strong>
 ומבררים את שיטת ר' נתן: <strong>והתניא</strong> <small>[והרי שנינו</small> בברייתא<small>]</small> אחרת ש<strong>ר' נתן אומר:</strong> במקרה זה של שור שדחף שור אחר לבורו של אחר — <strong>בעל הבור משלם שלשה חלקים</strong> (רבעים), <strong>ובעל השור רביע</strong> (רבע)! ואין זה כשיטתו בברייתא הקודמת. ומשיבים: <strong>לא קשיא</strong> <small>[קשה]:</small> <strong>הא</strong> <small>[</small>בברייתא <small>זו</small> השניה<small>]</small> מדובר <strong>ב</strong>מקרה שהשור הדוחף היה <strong>תם</strong> ואז בעל השור משלם רק רבע נזק (שהוא מחצית ממה שחייב, שהוא חצי הנזק), <strong>הא</strong> <small>[</small>בברייתא <small>זו</small> הקודמת<small>]</small> מדובר <strong>ב</strong>שור <strong>מועד</strong> שדחף ולכן משלם את כל חלקו שהוא חצי נזק.
  ושואלים:  <strong>וב</strong>שור <strong>תם מאי קסבר</strong> <small>[מה סבור]</small> ר' נתן, מדוע משלם זה רבע וזה שלושה רבעים? <strong>אי קסבר האי כוליה הזיקא עבד והאי כוליה הזיקא עבד</strong> <small>[אם הוא סבור</small> ש<small>זה,</small> השור, את <small>כל הנזק עשה, וזה,</small> הבור, את <small>כל הנזק עשה],</small> אם כן צריך היה לפסוק כי <strong>האי</strong> <small>[זה]</small> <strong>משלם פלגא</strong> <small>[חצי]</small> <strong>והאי</strong> <small>[וזה]</small> <strong>משלם פלגא</strong> <small>[חצי],</small> שהרי לשניהם יש אחריות שלימה, ואף אם היה זה שור תם, משלם חצי נזק שהוא מחצית ממה שגרם.
 <strong>ואי קסבר</strong> <small>[ואם</small> הוא <small>סבור]</small> כי <strong>האי פלגא הזיקא עבד והאי פלגא הזיקא עבד</strong> <small>[זה,</small> השור, <small>חצי נזק עשה, וזה,</small> הבור, <small>חצי נזק עשה],</small> אם כן צריך היה לפסוק ש<strong>בעל הבור משלם פלגא</strong> <small>[חצי]</small> שהוא מלוא הסכום על המחצית שהיא באחריותו, <strong>ובעל השור</strong> שהוא תם משלם רק <strong>רביע,</strong> שהרי הוא משלם רק חצי הסכום שהזיק, <strong>ואידך ריבעא</strong> <small>[ו</small>את <small>הרבע האחר]</small> <strong>מפסיד</strong> בעל השור. ואם כן מה טעמו של ר' נתן?
 <strong>אמר רבא: ר' נתן דיינא</strong> <small>[דיין]</small> <strong>הוא ונחית לעומקא דדינא</strong> <small>[ויורד לעומק הדין],</small> <strong>לעולם קסבר</strong> <small>[סבור</small> הוא<small>]</small> כי <strong>האי כוליה הזיקא עבד והאי כוליה הזיקא עבד</strong> <small>[זה</small> את <small>כל הנזק עשה וזה</small> את <small>כל הנזק עשה],</small> <strong>ודקא קשיא</strong> <small>[</small>ומה <small>ש</small>היה <small>קשה]</small> <strong>לך</strong> <strong>:</strong> אם כן <strong>לשלם האי פלגא והאי פלגא</strong> <small>[שישלם זה חצי וזה חצי]</small> ומדוע משלם בעל השור רק רבע ובעל הבור שלושה רבעים? הרי זה <strong>משום דאמר ליה</strong> <small>[שאומר לו]</small> <strong>בעל השור לבעל הבור: שותפותאי מאי אהניא</strong> <small>[שותפותי</small> אתך באחריות <small>מה הועילה]</small> <strong>לי,</strong> שהרי גם אם היה שורי גורם את כל הנזק בלי הבור לא הייתי משלם יותר מחצי. ומעתה, שאנו שותפים בנזק, עליך לשלם מחצית מכלל הנזק שהייתי משלם (הואיל וממילא צריך היית לשלם נזק שלם).
 <strong>איבעית אימא</strong> <small>[אם תרצה אמור]</small> והסבר באופן אחר: <strong>לעולם קסבר</strong> <small>[סבור]</small> ר' נתן כי <strong>האי פלגא הזיקא עבד והאי פלגא הזיקא עבד</strong> <small>[זה חצי נזק עשה וזה חצי נזק עשה].</small> <strong>ודקא קשיא</strong> <small>[ו</small>מה <small>שהיה קשה]</small> <strong>לך:</strong> מדוע אין <strong>בעל הבור משלם פלגא</strong> <small>[חצי]</small> <strong>ובעל השור משלם רביע, ואידך ריבעא נפסיד</strong> <small>[ו</small>את <small>הרבע האחר שיפסיד]</small> בעל השור שניזוק? — אין הדין כן <strong>משום דאמר ליה</strong> <small>[שאומר לו]</small> <strong>בעל השור</strong> הניזוק <strong>לבעל הבור:</strong> <strong>אנא תוראי בבירך אשכחיתיה, את קטלתיה</strong> <small>[אני</small> את <small>שורי בבורך מצאתיו, אתה</small> הוא ש<small>הרגת אותו],</small> שהרי רואים אותו הרוג שם, ולכן <strong>מאי דאית</strong> <small>[מה שיש]</small> <strong>לי לאשתלומי מהיאך</strong> <small>[לקבל תשלום מן האחר],</small> מבעל השור המזיק — <strong>משתלמנא</strong> <small>[מקבל אני],</small> <strong>מאי דלית</strong> <small>[מה שאין]</small> <strong>לי</strong> אפשרות <strong>לאשתלומי מהיאך</strong> <small>[לקבל תשלום ממנו]</small> — <strong>משתלמנא ממך</strong> <small>[מקבל אני ממך].</small>
 ובאותו ענין <strong>אמר רבא: הניח</strong> אדם <strong>אבן על פי הבור</strong> של אדם אחר, <strong>ובא שור ונתקל בה ונפל בבור, באנו למחלוקת ר' נתן ורבנן,</strong> ביחס לחלוקת האחריות ביניהם. ותוהים: מה חידש בדבר? <strong>פשיטא</strong> <small>[פשוט,</small> מובן מאליו הוא<small>],</small> שהרי מה ההבדל אם נפל השור לבור בגלל שור אחר, או בגלל האבן?
  ומשיבים: יש צורך לומר דבר זה במפורש, שכן  <strong>מהו דתימא</strong> <small>[שתאמר]:</small> <strong>התם</strong> <small>[שם]</small> <strong>הוא דאמר</strong> <small>[שאומר]</small> <strong>בעל הבור לבעל השור: אי לאו בירא דידי, תורא דידך הוה קטיל ליה</strong> <small>[אם לא הבור שלי, השור שלך היה הורג אותו]</small> ולמעשה בורי לא היה הגורם לנזק אלא שורך, <strong>אבל הכא מצי אמר ליה</strong> <small>[כאן יכול לומר לו]</small> <strong>בעל</strong> ה<strong>אבן לבעל הבור: אי לאו בירא דידך, אבנא דידי מאי הוה עבדא</strong> <small>[אם לא הבור שלך, האבן שלי מה היתה עושה]?</small> <strong>אי הוה מיתקל</strong> <small>[אם היה נתקל]</small> <strong>בה, הוה נפל וקאי</strong> <small>[היה נופל וקם]</small> ולכן יש לפוטרו לגמרי, ועל כן <strong>קא משמע לן</strong> <small>[השמיע לנו]</small> רבא שאין זו טענה, משום <strong>דאמר ליה</strong> <small>[שיכול לומר לו]</small> בעל הבור לבעל האבן בתשובה לכך: <strong>אי לאו</strong> <small>[אם לא]</small> ה<strong>אבן</strong> שלך <strong>לא הוה נפיל לבירא</strong> <small>[היה נופל לבור].</small>
 <big>ב</big> <strong>איתמר</strong> <small>[נאמר]</small> שנחלקו בבעיה הבאה:
## דף נג:
 <strong>שור</strong> תם של הדיוט <strong>ושור פסולי המוקדשין שנגחו</strong> שניהם שור אחר, ו<strong>מאי ניהו</strong> <small>[ומה הוא]</small> שור פסולי המוקדשים שמדובר בו כאן — כגון <strong>שור בכור</strong> שנעשה בעל מום, ונפסל בכך להקרבה, ואולם נשארה בו קדושה ראשונה שהיתה בו, ש<strong>לא פריק ליה</strong> <small>[פודה אותו],</small> שהרי בכור אין לו פדיון. ושור כזה שנגח, אין הכהן המחזיק בו חייב לשלם, שאין זה "שור רעהו", ונשאלה השאלה: כיצד ישלם בעל שור החולין שנגח יחד איתו? <strong>אביי אמר: משלם</strong> <strong>חצי נזק, רבינא אמר: משלם רביע</strong> (רבע) <strong>נזק.</strong>
 ומסבירים את מחלוקתם: <strong>הא והא</strong> <small>[זה וזה],</small> אביי ורבינא, מדברים <strong>ב</strong>מקרה שהיה זה שור החולין שנגח שור <strong>תם,</strong> אלא <strong>הא</strong> <small>[זה]</small> רבינא סבור <strong>כ</strong>דעת <strong>רבנן</strong> <small>[חכמים]</small> ששני הצדדים אחראים כל אחד לחצי נזק, וכיון שהיה שור החולין שור תם — משלם מחצית מן הנזק שאחראי לו, שהוא רביע. <strong>והא</strong> <small>[וזה]</small> שאמר אביי הוא <strong>כ</strong>דעת <strong>ר' נתן</strong> שכל אחד אחראי לכל הנזק, וכיון ששור החולין הריהו תם — ישלם מחצית.
 <strong>איבעית אימא</strong> <small>[אם תרצה אמור]</small> שאינם חולקים, <strong>הא והא</strong> <small>[זה וזה],</small> אביי ורבינא, סבורים <strong>כרבנן</strong> <small>[כחכמים],</small> אלא <strong>הא</strong> <small>[זה,</small> רבינא<small>]</small> מדבר <strong>ב</strong>שהיה שור החולין שור <strong>תם</strong> ואז משלם מחצית מן המחצית, ו<strong>הא</strong> <small>[זה,</small> אביי<small>]</small> מדבר <strong>ב</strong>שור חולין <strong>מועד,</strong> ולכן משלם חצי הנזק.
 <strong>איכא דאמרי</strong> <small>[יש שאומרים]</small> בגרסה אחרת, שכך היתה המחלוקת, <strong>אביי אמר:</strong> משלם <strong>חצי נזק, רבינא אמר: כוליה</strong> <small>[כל]</small> <strong>נזק.</strong> ומסבירים את מחלוקתם: <strong>הא והא</strong> <small>[זה וזה]</small> מדברים <strong>ב</strong>שור <strong>מועד,</strong> אלא, <strong>הא</strong> <small>[זה,</small> אביי<small>]</small> סבור <strong>כרבנן</strong> <small>[כ</small>דברי <small>חכמים]</small> שעל כל אחד מהם יש חצי אחריות, ולכן משלם חצי נזק, <strong>והא</strong> <small>[וזה</small> רבינא<small>]</small> <strong>כ</strong>דעת <strong>ר' נתן</strong> שכל אחד אחראי לנזק כולו, וגובים ממזיק אחד כאשר המזיק האחד פטור מתשלום.
 <strong>איבעית אימא</strong> <small>[אם תרצה אמור]</small> שאינם חולקים, וכי <strong>הא והא</strong> <small>[זה וזה]</small> סבורים <strong>כר' נתן,</strong> אלא <strong>הא</strong> <small>[זה,</small> רבינא<small>]</small> דיבר <strong>במועד</strong> המשלם נזק שלם, <strong>והא</strong> <small>[וזה</small> אביי<small>]</small> <strong>בתם</strong> המשלם רק חצי נזק.
 <big>א</big> ועוד בענין דומה <strong>אמר רבא: שור ואדם שדחפו</strong> דבר <strong>לבור. לענין נזקין</strong> שגרמו — <strong>כולן</strong> האדם הדוחף, בעל השור, ובעל הבור <strong>חייבין. לענין ארבעה דברים:</strong> שבת, צער, ריפוי, בושת, <strong>ודמי ולדות</strong> באשה שהפילה את עוברה — <strong>אדם חייב, ו</strong>בעל ה<strong>שור ו</strong>בעל ה<strong>בור פטור,</strong> שהרי לא הטילה התורה עליהם חובת תשלום על נזקים אלה.
 <strong>לענין</strong> תשלום <strong>כופר</strong> אם נהרג שם אדם, <strong>ו</strong>כן לענין <strong>שלשים</strong> שקלים <strong>של עבד</strong> שמת בבור מדחיפתם — <strong>שור חייב, אדם ובור פטורים.</strong> <strong>לענין כלים</strong> שנפלו שם, <strong>ו</strong>כן לענין <strong>שור פסולי המוקדשין</strong> שנפל שם — <strong>אדם ושור חייבין, ובור פטור.</strong>
 ומסביר רבא: <strong>מאי טעמא</strong> <small>[מה טעם]</small> הדבר שבשור פסולי המוקדשים בעל הבור פטור? — <strong>אמר קרא</strong> <small>[הכתוב]</small> בבור: <strong>"והמת יהיה לו"</strong> (שמות כא, לד) — ללמדנו שחיוב תשלומים בבור הוא רק <strong>במי שהמת שלו, יצא זה</strong> (שור פסולי המוקדשים) <strong>שאין המת שלו,</strong> שהרי אסור למכור נבלתו של שור פסולי המוקדשין, ואם כן אין לבעל הבור ממנו כל הנאה, והנבילה אינה שייכת עוד לאיש.
  ושואלים:  <strong>למימרא, דפשיטא ליה</strong> <small>[האם לומר שפשוט לו]</small> <strong>לרבא</strong> דין זה? <strong>והא מיבעיא בעי ליה</strong> <small>[והרי נשאלה שאלה זו]</small> <strong>לרבא, דבעי</strong> <small>[ששאל]</small> <strong>רבא: שור פסולי המוקדשין שנפל לבור מהו?</strong> האם <strong>האי</strong> <small>[</small>כתוב <small>זה]</small> <strong>"והמת יהיה לו"</strong> כוונתו <strong>במי שהמת שלו</strong> וללמדנו: <strong>יצא</strong> שור <strong>זה שאין המת שלו</strong> ולכן אינו משלם עבורו. <strong>או דילמא</strong> <small>[שמא]</small> מה שנאמר <strong>"והמת יהיה לו"</strong> ללמד הלכה זו שה<strong>בעלים מטפלין</strong> (מתעסקים) <strong>בנבילה הוא דאתא</strong> <small>[שבא],</small> כלומר, שהנבילה שלו, והמזיק משלם לו את ההפרש?
  ומשיבים: זו אינה קושיה, אמנם בתחילה היה רבא מסופק בכך, אלא  <strong>בתר דבעיא הדר פשטה</strong> <small>[אחרי ששאל אותה, חזר</small> ו<small>פתר אותה],</small> את בעייתו, והחליט שהכתוב בא ללמדנו שחיוב בור הוא במי שהמת שלו, ולמעט שור פסולי המוקדשים.
  ושואלים:  <strong>אלא</strong> מעתה הלכה זו ש<strong>בעלים מטפלין בנבילה מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו]</small> נלמד הדבר <strong>מן</strong> הכתוב <strong>"והמת יהיה לו"</strong> שנאמר ב<strong>שור</strong> (שמות כא, לו). ושואלים: <strong>מאי חזית</strong> <small>[מה ראית]</small> לומר שבכתוב <strong>"והמת יהיה לו"</strong> הכתוב ב<strong>שור מפקת ליה</strong> <small>[מוציא אתה</small> ומפרש <small>אותו]</small> שבא <strong>ל</strong>ענין <strong>בעלים מטפלין בנבילה, "והמת יהיה לו"</strong> הכתוב ב<strong>בור מפקת ליה</strong> <small>[מוציא אתה</small> ומפרש <small>אותו]</small> שבא <strong>ל</strong>ענין <strong>מי שהמת שלו? איפוך אנא</strong> <small>[אהפוך אני]</small> ואומר להיפך!
  ומשיבים:  <strong>מסתברא</strong> <small>[מסתבר]</small> הדבר ש<strong>פטור גבי</strong> <small>[אצל]</small> <strong>בור הואיל</strong> והקל הכתוב בדינו <strong>ופטר בו את הכלים</strong> שנפלו ונשברו. ומקשים: <strong>אדרבה</strong> <small>[להיפך],</small> נאמר ש<strong>פטור גבי</strong> <small>[אצל]</small> <strong>שור, שכן פטר בו חצי נזק</strong> בשור תם! ומשיבים: <strong>כוליה</strong> <small>[כל]</small> ה<strong>נזק מיהת</strong> <small>[על כל פנים]</small> <strong>לא אשכחן</strong> <small>[מצאנו]</small> שיהא בעל השור פטור לגמרי, ואילו בבור מצאנו שיש דברים שאינו חייב עליהם כלל, ומסתבר לומר שבבור מקילה התורה יותר מבנזקי שור.
 <big>ב</big> שנינו במשנה: <strong>נפל לתוכו,</strong> לבור, <strong>שור וכליו ונשתברו</strong> — חייב על השור ולא על הכלים. ומעירים: <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' יהודה. דתניא</strong> <small>[ש</small>כן <small>שנינו</small> בברייתא<small>]:</small> <strong>ר' יהודה מחייב על נזקי כלים בבור.</strong>
 ומסבירים, <strong>מאי טעמא דרבנן</strong> <small>[מה הטעם של חכמים]:</small> — ש<strong>אמר קרא</strong> <small>[הכתוב]:</small> <strong>"ונפל שמה שור או חמור"</strong> (שמות כא, לג) ומדייקים: <strong>"שור"</strong> — <strong>ולא אדם</strong> שעל מותו אין חייב בעל הבור, <strong>"חמור"</strong> להדגיש — <strong>ולא כלים. ור' יהודה</strong> דורש: <strong>"או"</strong> שנאמר בכתוב "שור או חמור" הרי זה בא <strong>לרבות את הכלים.</strong> ושואלים: <strong>ורבנן</strong> <small>[וחכמים]</small> כיצד מפרשים הם "או" זה?
## דף נד.
 ומשיבים: <strong>"או"</strong> זה <strong>מיבעי ליה</strong> <small>[נצרך לו,</small> להם<small>]</small> כדי <strong>לחלק,</strong> שלא נאמר שחייב בבור רק כשנופלים שם שור וחמור יחד. ואומרים: <strong>ור' יהודה,</strong> ענין זה של <strong>לחלק מ"ונפל" נפקא</strong> <small>[יוצא</small> לו<small>],</small> כלומר, מלשון יחיד שכתוב שם, שמשמעה אחד ולא שניים. <strong>ורבנן</strong> <small>[וחכמים]</small> משיבים על כך: <strong>"ונפל" טובא</strong> <small>[הרבה]</small> <strong>משמע,</strong> שאין להוכיח מפועל שנאמר בצורת לשון יחיד שגם שם העצם שבא אחריו הוא יחיד.
  ולשתי השיטות מקשים, <strong>אימא</strong> <small>[אמור]</small> ודרוש את הפסוק כך: <strong>"ונפל"</strong> — הוא <strong>כלל, "שור וחמור"</strong> — <strong>פרט,</strong> ונדון לפי כללי מדרש ההלכה ש<strong>כלל ו</strong>אחריו <strong>פרט</strong> —<strong> אין בכלל אלא מה שבפרט</strong>, ולפיכך <strong>שור וחמור</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא!</strong>
 <strong>אמרי</strong> <small>[אומרים]</small> בתשובה לכך: בהמשך הכתוב בפסוק שלאחריו שנאמר <strong>"בעל הבור ישלם"</strong> (שמות כא, לד) הרי <strong>חזר וכלל,</strong> ולכן הרי זה כלל ופרט וכלל, ולפי כללי מדרש ההלכה: <strong>כלל ופרט וכלל אי</strong> (אין) <strong>אתה דן</strong> את הכלל <strong>אלא כעין הפרט</strong> הנזכר שם. ולענייננו: <strong>מה הפרט מפורש</strong> — שור וחמור, שהם <strong>בעלי חיים, אף כל</strong> מה שנוסף בכלל הוא <strong>בעלי חיים.</strong>
 ומקשים: <strong>אי</strong> <small>[אם]</small> דורשים את הכלל כעין הפרט, מדוע לא נדרוש כך: <strong>מה הפרט מפורש</strong> — <strong>דבר</strong> (בעל חיים) <strong>שנבלתה מטמאה במגע ובמשא</strong> אם אדם נגע בו או נשא אותו (בלא מגע ישיר), שדין זה הוא גם בשור וגם בחמור, <strong>אף כל דבר שנבלתה מטמאה במגע ובמשא</strong> חייב עליו בנזקי בור, <strong>אבל עופות</strong> שאין בנבלתם טומאת מגע ומשא — <strong>לא!</strong>
 ומשיבים: <strong>אם כן, נכתוב רחמנא חד פרטא</strong> <small>[שתכתוב התורה</small> רק <small>פרט אחד]</small> ונלמד דבר זה ממנו. ושואלים: <strong>הי נכתוב</strong> <small>[איזה</small> פרט ש<small>תכתוב</small> התורה<small>]?</small> שהרי אם היה נכתב רק פרט אחד אפשר לבוא למסקנה מוטעה, <strong>אי כתב</strong> <small>[אם היה כותב]</small> רק <strong>"שור" הוה אמינא</strong> <small>[הייתי אומר]:</small> נלמד מכאן שדבר ה<strong>קרב לגבי מזבח</strong> כגון שור — <strong>אין</strong> <small>[כן]</small> חייב עליו, ואילו זה <strong>שאינו קרב לגבי מזבח</strong> — <strong>לא.</strong> <strong>ואי כתב רחמנא</strong> <small>[ואילו היתה כותבת התורה]</small> רק <strong>"חמור" הוה אמינא</strong> <small>[הייתי אומר]:</small> מה ש<strong>קדוש בבכורה</strong> — <strong>אין</strong> <small>[כן]</small> חייב עליו, דבר <strong>שאין קדוש בבכורה</strong> — <strong>לא,</strong> שהרי בכור חמור ("פטר חמור") יש בו קדושה וחייב בפדיון, ולא היינו למדים מכאן לבעלי חיים אחרים, מלבד אלה החייבים בבכורה, על כן אמר הכתוב גם "שור" וגם "חמור". וחוזרת איפוא הקושיה ראשונה: מדוע לא נלמד מכאן בדרך כלל ופרט וכלל למעט עופות?
 <strong>אלא</strong> יש לחזור מדרך לימוד זו לענין חיוב בור, וללמוד זאת מדיוק הכתובים, <strong>אמר קרא</strong> <small>[הכתוב]</small> <strong>"והמת יהיה לו"</strong> (שמות כא, לו) ונלמד מכאן: <strong>כל דבר</strong> <small>[ש</small>הוא <small>בן]</small> <strong>מיתה,</strong> כל דבר שיכול למות.
  ומקשים: אם זהו הכלל בחיובי בור, הרי  <strong>בין לרבנן</strong> <small>[ל</small>דעת <small>חכמים]</small> <strong>דקא ממעטי להו</strong> <small>[שממעטים]</small> את ה<strong>כלים</strong> מכתוב אחר<strong>, ובין ל</strong>דעת <strong>ר' יהודה דקא מרבי להו</strong> <small>[שמרבה אותם]</small> את ה<strong>כלים,</strong> וכי <strong>כלים בני מיתה נינהו</strong> <small>[הם]?</small> וכיוון שאינם בני מיתה — לכאורה לא היה צריך לימוד מיוחד לעניינם! <strong>אמרי</strong> <small>[אומרים]</small> בתשובה: אף כלים יכולים להיחשב כבנימיתה, שכן <strong>שבירתן זו היא מיתתן.</strong>
 ומוסיפים ושואלים על הסבר זה: <strong>ול</strong>דעת <strong>רב</strong> ש<strong>אמר: בור שחייבה עליו תורה</strong> על <strong>הבלו</strong> המזיק חייבה, <strong>ולא</strong> על <strong>חבטו,</strong> אם כן <strong>בין לרבנן</strong> <small>[לחכמים]</small> <strong>בין לר' יהודה</strong> נשאלת השאלה: וכי <strong>כלים בני הבלא נינהו</strong> <small>[הבל הם]?</small> כלומר, האם מסוגלים הם להינזק מהבל, שהיה צורך בכתוב מיוחד למעטם מחיוב בור? <strong>אמרי</strong> <small>[אומרים]</small> בתשובה: אכן, יש גם מקרה כזה — <strong>בחדתי דמיפקעי מהבלא</strong> <small>[ב</small>כלים <small>חדשים שפוקעים מ</small>חמת <small>ההבל].</small>
 ושואלים עוד: הלא <strong>האי</strong> <small>[</small>כתוב <small>זה]</small> <strong>"והמת יהיה לו" מבעי ליה</strong> <small>[נצרך</small> הוא <small>לו]</small> <strong>לכ</strong> מו שאמר <strong>רבא,</strong> ש<strong>אמר רבא: שור פסולי המוקדשין שנפל לבור</strong> — <strong>פטור, שנאמר: "והמת יהיה לו"</strong> — <strong>במי שהמת שלו, יצא זה שאין המת שלו.</strong> ואם כן אין אפשרות ללמוד מכאן לימוד אחר!
 <strong>אלא</strong> חיובי בור יש ללמוד ממקור אחר, ומה ש<strong>אמר קרא</strong> <small>[הכתוב]</small> בבור: <strong>"כסף ישיב לבעליו"</strong> (שמות כא, לד) הרי זה בא <strong>לרבות כל דאית ליה</strong> <small>[שיש לו]</small> <strong>בעלים</strong> שחייב עליו בעל הבור אם נפל לתוכו. ומקשים: <strong>אי הכי</strong> <small>[אם כך]</small> <strong>אפילו כלים ואדם נמי</strong> <small>[גם כן]</small> וקשה לכל הדעות!
  ומשיבים: משום כך  <strong>אמר קרא</strong> <small>[הכתוב]</small> <strong>"שור"</strong> — <strong>ולא אדם, "חמור"</strong> — <strong>ולא כלים.</strong> ושואלים: <strong>ולר' יהודה דקא מרבי להו</strong> <small>[שמרבה אותם]</small> את ה<strong>כלים,</strong> וסבור שחייבים גם על נזקי כלים בבור, <strong>בשלמא</strong> <small>[נניח]</small> מה שנאמר <strong>"שור"</strong> — <strong>ממעט ביה</strong> <small>[בו]</small> <strong>אדם</strong> שאין חייבים עליו, <strong>אלא "חמור" מאי</strong> <small>[מה]</small> <strong>ממעט</strong> הוא <strong>ביה</strong> <small>[בו]?</small> שהרי אינו לומד מן המלה "חמור" למעט כלים, ומה הלכה מלמדנו?
 <strong>אלא אמר רבא: "חמור"</strong> האמור בדיני <strong>בור ל</strong>דעת <strong>ר' יהודה, ו"שה"</strong> האמור בדיני <strong>אבידה</strong> (דברים כב, א–ג) <strong>לדברי הכל קשיא</strong> <small>[קשה],</small> שאין לחכמים הסבר לשם מה נכתבו.
 <big>א</big> שנינו במשנה: <strong>נפל לתוכו,</strong> לתוך הבור, <strong>שור חרש שוטה וקטן</strong> — <strong>חייב.</strong> ושואלים: <strong>מאי</strong> <small>[מה</small> פירוש<small>]</small> <strong>"שור חרש שוטה וקטן"? אילימא</strong> <small>[אם תאמר]</small> שהוא לשון סמיכות, וכוונתו <strong>שור של חרש, שור של שוטה, שור של קטן,</strong> <strong>הא</strong> <small>[הרי]</small> אם כן נבין מכאן כי אם נפל לבור <strong>שור של פקח</strong> יהיה בעל הבור <strong>פטור?!</strong> מה טעם פטור זה?
 <strong>אמר ר' יוחנן:</strong> יש לפרש <strong>שור שהוא חרש, שור שהוא שוטה, שור שהוא קטן</strong>.
## דף נד:
 ושואלים, ומכאן יש לדייק: <strong>הא</strong> <small>[אבל]</small> <strong>שור שהוא פקח</strong> שנפל לבור — <strong>פטור?</strong>
 <strong>אמר ר' ירמיה:</strong> בלשון "<strong>לא מבעיא</strong>" <small>[נצרכה]</small> <strong>קאמר</strong> <small>[אמר</small> במשנה], וכך יש להבין: <strong>לא מבעיא</strong> <small>[נצרכה]</small> לומר שאם נפל לשם <strong>שור שהוא פקח</strong> ש<strong>חייב, אבל</strong> אם נפל <strong>שור</strong> שהוא <strong>חרש שוטה וקטן, אימא</strong> <small>[אמור]</small> שלא מפני הבור בלבד נפל, אלא <strong>חרשותו גרמה לו, קטנותו גרמה לו, וליפטר</strong> <small>[ושייפטר]</small> איפוא בעל הבור, על כן <strong>קא משמע לן</strong> <small>[השמיע לנו]</small> שחייב גם על אלה.
 <strong>אמר ליה</strong> <small>[לו]</small> <strong>רב אחא לרבינא, והתניא</strong> <small>[והרי שנינו</small> בברייתא<small>]:</small> <strong>נפל לתוכו בר דעת</strong> — <strong>פטור. מאי לאו</strong> <small>[האם לא]</small> הכוונה ל<strong>שור בר דעת? אמר ליה</strong> <small>[לו]:</small> <strong>לא,</strong> הכוונה היא ל<strong>אדם.</strong> והקשה לו: <strong>אלא מעתה,</strong> אם כך אתה מפרש, תדייק איפוא: <strong>אדם בן דעת הוא</strong> ש<strong>פטור</strong> בעל הבור על נזקיו, <strong>הא לאו</strong> <small>[הרי מכאן, אם לא]</small> <strong>בן דעת הוא</strong> נאמר ש<strong>חייב</strong> עליו? והרי <strong>"שור"</strong> — <strong>ולא אדם כתיב</strong> <small>[נאמר],</small> שכך פירשנו את הכתוב!
  אמר לו רבא: <strong>אלא מאי</strong> <small>[מה</small> פירוש<small>]</small> <strong>"בן דעת"</strong> — כוונתו <strong>מין בן דעת,</strong> כלומר, כל מין האדם, שיש בו דעת — אין חייבים עליו. <strong>אמר ליה</strong> <small>[לו]</small> רב אחא: <strong>והתניא</strong> <small>[והרי שנינו</small> בברייתא במפורש<small>]:</small> <strong>נפל לתוכו שור בן דעת</strong> — <strong>פטור!</strong>
 <strong>אלא אמר רבא:</strong> יש לדחות את הסברו של ר' ירמיה, ולפרש כפשוטו: <strong>שור והוא חרש, שור והוא שוטה, שור והוא קטן דוקא</strong> חייב, <strong>אבל שור והוא פקח</strong> — <strong>פטור, מאי טעמא</strong> <small>[מה טעם]</small> הדבר — <strong>דבעי ליה עיוני ומיזל</strong> <small>[שהיה צריך לו להתבונן וללכת]</small> ואם לא התבונן — השור גרם לעצמו. ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> בור ש<strong>נפל לתוכו שור חרש שוטה וקטן וסומא</strong> (עיוור) <strong>ו</strong>כן שור שהיה <strong>מהלך בלילה</strong> ואינו יכול לראות — <strong>חייב</strong> בעל הבור. היה השור <strong>פקח ומהלך ביום</strong> — <strong>פטור,</strong> לפי שהיה השור צריך להסתכל.
 <big>א משנה</big> <strong>אחד שור ואחד כל בהמה</strong> דינם שווה <strong>ל</strong>ענין חיוב נזקים ב<strong>נפילת הבור, ול</strong>ענין <strong>הפרשת</strong> (הרחקת) <strong>הר סיני</strong> שאסור היה לכל בהמה לעלות בהר בזמן מתן תורה, <strong>ולתשלומי כפל</strong> של גנב, <strong>ול</strong>חובת <strong>השבת אבידה, ול</strong>ענין <strong>פריקה</strong> של משאו מעליו, ולענין <strong>חסימה</strong> שאסור לחסום אותו בדישו, <strong>ל</strong>ענין איסור הרבעה וחרישה בו ב<strong>כלאים, ול</strong>ענין איסור מלאכה בו ב<strong>שבת,</strong>
 <strong>וכן חיה ועוף כיוצא בהן,</strong> שכל הדינים הללו שייכים בהם. <strong>אם כן למה נאמר</strong> בתורה בכל אלה <strong>"שור" או "חמור"? אלא שדבר הכתוב בהווה,</strong> בדברים המצויים, ומהם נלמד גם לגבי דברים אחרים.
 <big>ב גמרא</big> ומפרשים מניין לנו כל ההלכות השנויות במשנה — דין אחד לשור ולכל בהמה <strong>ל</strong>ענין <strong>נפילת הבור</strong> מניין לנו? — <strong>"כסף ישיב לבעליו"</strong> (שמות כא, לד) <strong>כתיב</strong> <small>[נאמר],</small> ומשמעו: <strong>כל</strong> בעל חיים <strong>דאית ליה</strong> <small>[שיש לו]</small> <strong>בעלים, כדאמרן</strong> <small>[כפי שאמרנו]</small> בעמוד הקודם. <strong>ל</strong>ענין <strong>הפרשת הר סיני</strong> למדים מן האמור <strong>"אם בהמה אם איש לא יחיה"</strong> (שמות יט, יג) <strong>ו</strong><strong>אף חיה בכלל בהמה הויא</strong> <small>[היא],</small> כמפורש בתורה (ראה דברים יד, ד–ה), ו<strong>"אם"</strong> ("אם בהמה") שנאמר הרי זה בא <strong>לרבות את העופות. </strong>
 <strong>ל</strong>ענין <strong>תשלומי כפל</strong> — <strong>כדאמרינן</strong> <small>[כפי שאמרנו]</small> במדרש ההלכה: <strong>"על כל דבר פשע"</strong> (שמות כב, ח) הרי זה <strong>כלל כל דבר פשיעה</strong> — כל דבר שאפשר לפשוע בו. <strong>ל</strong>ענין <strong>השבת אבידה</strong> הרי נאמר בכתוב באופן כללי <strong>"לכל אבדת אחיך"</strong> (דברים כב, ג). <strong>ל</strong>ענין <strong>פריקה</strong> — <strong>יליף</strong> <small>[לומד]</small> בגזירה שווה <strong>"חמור" "חמור" משבת,</strong> שכשם שבדיני שבת נזכר "חמור" ("לא תעשה כל מלאכה... וחמורך". דברים ה, יד) והכוונה לכל בהמה — אף דין פריקה ("כי תראה חמור שונאך רובץ תחת משאו וחדלת מעזוב לו עזוב תעזוב עמו". שמות כג, ה) בכל בהמה.
  וכן <strong>ל</strong>ענין <strong>חסימה</strong> ("לא תחסום שור בדישו". שמות כה, ד) — <strong>יליף</strong> <small>[לומד]</small> הוא בגזירה שווה <strong>"שור" "שור" משבת</strong> ("ויום השביעי שבת... ושורך". דברים ה, יד).
 <strong>ל</strong>ענין <strong>כלאים, אי</strong> <small>[אם]</small> מדובר כאן באיסור <strong>כלאים</strong> של <strong>חרישה</strong> ("לא תחרוש בשור ובחמור יחדיו". שמות כב, י) — <strong>יליף</strong> <small>[לומד]</small> בגזירה שווה <strong>"שור" "שור" משבת,</strong>
 <strong>אי</strong> <small>[אם]</small> מדובר ב<strong>כלאים</strong> שב<strong>הרבעה</strong> ("בהמתך לא תרביע כלאים", ויקרא יט, יט) — <strong>יליף</strong> <small>[לומד]</small> הוא גזירה שווה של המילים <strong>"בהמתך" "בהמתך" משבת</strong> ("ויום השביעי שבת... ובהמתך". שמות כ, י).
  ושואלים:  <strong>וגבי</strong> <small>[ואצל]</small> <strong>שבת</strong> עצמה <strong>מנלן</strong> <small>[מניין לנו]</small> הלכה זו ש"שור" ו"חמור" משמעם כל מיני חיה ובהמה? — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יוסי אומר משום</strong> <small>[בשם]</small> <strong>ר' ישמעאל: בדברות הראשונות</strong> שבספר שמות <strong>נאמר: "עבדך ואמתך ובהמתך"</strong> (שמות כ, י) <strong>ובדברות האחרונות</strong> בספר דברים <strong>נאמר: "ושורך וחמרך וכל בהמתך"</strong> (דברים ה, יד), <strong>והלא שור וחמור בכלל כל בהמה היו, ולמה יצאו</strong> לפרטם במיוחד? — <strong>לומר לך: מה שור וחמור האמור כאן</strong> גם <strong>חיה ועוף כיוצא בהן, אף כל</strong> מקום שנאמרו שור וחמור, <strong>חיה      ועוף כיוצא בהן.</strong>
 ומקשים: <strong>אימא</strong> <small>[אמור]</small> ופרש כך: לשון <strong>"בהמה"</strong> שנאמר ב<strong>דברות הראשונות</strong> — <strong>כלל</strong> הוא, <strong>"שורך וחמרך"</strong> של <strong>דברות האחרונות</strong> — <strong>פרט,</strong> והרי כאן <strong>כלל ופרט,</strong> ולפי כללי מדרש ההלכה במקרה שכזה <strong>אין בכלל אלא מה שבפרט;</strong> ובענייננו: <strong>שור וחמור</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא!</strong>
 <strong>אמרי</strong> <small>[אומרים]</small> בתשובה לכך: <strong>"וכל בהמתך"</strong> שנאמר ב<strong>דברות האחרונות</strong> לאחר "שורך וחמורך" הרי זה <strong>חזר וכלל,</strong> ואם כן יש כאן <strong>כלל ופרט וכלל,</strong> ולפי כללי מדרש ההלכה במקרה שכזה <strong>אי</strong> (אין) <strong>אתה דן אלא כעין הפרט</strong>, ובענייננו: מה הפרט מפורש בעלי חיים — <strong>אף כל בעלי חיים.</strong>
 ומקשים: <strong>ואימא</strong> <small>[ואמור]</small> כך: <strong>מה הפרט מפורש</strong> שור וחמור הם <strong>דבר שנבלתו מטמא במגע ובמשא, אף כל דבר שנבלתו מטמא במגע ובמשא, אבל עופות</strong> — <strong>לא!</strong>
 <strong>אמרי</strong> <small>[אומרים]</small> בתשובה: <strong>אם כן, נכתוב רחמנא</strong> <small>[שתכתוב התורה]</small> <strong>חד פרטא</strong> <small>[פרט אחד],</small> או "שור" או "חמור", ודי היה בכך. וכיון שכתבה שניים הרי זה ללמד דבר שאינו שווה לגמרי לשניהם, דהיינו עוף. ודוחים: זאת אינה תשובה, שכן <strong>הי נכתוב רחמנא</strong> <small>[איזה</small> מהם <small>תכתוב התורה]</small> — אותו בלבד? <strong>אי כתב רחמנא</strong> <small>[אילו היתה כותבת התורה]</small> <strong>"שור"</strong> בלבד <strong>הוה אמינא</strong> <small>[הייתי אומר]:</small> מה ש<strong>קרב לגבי מזבח</strong> — <strong>אין</strong> <small>[כן],</small> חייב בשביתה בשבת, ואולם זה <strong>שאינו קרב לגבי מזבח</strong> — <strong>לא.</strong> ולכן <strong>כתב רחמנא</strong> <small>[כתבה התורה]</small> גם <strong>"חמור",</strong> שאף מה שאינו קרב על המזבח אסור במלאכה. <strong>ואי כתב רחמנא</strong> <small>[ואילו היתה כותבת התורה]</small> <strong>"חמור"</strong> בלבד, <strong>הוה אמינא</strong> <small>[הייתי אומר]:</small> מה ש<strong>קדוש בבכורה</strong> — <strong>אין</strong> <small>[כן],</small> ואולם זה <strong>שאין קדוש בבכורה</strong> — <strong>לא,</strong> ולכן <strong>כתב רחמנא</strong> <small>[כתבה התורה]</small> גם <strong>"שור".</strong> ואם כן, אין ייתור בפרטים אלה, וכל אחד מלמד לעניינו. וחזרה השאלה: מדוע לא נדייק באופן שאין האיסור כולל עופות?
 <strong>אלא</strong> יש לומר כי <strong>"וכל בהמתך"</strong> לשון <strong>ריבויא</strong> <small>[ריבוי]</small> <strong>הוא,</strong> המרבה ומוסיף כל דבר הדומה בצד מסויים לפרט, אף שאינו ממש כעין הפרט.
  ושואלים:  <strong>וכל היכא דכתב רחמנא</strong> <small>[מקום שכתבה התורה]</small> <strong>"כל"</strong> לשון <strong>ריבויא</strong> <small>[ריבוי]</small> <strong>הוא? והא גבי</strong> <small>[והרי אצל]</small> <strong>מעשר, דכתיב</strong> <small>[שנאמר]</small> <strong>"כל", ו</strong>בכל זאת <strong>קא דרשינן ליה</strong> <small>[ואנו דורשים אותו]</small> <strong>בכלל ופרט</strong> ולא בריבוי,
 <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר <strong>"ונתתה הכסף בכל אשר תאוה נפשך"</strong> (דברים יד, כו) — הרי זה <strong>כלל, "בבקר ובצאן וביין ובשכר"</strong> (דברים יד, כו) — הרי זה <strong>פרט,</strong> <strong>"ובכל אשר תשאלך נפשך"</strong> (דברים יד, כו) — <strong>חזר וכלל,</strong> נמצא שיש בכתוב
 <strong>כלל ופרט וכלל,</strong> ואז <strong>אי</strong> (אין) <strong>אתה דן אלא כעין הפרט, מה הפרט מפורש</strong> שכל אחד מאלה הוא <strong>פרי מפרי,</strong> כלומר, דבר היוצא מדבר שיצא מדבר אחר, כגון יין ושיכר שעושים מן הפירות, וכן בעלי חיים, <strong>ו</strong>כולם הם <strong>גידולי קרקע,</strong> כלומר, דבר הגדל או ניזון מן הקרקע, <strong>אף כל</strong> דבר שהוא <strong>פרי מפרי וגידולי קרקע</strong> בכלל זה. הרי שלמדים כאן רק בכלל ופרט, ואין למדים מ"כל" לריבוי!
 <strong>אמרי</strong> <small>[אומרים]</small> ועונים: יש לחלק, <strong>"בכל"</strong> — לשון <strong>כללא</strong> <small>[כלל]</small> הוא, ואילו <strong>"כל"</strong> ("וכל בהמתך") — לשון <strong>ריבויא</strong> <small>[ריבוי]</small> הוא. <strong>איבעית אימא</strong> <small>[אם תרצה אמור]</small> באופן אחר: לשון <strong>"כל" נמי כללא הוא</strong> <small>[גם כן</small> לשון <small>כלל היא],</small> <strong>מיהו האי "כל" דהכא ריבויא הוא</strong> <small>[ואולם "כל" זה של כאן</small> לשון <small>ריבוי היא],</small> שכן <strong>מדהוה ליה למכתב</strong> <small>[מ</small>מה <small>שהיה לו לכתוב]</small> <strong>"ובהמתך" כדכתיב</strong> <small>[כפי שנאמר]</small> <strong>בדברות הראשונות, וכתב "וכל בהמתך", שמע מינה ריבויא</strong> <small>[למד מכאן</small> שלשון <small>ריבוי]</small> הוא, להוסיף ולרבות על הנאמר קודם.
  ושואלים:  <strong>השתא</strong> <small>[עכשיו]</small> ש<strong>אמרת:</strong> כי <strong>"כל"</strong> לשון <strong>ריבויא</strong> <small>[ריבוי]</small> <strong>הוא,</strong> אם כן <strong>"בהמתך"</strong> שנאמר ב<strong>דברות הראשונות, ו"שור" ו"חמור"</strong> שנאמרו ב<strong>דברות האחרונות למה לי?</strong> שהרי "וכל בהמתך" כולל את כל מיני בעלי חיים!
 <strong>אמרי</strong> <small>[אומרים]:</small> יש בכך צורך, מה שנאמר <strong>"שור"</strong> — הרי זה בא <strong>לאגמורי</strong> <small>[ללמד]</small> בגזירה שווה <strong>"שור" "שור" ל</strong>ענין <strong>חסימה, ו</strong>מה שנאמר
 <strong>"חמור"</strong> — הרי זה בא <strong>לאגמורי</strong> <small>[ללמד]</small> בגזירה שווה <strong>"חמור" "חמור" ל</strong>ענין <strong>פריקה,</strong>
 <strong>"בהמתך"</strong> — <strong>לאגמורי</strong> <small>[ללמד]</small> גזירה שווה <strong>"בהמתך" "בהמתך" ל</strong>ענין איסור <strong>כלאים.</strong>
 ושואלים: <strong>אי הכי</strong> <small>[אם כך]</small> שמייתור זה למדים לענין כלאים, <strong>אפילו אדם ליתסר</strong> <small>[ייאסר]</small> לחרוש ביחד עם שור או בעל חיים אחר, <strong>אלמה תנן</strong> <small>[</small>ו<small>מדוע שנינו</small> במשנה<small>]</small> במפורש: <strong>אדם מותר עם כולן לחרוש ולמשוך,</strong> משמע שאיסור חרישה בכלאים חל רק על בהמות, ולא על בני אדם!
 <strong>אמר רב פפא: פפונאי ידעי טעמא דהא מילתא</strong> <small>[חכמי העיר</small> <small>פפוניא יודעים</small> את <small>טעם דבר זה],</small> <strong>ומנו</strong> <small>[ומי הוא]</small> חכמים אלה שרמזנו להם — <strong>רב אחא בר יעקב</strong> שהיה בן פפוניא: <strong>אמר קרא</strong> <small>[הכתוב]</small> <strong>"</strong>לא תעשה כל מלאכה אתה ובנך ובתך ועבדך ואמתך ושורך וחמורך וכל בהמתך וגרך אשר בשעריך <strong>למען ינוח עבדך ואמתך כמוך"</strong> (דברים ה, יד), ללמדנו: <strong>להנחה</strong> (למנוחה) <strong>הקשתיו</strong> (השוויתי אותו), שלענין זה יש דין אחד גם לאדם וגם לבהמה, <strong>ולא לדבר אחר.</strong>
 כיון שהוזכר קודם לכן לימוד הנובע מהשוואת הכתוב בלוחות ראשונים ואחרונים מביאים דבר אחר הנוגע לנושא זה, <strong>שאל ר' חנינא בן עגיל את ר' חייא בר אבא: מפני מה בדברות הראשונות לא נאמר בהם</strong> המלה <strong>"טוב", ובדברות האחרונות</strong>
## דף נה.
 <strong>נאמר בהם</strong> המלה <strong>"טוב",</strong> כאמור במצוות כיבוד אב ואם ("ולמען ייטב לך". דברים ה, טז)? <strong>אמר לו</strong> ר' חייא בר אבא: <strong>עד שאתה שואלני למה נאמר בהם "טוב", שאלני אם נאמר בהן "טוב" אם לאו</strong> <small>[לא],</small> <strong>שאיני יודע אם נאמר בהן "טוב" אם לאו,</strong> כלומר, אינני בקי כל כך בתורה לזכור דברים אלה, <strong>כלך</strong> (לך) <strong>אצל ר' תנחום בר חנילאי, שהיה רגיל</strong> (מצוי) ללמוד <strong>אצל ר' יהושע בן לוי שהיה בקי באגדה,</strong> אפשר ששמע ממנו בענין זה ויוכל להשיבך.
 <strong>אזל לגביה</strong> <small>[הלך אצלו]</small> ושאלו. <strong>אמר ליה</strong> <small>[לו]</small> ר' תנחום: <strong>ממנו,</strong> מר' יהושע בן לוי עצמו, <strong>לא שמעתי</strong> דבר בענין זה, <strong>אלא כך אמר לי שמואל בר נחום אחי אמו של רב אחא בר' חנינא, ואמרי לה</strong> <small>[ויש אומרים]</small> שהיה זה <strong>אבי אמו של רב אחי בר' חנינא,</strong> שלא נאמר "טוב" בדברות הראשונות <strong>הואיל וסופן</strong> של הלוחות הראשונים היה <strong>להשתבר</strong> משעשו ישראל את העגל.
  ושואלים:  <strong>וכי</strong> (ואם) <strong>סופן להשתבר מאי הוי</strong> <small>[מה בכך]</small> אם היה נאמר בדברות הראשונות "טוב"? <strong>אמר רב אשי:</strong> אילו היה כך <strong>חס ושלום פסקה</strong> (פוסקת היתה) <strong>טובה מישראל</strong> לאחר שנשברו, ולכן לא נאמר בהם "טוב" אלא בדברות האחרונות, שנכתבו בתורה לאחר פרשת שבירת הלוחות, כדי שלעולם יהיה טוב לישראל. כיוון שדיברנו בענין זה מביאים ענין דומה.
 <strong>אמר ר' יהושע: הרואה</strong> אות <strong>טי"ת בחלומו</strong> — <strong>סימן יפה</strong> הוא <strong>לו.</strong> ושואלים: <strong>מאי טעמא</strong> <small>[מה הטעם]?</small> <strong>אילימא</strong> <small>[אם תאמר]</small> <strong>משום דכתיב</strong> <small>[שכתוב]</small> בתורה <strong>"טוב"</strong> ומלה זו מתחילה באות טי"ת, <strong>אימא</strong> <small>[אמור]</small> שמה שרואה הוא רמז למה שכתוב <strong>"וטאטאתיה במטאטא השמד"</strong> (ישעיהו יד, כג) שיש בו כמה טי"תים, והוא ענין של פורענות! ומשיבים: ברואה בחלומו <strong>חד טי"ת קאמרינן</strong> <small>[טי"ת אחד אנו אומרים]</small> שיש בכך סימן טוב, ובפסוק זה של פורענות יש רבים.
  ומקשים עוד: אף להסבר זה <strong>אימא</strong> <small>[אמור]</small> שהרואה טי"ת אחת בחלומו הוא רמז למה שנאמר <strong>"טמאתה בשוליה"</strong> (איכה א, ט)! ומשיבים: ברואה בחלום יחד עם האות <strong>טי"ת</strong> גם את האות <strong>בי"ת קאמרינן</strong> <small>[אנו אומרים]</small> שהוא סימן יפה לו. ומקשים: אף בזה <strong>אימא</strong> <small>[אמור]</small> שיש בזה רמז למה שנאמר <strong>"טבעו בארץ שעריה"</strong> (איכה ב, ט)!
 <strong>אלא</strong> טעם הדבר שהרואה טי"ת בחלום סימן יפה הוא לו, אינו מעצם העובדה שהוא פותח את המלה "טוב", אלא <strong>הואיל ופתח בו הכתוב לטובה תחילה</strong> (בראשונה), <strong>שמ"בראשית"</strong> (בראשית א, א) <strong>עד</strong> לפסוק <strong>"וירא אלהים את האור</strong> כי טוב<strong>"</strong> (בראשית א, ה) <strong>לא כתיב</strong> <small>[נאמרה]</small> האות טי"ת, ופעם ראשונה שנמצאת אות זו היא במלה "טוב".
  ובדומה לזה <strong>אמר ר' יהושע בן לוי: הרואה "הספד" בחלומו</strong> הרי זה רמז ש<strong>חסו עליו מן השמים ופדאוהו,</strong> שאינו צריך להספד זה. ומעירים: <strong>הני מילי</strong> <small>[דברים אלו]</small> אמורים דווקא כשרואה את המלה "הספד" <strong>בכתבא</strong> <small>[בכתב].</small>
 <big>א</big> נאמר במשנה: <strong>וכן חיה ועוף כיוצא בהן וכו'. אמר ריש לקיש: כאן שנה רבי,</strong> כלומר, בהלכות אלו, שחיה ועוף דינם כבהמה לכל העניינים שמנינו במשנה, ובכללם כלאים, כלולה אותה הלכה הכתובה בתוספתא כי <strong>תרנגול טווס ופסיוני</strong> נחשבים <strong>כלאים זה בזה,</strong> שדין כלאיים חל גם על עופות.
  ותוהים:  <strong>פשיטא</strong> <small>[פשוט</small>, מובן מאליו<small>]</small> שכן הוא, ומה החידוש באלה דווקא? <strong>אמר רב חביבא: משום דרבו בהדי הדדי</strong> <small>[ש</small>הם <small>גדלים יחד],</small> <strong>מהו דתימא</strong> <small>[שתאמר]:</small> <strong>מין חד</strong> <small>[אחד]</small> <strong>הוא</strong> ואינם כלאים זה בזה, על כן <strong>קא משמע לן</strong> <small>[השמיע לנו]</small> שהם מינים נבדלים, וכלאים זה בזה.
  ואגב הלכות אלה בכלאי עופות <strong>אמר שמואל: אווז ואווז הבר</strong> הרי הם <strong>כלאים זה בזה</strong> ואין הם נחשבים למין אחד. <strong>מתקיף לה</strong> <small>[מקשה על כך]</small> <strong>רבא בר רב חנן: מאי טעמא</strong> <small>[מה טעם]</small> הדבר? <strong>אילימא</strong> <small>[אם תאמר]</small> <strong>משום דהאי אריך קועיה והאי זוטר קועיה</strong> <small>[שזה ארוך צווארו וזה קטן צווארו],</small> <strong>אלא מעתה, גמלא פרסא וגמלא טייעא</strong> <small>[גמל פרסי וגמל ערבי],</small> <strong>דהאי אלים קועיה והאי  קטין קועיה</strong> <small>[שזה עבה צווארו וזה דק צווארו],</small> <strong>הכי נמי</strong> <small>[כך גם כן]</small> תאמר <strong>דהוו</strong> <small>[שהריהם]</small> <strong>כלאים זה בזה?</strong> הלא ברור לנו שהם מין אחד, שיש בו שתי צורות!
 <strong>אלא אמר אביי:</strong> לא זה הטעם, אלא יש הבדל אחר ביניהם במין הזכר שבהם: <strong>זה,</strong> אווז הבר — <strong>ביציו</strong> (אשכיו) <strong>מבחוץ,</strong> שניכרות הן, <strong>וזה,</strong> האווז — <strong>ביציו מבפנים. רב פפא אמר:</strong> יש הבדל אחר ביניהם במין הנקיבה שבהם: <strong>הא טעונה חדא ביעתא בשיחלא</strong> <small>[זו,</small> אווזת בר <small>טוענת</small> רק <small>ביצה אחת בשחלה</small> של הביצים<small>]</small> וחוזרת וטוענת ביצה אחרת לאחר זמן, <strong>והא</strong> <small>[וזו]</small> — <strong>טעונה כמה ביעתא בשיחלא</strong> <small>[ביצים בשחלה]</small> ולכן רואים שאינם מין אחד.
  ועוד בענייני כלאים <strong>אמר ר' ירמיה אמר ריש לקיש: המרביע שני מינים</strong> של בעלי חיים <strong>שבים</strong> — <strong>לוקה</strong> משום איסור כלאים. ושואלים: <strong>מאי טעמא</strong> <small>[מה הטעם],</small> כלומר, מה הרמז לדבר במקרא? <strong>אמר רב אדא בר אהבה משמיה</strong> <small>[משמו]</small> של <strong>עולא: אתיא</strong> <small>[בא,</small> נלמד<small>]</small> הדבר בגזירה שווה <strong>"למינהו" "למינהו" מ</strong>חיות שב<strong>יבשה</strong> (ראה בראשית א פסוקים כא,כה), שכשם שבחיות היבשה כתוב "למינהו" ואסורים בהם כלאים, כן הוא גם בחיות שבים.
 <strong>בעי</strong> <small>[שאל]</small> החכם <strong>רחבה: המנהיג</strong> (מוביל) עגלה הרתומה ביחד, <strong>בעיזא</strong> <small>[בעז]</small> ביבשה <strong>ושיבוטא</strong> (מין דג) במים, <strong>מהו</strong> הדין? האם יש בהם משום איסור כלאים כמו בשור וחמור, שאסור לחרוש בהם יחד, או לא? וצדדי השאלה: <strong>מי אמרינן</strong> <small>[האם אנו אומרים]:</small> <strong>כיון דעיזא לא נחית</strong> <small>[שהעז אינה יורדת]</small> <strong>בים, ושיבוטא לא סליק</strong> <small>[עולה]</small> <strong>ליבשה</strong> — <strong>לא כלום עביד</strong> <small>[</small>הוא <small>עושה]</small> בזה שמנהיג אותם ביחד, שהרי אינם עובדים יחד. <strong>או דלמא השתא מיהת קא מנהיג</strong> <small>[שמא עכשיו על כל פנים הוא נוהג]</small> בשניהם יחד, ובזה תלוי האיסור?
 <strong>מתקיף לה</strong> <small>[מקשה על כך]</small> <strong>רבינא:</strong> מה מקום יש לשאלה? <strong>אלא מעתה</strong> לפי זה תאמר גם כן שאם <strong>חיבר</strong> אדם <strong>חטה ושעורה בידו</strong> יחד, <strong>וזרע</strong> את ה<strong>חטה בארץ</strong> ישראל, <strong>ו</strong>את ה<strong>שעורה בחוצה לארץ</strong> שאינו אסור בכלאי זרעים, למרות שהם מקומות סמוכים זה לזה, <strong>הכי נמי דמחייב</strong> <small>[ככה גם כן יהיה חייב]?</small> אלא ודאי כיון שהארץ וחוץ לארץ הם שני תחומים נבדלים אין אנו אומרים שיש בכך כלאים, ואף ים ויבשה כן.
 <strong>אמרי</strong> <small>[אומרים]</small> כתשובה לכך: <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> לענין זריעת כלאים, <strong>ארץ</strong> — <strong>מקום חיובא</strong> <small>[חיוב]</small> של כלאים הוא, <strong>חוצה לארץ</strong> — <strong>לא מקום חיובא</strong> <small>[חיוב]</small> כלאים, ולכן אף שהם סמוכים זה לזה לא חל כלל האיסור. אבל <strong>הכא</strong> <small>[כאן]</small> בהנהגה בים או ביבשה <strong>אידי ואידי חיובא</strong> <small>[זה וזה חיוב]</small> <strong>הוא,</strong>
## דף נה:
 <big>א משנה</big> <strong>הכונס צאן לדיר ונעל בפניה כראוי, ויצאה והזיקה</strong> בשדה אחר על ידי אכילת פירות או רמיסה — הרי זה <strong>פטור,</strong> שהרי בעל הצאן עשה מה שהיה עליו לעשות. <strong>לא נעל בפניה כראוי, ויצאה והזיקה</strong> — <strong>חייב,</strong> שרשלנותו היא שגרמה.
  נעל כראוי ו<strong>נפרצה</strong> דלת הדיר <strong>בלילה, או שפרצוה לסטים, ויצאה והזיקה</strong> בשן או ברגל — <strong>פטור</strong> בעל הצאן. אם <strong>הוציאוה לסטים</strong> בעצמם מן הדיר, ואחר כך הלכה הבהמה והזיקה — הרי <strong>לסטים חייבין</strong> על הנזק שגרמה.
 <strong>הניחה</strong> את הבהמה <strong>בחמה</strong> וגרם לה צער בכך, <strong>או שמסרה ל</strong>שמירתו של <strong>חרש שוטה וקטן,</strong> שאינם בני דעת לשומרה כראוי, <strong>ויצאה והזיקה</strong> — <strong>חייב,</strong> משום שגם כאן רשלנותו היא שגרמה לנזק.
 <strong>מסרה לרועה</strong> לשמור — <strong>נכנס הרועה תחתיו,</strong> שעל הרועה מוטלת מעתה אחריות הנזקים.
 <strong>נפלה</strong> הבהמה באונס <strong>לגינה ונהנית</strong> שם מפירות הגינה — <strong>משלמת,</strong> כלומר, בעליה משלמים רק על <strong>מה שנהנית,</strong> ולא על כל הנזקים שגרמה. ואולם אם <strong>ירדה</strong> הבהמה <strong>כדרכה</strong> לגינה <strong>והזיקה</strong> בגינה — <strong>משלמת מה שהזיקה</strong> גם אם היא עצמה לא נהנתה מכך. ומסבירים: <strong>כיצד משלמת מה שהזיקה,</strong> כלומר, כיצד מעריכים את הנזקים? <strong>שמין</strong> (מעריכים) שטח של <strong>בית סאה</strong> שניזוק <strong>באותה שדה כמה היתה יפה</strong> (שווה) אותו שטח לפני שהזיקה הבהמה <strong>וכמה היא יפה</strong> עכשיו. שאין מעריכים את הנזקים לעצמם, כמה היו שווים הפירות שאכלה לעצמם, ואף לא את ירידת ערך הקרקע המסויימת עליה היו הפירות, שהוא שיעור נזק גדול יותר למזיק, אלא מעריכים את הפחת של אותה ערוגה ביחס לשטח גדול יותר.
 <strong>ר' שמעון אומר:</strong> דבר זה אמור כשאכלה פירות או תבואה שאינם גמורים, אבל אם <strong>אכלה פירות גמורים</strong> — <strong>משלמת פירות גמורים</strong> כפי הנזק. <strong>אם</strong> אכלה <strong>סאה</strong> — משלמת עבור <strong>סאה, אם</strong> אכלה <strong>סאתים</strong> — משלמת עבור <strong>סאתים.</strong>
 <big>ב גמרא</big> שנינו בתחילת המשנה שנעל בפניה כראוי. ובהגדרת נעילה כראוי <strong>תנו רבנן</strong> <small>[שנו חכמים]:</small> <strong>איזהו</strong> נעילה <strong>כראוי, ואיזהו שלא כראוי?</strong> נעל <strong>דלת</strong> באופן <strong>שיכולה לעמוד ברוח מצויה</strong> בלא ליפול — <strong>זהו</strong> נקרא <strong>כראוי.</strong> נעל דלת באופן <strong>שאינה יכולה לעמוד ברוח מצויה</strong> — <strong>זהו שלא כראוי.</strong>
 על בסיס הבנה זו של המשנה, שנעילת דלת שעומדת ברוח מצויה נחשבת שמירה כראוי, <strong>אמר ר' מני בר פטיש: מאן</strong> <small>[מי הוא]</small> ה<strong>תנא</strong> של משנתנו הסבור לענין בעל חיים <strong>מועד דסגי ליה</strong> <small>[שדי לו]</small> <strong>בשמירה פחותה</strong> (כלשהי), שהרי לענין שן ורגל, בהן עוסקת משנתנו, כל בהמה מועדת — שיטת <strong>ר' יהודה היא, דתנן</strong> <small>[ששנינו</small> במשנה<small>]:</small> שור ש<strong>קשרו בעליו במוסירה</strong> (רצועה) <strong>ונעל לפניו כראוי, ויצא</strong> השור <strong>והזיק, אחד תם ואחד מועד</strong> — <strong>חייב,</strong> שלא די בשמירה זו, אלו <strong>דברי ר' מאיר.</strong>
 <strong>ר' יהודה אומר: תם</strong> — <strong>חייב</strong> אף ששמר כראוי, שגזירת הכתוב שחייב על מחצית נזקיו. <strong>מועד</strong> — <strong>פטור, שנאמר</strong> במועד: <strong>"ולא ישמרנו בעליו"</strong> (שמות כא, לו), <strong>ושמור הוא זה. ר' אליעזר אומר: אין לו שמירה</strong> כלל <strong>אלא סכין,</strong> כלומר כל עוד לא שחטו אינו נחשב לשמור כראוי. משמע שרק ר' יהודה סבור ששמירה כלשהי ("כראוי") מועילה כדי לפטור את בעל הבהמה המועדת.
   ודוחים: <strong>אפילו תימא</strong> <small>[תאמר]</small> שמשנתנו היא כשיטת <strong>ר' מאיר</strong> שמחייב בשור מועד בשמירה כזו, <strong>שאני</strong> <small>[שונים]</small> דיני <strong>שן ורגל</strong> אף שהם מועדים, ממועד של קרן, ש<strong>התורה מיעטה בשמירתן</strong> ולא חייבה לשומרם שמירה מעולה. ש<strong>אמר ר' אלעזר</strong> (האמורא), <strong>ואמרי לה</strong> <small>[ויש אומרים]</small> כי <strong>במתניתא תנא</strong> <small>[בברייתא שנוייה]</small> הלכה זו: <strong>ארבעה דברים התורה מיעטה בשמירתן,</strong> שלא חייבה עליהם שמירה מעולה, <strong>ואלו הן: בור ואש, שן ורגל.</strong>
 <strong>בור</strong> מניין — <strong>דכתיב</strong> <small>[שנאמר]</small> בו: <strong>"</strong>ו<strong>כי יפתח איש בור או כי יכרה איש בר ולא יכסנו"</strong> (שמות כא, לג), למדנו מכאן: <strong>הא</strong> <small>[הרי]</small> אם <strong>כסהו</strong> — <strong>פטור,</strong> ודי בכך, ואין צריך למלא ולסתום את הבור לגמרי.
 <strong>אש</strong> — <strong>דכתיב</strong> <small>[שנאמר]</small> בה: <strong>"שלם ישלם המבער את הבערה"</strong> (שמות כב, ה), וכוונתו: <strong>עד דעביד</strong> <small>[שעושה]</small> <strong>כעין</strong> (כמו) <strong>"מבעיר",</strong> שאינו חייב כשיוצאת אש מרשותו ומזיקה אלא כשהתרשל בשמירת האש.
 <strong>שן</strong> — <strong>דכתיב</strong> <small>[שנאמר]</small> בה: <strong>"ובער בשדה אחר"</strong> (שמות, כב ד), וכוונתו: שאינו חייב אלא <strong>עד דעביד</strong> <small>[שעושה]</small> <strong>כעין "ובער",</strong> שהוא עצמו גורם ברשלנותו לכך.
  וכן ב<strong>רגל</strong> — <strong>דכתיב</strong> <small>[שנאמר]</small> בה <strong>"ושלח"</strong> (שמות כב, ד), וכוונתו: <strong>עד דעביד</strong> <small>[שעושה]</small> <strong>כעין</strong> <strong>"ושלח".</strong>
 <strong>ותניא</strong> <small>[ושנויה</small> ברייתא<small>]:</small> <strong>"ושלח"</strong> — <strong>זה הרגל, וכן הוא אומר "משלחי רגל השור והחמור"</strong> (ישעיהו לב, כ). <strong>"ובער"</strong> — <strong>זה השן, וכן הוא אומר: "כאשר יבער הגלל עד תמו"</strong> (מלכים א יד, י).
  ומכאן נדייק: <strong>טעמא</strong> <small>[הטעם,</small> דווקא<small>]</small> <strong>דעביד</strong> <small>[שעושה</small> מעשה<small>]</small> <strong>כעין "ושלח" "ובער",</strong> שהוא נוהג ברשלנות יתירה מתחייב בנזקים, <strong>הא</strong> <small>[הרי]</small> אם <strong>לא עביד</strong> <small>[עושה]</small> כן, אף אם שמר שמירה פחותה — <strong>לא</strong> מתחייב.
 <strong>אמר רבה: מתניתין נמי דיקא</strong> <small>[משנתנו גם כן מדוייקת]</small> באופן זה, <strong>דקתני</strong> <small>[ששנה]</small> במשנה דווקא <strong>"צאן".</strong> ויש מקום לשאול: <strong>מכדי</strong> <small>[הואיל]</small> ו<strong>בשור קא עסקינן ואתי</strong> <small>[עוסקים אנו ובאים]</small> בכל המשניות הקודמות, <strong>ניתני</strong> <small>[שישנה]</small> אף במשנתנו <strong>שור, מאי שנא דקתני</strong> <small>[</small>ב<small>מה שונה</small> משנתנו זו <small>ששנה]</small> בה דווקא <strong>"צאן". לאו</strong> <small>[האם לא]</small> <strong>משום</strong> ש<strong>התורה מיעטה בשמירתן</strong> של אלו דווקא, שן ורגל, המצויות בצאן, ולא של שור שנגח? ונמצא שמשנתנו מדוייקת כשיטתו של ר' מאיר, הסבור שדווקא בשן ורגל די בשמירה פחותה אבל בשור מועד אין די בשמירה פחותה.
  ומשיבים:  <strong>לאו</strong> <small>[לא],</small> טעם הדבר שמדובר במשנה, העוסקת בשמירה פחותה, דווקא בצאן, הוא <strong>משום</strong> ש<strong>כאן</strong> בצאן <strong>קרן לא כתיבא</strong> <small>[נאמרה]</small> <strong>בה,</strong> אלא רק <strong>שן ורגל הוא דכתיב ביה</strong> <small>[שנאמרו בו],</small> ולכן כשעוסק במשנתנו בנזקי שן ורגל מזכיר דווקא צאן (ואף שגם בשור מועד די בשמירה פחותה, כר' יהודה). <strong>וקא משמע לן</strong> <small>[והשמיע לנו]</small> אגב כך ש<strong>שן ורגל</strong> ש<strong>מועדין</strong> מתחילתם <strong>הוא, שמע מינה</strong> <small>[למד מכאן]</small> שכן הוא.
 <big>ג</big> <strong>תניא</strong> <small>[שנוייה</small> ברייתא<small>],</small> <strong>אמר ר' יהושע: ארבעה דברים, העושה אותן דפטור מדיני אדם,</strong> שאין בית דין יכול לחייב אותו על כך, <strong>וחייב בדיני שמים,</strong> שיש עליו אחריות מוסרית על מה שעשה, וראוי לו שישלם. <strong>ואלו הן: הפורץ גדר בפני בהמת חבירו</strong> ויצאה הבהמה וברחה, <strong>והכופף קמתו של חבירו בפני הדליקה, והשוכר עדי שקר להעיד,</strong> <strong>והיודע עדות לחבירו ואינו מעיד לו.</strong>
 ומעתה מסבירים את הברייתא הזו על כל הלכותיה, אחת לאחת: <strong>אמר מר</strong> <small>[החכם]</small> בברייתא: <strong>הפורץ גדר בפני בהמת חבירו.</strong> ודנים: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> <strong>בכותל בריא</strong> (חזק) שלא היה נופל מעצמו והוא פרצו — <strong>בדיני אדם נמי ניחייב</strong> <small>[גם כן יתחייב]</small> לפחות על מה שהזיק ושבר את הכותל! <strong>אלא</strong> מדובר כאן
## דף נו.
 <strong>בכותל רעוע</strong> שבין כה וכה היה עומד ליפול וליהרס, ולכן בהריסת הכותל לא הפסידו דבר. וממשיכים לדון ברשימת הדברים שפטור עליהם בדיני אדם וחייב עליהם בדיני שמים.
 <strong>אמר מר</strong> <small>[החכם]:</small> <strong>הכופף קמתו של חבירו בפני הדליקה</strong> — פטור מדיני אדם וחייב בדיני שמים. ושואלים: <strong>היכי דמי</strong> <small>[כיצד היה הדבר בדיוק]?</small> <strong>אילימא דמטיא ליה</strong> <small>[אם תאמר</small> במקרה <small>ש</small>האש מגיעה אליה, אל הקמה<small>]</small> <strong>ברוח מצויה</strong> על ידי כפיפה זו, אם כן <strong>בדיני אדם נמי נחייב</strong> <small>[גם כן יתחייב]!</small> <strong>אלא</strong> יש לומר <strong>דמטיא</strong> <small>[שמגיעה]</small> האש אל הקמה רק <strong>ברוח שאינה מצויה,</strong> ולכן פטור מדיני אדם, אבל חייב בדיני שמים, שהרי סוף סוף הוא שגרם לה שתישרף.
 <strong>ורב אשי אמר: טמון אתמר</strong> <small>[נאמר],</small> כלומר, אין מדובר כאן בכופף קמתו של חבירו לקרבה לדליקה, אלא בכופף קמתו של חבירו תחת דבר כלשהו ומטמין אותה, <strong>משום דשויה</strong> <small>[שעשה אותה]</small> על ידי כך <strong>טמון באש,</strong> והלכה היא שבנזקי אש אין מחייבים על הטמון. ובא להשמיענו שאף שלא עשה לו נזק ישיר, מכל מקום כיון שטמן את הקמה גרם לו הפסד ממוני, כיון שעתה לא יוכל לגבות את נזקו ממי שהצית את האש, ויש לו אחריות כלפי שמים על כך.
  ועוד <strong>אמר מר</strong> <small>[החכם]</small> באותה ברייתא: <strong>השוכר עדי שקר</strong> פטור מדיני אדם וחייב בדיני שמים. ושואלים: <strong>היכי דמי</strong> <small>[כיצד היה הדבר בדיוק]?</small> <strong>אילימא</strong> <small>[אם תאמר]</small> ששכר אותם <strong>לנפשיה</strong> <small>[ל</small>צורך <small>עצמו]</small> להוציא ממון מחבירו — <strong>ממונא בעי שלומי</strong> <small>[כסף צריך לשלם],</small> <strong>ובדיני אדם נמי ניחייב</strong> <small>[גם כן יתחייב],</small> שהרי הוציא כסף בעדותם של עדי שקר! <strong>אלא</strong> מדובר ששכר <strong>לחבריה</strong> <small>[ל</small>טובת חבירו] שבדיני אדם אין הניזק יכול לתבוע לא את בעל הדין — שלא שכרם, ולא את השוכר — שלא נהנה מכך בעצמו. ואולם בדיני שמים — חייב.
  ועוד הלכה שנו בברייתא: <strong>והיודע עדות לחבירו ואינו מעיד לו</strong> — חייב בדיני שמים לשלם לו מה שיכול היה להעיד לטובתו. ומבררים: <strong>במאי עסקינן</strong> <small>[במה אנו עוסקים</small> כאן]? <strong>אילימא בבי תרי</strong> <small>[אם תאמר בשניים,</small> בשני עדים<small>]</small> שעל פי עדותם אפשר לחייבו ממון בבית דין — <strong>פשיטא</strong> <small>[פשוט,</small> מובן מאליו<small>]</small> שחייב בדיני שמים, שהרי <strong>דאורייתא</strong> <small>[</small>חיוב שמן התורה] <strong>הוא,</strong> שהרי נאמר בעדות שכזו <strong>"אם לוא יגיד ונשא עונו"</strong> (ויקרא ה, ב). ומה מחדש התנא בדבריו?
 <strong>אלא</strong> מדובר כאן <strong>בחד</strong> <small>[ב</small>עד <small>אחד]</small> שאין בעדותו כדי לחייב ממון, ולא בו דיברה תורה. ומכל מקום הואיל ויכול היה לחייב את זה שכנגדו שבועה, ואם לא היה הלה נשבע היה משלם — חייב בדיני שמים על שלא העיד.
  ושואלים:  <strong>ותו</strong> <small>[ועוד]</small> דברים שפטור בהם מדיני אדם וחייב בהם בדיני שמים <strong>ליכא</strong> <small>[אין]?</small> <strong>והאיכא</strong> <small>[והרי יש]</small> עוד הלכות השנויות בברייתות (ו<strong>סימן</strong> לכל ההלכות הללו: <strong>העושה בסם ושליח חבירו נשבר)</strong> ששנינו: <strong>העושה מלאכה במי חטאת,</strong> שהם מים המשמשים לטהרת טמא מת, שאם עשה בהם מלאכה פסל אותם. <strong>ו</strong>כן המשתמש <strong>בפרת חטאת,</strong> בפרה אדומה שאסור שיעלה עליה עול, ואם השתמש בה — הפסיד לבעליה את הכסף הרב שהיה מקבל עבור פרה נדירה כזו — <strong>פטור מדיני אדם</strong> כיון שההיזק שגרם איננו נזק הניכר לעין, <strong>וחייב בדיני שמים.</strong>
 <strong>והאיכא</strong> <small>[והרי יש]</small> עוד הלכה כזו, ששנינו: <strong>הנותן סם המות בפני בהמת חבירו</strong> ואכלה ומתה, כיון שעשתה זאת מעצמה ואין דרכה לאכול סם — <strong>פטור מדיני אדם וחייב בדיני שמים.</strong>
 <strong>והאיכא</strong> <small>[והרי יש]</small> עוד מה ששנינו: <strong>השולח את הבערה</strong> (אש) <strong>ביד חרש שוטה וקטן</strong> וגרמו לנזק — <strong>פטור מדיני אדם וחייב בדיני שמים.</strong>
 <strong>והאיכא</strong> <small>[והרי יש]</small> עוד מה ששנינו: <strong>המבעית</strong> (מפחיד) <strong>את חבירו</strong> בלא לנגוע בגופו וגרם לו פחד זה לנזק — <strong>פטור מדיני אדם וחייב בדיני שמים.</strong>
 <strong>והאיכא</strong> <small>[והרי יש]</small> עוד מה ששנינו: <strong>נשברה כדו ברשות הרבים ולא סילקה,</strong> או <strong>נפלה גמלו ולא העמידה, ר' מאיר מחייב</strong> את בעל הכד והגמל בנזק שנגרם לאחרים על ידם, <strong>וחכמים אומרים: פטור בדיני אדם וחייב בדיני שמים.</strong> הרי שיש עוד מקרים רבים של חיוב כזה!
  ומשיבים:  <strong>אין, מיהא איכא טובא</strong> <small>[כן, אכן יש הרבה]</small> מקרים אחרים, <strong>ו</strong>אולם <strong>הני אצטריכא ליה</strong> <small>[ואלה שמנה</small> ר' יהושע <small>היה צריך אותם]</small> להודיענו, משום שיש בהם חידוש, כי <strong>מהו דתימא</strong> <small>[שתאמר]</small> שבאלה <strong>בדיני שמים נמי</strong> <small>[גם כן]</small> <strong>לא ליחייב</strong> <small>[יתחייב],</small> על כן <strong>קא משמע לן</strong> <small>[השמיע לנו]</small> שיש בכך על כל פנים חיוב בדיני שמים.
  ומסבירים את הדברים: <strong>הפורץ גדר בפני בהמת חבירו, מהו דתימא</strong> <small>[שתאמר]:</small> <strong>כיון</strong> שממילא הגדר <strong>למסתריה קאי</strong> <small>[לסותרה</small> היא <small>עומדת]</small> אם כן <strong>מה</strong> כבר <strong>עביד</strong> <small>[עשה]?</small> ולכן <strong>בדיני שמים נמי</strong> <small>[גם כן]</small> <strong>לא ליחייב</strong> <small>[יתחייב],</small> על כן <strong>קא משמע לן</strong> <small>[השמיע לנו]</small> שחייב בדיני שמים.
  וכן <strong>הכופף קמתו של חבירו נמי</strong> <small>[גם כן]</small> חידוש יש בדבר, שכן, <strong>מהו דתימא</strong> <small>[שתאמר]:</small> <strong>לימא</strong> <small>[שיאמר]</small> הכופף: <strong>מי הוה ידענא דאתיא</strong> <small>[האם הייתי יודע שתבוא]</small> <strong>רוח שאינה מצויה</strong> ותגרום לדליקה? <strong>ובדיני שמים</strong> אם כן <strong>נמי</strong> <small>[גם כן]</small> <strong>לא ליחייב</strong> <small>[יתחייב]</small> על כך, על כן <strong>קא משמע לן</strong> <small>[השמיע לנו]</small> שחייב.
 <strong>ולרב אשי</strong> ש<strong>אמר נמי</strong> <small>[גם כן]</small> <strong>טמון איתמר</strong> <small>[נאמר],</small> שמדובר במי שטמן את החפץ שנשרף, ופטר את המזיק מתשלום, יש צורך להשמיע הלכה זו, שכן <strong>מהו דתימא</strong> <small>[שתאמר]</small> שכך יאמר הטומן: <strong>אנא כסויי כסיתיה ניהלך</strong> <small>[אני</small> רק כיסיתי אותו את החפץ שנשרף בשבילך] ורציתי להציל את החפץ מפני האש, <strong>ובדיני שמים נמי</strong> <small>[גם כן]</small> <strong>לא ליחייב</strong> <small>[יתחייב],</small> על כן <strong>קא משמע לן</strong> <small>[השמיע לנו]</small> שחייב.
 <strong>והשוכר עדי שקר נמי</strong> <small>[גם כן]</small> חידוש יש בדבר, שכן <strong>מהו דתימא</strong> <small>[שתאמר]:</small> <strong>לימא</strong> <small>[יאמר]</small> אותו אדם: מה אשם אני? הלא כלל הוא: <strong>דברי הרב ודברי התלמיד, דברי מי שומעין?</strong> ואם אמנם אני הסתתי את העדים הללו למעשה שאינו הגון, הרי סוף סוף העדים הם שעברו עבירה, שהיו צריכים לשמוע בקולו של הקדוש ברוך הוא ולא בקולי, <strong>ובדיני שמים נמי</strong> <small>[גם כן]</small> <strong>לא ליחייב</strong> <small>[יתחייב],</small> על כן <strong>קא משמע לן</strong> <small>[השמיע לנו]</small> שחייב בדיני שמים.
 <strong>ו</strong>עד אחד <strong>היודע עדות לחבירו ואינו מעיד לו נמי</strong> <small>[גם כן]</small> חידוש יש בדבר, שכן <strong>מהו דתימא</strong> <small>[שתאמר]</small> יכול העד לטעון: <strong>מי יימר דכי הוה אתינא מסהדינא ליה הוה</strong> <small>[מי יאמר שאם הייתי בא</small> ומעיד לו היה] הנתבע <strong>מודה, דלמא הוה משתבע לשקרא</strong> <small>[שמא היה נשבע לשקר]</small> ונפטר, שהרי עד אחד יכול רק לחייב את זה שהוא מעיד כנגדו לשבועה, ונמצא שלא גרם לו כל הפסד בכך שלא העיד, <strong>ובדיני שמים נמי</strong> <small>[גם כן</small> <strong>לא ליחייב</strong> <small>[יתחייב],</small> על כן <strong>קא משמע לן</strong> <small>[השמיע לנו]</small> שחייב בדיני שמים.
 <big>א</big> שנינו במשנה: אם <strong>נפרצה</strong> הגדר <strong>בלילה, או שפרצוה לסטים</strong> ויצאה והזיקה — פטור. <strong>אמר רבה:</strong> מה ששנינו שאם נפרצה בלילה פטור — יש להוסיף לכך תנאי: <strong>והוא שחתרה</strong> הבהמה בעצמה מתחת לכותל ועל ידי חתירתה הפילה את הכותל, שזהו אונס גמור ולכן פטור הבעלים על נזקיה. 
 ושואלים: <strong>אבל</strong> כאשר <strong>לא חתרה, מאי</strong> <small>[מה]</small> יהא הדין — שהוא <strong>חייב?</strong> אם כן נברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שמדובר <strong>בכותל בריא</strong> (חזק), <strong>כי</strong> <small>[כאשר]</small> <strong>לא חתרה אמאי</strong> <small>[מדוע]</small> <strong>חייב? מאי הוה ליה למעבד</strong> <small>[מה היה לו לעשות]?</small> והרי לא היה הדבר כלל באשמתו! <strong>אלא</strong> מדובר כאן <strong>בכותל רעוע,</strong> אם כן גם <strong>כי</strong> <small>[כאשר]</small> <strong>חתרה</strong> הבהמה מתחת לכותל והפילתו <strong>אמאי</strong> <small>[מדוע]</small> שיהא <strong>פטור?</strong> הרי זה מקרה של <strong>תחלתו בפשיעה</strong> (רשלנות), שהכניס את בהמתו למקום שכותלו רעוע, <strong>ו</strong>רק <strong>סופו</strong> <strong>באונס הוא ,</strong> שהרי לבסוף חתרה!
 <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> שכל דבר ש<strong>תחילתו בפשיעה</strong> <strong>וסופו באונס</strong> — <strong>פטור</strong>, כיון שהגורם הסופי לא היה באשמתו. <strong>אלא למאן דאמר</strong> <small>[ל</small>שיטת מי שאומר]: כי <strong>תחילתו בפשיעה וסופו באונס</strong> — חייב, כיון שגם לולא האונס היתה רשלנותו גורמת לנזק, אם כן <strong>מאי איכא למימר</strong> <small>[מה יש לומר]</small> כאן במשנתנו לפי שיטה זו?
 <strong>אלא, מתניתין</strong> <small>[משנתנו]</small> יש להעמידה <strong>בכותל בריא, ואפילו לא חתרה</strong> הבהמה גם כן פטור. <strong>וכי איתמר</strong> <small>[וכאשר נאמרו]</small> דברי <strong>רבה</strong> — לא על קטע זה מן המשנה, אלא <strong>אסיפא איתמר</strong> <small>[על סוף</small> המשנה <small>נאמרו]</small> שנאמר שם: <strong>הניחה בחמה, או שמסרה לחרש שוטה וקטן, ויצתה והזיקה</strong> — <strong>חייב.</strong> ועל כך <strong>אמר רבה: ואפילו חתרה.</strong>
 ומסבירים: <strong>לא מבעיא היכא</strong> <small>[נצרכה</small> לומר במקום] ש<strong>לא חתרה</strong> הבהמה ויצאה בדרך אחרת, שחייב — <strong>דכולה</strong> <small>[שהכל]</small> <strong>בפשיעה הוא,</strong> שכיון שהניחה בחמה ומצטערת היא שם, ברור הוא שתנסה הבהמה לצאת משם בכל דרך. <strong>אלא אפילו חתרה נמי</strong> <small>[גם כן]</small> — גם כן חייב. וחידוש יש בדבר, שכן <strong>מהו דתימא</strong> <small>[שתאמר]:</small> <strong>הויא לה</strong> <small>[הרי זה]</small> מקרה ש<strong>תחילתו בפשיעה וסופו באונס,</strong> שהרי החתירה — אונס היא, על כן <strong>קא משמע לן דכולה</strong> <small>[השמיע לנו שהכל]</small> <strong>פשיעה היא,</strong>
 <strong> מאי טעמא</strong> <small>[מה טעם]</small> הדבר — <strong>דאמר ליה</strong> <small>[שאומר לו]</small> הניזק לבעל הצאן: <strong>מידע ידעת</strong> <small>[יכול אתה לדעת]</small> ש<strong>כיון דשבקתה</strong> <small>[שהנחת אותה]</small> <strong>בחמה, כל טצדקא דאית</strong> <small>[תחבולה שיש]</small> <strong>לה למיעבד עבדא ונפקא</strong> <small>[לעשות תעשה ותצא]</small> ולכן אשמתך היא שיצאה.
 <big>ב</big> שנינו במשנה: <strong>הוציאוה לסטים</strong> — <strong>לסטים חייבין.</strong>
## דף נו:
 ושואלים: <strong>פשיטא</strong> <small>[פשוט,</small> מובן מאליו<small>]</small> שכך הוא הדין שהלסטים חייבים, שהרי <strong>כיון דאפקוה קיימא לה ברשותייהו</strong> <small>[ש</small>משכוה ו<small>הוציאוה</small> הרי <small>היא</small> <small>עומדת</small> מעתה <small>ברשותם]</small> <strong>לכל מילי</strong> <small>[דבר]</small> כאילו היא שלהם, ובכלל זה גם אחריות לנזקים שהזיקה!
  ומתרצים:  <strong>לא צריכא</strong> <small>[נצרכה]</small> אלא במקרה <strong>דקמו</strong> <small>[שעמדו]</small> <strong>לה באפה</strong> <small>[בפניה]</small> ועל ידי כך הוציאוה מהדיר וכיוונו אותה לתבואה של אדם אחר והזיקה, אבל לא משכוה בידיים ממש. <strong>כי הא</strong> <small>[כמו זו]</small> ש<strong>אמר רבה אמר רב מתנה אמר רב: המעמיד בהמת חברו על קמת חבירו</strong> ואכלתה — <strong>חייב.</strong> ותהו על דבר זה: <strong>מעמיד פשיטא</strong> <small>[פשוט,</small> מובן מאליו<small>]</small> שחייב! והשיבו: <strong>לא צריכא</strong> <small>[נצרכה]</small> אלא במקרה <strong>דקם לה באפה</strong> <small>[שעמד בפניה]</small> וגרם לה שתעלה על קמת חבירו בלי למושכה ממש, ואף על פי כן חייב.
  ומסופר, <strong>אמר ליה</strong> <small>[לו]</small> <strong>אביי לרב יוסף: הכישה</strong> (היכה אותה) <strong>אמרת לן</strong> <small>[לנו]</small> כאשר הסברת לנו את דברי רב מתנה, <strong>ולסטים נמי</strong> <small>[גם כן]</small> מדובר ש<strong>הכישוה</strong> במקל, אף שלא משכוה בידיים.
 <big>א</big> שנינו במשנה שאם <strong>מסרה לרועה</strong> — <strong>נכנס הרועה תחתיו. אמרי</strong> <small>[אומרים]</small> ודנים בשאלה: <strong>תחתיו דמאן</strong> <small>[של מי]?</small> <strong>אילימא</strong> <small>[אם תאמר]</small> כי הרועה נכנס <strong>תחתיו</strong> של <strong>בעל</strong> ה<strong>בהמה</strong> — הלא <strong>תנינא חדא זמנא</strong> <small>[שנינו</small> זאת כבר <small>פעם אחת]:</small> <strong>מסרו לשומר חנם ולשואל, לנושא שכר ולשוכר</strong> — <strong>כולן נכנסו</strong> באחריות <strong>תחת הבעלים.</strong> ואין חידוש במה שאמרו שאחריות מוטלת על הרועה שנמסרה לו! <strong>אלא</strong> הכוונה היא <strong>תחתיו</strong> של ה<strong>שומר,</strong> שהשומר אינו חייב כיון שמסרה לרועה.
 <strong>ו</strong>תוהים: מכלל הדברים נשמע כי ה<strong>שומר קמא אפטר ליה</strong> <small>[הראשון נפטר לו]</small> על ידי כך <strong>לגמרי,</strong> ושוב אין עליו אחריות כלל. <strong>לימא תיהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> על דברי <strong>רבא,</strong> ש<strong>אמר רבא: שומר שמסר לשומר</strong> — <strong>חייב</strong> השומר הראשון?
  ומשיבים:  <strong>אמר</strong> <small>[</small>יכול היה <small>לומר]</small> <strong>לך</strong> <strong>רבא</strong> בתשובה לכך: <strong>מאי</strong> <small>[מה]</small> פירוש <strong>"מסרו לרועה"</strong> שנאמר במשנה — <strong>לברזיליה</strong> <small>[לעוזרו],</small> <strong>דאורחיה דרועה למימסר לברזיליה</strong> <small>[שדרכו של הרועה למסור לעוזרו]</small> את מה שנמסר לו לשמירה, ולכן, כל הנותן בהמה לרועה — נותן הוא לו בידיעה שהרועה עשוי למוסרה לעוזריו השונים.
 <strong>איכא דאמרי</strong> <small>[יש שאומרים]</small> דבר זה בלשון אחרת: <strong>מדקתני</strong> <small>[ממה ששנה]</small> במשנה בלשון <strong>"מסרה לרועה", ולא קתני</strong> <small>[שנה]</small> סתם <strong>"מסרה לאחר", שמע מינה</strong> <small>[למד מכאן]</small> כי <strong>מאי</strong> <small>[מה]</small> פירוש <strong>"מסרה לרועה"</strong> — <strong>מסר רועה לברזיליה</strong> <small>[לעוזרו],</small> וטעם הדבר שנכנס עוזרו תחתיו — <strong>דאורחיה דרועה למימסר לברזיליה</strong> <small>[שדרכו של הרועה למסור לעוזרו]</small> <strong>אבל לאחר</strong> — <strong>לא</strong> נפטר בכך הרועה.
 ואם כן, <strong>לימא</strong> <small>[האם לומר]</small> ש<strong>מסייע ליה</strong> <small>[לו]</small> הדבר <strong>לרבא,</strong> ש<strong>אמר רבא: שומר שמסר לשומר חייב?</strong> <strong>אמרי</strong> <small>[אומרים]</small> בדחיה: <strong>לא,</strong> אין לדייק מלשון המשנה שהכוונה דווקא כשמסר לעוזרו, כי <strong>דלמא אורחא דמילתא קתני</strong> <small>[שמא בדרך הדברים</small> הרגילה <small>שנה]</small> שכרגיל מוסר הרועה לעוזרו, <strong>ו</strong>אולם <strong>הוא הדין לאחר,</strong> ואין להביא מכאן הוכחה לשיטת רבא.
 <big>ב</big> <strong>איתמר</strong> <small>[נאמר]</small> שנחלקו אמוראים בבעיה עקרונית זו: <strong>שומר אבידה,</strong> מי שמצא אבידה, ועד שהוא מחזירה הרי הוא שומר אותה אצלו, מה היא מידת האחריות שלו כלפי האבידה? <strong>רבה אמר: כשומר חנם דמי</strong> <small>[</small>הוא <small>נחשב].</small> <strong>רב יוסף אמר: כשומר שכר דמי</strong> <small>[</small>הוא <small>נחשב].</small>
 ומסבירים את שיטותיהם: <strong>רבה אמר</strong> ש<strong>כשומר חנם דמי</strong> <small>[</small>הוא <small>נחשב],</small> ומדוע — <strong>מאי</strong> <small>[מה]</small> <strong>הנאה קא מטי ליה</strong> <small>[מגיעה לו]</small> על ידי שמירה זו? ואם כן הרי הוא כשאר שומרי חנם. ואילו <strong>רב יוסף אמר</strong> ש<strong>כשומר שכר דמי</strong> <small>[</small>הוא <small>נחשב],</small> ומדוע — <strong>בההיא</strong> <small>[באותה]</small> <strong>הנאה</strong> שהוא <strong>לא בעיא</strong> <small>[צריך]</small> עתה, כאשר הוא עוסק בשמירת האבידה <strong>למיתבי ליה ריפתא לעניא</strong> <small>[לתת לו פת לעני]</small> בצדקה, שהרי העוסק במצוה פטור מן המצוה, <strong>הוי</strong> <small>[הריהו]</small> <strong>כשומר שכר,</strong> שנמצא שהוא מרוויח דברמה על ידי השמירה על האבידה.
  זה הוא אופן פירוש אחד, ואולם <strong>איכא דמפרשי הכי</strong> <small>[יש שמפרשים</small> דבר זה <small>כך],</small> <strong>רב יוסף אמר: כשומר שכר דמי</strong> <small>[</small>הוא <small>נחשב],</small> וטעם הדבר: <strong>כיון דרחמנא שעבדיה</strong> <small>[שהתורה שיעבדה אותו]</small> לשמור על האבידה <strong>בעל כורחיה</strong> <small>[כורחו]</small> ואין הדבר תלוי בדעתו, <strong>הלכך</strong> <small>[על כן]</small> <strong>כשומר שכר דמי</strong> <small>[נחשב]</small> שבוודאי הטילה עליו התורה חובת שמירה מעולה.
 <strong>(סימן</strong> להלכות ולקושיות הבאות: <strong>החזירה לעולם השב חייא אמרת נשבר שכר).</strong>
 <strong>איתיביה</strong> <small>[הקשה לו]</small> <strong>רב יוסף לרבה</strong> ממה ששנינו בברייתא זו:
## דף נז.
 <strong>החזירה</strong> המוצא את האבידה <strong>למקום</strong> כזה <strong>ש</strong>בו <strong>יראנה</strong> בעליה — <strong>אינו חייב</strong> עוד <strong>לטפל</strong> (להתעסק) <strong>בה.</strong> אם <strong>נגנבה או אבדה</strong> המציאה — <strong>חייב</strong> המוצא <strong>באחריותה.</strong>
 ונברר את האמור בברייתא: <strong>מאי</strong> <small>[מה]</small> פירוש <strong>"נגנבה או אבדה"? לאו</strong> <small>[האם אין]</small> הכוונה <strong>נגנבה מביתו ואבדה מביתו</strong> לפני שהחזירה? וכיון שאמרו שחייב באחריותה של גניבה ואבידה — משמע שדינו כשומר שכר שחייב בגניבה ואבידה, ולא כשומר חינם שפטור!
  ודחה רבה: <strong>לא,</strong> הכוונה היא שנגנבה או שאבדה <strong>ממקום שהחזירה,</strong> ובמקרה זה אף שומר חינם חייב כיון שהתרשל בשמירה, שלא החזירה כראוי.
 והקשה רב יוסף על כך: <strong>והא קתני</strong> <small>[והרי שנה]</small> שם: <strong>אינו חייב ליטפל בה,</strong> משמע שאין עליו עוד אחריות עליה!
 <strong>אמר ליה</strong> <small>[לו]</small> רבה: <strong>הכא</strong> <small>[כאן]</small> בסוף הברייתא, ששנינו שחייב באחריותה, <strong>במאי עסקינן</strong> <small>[במה אנו עוסקים]?</small> <strong>כגון שהחזירה בצהרים,</strong> שעה שבה אין בעל האבידה מצוי בביתו, ואין זו נחשבת השבה של ממש, ומשום כך אם נגנבה או אבדה האבידה — חייב באחריותה אף שהוא שומר חינם.
 <strong>ותרתי קתני</strong> <small>[ושתי</small> הלכות שונות <small>שונה]</small> שם, <strong>והכי קתני</strong> <small>[וכך</small> הוא <small>שונה],</small> כלומר, כך יש להבין את הברייתא: <strong>החזירה</strong> ב<strong>שחרית</strong> שהוא זמן שבו מצויים אנשים בביתם <strong>למקום שיראנה</strong> בעל האבידה <strong>ו</strong>כיון <strong>דשכיח</strong> <small>[שמצוי]</small> הוא <strong>דעייל ונפיק וחזי לה</strong> <small>[שנכנס ויוצא ורואה אותה]</small> את האבידה — המוצא <strong>אינו חייב ליטפל בה</strong> עוד, ואף אינו חייב באחריותה אם נגנבה או אבדה. והלכה נוספת: אם <strong>החזירה בצהרים למקום שיראנה, דלא שכיח דעייל ונפיק, דלא חזי לה</strong> <small>[שאינו מצוי ש</small>הוא <small>נכנס ויוצא</small> באותה שעה, <small>שאינו רואה אותה]</small> <strong>ונגנבה או אבדה</strong> — <strong>חייב באחריותה.</strong> ואם כן אין להוכיח מכאן.
 <strong>איתיביה</strong> <small>[הקשה לו]</small> עוד רב יוסף לרבה ממה ששנינו בהמשך אותה ברייתא: <strong>לעולם הוא,</strong> המוצא אבידה <strong>חייב</strong> באחריותה אם נגנבה או אבדה <strong>עד שיחזירנה לרשותו</strong> של בעל האבידה. <strong>מאי</strong> <small>[מה]</small> פירוש ההדגשה <strong>"לעולם", לאו</strong> <small>[האם אין]</small> הכוונה <strong>אפילו</strong> נגנבה <strong>מביתו</strong> של המוצא? ו<strong>שמע מינה</strong> <small>[ולמד מכאן]</small> כי המוצא אבידה <strong>כשומר שכר דמי</strong> <small>[</small>הוא <small>נחשב]!</small>
 <strong>אמר ליה</strong> <small>[לו]</small> רבה לרב יוסף: <strong>מודינא</strong> <small>[מודה אני]</small> <strong>לך ב</strong>שומר אבידה של <strong>בעלי חיים</strong> שאבדו שחייב בגניבה ואבידה, ש<strong>כיון דנקטי להו ניגרא ברייתא</strong> <small>[ש</small>כבר <small>לקחו לעצמם צעדים זרים]</small> שהם יוצאים ממסלול הדרכים הרגיל שלהם, שהרי ראינו כבר שברחו למקום אחר, <strong>בעי נטירותא יתירתא</strong> <small>[צריכים שמירה יתירה]</small> כשומר שכר. אבל חפצים אחרים שאינם הולכים מעצמם, ואבדו — אין המוצא אותם חייב לשומרם יותר משאר שומר חינם.
  ומן הצד השני <strong>איתיביה</strong> <small>[הקשה לו]</small> <strong>רבה לרב יוסף</strong> ממה ששנינו: נאמר בענין השבת אבידה "השב תשיבם" (דברים כב, א) ודרשו: <strong>"השב"</strong> — <strong>אין לי אלא</strong> שמשיב את הדבר <strong>בביתו</strong> של בעל האבידה, אם השיב <strong>לגינתו ולחורבתו מנין</strong> שגם כן קיים מצוה זו, ואינו אחראי עוד למציאה? <strong>תלמוד לומר: "תשיבם",</strong> והכפלה זו באה לומר שקיים את המצוה <strong>מכל מקום,</strong> בכל אופן<strong>.</strong>
 ומעתה נברר את הדברים: <strong>מאי</strong> <small>[מה]</small> פירוש <strong>"לגינתו ולחורבתו"</strong> השנויים כאן? <strong>אילימא</strong> <small>[אם תאמר]</small> שהחזירם <strong>לגינתו המשתמרת</strong> שגינתו סגורה כראוי ונשמרים בה דברים, <strong>ו</strong>כן <strong>לחורבתו  המשתמרת</strong> — אין בכך חידוש שקיים בכך המצוה, ופטור מאחריותו עליה, כי <strong>היינו</strong> <small>[הרי זה]</small> כמו <strong>ביתו,</strong> שהרי המקום נשמר וברשותו הוא! <strong>אלא פשיטא</strong> <small>[פשוט]</small> שהכוונה היא שהחזיר <strong>לגינתו שאינה משתמרת ולחורבתו שאינה משתמרת,</strong> ואף על פי כן אינו אחראי עוד על המציאה. <strong>שמע מינה</strong> <small>[למד מכאן]</small> כי <strong>כשומר חנם דמי</strong> <small>[נחשב]</small> המוצא ולא יותר, ודי לו בהשבה שכזו!
 <strong>אמר ליה</strong> <small>[לו]</small> רב יוסף: <strong>לעולם</strong> תפרש כי הכניסם <strong>לגינתו המשתמרת ולחורבתו המשתמרת, ודקא קשיא</strong> <small>[ו</small>מה <small>שהיה קשה]</small> <strong>לך:</strong> <strong>היינו</strong> <small>[הרי זה]</small> כמו <strong>ביתו,</strong> ומה החידוש בדבר? יש בכל זאת חידוש, כי <strong>הא קא משמע לן</strong> <small>[</small>דבר <small>זה השמיע לנו]</small> <strong>דלא בעינן</strong> <small>[שאין אנו צריכים]</small> במקרה כזה <strong>דעת בעלים,</strong> שאין צריך להודיע לבעל האבידה שהחזיר לו אבידתו, ו<strong>כ</strong>דברי <strong>ר' אלעזר.</strong>
 ש<strong>אמר ר' אלעזר: הכל,</strong> כל החייבים בהשבת חפץ לבעליו (כגון שומר או גנב) <strong>צריכין דעת בעלים</strong> להודיע להם שהחזירו להם את השייך להם, <strong>חוץ מהשבת אבידה, שהרי ריבתה בו תורה</strong> במשיב אבידה <strong>השבות הרבה,</strong> שנאמר בלשון ריבוי "השב תשיבם" ללמדנו שאם החזירה אף בלא דעת הבעלים — הרי זו השבה.
 <strong>אמר ליה</strong> <small>[לו]</small> <strong>אביי לרב יוסף: ואת לא תסברא</strong> <small>[ואתה אינך סבור]</small> ש<strong>שומר אבידה כשומר חנם דמי</strong> <small>[נחשב]?</small> <strong>והא</strong> <small>[והרי]</small> <strong>אמר ר' חייא בר אבא אמר ר' יוחנן: הטוען טענת גנב באבידה,</strong> אדם שמצא אבידה וטוען שנגנבה ממנו, ולבסוף נמצא שהוא לקחה לעצמו — <strong>משלם תשלומי כפל</strong> כאילו הוא עצמו גנב. <strong>ו</strong>מעתה נשאל: <strong>אי סלקא דעתך</strong> <small>[ואם עולה על דעתך]</small> שמוצא האבידה <strong>שומר שכר הוי</strong> <small>[הוא],</small> <strong>אמאי</strong> <small>[מדוע]</small> במקרה זה הוא <strong>משלם תשלומי כפל?</strong> הרי <strong>קרנא בעי שלומי</strong> <small>[</small>את <small>הקרן</small> בלבד <small>צריך</small> הוא <small>לשלם],</small> שהרי שומר שכר חייב ממילא בגניבה ואבידה, וכיון שבדבריו חייב עצמו לשלם את ערך החפץ — אין מקום להחשיבו כגנב!
 <strong>אמר ליה</strong> <small>[לו]</small> רב יוסף: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שטוען</strong> המוצא <strong>טענת לסטים מזויין</strong> (שודד מזויין בנשק), שבא ונטל את המציאה מידו, ובליסטים מזויין פטור אפילו שומר שכר. וכיון שטען טענת שקר שעל ידה הוא נפטר לגמרי מחובתו, אם לבסוף נמצאה האבידה אצלו — חייב הוא לשלם כפל כטוען טענת גנב.
 <strong>אמר ליה</strong> <small>[לו]</small> אביי: <strong>ליסטים מזויין</strong> הלא <strong>גזלן הוא</strong> ולא גנב, וכיצד אפשר לקרוא לזה "טוען טענת גנב"?
 <strong>אמר ליה</strong> <small>[לו]</small> רב יוסף: <strong>שאני אומר</strong> כי <strong>לסטים מזויין, כיון דמיטמר מאינשי</strong> <small>[שמתחבא מבני אדם]</small> ואינו גוזל בגלוי לעיני כל — <strong>גנב הוא</strong> להחשיב טוען טענת לסטים מזויין כטוען טענת גנב
 <strong>,</strong> ולכן כיון ששומר שכר נפטר בטענה זו, שהרי עבורו אונס הוא זה, אם נתברר שהיה זה טענת שקר — משלם כפל, כדין שומר חינם הטוען טענת גנב בפקדון ונמצא אחר כך הדבר בידו. <strong>איתיביה</strong> <small>[הקשה לו]</small> אביי ממה ששנינו בברייתא:
## דף נז:
 <strong>לא, אם אמרת בשומר חנם שכן משלם תשלומי כפל, תאמר בשומר שכר שאינו משלם תשלומי כפל?</strong>
 <strong>ואי סלקא דעתך</strong> <small>[ואם עולה על דעתך]</small> לומר כי <strong>לסטים מזויין גנב הוא, נמצא</strong> כי גם <strong>בשומר שכר</strong> יש דין של <strong>משלם תשלומי כפל</strong> — <strong>בטוען טענת לסטים מזויין!</strong>
 <strong>אמר ליה</strong> <small>[לו]</small> רב יוסף: <strong>הכי קאמר</strong> <small>[כך</small> הוא <small>אומר],</small> כך יש להבין את הברייתא: <strong>לא, אם אמרת בשומר חנם שכן משלם תשלומי כפל בכל טענותיו,</strong> בכל מקרה שנמצא שטען טענת שקר שהחפץ נגנב ממנו, <strong>תאמר בשומר שכר שאינו משלם תשלומי כפל</strong> בכל טענת גניבה שקרית <strong>אלא בטוען טענת לסטים מזויין.</strong>
 <strong>איתיביה</strong> <small>[הקשה לו]</small> אביי לרב יוסף ממה ששנינו בברייתא אחרת: נאמר בתורה, בדין שואל חפץ או בעל חיים מחבירו: <strong>"ונשבר או מת...</strong> שלם ישלם<strong>"</strong> (שמות כב, יג) ואמרו חכמים במדרש הלכה: <strong>אין לי אלא שבורה ומתה</strong> שחייב עליה השואל, <strong>גניבה ואבידה מנין</strong> שגם כן חייב עליהן? <strong>אמרת</strong> (אומר אתה) <strong>קל וחומר: ומה שומר שכר שפטר בו שבורה ומתה</strong> שאינו חייב באחריותה, בכל זאת <strong>חייב בגניבה ואבידה, שואל שחייב</strong> אפילו <strong>בשבורה ומתה</strong> — <strong>אינו דין שחייב בגניבה ואבידה?</strong> ומסכמים שם: <strong>וזהו קל וחומר שאין עליו תשובה,</strong> שבוודאי חייב השואל אף על גניבה ואבידה.
 <strong>ואי סלקא דעתך</strong> <small>[ואם עולה על דעתך]</small> לומר ש<strong>לסטים מזויין גנב הוא, אמאי</strong> <small>[מדוע]</small> <strong>אין עליו,</strong> על קל וחומר זה, <strong>תשובה?</strong> הלא <strong>איכא למפרך</strong> <small>[יש</small> מקום <small>להקשות]:</small> <strong>מה לשומר שכר</strong> שיש בו צד חומרה שאין בשואל, <strong>שכן משלם תשלומי כפל בטוען טענת לסטים מזויין,</strong> ואילו שואל אינו משלם על כך כפל אלא רק קרן!
 <strong>אמר ליה</strong> <small>[לו]</small> רב יוסף: <strong>קסבר האי תנא</strong> <small>[סבור תנא זה]</small> כי תשלום <strong>קרנא</strong> <small>[קרן]</small> שמשלם שואל על טענה זו <strong>בלא שבועה, עדיפא</strong> <small>[עדיף,</small> חמור יותר<small>]</small> <strong>מ</strong>תשלום <strong>כפילא</strong> <small>[כפל]</small> שמשלם טוען טענת גנב, שאינו מתחייב בו אלא <strong>בשבועה.</strong> ולפיכך אין בתשלום כפל כזה של שומר שכר כדי לפרוך את הקל וחומר לשואל.
  ומעירים:  <strong>לימא מסייע ליה</strong> <small>[האם לומר</small> שאפשר <small>לסייע לו]</small> לרב יוסף, הסבור שלסטים מזויין גנב הוא, ממה ששנינו: <strong>השוכר פרה מחבירו ונגנבה, ואמר הלה</strong> (השוכר): <strong>הריני משלם</strong> עבורה <strong>ואיני נשבע</strong> שנגנבה הפרה, שאיני רוצה להישבע, <strong>ואחר כך נמצא הגנב</strong> — <strong>משלם</strong> הגנב את <strong>תשלומי</strong> ה<strong>כפל לשוכר</strong> ולא לבעלים.
  ומעירים:  <strong>סברוה</strong> <small>[סברו]</small> הלומדים שרצו לסייע לרב יוסף, כי ברייתא זו <strong>כ</strong>שיטת <strong>ר' יהודה</strong> היא, ש<strong>אמר: שוכר כנושא שכר דמי</strong> <small>[נחשב]</small> שחייב בגניבה ואבידה, <strong>ומדקתני</strong> <small>[ומ</small>מה <small>ששנה]:</small> <strong>ואמר "הריני משלם ואיני נשבע", מכלל</strong> הדברים נשמע <strong>דאי בעי פטר ליה נפשיה</strong> <small>[שאם היה</small> השוכר <small>רוצה, היה פוטר עצמו]</small> <strong>בשבועה</strong> ולא היה צריך לשלם.
  ונברר:  <strong>היכי דמי</strong> <small>[כיצד היה הדבר בדיוק]?</small> האם לא <strong>כגון דקא טעין</strong> <small>[שטוען]</small> <strong>טענת לסטים מזויין</strong> שכשומר שכר אינו חייב באחריות על כך, <strong>וקתני</strong> <small>[ושנה]:</small> <strong>ואחר כך נמצא הגנב</strong> — <strong>משלם תשלומי כפל לשוכר, שמע מינה</strong> <small>[למד מכאן]</small> כי <strong>לסטים מזויין גנב הוא!</strong>
 <strong>אמרי</strong> <small>[אומרים]</small> ודוחים הוכחה זו: <strong>מי סברת</strong> <small>[האם סבור אתה]</small> כי ברייתא זו היא <strong>כ</strong>דעת <strong>ר' יהודה</strong> ש<strong>אמר: שוכר כנושא שכר דמי</strong> <small>[</small>הוא <small>נחשב]?</small> <strong>דלמא</strong> <small>[שמא]</small> תנא זה <strong>כ</strong>שיטת <strong>ר' מאיר סבירא ליה</strong> <small>[סבור הוא],</small> ש<strong>אמר:</strong> <strong>שוכר כשומר חנם דמי</strong> <small>[נחשב],</small> ומשום כך הוא נפטר מאחריות גם בטענת גניבה רגילה.
 <strong>איבעית אימא</strong> <small>[אם תרצה אמור]</small> כמו שהיה <strong>מחליף רבה בר אבוה ותני</strong> <small>[ושונה]</small> את הדברים בחילוף הדעות: <strong>שוכר כיצד משלם? ר' מאיר אומר: כשומר שכר, ר' יהודה אומר: כשומר חנם,</strong> ונמצא שאף אם ברייתא זו היא כדעת ר' יהודה, אין ממנה סיוע לרב יוסף.
 <strong>ר' זירא אמר:</strong> אפילו אם אין הופכים את השיטות, אפשר לפרש את הברייתא שלא כדברי רב יוסף, ולומר: <strong>הכא במאי עסקינן</strong> <small>[כאן במה אנו עוסקים]?</small> <strong>בטוען</strong> השוכר <strong>טענת לסטים מזויין</strong> ומשום כך יכול היה להיפטר בשבועה — <strong>ונמצא</strong> שהיה זה <strong>לסטים שאינו מזויין</strong> אלא גנב, ולכן משלם הגנב תשלומי כפל לשוכר.
 <big>א</big> שנינו במשנה: <strong>נפלה</strong> הבהמה <strong>לגינה ונהנית</strong> — <strong>משלמת,</strong> כלומר, בעליה משלמים רק על <strong>מה שנהנית. אמר רב:</strong> כאן מדובר <strong>בנחבטה,</strong> שנפלה על הירקות ועל ידי כך נחבטה פחות, ונהנתה מזה שלא ניזוקה, ועל כך משלמים הבעלים.
  ומעירים: מדברי רב יש לדייק:  <strong>אבל</strong> אם <strong>אכלה</strong> באותה גינה <strong>אפילו מה שנהנית אינה משלמת.</strong> <strong>לימא</strong> <small>[האם לומר]</small> כי <strong>רב</strong> הולך פה <strong>לטעמיה</strong> <small>[לטעמו,</small> לשיטתו<small>]</small> בענין נזקים שנגרמו לבהמה כשאכלה פירות של אדם אחר, ש<strong>אמר רב</strong> שיכול בעל הפירות לטעון: <strong>היה לה שלא תאכל.</strong> ואף פה, בעל הבהמה יכול לומר: בהמה זו נפלה שלא באשמתי, ואם אכלה — אין זו אשמתי?
 <strong>אמרי</strong> <small>[אומרים]</small> בתמיהה: <strong>הכי השתא</strong> <small>[כך אתה משווה]</small> בין הדברים? <strong>אימור</strong> <small>[אמור]</small> ש<strong>אמר רב התם</strong> <small>[שם]</small> שיכול אדם לטעון <strong>"היה לה שלא תאכל"</strong> — <strong>היכא דאיתזקא</strong> <small>[במקום שניזוקה]</small> <strong>היא</strong> הבהמה בפירות חבירו, <strong>דמצי אמר ליה מריה דפירי</strong> <small>[שיכול לומר לו בעל הפירות]</small> לבעל הפרה: <strong>לא משלמנא</strong> <small>[אין אני משלם]</small> על מה שניזקה בהמתך באכילתה, כי <strong>היה לה שלא תאכל.</strong> אבל <strong>לאזוקי</strong> <small>[</small>כאשר <small>מזיקה]</small> <strong>היא אחריני</strong> <small>[א</small> <strong>חרים], דפטירה לשלומי מי</strong> <small>[</small>שתיפטר לשלם בטענה זו <small>האם]</small> <strong>אמר</strong> רב? אין הדבר מתקבל כלל.
 <strong>אלא</strong> יש לדחות דיוק זה בדברי רב, ולומר כי בלשון
## דף נח.
 <strong>לא מבעיא קאמר</strong> <small>[נצרכה אמר]</small> וכך יש להבין את דבריו: <strong>לא מבעיא</strong> <small>[נצרכה]</small> לומר שאם הבהמה נפלה לגינה ו<strong>אכלה</strong> מפירות אותה גינה — ש<strong>משלמת מה שנהנית, אבל</strong> אם <strong>נחבטה</strong> באותם פירות, ומשום כך לא ניזוקה — <strong>אימא</strong> <small>[אמור]</small> שעל כך אין בעל הבהמה חייב לשלם, כי נמצא בעל הגינה הריהו כמי ש<strong>מבריח ארי מנכסי חבירו הוא</strong> שאף שחבירו נהנה ממנו אינו חייב לשלם לו על כך, <strong>ו</strong>לכן <strong>מה שנהנית נמי</strong> <small>[גם כן]</small> <strong>לא משלם,</strong> על כן <strong>קא משמע לן</strong> <small>[השמיע לנו]</small> שבכל זאת משלם מה שנהנית.
  ושואלים:  <strong>ואימא הכי נמי</strong> <small>[ואמור כך גם כן]</small> שיהא זה הדין, ולא יצטרך בעל הבהמה לשלם כלל עבור הנאה זו!
  ומשיבים:  <strong>מבריח ארי מנכסי חבירו</strong> שאינו זכאי לתשלום — <strong>מדעתו הוא</strong> שעושה כן, <strong>האי</strong> <small>[זהו]</small> בעל הגינה — <strong>לאו</strong> <small>[לא]</small> <strong>מדעתו</strong> עשה, שלא רצה בכך. <strong>אי נמי</strong> <small>[או גם כן]</small> אפשר לומר: <strong>מבריח ארי מנכסי חבירו</strong> — <strong>לית ליה פסידא</strong> <small>[אין לו הפסד]</small> בכך, <strong>האי</strong> <small>[זהו]</small> בעל הגינה — <strong>אית ליה פסידא</strong> <small>[יש לו הפסד].</small>
 <big>א</big> ועוד בבירור דין המשנה בבהמה שנפלה לגינה, שאינה משלמת מה שהזיקה, שואלים: <strong>היכי</strong> <small>[כיצד]</small> <strong>נפל?</strong> באיזו דרך נפילה הדין כך? <strong>רב כהנא אמר: שהוחלקה במימי רגליה, רבא אמר: שדחפתה חברתה,</strong> בהמה אחרת של אותם בעלים, והפילתה לשם.
  ומסבירים:  <strong>מאן דאמר</strong> <small>[מי שאומר]</small> שמדובר כאן <strong>שדחפתה חברתה</strong> פטור מלשלם מה שהזיקה — <strong>כל שכן</strong> שכך הוא הדין במקרה <strong>שהוחלקה במימי רגליה</strong> שהוא אונס גדול יותר. <strong>ומאן דאמר</strong> <small>[ומי שאומר]</small> שמדובר כאן <strong>שהוחלקה במימי רגליה,</strong> סבור: <strong>אבל דחפתה חברתה</strong> — <strong>פשעה</strong> ואין זה אונס, <strong>ומשלמת מה שהזיקה, דאמר ליה</strong> <small>[שאומר לו]</small> בעל הגינה לבעל הבהמות: <strong>איבעי לך עבורי חדא חדא</strong> <small>[היה לך להעביר</small> את בהמותיך <small>אחת אחת]</small> שלא תדחוף בהמה אחת את חבירתה.
 <big>ב</big> <strong>אמר רב כהנא: לא שנו</strong> שמשלמת רק מה שנהנית <strong>אלא</strong> כשאכלה <strong>באותה ערוגה</strong> עצמה שנפלה לתוכה, <strong>אבל</strong> אם הלכה <strong>מערוגה</strong> זו <strong>לערוגה</strong> אחרת ואכלה משם — <strong>משלמת</strong> כל <strong>מה שהזיקה. ור' יוחנן אמר: אפילו</strong> הלכה <strong>מערוגה לערוגה</strong> ואכלה, <strong>ואפילו</strong> שהיתה בגינה זו <strong>כל היום כולו</strong> ואכלה שם — משלמת רק מה שנהנית ולא מה שהזיקה, <strong>עד שתצא</strong> מן הגינה <strong>ותחזור לדעת</strong> (בידיעת הבעלים).
  ובפירוש דברי ר' יוחנן <strong>אמר רב פפא: לא תימא</strong> <small>[תאמר]</small> <strong>עד שתצא לדעת ותחזור לדעת, אלא כיון שיצתה</strong> (יצאה) מן הגינה <strong>לדעת</strong> הבעלים, <strong>אף על פי שחזרה שלא לדעת,</strong> שלא ידעו שחזרה לשם, בכל זאת חייב לשלם כל מה שהזיקה. <strong>מאי טעמא</strong> <small>[מה טעם]</small> הדבר? <strong>דאמר ליה</strong> <small>[שאומר לו]</small> בעל הפירות לבעל הבהמה: <strong>כיון דילפא</strong> <small>[שלמדה]</small> שיש פה גינה שבה אפשר לאכול, <strong>כל אימת דמשתמטא</strong> <small>[פעם ש</small>היא <small>משתמטת]</small> ממקומה — <strong>להתם רהטא</strong> <small>[לשם</small> היא <small>רצה].</small>
 <big>ג</big> שנינו במשנה: <strong>ירדה</strong> הבהמה <strong>כדרכה</strong> לגינה <strong>והזיקה</strong> שם — <strong>משלמת</strong> כל <strong>מה שהזיקה.</strong> <strong>בעי</strong> <small>[שאל]</small> <strong>ר' ירמיה</strong> שאלה זו: <strong>ירדה</strong> הבהמה <strong>כדרכה, והזיקה</strong> את פירות הגינה <strong>במי לידה,</strong> שילדה שם ולד, ונגרם נזק לפירות על ידי מי הלידה, <strong>מהו?</strong> האם צריך בעל הבהמה לשלם גם עבור נזק זה?
  ומעירים:  <strong>אליבא דמאן דאמר</strong> <small>[לשיטתו של מי שאומר]</small> כל ש<strong>תחלתו בפשיעה</strong> (ברשלנות) <strong>וסופו באונס</strong> — <strong>חייב</strong> על הכל, <strong>לא תיבעי</strong> <small>[תישאל]</small> <strong>לך</strong> שאלה זו, שוודאי חייב. שאף כאן הרי זה נזק שתחילתו בפשיעה, שבהמתו נכנסה לחצר חבירו, וסופו באונס. <strong>כי תיבעי</strong> <small>[כאשר תישאל]</small> <strong>לך</strong> שאלה זו, הרי זה <strong>אליבא דמאן דאמר</strong> <small>[לשיטתו של מי שאומר]</small> שאם <strong>תחלתו בפשיעה וסופו באונס</strong> — <strong>פטור. מאי</strong> <small>[מה]</small> הדין כאן?
  וצדדי השאלה: <strong>מי אמרינן</strong> <small>[האם אנו אומרים]</small> <strong>כיון</strong> ש<strong>תחלתו</strong> היתה <strong>בפשיעה וסופו באונס</strong> — <strong>פטור, או דלמא</strong> <small>[שמא]</small> <strong>הכא</strong> <small>[כאן]</small> <strong>כולה בפשיעה הוא,</strong> ש<strong>כיון דקא חזי דקריבה לה למילד, איבעי ליה לנטורה</strong> <small>[ש</small>הוא <small>רואה ש</small>היא <small>מתקרבת ללדת, היה לו לשומרה]</small>
## דף נח:
 <strong>ולאסתמורי בגוה</strong> <small>[ולהישמר בה]</small> ואם לא עשה זאת — הרי זו אחריותו? לשאלה זו לא נמצאה תשובה, ועל כן <strong>תיקו</strong> <small>[תעמוד]</small> במקומה.
 <big>א</big> במשנה מסבירים: <strong>כיצד משלמת מה שהזיקה?</strong> — שמין בית סאה באותה שדה כמה היתה יפה וכמה היא יפה. כלומר, מחשבים את הנזק שנגרם לשדה כולו, ולא לקרקע המסויימת שהוזקה לעצמה. ושואלים: <strong>מנא הני מילי</strong> <small>[מניין הדברים הללו]</small> שעושים את הערכת הנזק בדרך זו?
 <strong>אמר רב מתנה:</strong> ש<strong>אמר קרא</strong> <small>[הכתוב]:</small> <strong>"ובער בשדה אחר"</strong> (שמות כב, ד), <strong>מלמד ששמין</strong> (מעריכים) את הנזק <strong>על גב שדה אחר,</strong> כלומר, ביחס לשדה הניזק כולו, דהיינו שטח נוסף, גדול יותר מאשר אותו חלק השדה שניזוק.
  ותוהים:  <strong>האי</strong> <small>[</small>כתוב <small>זה]</small> <strong>"ובער בשדה אחר" מבעי ליה</strong> <small>[צריך לו]</small> ללמוד ממנו הלכה אחרת, שאין חייבים הבעלים אלא רק אם היתה זו שדה של איש אחר, <strong>לאפוקי</strong> <small>[להוציא,</small> למעט<small>]</small> <strong>רשות הרבים,</strong> שאם אכלה בהמתו שם אין בעליה חייב!
  ומשיבים:  <strong>אם כן</strong> שרק לזה בלבד היתה הכוונה, <strong>לכתוב רחמנא</strong> <small>[שתכתוב התורה]</small> <strong>"ובער בשדה חבירו",</strong> <strong>אי נמי</strong> <small>[או גם כן]</small> שתכתוב <strong>"</strong>וביער <strong>שדה אחר", מאי</strong> <small>[מה]</small> פירוש <strong>"בשדה אחר"</strong> — ללמד <strong>ששמין על גב שדה אחר.</strong>
 ושואלים: אם כן <strong>ואימא כוליה להכי</strong> <small>[ואמור ש</small>מקרא זה <small>כולו לכך]</small> <strong>הוא דאתא</strong> <small>[שבא]</small> ללמדנו דבר זה, ואם כן לימוד זה של <strong>לאפוקי</strong> <small>[להוציא]</small> נזקי שן ב<strong>רשות הרבים</strong> שפטור <strong>מנלן</strong> <small>[מניין לנו]?</small>
 ומשיבים: <strong>אם כן,</strong> שאין הכתוב עוסק במקום נזק אלא רק בדרך התשלומים, <strong>לכתביה רחמנא</strong> <small>[שתכתוב התורה]</small> דבר זה רק <strong>גבי</strong> <small>[אצל]</small> <strong>תשלומין,</strong> ובדרך זו: <strong>"מיטב שדהו ומיטב כרמו ישלם בשדה אחר", למה לי</strong> (משום מה) <strong>דכתביה רחמנא גבי</strong> <small>[כתבתו התורה אצל]</small> <strong>"ובער"? שמע מינה תרתי</strong> <small>[למד מכאן שני</small> לימודים<small>]:</small> הן לגבי מקום הנזק, והן לגבי דרך הערכת הנזק.
 <big>ב</big> ושואלים: <strong>היכי שיימינן</strong> <small>[כיצד אנו מעריכים]</small> את שווי החלקה שניזוקה לצורך תשלום הנזק? <strong>אמר ר' יוסי בר חנינא:</strong> מעריכים כמה שווה בית <strong>סאה ב</strong>תוך <strong>ששים סאין</strong> ולפי זה קובעים את הנזק. <strong>ר' ינאי אמר:</strong> מעריכים כל <strong>תרקב</strong> (חצי סאה) <strong>ב</strong>תוך <strong>ששים תרקבים</strong> (שהם שלושים סאה), <strong>חזקיה אמר:</strong> מעריכים כמה שווה כל <strong>קלח ב</strong>תוך <strong>ששים קלחים,</strong> כלומר, כל שטח שניזוק, מחשבים את הפחת ביחס לשטח גדול פי ששים ממנו.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>אכלה</strong> הבהמה <strong>קב או קביים</strong> (שני קבים), <strong>אין אומרים תשלם דמיהן</strong> כפי הכמות שהזיקה, <strong>אלא רואין אותה כאילו  היא,</strong> החלקה שנאכלה, <strong>ערוגה קטנה, ומשערים אותה</strong> כמה היא שווה. <strong>מאי לאו</strong> <small>[האם לא]</small> הכוונה שמשערים את ערכה של הערוגה כאילו היתה נמכרת <strong>בפני עצמה?</strong> והרי זה שלא כדברי כל אלה החכמים.
  ודוחים:  <strong>לא,</strong> הכוונה היא שמשערים אותה <strong>בששים.</strong>
 <strong>תנו רבנן</strong> <small>[שנו חכמים]:</small> <strong>אין שמין</strong> בהערכת הנזק <strong>קב, מפני שמשביחו,</strong> שגורם לרווח מוגדל בדמי התשלומים, <strong>ולא</strong> מעריכים בתוך <strong>בית כור</strong> (שהוא מקום זריעה של שלושים סאה), <strong>מפני שפוגמו,</strong> שגורם להפסד מוגדל בדמי התשלומים.
 ושואלים: <strong>מאי קאמר</strong> <small>[מה אמר]?</small> <strong>אמר רב פפא: הכי קאמר</strong> <small>[כך אמר]:</small> <strong>אין שמין קב בששים קבים</strong> — <strong>מפני שמשביח</strong> (מרוויח) על ידי כך <strong>מזיק,</strong> שששים קבים הם כמות גדולה מדי לאדם פרטי וקטנה מדי לסיטונאי, ולפיכך מדה כגון זו נמכרת תמיד בשוק במחיר זול יותר, ונמצא המזיק משלם פחות. <strong>ולא</strong> שמים <strong>כור בששים כורין מפני שפוגם</strong> הוא את ה<strong>מזיק,</strong> משום שכמות גדולה כזו נמכרת רק לאדם שיש לו ענין מיוחד בכמות כזו, והוא משלם, לפי צורכו, יותר מן המחיר הרגיל.
 <strong>מתקיף לה</strong> <small>[מקשה על כך]</small> <strong>רב הונא בר מנוח:</strong> לפירוש זה, <strong>האי</strong> <small>[</small>ביטוי <small>זה]</small> <strong>"ולא בית כור"</strong> אינו מתאים, אלא <strong>"ולא כור" מבעי ליה</strong> <small>[צריך היה לו]</small> לומר, כפי שאמר "קב" ולא "בית קב"! ואין דיוק הלשון עולה יפה לשיטה זו.
 <strong>אלא אמר רב הונא בר מנוח משמיה</strong> <small>[משמו]</small> של <strong>רב אחא בריה</strong> <small>[בנו]</small> של <strong>רב איקא, הכי קתני</strong> <small>[כך שנה]:</small> <strong>אין שמין קב בפני עצמו</strong> — <strong>מפני שמשביח</strong> על ידי כך ה<strong>ניזק, ולא</strong> שמים <strong>קב ב</strong>תוך <strong>בית כור</strong> — <strong>מפני שפוגם ניזק,</strong> שפגם בתוך שטח גדול כזה כמעט שאינו נחשב, <strong>אלא</strong> שמים <strong>בששים.</strong>
 מסופר: <strong>ההוא גברא דקץ קשבא מחבריה</strong> <small>[אדם אחד קצץ דקל של חבירו],</small> <strong>אתא לקמיה דריש גלותא</strong> <small>[בא לפני ראש הגולה]</small> לדין, <strong>אמר ליה</strong> <small>[לו]</small> ראש הגולה למזיק: <strong>לדידי חזי לי</strong> <small>[אני עצמי ראיתי אותו]</small> מקום נטיעת הדקל <strong>ותלתא תאלתא בקינא הוו קיימי</strong> <small>[ושלושה דקלים בקן,</small> יוצאים משורש אחד, <small>היו עומדים</small> שם<small>]</small> <strong>והוו שוו</strong> <small>[והיו שווים]</small> ביחד <strong>מאה זוזי</strong> <small>[זוזים],</small> וכיון שקצצת אחד מהם — <strong>זיל הב ליה תלתין ותלתא ותילתא</strong> <small>[לך תן לו שלושים ושלושה ושליש</small> זוזים<small>]</small> שהם שליש משווי הכל. <strong>אמר</strong> המזיק: <strong>גבי ריש גלותא דדאין דינא דפרסאה</strong> <small>[אצל ראש הגולה הדן דיני הפרסיים]</small> <strong>למה לי</strong> להתדיין? <strong>אתא לקמיה</strong> <small>[בא לפני]</small> <strong>רב נחמן</strong> באותו דין, <strong>אמר ליה</strong> <small>[לו]:</small> מעריכים את הנזק <strong>ב</strong>תוך <strong>ששים.</strong> שפסק כך על פי האמור בסוגייתנו.
 <strong>אמר ליה</strong> <small>[לו]</small> <strong>רבא</strong> לרב נחמן: <strong>אם אמרו</strong> חכמים שמעריכים בששים <strong>בנזקי ממונו</strong> כגון כשבהמתו הזיקה, <strong>יאמרו</strong> שמעריכים הערכה כזו גם <strong>בנזקי גופו,</strong> כאשר הוא עצמו מזיק?
  כנגד זה <strong>אמר ליה</strong> <small>[לו]</small> <strong>אביי לרבא: בנזקי גופו מאי דעתיך</strong> <small>[מה דעתך]</small> מדוע סבור אתה שיש להחמיר — <strong>דתניא</strong> <small>[ש</small>כן <small>שנינו</small> בברייתא<small>]:</small> אדם <strong>המבכיר</strong> (משחית) <strong>כרמו של חבירו</strong> בעודו <strong>סמדר</strong> (בטרם הגיעו הענבים לבישולם) — <strong>רואין אותו</strong> את הכרם <strong>כמה היתה יפה</strong> (שווה) <strong>קודם לכן</strong> לפני שהשחיתו <strong>וכמה היא יפה לאחר מכאן, ואילו בששים לא קתני</strong> <small>[שנה]</small> ועל כך אתה סומך להחמיר בנזקי גופו.
  ואולם, <strong>אטו גבי</strong> <small>[האם אצל]</small> נזקי <strong>בהמתו נמי מי</strong> <small>[גם כן האם]</small> <strong>לא תניא כי האי גוונא</strong> <small>[שנויה</small> ברייתא <small>כגון זו]?</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>קטמה</strong> (נשכה, אכלה) הבהמה <strong>נטיעה</strong> שעדיין לא הגיעה לתת פירות, <strong>ר' יוסי אומר: גוזרי גזירות</strong> (הדיינים) <strong>שבירושלים אומרים</strong> וקובעים סכומי נזקים קצובים לכך: <strong>נטיעה בת שנתה</strong> — משלם עבורה <strong>שתי כסף,</strong> נטיעה <strong>בת שתי שנים</strong> — <strong>ארבעה כסף.</strong> אם <strong>אכלה חזיז</strong> (תבואה בעודה ירוקה בטרם הגיע הדגן לבישולו) — <strong>ר' יוסי הגלילי אומר: נידון במשוייר שבו,</strong> שממתינים עד שתגיע הבשלת שאר התבואה בשדה זה, ומעריכים לפי מה שנשאר, כמה היתה שווה עכשיו התבואה שנאכלה קודם לכן. <strong>וחכמים אומרים: רואין אותה</strong> את חלקת השדה שניזוקה <strong>כמה היתה יפה</strong> קודם, לפני הנזק, <strong>וכמה היא יפה</strong> כעת, לאחר שהבהמה אכלה.
## דף נט.
 <strong>אכלה</strong> הבהמה את הענבים בעודם <strong>סמדר</strong> (מיד בתחילת גידולם) — <strong>ר' יהושע אומר: רואין אותן</strong> את הענבים שניזוקו <strong>כאילו הן ענבים</strong> ה<strong>עומדות ליבצר,</strong> ולפי שיעור זה מעריכים את הנזק, <strong>ו</strong>אילו <strong>חכמים אומרים: רואין</strong> את החלקה <strong>כמה היתה יפה</strong> (שווה) קודם לכן <strong>וכמה היא יפה</strong> לאחר הנזק, ואת ההפרש ישלם, ואין מעריכים את הפירות לעצמם. <strong>ר' שמעון בן יהודה אומר משום</strong> (בשם) <strong>ר' שמעון: במה דברים אמורים</strong> שמעריכים את החלקה שניזוקה — <strong>בזמן שאכלה לולבי גפנים</strong> (ענפים צעירים של גפנים) או <strong>יחורי</strong> (שתילי) <strong>תאנים, אבל</strong> כאשר <strong>אכלה פגים</strong> של תאנים שעדיין לא הבשילו, <strong>או בוסר</strong> של ענבים — <strong>רואין אותן כאילו</strong> היו <strong>ענבים עומדות ליבצר.</strong>
 <strong>קתני מיהת</strong> <small>[שנה מכל מקום],</small> <strong>וחכמים אומרים: רואין אותן כמה היתה יפה וכמה היא יפה, ולא קתני</strong> <small>[שנה]</small> שמעריכים זאת <strong>בששים.</strong>
 <strong>אלא מאי אית</strong> <small>[מה יש]</small> <strong>לך למימר</strong> <small>[לומר]</small> — שהכוונה בלשון זו היא שמעריכים <strong>בששים, הכא נמי</strong> <small>[כאן גם כן]</small> בברייתא העוסקת באדם הגורם נזק בעצמו, יש להבין את הלשון "רואים כמה היתה יפה" וכו', שמעריכים את הנזק <strong>בששים.</strong> אגב שהובאה ברייתא זו דנים במה שנאמר בה.
 <strong>אמר אביי: ר' יוסי הגלילי ור' ישמעאל אמרו דבר אחד,</strong> כלומר, שניהם הולכים בשיטה אחת לגבי אומדן הנזקים, שמעריכין לפי שארית הפירות שלא נאכלו באותו שדה, כמה הם שווים לאחר שהבשילו.
 <strong>ר' יוסי הגלילי</strong> — <strong>הא דאמרן</strong> <small>[זו שאמרנו]</small> בברייתא, שנידון במשוייר שבו.
 <strong>ר' ישמעאל</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר <strong>"מיטב שדהו ומיטב כרמו ישלם"</strong> (שמות כב, ד), וכוונתו: <strong>מיטב שדהו של ניזק ומיטב כרמו של ניזק,</strong> אלו <strong>דברי ר' ישמעאל, ר' עקיבא אומר: לא בא הכתוב אלא לגבות לניזקין מן העידית,</strong> שהמזיק משלם ממיטב שדהו וכרמו, שאם משלם לו בקרקעות נותן לו מן העידית שבקרקעותיו, <strong>וקל וחומר להקדש,</strong> שאם הזיק להקדש משלם מן העידית.
 <strong>ולא תימא</strong> <small>[תאמר,</small> תפרש<small>]</small> את דברי ר' ישמעאל <strong>כ</strong>הסברו של <strong>רב אידי בר אבין,</strong> ש<strong>אמר רב אידי בר אבין:</strong> כאן מדובר <strong>כגון שאכלה</strong> הבהמה <strong>ערוגה בין הערוגות, ולא ידעינן</strong> <small>[יודעים אנו]</small> <strong>אי</strong> <small>[אם]</small> ערוגה זו <strong>כחושה</strong> <small>[רזה</small> ופחותה<small>]</small> <strong>הואי</strong> <small>[היתה],</small> <strong>אי</strong> <small>[אם]</small> <strong>שמינה הואי</strong> <small>[היתה],</small> <strong>דאמר</strong> <small>[שאומר]</small> הכתוב: <strong>קום שלים</strong> <small>[עמוד</small> ו<small>שלם]</small> <strong>שמינה במיטב דאיכא השתא</strong> <small>[שיש עכשיו],</small> ואין אומרים שערוגה זו שניזוקה לא היתה מטופחת כל כך. <strong>דהכי לא אמרינן</strong> <small>[שכך אין אנו אומרים],</small>
 <strong>מאי טעמא</strong> <small>[מה טעם]</small> לא ניתן לפרש כך? לפי הכלל הגדול: <strong>המוציא מחבירו עליו הראיה,</strong> שצריך הניזק להוכיח שהערוגה שניזוקה היתה מן המיטב. <strong>אלא</strong> כוונת ר' ישמעאל לפרש "מיטב שדהו" של ניזק — <strong>במיטב דלקמיה</strong> <small>[שלפניו],</small> <strong>ומאי ניהו</strong> <small>[ומה הוא]</small> — <strong>כי היאך דסליק</strong> <small>[כמו זה ש</small>הוא צומח ו<small>עולה]</small> לאחר מכן, דהיינו המשוייר שבו, שלפי זה מעריכים את תשלום הנזק.
 ועוד בברייתא: <strong>אמר מר</strong> <small>[החכם],</small> <strong>ר' שמעון בן יהודה אומר משום</strong> <small>[בשם]</small> <strong>ר' שמעון: במה דברים אמורים</strong> שמעריכים את חלקת השדה שניזוקה, כמה היתה יפה וכמה היא יפה — <strong>שאכלה לולבי גפנים ויחורי תאנים.</strong> ונדייק מכאן: <strong>הא</strong> <small>[הרי]</small> אם אכלה <strong>סמדר</strong> — <strong>רואין אותן כאילו</strong> היו <strong>ענבים עומדות ליבצר.</strong> ואולם, <strong>אימא סיפא</strong> <small>[אמור</small> את <small>סופה</small> של הברייתא<small>]:</small> <strong>אכלה פגים או בוסר</strong> שהוא שלב מאוחר יותר בהבשלה <strong>הוא</strong> ש<strong>רואין אותן כאילו</strong> היו <strong>ענבים עומדות ליבצר, הא</strong> <small>[הרי]</small> אם אכלה <strong>סמדר</strong> — <strong>רואין אותן כמה היא יפה וכמה היתה יפה,</strong> ואם כן יש סתירה מן הדיוקים של התחלת הדברים ושל סופם!
 <strong>אמר רבינא: כרוך</strong> את הדברים <strong>ותני</strong> <small>[ושנה]</small> אותם יחד וכך תשנה: <strong>במה דברים אמורים</strong> שמעריכים כמה שווה השדה בזמן הנזק — <strong>בזמן שאכלה</strong> הבהמה <strong>לולבי גפנים ויחורי תאנים, אבל אכלה סמדר פגין או בוסר, רואין אותן כאילו</strong> היו אלה <strong>ענבים עומדות ליבצר,</strong> שדין הסמדר כדין הפגים והבוסר.
  ושואלים:  <strong>אי הכי</strong> <small>[אם כך]</small> אתה מפרש, נמצא כי שיטת <strong>ר' שמעון בן יהודה היינו</strong> <small>[הוא]</small> כשיטת <strong>ר' יהושע</strong> לענין סמדר, ואין כל הבדל בין השיטות!
  ומשיבים:  <strong>איכא בינייהו</strong> <small>[יש</small> הבדל <small>ביניהם]</small> לגבי <strong>כחש גופנא</strong> <small>[פחת</small> של <small>הגפן</small> עצמה<small>]</small> שהגפן שניזוקה היתה נחלשת על ידי הענבים הצומחות בה, ועתה שנאכלו הענבים לא נחלשה הגפן, שלשיטה אחת מתחשבים בפחת הזה (ומנכים אותו מתשלום הנזק), ולשיטה אחרת אין מחשיבים אותו, <strong>ולא מסיימי</strong> <small>[ואין</small> הם <small>מוגדרים],</small> כלומר, נראה לנו כי בנושא זה חלקו ר' יהושע ור' שמעון בן יהודה, אלא שלא ברור לנו מה דעת כל אחד מהם בענין זה.
  ואילו <strong>אביי אמר: מסיימי ומסיימי</strong> <small>[מוגדרים ומוגדרים</small> הם<small>]</small> ויש אפשרות לברר מי האומר כשיטה זו ומי האומר כשיטה האחרת, שכן <strong>מאן</strong> <small>[מיהו]</small> ה<strong>תנא דחייש לכחש גופנא</strong> <small>[החושש לפחת של הגפן</small> עצמה<small>]</small> — <strong>ר' שמעון בן יהודה היא, דתניא</strong> <small>[ש</small>כן <small>שנינו</small> בברייתא<small>]</small> בענין אחר: <strong>ר' שמעון בן יהודה אומר משום</strong> <small>[בשם]</small> <strong>ר' שמעון בן מנסיא: אונס אינו משלם</strong> לאנוסה (בתולה) <strong>את</strong> תשלום <strong>הצער</strong> שגרם לה במעשהו, <strong>מפני שסופה להצטער תחת בעלה,</strong> שאם היתה נישאת היתה סובלת אותו צער עצמו, ואם כן אין לחשב צער זה בתשלומים שמשלם האונס. ואמרו לו חכמים: <strong>אינו דומה</strong> צערה של ה<strong>נבעלת ברצון</strong> (אשה נשואה) <strong>ל</strong>צערה של ה<strong>נבעלת באונס,</strong> שנבעלת באונס יש לה צער גדול יותר. על כל פנים רואים שר' שמעון בן יהודה מנכה מן התשלומים של עכשיו כל פחת שהיה בא ממילא לאחר מכן, והוא הסבור כן לענין פחת הגפן.
 <strong>אמר אביי: הני תנאי</strong> <small>[תנאים אלה]</small> שיבואר הלאה מי הם, <strong>ור' שמעון בן יהודה, אמרו דבר אחד</strong> לענין זה. <strong>ר' שמעון בן יהודה</strong> — <strong>הא דאמרן</strong> <small>[זו שאמרנו]</small> לגבי אונס ופחת הגפן. <strong>הני תנאי מאי היא</strong> <small>[תנאים אלה מה הוא]</small> —
 <strong>דתניא</strong> <small>[ש</small>כן <small>שנינו</small> בברייתא<small>]</small> בדין אדם המזיק אשה הרה וגורם לה להפיל את עוברה, שאמרה תורה שחייב לשלם לבעלה את דמי הוולדות, <strong>ר' יוסי אומר:</strong> תשלום זה הוא דמי הוולדות <strong>נכי</strong> <small>[פחות]</small> התשלום שהיו מוציאים עבור <strong>חיה</strong> (מילדת), שכיון שהפילה שוב אין הבעל צריך לשלם למילדת, ומנכים דמים אלה. <strong>בן עזאי אומר: נכי</strong> <small>[פחות]</small> דמי <strong>מזונות,</strong> שצריך היה הבעל להוסיף לאשתו בזמן הריונה. ואגב הבאת ברייתא זו מסבירים את טעם המחלוקת.
 <strong>מאן דאמר נכי</strong> <small>[מי שאומר פחות]</small> דמי <strong>חיה, כל שכן</strong> שהוא מסכים כי <strong>נכי</strong> <small>[פחות]</small> דמי ה<strong>מזונות, ומאן דאמר נכי</strong> <small>[ומי שאומר פחות]</small> דמי <strong>מזונות, אבל נכי</strong> <small>[פחות]</small> דמי <strong>חיה</strong> — <strong>לא, דאמר ליה</strong> <small>[ש</small>יכול הבעל <small>לומר לו]</small> למזיק: <strong>אתתא דידי פקיחא</strong> <small>[אשתי שלי פיקחת</small> וזריזה<small>]</small> <strong>היא ולא מבעיא</strong> <small>[צריכה]</small> <strong>חיה</strong> כדי ללדת.
 <big>א</big> ושוב לעיקר הענין כיצד מעריכים, מסופר: <strong>רב פפא ורב הונא בריה</strong> <small>[בנו]</small> של <strong>רב יהושע עבוד עובדא כוותיה</strong> <small>[עשו מעשה כשיטתו של]</small> <strong>רב נחמן</strong> והעריכו דקל שניזוק <strong>בששים</strong> אגב הקרקע.
  והלכה זו נאמרה ב<strong>לישנא אחרינא</strong> <small>[לשון אחרת]:</small> <strong>רב פפא ורב הונא בריה</strong> <small>[בנו]</small> של <strong>רב יהושע שמו</strong> (העריכו) את הנזק שנגרם ל<strong>דקלא</strong> <small>[דקל]</small> <strong>אגב</strong> הערכת <strong>קטינא דארעא</strong> <small>[חלקת האדמה]</small> שבה עמד הדקל, כמה היתה שווה עם הדקל וכמה בלעדיו.
  ומסכמים:  <strong>והלכתא כוותיה</strong> <small>[והלכה כשיטתו]</small> של <strong>רב פפא ורב הונא בריה</strong> <small>[בנו]</small> של <strong>רב יהושע בדקלא דארמאה</strong> <small>[בדקל ארמי]</small> שאיננו משובח, שנאמד אגב הקרקע, <strong>והלכתא כוותיה דריש גלותא</strong> <small>[והלכה כשיטתו של ראש הגולה]</small> <strong>בדקלא פרסאה</strong> <small>[בדקל פרסי]</small> שהוא משובח, ויש לו חשיבות לעצמו, ואין מעריכים אותו אגב הקרקע.
  ובענין זה מסופר: <strong>אליעזר זעירא</strong> <small>[הקטן]</small>
## דף נט:
 <strong>הוה סיים מסאני אוכמי</strong> <small>[היה נועל נעליים שחורות]</small> שלא כמנהג ישראל, <strong>וקאי בשוקא</strong> <small>[ועומד בשוק]</small> של <strong>נהרדעא, אשכחוהו דבי ריש גלותא</strong> <small>[מצאוהו</small> אנשי <small>בית ראש הגולה]</small> <strong>ואמרו ליה</strong> <small>[לו]:</small> <strong>מאי שנא הני מסאני</strong> <small>[מדוע שונים</small> <small>נעליים אלה]</small> שאתה נועל? <strong>אמר להו</strong> <small>[להם]:</small> <strong>דקא מאבילנא</strong> <small>[שאני מתאבל]</small> על <strong>ירושלים</strong> ומשום כך נועל אני נעליים שחורים, שכן דרך האבלים בלבושים שחורים. <strong>אמרו ליה</strong> <small>[לו]:</small> וכי <strong>את חשיבת לאיתאבולי</strong> <small>[אתה</small> אדם <small>חשוב</small> מספיק כדי <small>להתאבל]</small> בפרהסיה על <strong>ירושלים? סבור יוהרא הוה</strong> <small>[חשבו</small> ש<small>גאוה</small> סתם <small>היא],</small> וכיון שנוהג שלא כמנהג ישראל <strong>אתיוה וחבשוה</strong> <small>[הביאוהו</small> לבית הסוהר <small>ואסרוהו</small> שם כעונש<small>].</small>
 <strong>אמר להו</strong> <small>[להם]:</small> <strong>גברא רבה אנא</strong> <small>[אדם גדול אני],</small> כלומר, תלמיד חכם אני הראוי להתאבל על ירושלים בפרהסיה. <strong>אמרו ליה</strong> <small>[לו]:</small> <strong>מנא ידעינן</strong> <small>[מניין אנו יודעים]</small> שכן הוא? <strong>אמר להו</strong> <small>[להם]:</small> <strong>או אתון בעו מינאי מילתא</strong> <small>[אתם תשאלו אותי דבר]</small> ואענה לכם, <strong>או אנא איבעי מינייכו מילתא</strong> <small>[אני אשאל אתם דבר].</small> <strong>אמרו ליה</strong> <small>[לו]:</small> <strong>בעי את</strong> <small>[שאל אתה].</small>
 <strong>אמר להו</strong> <small>[להם]:</small> <strong>האי מאן דקץ כופרא</strong> <small>[מי שקוצץ תמרי בוסר]</small> של חבירו <strong>מאי</strong> <small>[מה]</small> <strong>משלם? אמרו ליה</strong> <small>[לו]:</small> <strong>משלם דמי כופרא</strong> <small>[תמרי בוסר].</small> אמר להם: <strong>והא הוו תמרי</strong> <small>[והרי יהיו</small> בסופו של דבר <small>תמרים</small> בשלים<small>]</small> ונמצא שהפסיד אותם יותר! <strong>אמרו ליה</strong> <small>[לו]:</small> אם כן <strong>משלם דמי תמרי</strong> <small>[תמרים].</small> <strong>אמר להו</strong> <small>[להם]:</small> <strong>והא לאו תמרי שקל מיניה</strong> <small>[והרי לא תמרים לקח ממנו]</small> וכיצד נחייב אותו בנזק על דבר שלא עשה?
 <strong>אמרו ליה</strong> <small>[לו]:</small> אם כן <strong>אימא לן את</strong> <small>[אמור לנו אתה].</small> <strong>אמר להו</strong> <small>[להם]:</small> מעריכים את הנזק אגב הקרקע <strong>בששים</strong> כיוצא בו. <strong>אמרו ליה</strong> <small>[לו]:</small> <strong>מאן אמר כוותיך</strong> <small>[מי אומר כמותך]</small> שיוכיח שאתה צודק? <strong>אמר להו</strong> <small>[להם]:</small> <strong>הא</strong> <small>[הרי]</small> <strong>שמואל חי ובית דינו קיים,</strong> יכולים אתם לשאול אותו. <strong>שדרו קמיה</strong> <small>[שלחו לפני]</small> <strong>שמואל</strong> את הבעיה ומה שפסק אליעזר זעירא, <strong>אמר להו</strong> <small>[להם]:</small> <strong>שפיר קאמר לכו</strong> <small>[יפה אמר לכם]</small> כי <strong>בששים</strong> מעריכים, <strong>ו</strong>כיון ששמעו כך הבינו שאדם גדול הוא <strong>ושבקוהו</strong> <small>[והניחוהו].</small> 
 <big>א</big> שנינו במשנה ש<strong>ר' שמעון אומר: אכלה פירות גמורים</strong> משלם מחיר של פירות גמורים לעצמם, ואין מחשבים את מחירם אגב הקרקע. ומבררים: <strong>מאי טעמא</strong> <small>[מה טעם,</small> מקור, הדבר<small>]?</small> שכן <strong>הא דאמר רחמנא</strong> <small>[זה שאמרה התורה]</small> <strong>"ובער בשדה אחר"</strong> (שמות כב, ד) וכתוב זה <strong>מלמד ששמין</strong> (מעריכים) <strong>על גב השדה,</strong> <strong>הני מילי</strong> <small>[דברים אלה]</small> אמורים דווקא ב<strong>מידי</strong> <small>[</small>ב<small>דבר],</small> בפירות, ש<strong>צריך לשדה</strong> כדי לגדול בו, ואילו <strong>הני</strong> <small>[אלה]</small> הפירות הגמורים <strong>כיון</strong> ש<strong>לא צריכי</strong> <small>[צריכים]</small> <strong>לשדה</strong> — <strong>בעינייהו בעי שלומי</strong> <small>[בעינם,</small> כמות שהם, <small>צריך לשלם].</small>
 <strong>אמר רב הונא בר חייא אמר ר' ירמיה בר אבא: דן רב</strong> הלכה למעשה בנושא אחד <strong>כר' מאיר</strong> למרות שבדרך כלל פוסקים כדעת החולק עליו, <strong>ופסק הלכתא</strong> <small>[הלכה]</small> לתלמידים <strong>כר' שמעון</strong> אף שדעתו היא דעת יחיד.
  ומסבירים:  <strong>דן רב</strong> עצמו <strong>כר' מאיר, דתניא</strong> <small>[ש</small>כן <small>שנינו</small> בברייתא<small>]:</small> שדה שייחד הבעל לאחריות לגביית כתובתה של אשתו, ורצה אחר כך הבעל למוכרו. אם <strong>כתב</strong> הבעל ומכר את השדה <strong>לראשון ולא חתמה לו</strong> אשתו שהיא מאשרת את הדבר, והתבטלה המכירה, ואחר כך מכר וכתב <strong>לשני וחתמה לו</strong> — הרי <strong>אבדה</strong> בכך האשה את <strong>כתובתה,</strong> שהרי המכירה חלה ושוב אין לה ממה לגבות, אלו <strong>דברי ר' מאיר, ר' יהודה אומר, יכולה היא שתאמר:  נחת רוח עשיתי לבעלי</strong> אבל לא התכוונתי לוותר באמת על זכותי, ועדיין השעבוד קיים, <strong>אתם</strong> התובעים <strong>מה לכם עלי.</strong>
 <strong>ופסק</strong> רב <strong>הלכתא</strong> <small>[הלכה]</small> <strong>כר' שמעון, כי הא דתנן</strong> <small>[כמו זו ששנינו]</small> במשנתנו, <strong>ר' שמעון אומר: אכלה פירות גמורין</strong> — <strong>משלמת פירות גמורין, אם</strong> אכלה <strong>סאה</strong> — <strong>סאה, אם</strong> אכלה <strong>סאתים</strong> — משלמת <strong>סאתים.</strong>
 <big>ב משנה</big> <strong>המגדיש</strong> (עושה גדיש) תבואתו <strong>בתוך שדה חבירו שלא ברשות</strong> בעל השדה, <strong>ואכלתן</strong> <strong>בהמתו של בעל השדה</strong> את פירות התבואה — <strong>פטור</strong> בעל השדה, <strong>ואם הוזקה בהן</strong> על ידי אכילתה — <strong>בעל הגדיש חייב, ו</strong>אולם <strong>אם הגדיש ברשות</strong> — הרי <strong>בעל השדה חייב</strong> בנזק שאירע לתבואה.
 <big>ג גמרא</big> ומבררים: <strong>לימא תנן</strong> <small>[האם נאמר</small> ש<small>שנינו</small> משנה<small>]</small> ש<strong>לא כ</strong>שיטת <strong>רבי, דאי</strong> <small>[שאם]</small> <strong>כ</strong>שיטת <strong>רבי, האמר</strong> <small>[הרי אמר]:</small> מי שנתן לחבירו רשות להכניס דברמה לחצירו, אינו חייב באחריותו <strong>עד שיקבל עליו בעל הבית לשמור,</strong> וכאן הרי לא קיבל עליו לשמור! <strong>אמר רב פפא: הכא בנטר בי דרי עסקינן</strong> <small>[כאן בשומר הגרנות עוסקים אנו],</small> שאנשים מכניסים את תבואתם לרשותו על מנת שישמור עליה. ש<strong>כיון דאמר ליה</strong> <small>[שאומר לו]</small> השומר לבעל התבואה: <strong>"עייל</strong> <small>[היכנס]</small> <strong>וגדוש",</strong> הרי זה כמי שאומר לו <strong>"עייל ואנטר</strong> <small>[היכנס ואשמור]</small> <strong>לך" הוא</strong> זה.
 <big>ד משנה</big> <strong>השולח את הבערה</strong> (אש) <strong>ביד חרש שוטה וקטן</strong> שאינם בני דעת ואינם אחראים למעשיהם, אם נגרם על ידי כך נזק — <strong>פטור בדיני אדם</strong> שהרי הוא עצמו לא עשה מעשה, <strong>וחייב בדיני שמים,</strong> שהרי מבחינה מוסרית יש עליו אחריות. <strong>שלח</strong> את האש <strong>ביד פקח</strong> וגרם שריפה — השליח <strong>הפקח חייב,</strong> שאין שליח לדבר עבירה.
  ועוד לענין אחריות על בעירה: אם <strong>אחד הביא את האור</strong> (אש) <strong>ו</strong>אחריו <strong>אחד הביא את העצים</strong> ומתוך כך יצאה האש והזיקה — <strong>המביא את העצים חייב.</strong> ולהיפך, <strong>אחד הביא את העצים ו</strong>אחריו <strong>אחד הביא את האור</strong> — <strong>המביא את האור חייב,</strong> שהאחרון הגורם לשריפה הוא שחייב.
 <strong>בא אחר וליבה</strong> את האש ומתוך כך יצאה האש והזיקה — <strong>המלבה חייב,</strong> שהוא האחרון שגרם. <strong>ליבתה הרוח</strong> את האש — <strong>כולן פטורין</strong> שהרי הקודמים לא עשו בעצמם את הנזק.
 <big>ה גמרא</big> <strong>אמר ריש לקיש משמיה</strong> <small>[משמו]</small> של <strong>חזקיה: לא שנו</strong> שהמשלח את האש ביד חרש שוטה וקטן פטור <strong>אלא שמסר לו גחלת וליבה</strong> אותה החרש עצמו, <strong>אבל</strong> אם <strong>מסר לו שלהבת</strong> — <strong>חייב, מאי טעמא</strong> <small>[מה טעם</small> הדבר<small>]?</small> <strong>מעשיו</strong> של המשלח הם <strong>גרמו לו</strong> במישרין שתהא דליקה.
 <strong>ור' יוחנן אמר: אפילו מסר לו שלהבת</strong> — <strong>פטור, מאי טעמא</strong> <small>[מה טעם</small> הדבר<small>]?</small> <strong>צבתא</strong> <small>[אחיזתו]</small> של ה<strong>חרש</strong> <strong>גרמה לו,</strong> שהרי סתם שלהבת אינה גורמת דליקה, <strong>ו</strong>המשלח את החרש <strong>לא מחייב</strong> <small>[חייב]</small> בנזקים שגרם <strong>עד שימסור לו גווזא</strong> <small>[ענפים]</small>
## דף ס.
 <strong>סלתא</strong> <small>[עצים דקים],</small> <strong>שרגא</strong> <small>[</small>ו<small>נר],</small> <strong>דההוא</strong> <small>[שבזה]</small> <strong>ודאי</strong> ה<strong>מעשה דידיה</strong> <small>[שלו</small> של המשלח<small>]</small> הם ש<strong>גרמו</strong> לשריפה.
 <big>א</big> שנינו במשנה שאם <strong>שלח</strong> את הבערה <strong>ביד פקח</strong> — <strong>הפקח חייב,</strong> ואם בא אחר וליבה — המלבה חייב. <strong>אמר רב נחמן בר יצחק: מאן דתני</strong> <small>[מי ששונה]</small> בנוסח המשנה <strong>"ליבה" לא משתבש</strong> <small>[טועה],</small> <strong>ומאן דתני</strong> <small>[ומי ששונה]</small> <strong>"ניבה" לא משתבש</strong> <small>[טועה].</small> ומוכיח שלשתי המילים יש משמע של הפחת אש.
 <strong>מאן דתני</strong> <small>[מי ששונה]</small> <strong>"ליבה" לא משתבש</strong> <small>[טועה],</small> <strong>דכתיב</strong> <small>[שנאמר]:</small> <strong>"בלבת אש"</strong> (שמות ג, ב), <strong>ומאן דתני</strong> <small>[ומי ששונה]</small> <strong>"ניבה" לא משתבש,</strong> <small>[טועה]</small> <strong>דכתיב</strong> <small>[שנאמר]:</small> <strong>"בורא ניב שפתים"</strong> (ישעיה נז, יט), כלומר, דבר היוצא מן השפתים, אויר, וכן הוא ליבוי האש, הנעשה על ידי הפחת אויר באש.
 <big>ב</big> שנינו במשנה שאם <strong>לבתה הרוח</strong> — <strong>כולן פטורין.</strong> ומשמע — אף מי שליבה את האש עם הרוח. ובפירוט הדברים מביאים את מה ששנינו בברייתא, <strong>תנו רבנן</strong> <small>[שנו חכמים]:</small> <strong>ליבה</strong> הוא <strong>ולבתה הרוח, אם יש בלבויו</strong> בלבד <strong>כדי ללבותה</strong> — <strong>חייב</strong> בנזקי האש, שהרי הרוח היתה רק מסייעת וגם בלעדיה היה די בליבויו. <strong>ואם לאו</strong> <small>[לא]</small> שאין ליבויו מספיק — <strong>פטור.</strong>
 ושואלים: <strong>אמאי</strong> <small>[מדוע]</small> יהא פטור אם אין בליבויו כדי ללבותה? <strong>ליהוי</strong> <small>[שיהא]</small> זה <strong>כזורה</strong> תבואה בשבת <strong>ורוח מסייעתו,</strong> שחייב על כך משום מלאכה בשבת אף על פי שהרוח מסייעת לו ובלעדיה לא היה זורה התבואה!
 <strong>אמר אביי: הכא במאי עסקינן</strong> <small>[כאן במה אנו עוסקים]?</small> <strong>כגון שליבה</strong> הוא <strong>מצד אחד, ולבתו הרוח מצד אחר</strong> והלכה השריפה עם הרוח, שנמצא שלא ליבויו הוא שגרם לשריפה, ולכן הוא פטור. <strong>רבא אמר:</strong> כאן מדובר <strong>כגון שליבה</strong> הוא <strong>ברוח מצויה</strong> ולא היה בליבוי זה כדי ללבות האש ולהבעיר, <strong>ולבתו הרוח ברוח שאינה מצויה</strong> ופטור, שכן לא היה לו להעלות על דעתו שכך יהיה. <strong>ר' זירא אמר:</strong> כאן מדובר <strong>כגון דצמרה צמורי</strong> <small>[ש</small>רק <small>נפח מעט על האש],</small> ואין זה ליבוי גמור.
 <strong>רב אשי אמר:</strong> <strong>כי אמרינן</strong> <small>[כאשר אנו אומרים]</small> שחייב <strong>זורה ורוח מסייעתו</strong> — <strong>הני מילי</strong> <small>[דברים אלה]</small> אמורים דווקא <strong>לענין שבת,</strong> שבענין שבת כלל הוא ש<strong>מלאכת מחשבת אסרה תורה,</strong> ואין הדבר תלוי בטיבה או בגודלה של המלאכה, כי אם בצד היצירה והמחשבה שלו. <strong>אבל הכא</strong> <small>[כאן]</small> בנזקים <strong>גרמא בעלמא</strong> <small>[גורם בלבד]</small> <strong>הוא, וגרמא בנזקין פטור</strong> כל עוד לא עשה מעשה גמור.
 <big>ג משנה</big> <strong>השולח את הבערה, ואכלה</strong> האש <strong>עצים או אבנים או עפר</strong> שנתקלקלו על ידי השריפה — הרי זה <strong>חייב, שנאמר: "כי תצא אש ומצאה קצים ונאכל גדיש או הקמה או השדה שלם ישלם המבער את הבערה"</strong> (שמות כב, ה), לומר שגם על השחתת השדה עצמו חייב המבעיר.
 <big>ד גמרא</big> ובפירוש הפסוק שהובא במשנה <strong>אמר רבא: למה לי</strong> (לאיזה ענין נצרך) <strong>דכתב רחמנא</strong> <small>[שכתבה התורה]</small> <strong>"קוצים" "גדיש" "קמה" ו"שדה",</strong> שלכאורה הם דוגמאות מיותרות?
  ומסביר:  <strong>צריכי</strong> <small>[נצרכו]</small> כולם להיאמר, <strong>דאי כתב רחמנא</strong> <small>[שאילו כתבה התורה]</small> <strong>"קוצים"</strong> בלבד, <strong>הוה אמינא</strong> <small>[הייתי אומר]:</small> <strong>קוצים הוא דחייב רחמנא</strong> <small>[שחייבה התורה],</small> <strong>משום דשכיח</strong> <small>[שמצויה]</small> <strong>אש גבייהו</strong> <small>[אצלם],</small> <strong>ושכיח דפשע</strong> <small>[ומצוי</small> הדבר <small>ש</small>האדם <small>פושע]</small> וגורם ברשלנותו לדבר זה, <strong>אבל גדיש</strong> ש<strong>לא שכיח</strong> <small>[מצויה]</small> <strong>אש גבייהו</strong> <small>[אצלם]</small> אצל ערימות התבואה, <strong>ולא שכיח דפשע</strong> <small>[מצוי</small> הדבר <small>ש</small>האדם <small>פושע]</small> בכך — <strong>אימא</strong> <small>[אמור]</small> ש<strong>לא</strong> יתחייב. <strong>ואי כתב רחמנא</strong> <small>[ואילו כתבה התורה]</small> <strong>"גדיש"</strong> בלבד, <strong>הוה אמינא</strong> <small>[הייתי אומר]:</small> דווקא <strong>גדיש חייב רחמנא</strong> <small>[חייבה התורה],</small> <strong>משום</strong> ש<strong>הפסד מרובה הוא, אבל</strong> שריפת <strong>קוצים</strong> ש<strong>הפסד מועט</strong> — <strong>אימא</strong> <small>[אמור]</small> ש<strong>לא,</strong> על כן השמיע לנו הכתוב שאפילו על נזקי קוצים חייב.
  המלה <strong>"קמה" למה לי</strong> — ללמד: <strong>מה קמה</strong> שהיא <strong>בגלוי, אף כל</strong> דבר ש<strong>בגלוי</strong> חייב עליו המבעיר, ואילו על דברים שהיו טמונים ושרפתם האש — אין המבעיר חייב עליהם.
  ושואלים:  <strong>ול</strong>שיטת <strong>ר' יהודה</strong> ש<strong>מחייב</strong> גם על <strong>נזקי טמון באש,</strong> המלה <strong>"קמה" למה לי?</strong> ומשיבים: לדעתו באה המלה "קמה" <strong>לרבות כל בעלי קומה,</strong> שאין הכתוב מחייב רק תבואה אלא כל דבר העומד, אף אילנות, ואפילו בעלי חיים. ושואלים: <strong>ורבנן</strong> <small>[וחכמים]</small> שלמדו ממלה זו לדין טמון, <strong>לרבות כל בעלי קומה מנא להו</strong> <small>[מניין להם]?</small> ומשיבים: <strong>נפקא להו</strong> <small>[יוצא להם]</small> הדבר <strong>מ</strong>מה שנאמר <strong>"או הקמה",</strong> ו"או" זה לשון ריבוי הוא.
  ושואלים:  <strong>ור' יהודה</strong> כיצד מפרש הוא את המלה <strong>"או"?</strong> ומסבירים: <strong>מיבעי ליה</strong> <small>[צריך</small> הוא <small>אותו]</small> כדי <strong>לחלק,</strong> שעל כל אחד מאלה המנויים בתורה הוא חייב, שאם לא כן היינו אומרים שרק אם שרפה האש את כל אלה ביחד חייב לשלם. ושואלים: <strong>ורבנן</strong> <small>[וחכמים],</small> דין זה <strong>לחלק מנא להו</strong> <small>[מניין להם]?</small> ומשיבים: <strong>נפקא להו</strong> <small>[יוצא,</small> נלמד <small>להם]</small> דבר זה <strong>מ</strong>"או" אחר, שנאמר <strong>"או השדה".</strong>
 ושואלים: <strong>ור' יהודה,</strong> מה הוא לומד מ"או השדה"? ומשיבים: <strong>איידי דכתב רחמנא</strong> <small>[מתוך שכתבה התורה]</small> <strong>"או הקמה",</strong> <strong>כתב</strong> <small>[כתבה]</small> גם כן <strong>"או השדה",</strong> ויש בזה רק משום יפוי הלשון, ואין ללמוד דבר מסויים לגופו של ביטוי זה.
  וממשיך רבא בביאור חלקי הפסוק: <strong>"שדה" למה לי</strong> — <strong>לאתויי</strong> <small>[להביא</small> לרבות<small>]</small> <strong>לחכה</strong> האש את <strong>נירו</strong> (השדה החרוש שלו) <strong>וסכסכה</strong> (חרכה) את <strong>אבניו,</strong> שגם על נזקים אלה חייב לשלם. ושואלים: <strong>ולכתוב רחמנא</strong> <small>[ושתכתוב התורה]</small> <strong>"שדה" ולא בעי הנך</strong> <small>[נצטרך</small> את <small>אלה]!</small> שאם על נזקי שדה שאינו מתכלה בשריפה חייב, לא כל שכן על נזקים אחרים! ומשיבים: <strong>צריכא</strong> <small>[צריך]</small> הדבר להיאמר: <strong>דאי כתב רחמנא</strong> <small>[שאילו כתבה התורה]</small> <strong>"שדה"</strong> בלבד, <strong>הוה אמינא</strong> <small>[הייתי אומר]</small> <strong>מה שבשדה</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא,</strong> על כן <strong>קא משמע לן</strong> <small>[השמיע לנו]</small> שחייב על הכל.
 <big>ה</big> אגב הדברים שאמרנו מביאים מדרש אגדה ש<strong>אמר ר' שמואל בר נחמני אמר ר' יונתן: אין פורענות באה לעולם אלא בזמן שהרשעים בעולם,</strong> שבגללם היא באה, <strong>ו</strong>בכל זאת <strong>אינה מתחלת אלא מן הצדיקים תחלה, שנאמר: "כי תצא אש ומצאה קצים"</strong> (שמות כב, ה), <strong>אימתי אש יוצאה</strong> — <strong>בזמן שקוצים מצוין לה,</strong> ואף הפורענות אינה באה אלא כשיש רשעים שהם כקוצים, <strong>ו</strong>אולם <strong>אינה מתחלת אלא מן הצדיקים תחלה, שנאמר "ונאכל גדיש",</strong> ונדייק בלשון: <strong>"ואכל גדיש" לא נאמר, אלא "ונאכל גדיש",</strong> לומר <strong>שנאכל גדיש כבר</strong> שעוד לפני שנשרפו כל הקוצים כבר נשרף הגדיש, שהוא עיקר התבואה שבשדה.
  וכיוצא בו <strong>תאני</strong> <small>[שנה]</small> <strong>רב יוסף</strong> ברייתא זו: <strong>מאי דכתיב</strong> <small>[מהו שנאמר]</small> במכת בכורות: <strong>"ואתם לא תצאו איש מפתח ביתו עד בקר"</strong> (שמות יב, כב) מדוע נאמר הדבר אף לישראל שלא נגזרה עליהם פורענות זו כלל? כי <strong>כיון שניתן רשות למשחית</strong> להרוג <strong>אינו מבחין בין צדיקים לרשעים</strong> ופוגע באלו ובאלו, <strong>ולא עוד, אלא שמתחיל מן הצדיקים תחלה, שנאמר: "והכרתי ממך צדיק ורשע"</strong> (יחזקאל כא, ח) וצדיק נזכר בפסוק קודם לרשע.
 <strong>בכי</strong> <small>[בכה]</small> <strong>רב יוסף: כולי האי נמי</strong> <small>[כל אלה גם כן]</small> הצדיקים <strong>לאין דומים</strong> בזמן הפורענות. <strong>אמר ליה</strong> <small>[לו]</small> <strong>אביי: טיבותא הוא לגבייהו</strong> <small>[</small>דבר <small>טוב הוא עבורם]</small> לצדיקים שמתים תחילה, <strong>דכתיב</strong> <small>[שנאמר]:</small> <strong>"כי מפני הרעה נאסף הצדיק"</strong> (ישעיה נז, א), כדי שלא יסבול בסבל שבראיית רעת עמו.
  ועוד בעניינים אלה: <strong>אמר רב יהודה אמר רב:</strong>
## דף ס:
 <strong>לעולם יכנס אדם</strong> הנמצא בדרך לעיר <strong>ב"כי טוב",</strong> כלומר, בעוד החמה זורחת ויש אור, (כאמור: "וירא... את האור כי טוב". בראשית א, ד), <strong>ו</strong>כן <strong>יצא</strong> מן העיר לדרך <strong>ב"כי טוב", שנאמר</strong> במכת בכורות במצרים: <strong>"ואתם לא תצאו איש מפתח ביתו עד בקר"</strong> (שמות יב, כב), לומר שאין ראוי להיות בחוץ בלילה שהוא עת סכנה.
  ועוד מביאים, אגב דברים אלה <strong>תנו רבנן</strong> <small>[שנו חכמים]:</small> מגיפת <strong>דבר בעיר</strong> — <strong>כנס רגליך,</strong> כלומר, מעט ביציאה מן הבית, <strong>שנאמר: "ואתם לא תצאו איש מפתח ביתו עד בקר"</strong> (שמות יב, כב), <strong>ואומר</strong> כיוצא בו: <strong>"לך עמי בא בחדריך וסגר דלתך בעדך</strong> חבי כמעט רגע עד יעבור זעם<strong>"</strong> (ישעיהו כו, כ), <strong>ואומר:      "מחוץ תשכל חרב ומחדרים אימה"</strong> (דברים לב, כה).
  ושואלים:  <strong>מאי</strong> <small>[מה]</small> צורך להביא <strong>"ואומר"</strong> פסוקים נוספים לראיה, כאשר לכאורה אפשר ללמוד הנהגה זו מפסוק ראשון בלבד? ומסבירים: גם כשהבאנו את הפסוק הראשון "ואתם לא תצאו... עד בקר", יש מקום לשאול: <strong>וכי תימא</strong> <small>[ואם תאמר]:</small> <strong>הני מילי</strong> <small>[דברים אלה]</small> אמורים שלא יצא דווקא <strong>בליליא</strong> <small>[בלילה]</small> כאשר המשחית בעיר, <strong>אבל ביממא</strong> <small>[ביום]</small> — <strong>לא, תא שמע</strong> <small>[בוא</small> ו<small>שמע]</small> מה שנאמר בכתוב <strong>"לך עמי בא בחדריך וסגור דלתך".</strong>
 ואף על פסוק זה יש מקום לשאול: <strong>וכי תימא</strong> <small>[ואם תאמר]:</small> <strong>הני מילי</strong> <small>[דברים אלה]</small> אמורים דווקא <strong>היכא דליכא</strong> <small>[במקום שאין]</small> <strong>אימה מגואי</strong> <small>[מבפנים],</small> ולכן ראוי להתחבא בבית. <strong>אבל היכא דאיכא</strong> <small>[במקום שיש]</small> <strong>אימה מגואי</strong> <small>[מבפנים],</small> <strong>כי נפיק יתיב ביני אינשי בצוותא בעלמא טפי מעלי</strong> <small>[כאשר</small> האדם <small>יוצא ויושב בין אנשים בחברה כללית</small> — <small>טוב</small> הדבר <small>יותר],</small> על כן <strong>תא שמע</strong> <small>[בוא</small> ו<small>שמע]</small> מן הכתוב <strong>"מחוץ תשכל חרב ומחדרים אימה"</strong> לומר: <strong>אף על גב</strong> <small>[אף על פי]</small> ש<strong>מחדרים אימה,</strong> מכל מקום <strong>מחוץ תשכל חרב,</strong> ומוטב להישאר בבית.
  ומסופר:  <strong>רבא בעידן רתחא הוי סכר כוי</strong> <small>[בזמן דבר, היה סוגר</small> את <small>חלונות</small> ביתו<small>]</small> <strong>דכתיב</strong> <small>[שנאמר]:</small> <strong>"כי עלה מות בחלונינו"</strong> (ירמיה ט, כ).
 <strong>תנו רבנן</strong> <small>[שנו חכמים]:</small> אם יש <strong>רעב בעיר</strong> — <strong>פזר רגליך,</strong> כלומר, סע מן העיר, שלא תמצא פתרון לדבר במקומך, <strong>שנאמר: "ויהי רעב בארץ וירד אברם מצרימה לגור שם"</strong> (בראשית יב, י), <strong>ואומר</strong> כיוצא בו: <strong>"אם אמרנו נבוא העיר והרעב בעיר ומתנו שם"</strong> (מלכים ב ז, ד).
  ושואלים:  <strong>מאי</strong> <small>[מה]</small> <strong>"ואומר",</strong> לשם מה מביא את הפסוק הנוסף? ומסבירים: אף שהבאנו את הכתוב מאברהם שירד בזמן הרעב למצרים, יש מקום לומר, <strong>וכי תימא</strong> <small>[ואם תאמר]:</small> <strong>הני מילי</strong> <small>[דברים אלה]</small> שצריך לצאת מן המקום אמורים דווקא <strong>היכא דליכא</strong> <small>[במקום שאין]</small> <strong>ספק</strong> סכנת <strong>נפשות</strong> מחוץ למקום בו הוא נמצא. <strong>אבל היכא דאיכא</strong> <small>[במקום שיש]</small> <strong>ספק</strong> סכנת <strong>נפשות</strong> מחוץ לעיר — <strong>לא</strong> יצא, לכן <strong>תא שמע</strong> <small>[בוא</small> ו<small>שמע]</small> מה שנאמר שם <strong>"לכו ונפלה אל מחנה ארם אם יחינו נחיה"</strong> (מלכים ב ז, ד), ללמד שאף כשיש סכנת נפשות במקום אחר מוטב לברוח לשם מפני הרעב.
 <strong>תנו רבנן</strong> <small>[שנו חכמים]:</small> אם יש <strong>דבר בעיר</strong> — <strong>אל יהלך אדם באמצע הדרך, מפני שמלאך המות מהלך</strong> אז <strong>באמצע הדרכים,</strong> ש<strong>כיון דיהיבא ליה רשותא מסגי להדיא</strong> <small>[שניתנה לו רשות</small> למשול בעיר הרי הוא <small>הולך למישרין]</small> ולא בצדדים. לעומת זאת אם <strong>שלום</strong> ושקט <strong>בעיר</strong> — <strong>אל יהלך בצדי דרכים,</strong> ש<strong>כיון דלית ליה רשותא, מחבי חבויי ומסגי</strong> <small>[שכיון שאין לו</small> למלאך המוות <small>רשות</small> לשלוט, הוא <small>מתחבא והולך</small> בצד<small>].</small>
 <strong>תנו רבנן</strong> <small>[שנו חכמים]:</small> אם יש <strong>דבר בעיר</strong> — <strong>אל יכנס אדם יחיד לבית הכנסת, שמלאך המות מפקיד שם כליו,</strong> ומשום כך הוא מקום מסוכן. ומעירים: <strong>והני מילי</strong> <small>[ודברים אלה]</small> שלא יכנס לבית הכנסת אמורים <strong>היכא דלא קרו ביה דרדקי</strong> <small>[במקום שאין לומדים בו התינוקות מקרא]</small> <strong>ולא מצלו ביה</strong> <small>[מתפללים בו]</small> <strong>עשרה,</strong> אבל אם היו בו דברים אלה — אין הוא מקום סכנה.
 <strong>תנו רבנן</strong> <small>[שנו חכמים]:</small> אם היו ה<strong>כלבים בוכים</strong> בלי סיבה — סימן שהם מרגישים ש<strong>מלאך המות בא לעיר, כלבים משחקים</strong> משמע ש<strong>אליהו הנביא בא לעיר.</strong> ומעירים: <strong>והני מילי דלית בהו</strong> <small>[ודברים אלה</small> אמורים כ<small>שאין ביניהם]</small> <strong>נקבה,</strong> שבזמן שיש ביניהם נקיבה בגללה שוחקים הם.
 מסופר: <strong>יתיב</strong> <small>[ישבו]</small> <strong>רב אמי ורב אסי קמיה</strong> <small>[לפני]</small> <strong>ר' יצחק נפחא</strong> <small>[הנפח]</small> <strong>מר אמר ליה</strong> <small>[חכם זה אמר לו]:</small> <strong>לימא מר שמעתתא</strong> <small>[יאמר אדוני</small> דבר <small>הלכה],</small> <strong>ומר אמר ליה</strong> <small>[וחכם זה אמר לו]:</small> <strong>לימא מר אגדתא</strong> <small>[יאמר אדוני</small> דבר <small>אגדה],</small> <strong>פתח</strong> ורצה <strong>למימר אגדתא</strong> <small>[לומר אגדה]</small> <strong>ולא שביק מר</strong> <small>[הניח</small> לו <small>חכם זה],</small> <strong>פתח למימר שמעתתא</strong> <small>[לומר הלכה]</small> <strong>ולא שביק מר</strong> <small>[הניח</small> לו <small>חכם זה].</small>
 <strong>אמר להם: אמשול לכם משל, למה הדבר דומה?</strong> — <strong>לאדם שיש לו שתי נשים, אחת ילדה</strong> (צעירה) <strong>ואחת זקינה. ילדה מלקטת לו</strong> שערות <strong>לבנות</strong> מתוך שערו כדי שייראה צעיר, ואילו ה<strong>זקינה מלקטת לו שחורות</strong> מתוך שערו כדי שלא ייראה צעיר ממנה, ועל ידי שתיהן <strong>נמצא קרח מכאן ומכאן,</strong> וכך אתם גורמים שלא אומר דבר.
 <strong>אמר להן: אי הכי</strong> <small>[אם כך]</small> שאין אחד מכם מוכן לוותר, <strong>אימא לכו מלתא דשויא לתרוייכו</strong> <small>[אומר לכם דבר השווה לשניכם],</small> שיש בו גם הלכה וגם אגדה, על הכתוב <strong>"כי תצא אש ומצאה קצים"</strong> יש לשאול: <strong>"תצא"</strong> משמעו לכאורה שתצא האש <strong>מעצמה</strong> ולא שהבעירה אדם, ומצד שני נאמר בהמשך הפסוק <strong>"שלם ישלם המבער את הבערה",</strong> ומשמע שדווקא אם אדם הבעיר את האש — עליו לשלם. ויש לפרשו כך, <strong>אמר הקדוש ברוך הוא:</strong> הגם שהבעירה יצאה מהם בגלל חטאיהם, <strong>עלי לשלם את הבערה שהבערתי.</strong>
 <strong>אני הציתי אש בציון, שנאמר:</strong> <strong>"</strong>כלה ה' את חמתו... <strong>ויצת אש בציון ותאכל יסדתיה"</strong> (איכה ד, יא), <strong>ואני עתיד לבנותה באש, שנאמר: "ואני אהיה לה</strong> נאום ה' <strong>חומת אש סביב ולכבוד אהיה בתוכה"</strong> (זכריה ב, ט).
 <strong>שמעתתא</strong> <small>[</small>דבר <small>הלכה]</small> שיש ללמוד מפסוק זה — <strong>פתח הכתוב</strong> כאן <strong>ב</strong>לשון השייכת ל<strong>נזקי ממונו</strong> "כי תצא אש", כדרך שבהמתו של אדם ההולכת ומזיקה, <strong>וסיים בנזקי גופו</strong> ("המבעיר את הבערה"), משמע שהנזק מיוחס אליו כמי שעשה בגופו, <strong>לומר לך:</strong> חיוב שחייב אדם על <strong>אשו</strong> הרי הוא <strong>משום חציו,</strong> כלומר, המשלח את האש הרי הוא כיורה חצים, שהוא ככוחו, ולא כנזק של ממונו.
 ועוד דבר אגדה הקשור קצת בעניינים אלה, נאמר: <strong>"ויתאוה דוד ויאמר מי ישקני מים מבאר בית לחם אשר בשער. ויבקעו שלשת הגבורים במחנה פלשתים וישאבו מים מבאר בית לחם אשר בשער"</strong> (שמואל ב כג, טו –טז) ונראה לחכמים שלא יתכן לפרש כפשוטו שרצה דוד לשם תאוותו לשתות מים.
  אלא "מים" האמורים כאן רמז הם לתורה, שמתחבט היה בשאלה בהלכה ולא יכול היה למצוא את פתרונה, ושאלו: <strong>מאי קא מיבעיא ליה</strong> <small>[מה</small> היתה אותה השאלה ש<small>נשאלה לו]?</small> <strong>אמר רבא אמר רב נחמן:</strong> השאלה בדבר חיובו של אדם על נזקים של דבר <strong>טמון באש קמיבעיא ליה</strong> <small>[נשאלה לו],</small> ולא ידע דוד המלך <strong>אי</strong> <small>[אם]</small> לפסוק <strong>כ</strong>אותה שיטה של <strong>ר' יהודה</strong> שחייב על כך, <strong>אי כרבנן</strong> <small>[אם כ</small>שיטת <small>חכמים],</small> <strong>ופשטו ליה מאי דפשטו ליה</strong> <small>[ופתרו לו מה שפתרו לו],</small> שהביאו תשובה לכך מן החכמים שבבית לחם.
 <strong>רב הונא אמר:</strong> כך היה מעשה, <strong>גדישים</strong> של <strong>שעורים</strong> של <strong>ישראל הוו</strong> <small>[היו</small> שם<small>]</small> <strong>דהוו מטמרי</strong> <small>[שהיו מתחבאים]</small> <strong>פלשתים בהו</strong> <small>[בהם],</small> והדרך להינצל מהם היתה בשריפת הגדישים הללו עליהם, <strong>וקא מיבעיא ליה</strong> <small>[ונשאלה לו</small> לדוד<small>]</small> שאלה זו: <strong>מהו להציל עצמו בממון חבירו,</strong> ולמעשה — האם מותר לו לשרוף את הגדישים הללו כדי להציל עצמו מסכנה.
 <strong>שלחו ליה</strong> <small>[לו]</small> חכמים בתשובה על כך: אמנם ככלל <strong>אסור</strong> לאדם <strong>להציל עצמו בממון חבירו, אבל אתה מלך אתה, ו</strong>כלל הוא ש<strong>מלך פורץ</strong> גדרות של אנשים על מנת <strong>לעשות לו דרך</strong> לצרכי מלכותו <strong>ואין מוחין בידו</strong> ומשום כוח המלכות מותר לך.
 <strong>ו</strong>אילו <strong>רבנן</strong> <small>[חכמים],</small> <strong>ואיתימא</strong> <small>[ויש אומרים]</small> שהיה זה <strong>רבה בר מרי, אמרו:</strong> מעשה שהיה כך היה, <strong>גדישים</strong> של <strong>שעורין</strong> של <strong>ישראל הוו</strong> <small>[היו]</small> <strong>וגדישין</strong> של <strong>עדשים</strong> של <strong>פלשתים</strong> היו שם, שזמן הקציר היה אז, כנאמר שם "ויבאו אל קציר אל דוד" (שמואל ב, כג, יג), <strong>וקא מיבעיא להו</strong> <small>[ונשאלה להם]</small> שאלה זו: <strong>מהו</strong> הדין, האם מותר <strong>ליטול גדישין של שעורין</strong> של <strong>ישראל ליתן לפני בהמתו, על מנת לשלם</strong> להם אחר כך מתוך ה<strong>גדישין של עדשים</strong> השייכים ל
 <strong>פלשתים? שלחו ליה</strong> <small>[לו]</small> תשובה כעין דברי הכתוב: <strong>"חבל ישיב רשע גזלה ישלם"</strong> (יחזקאל לג, טו), לומר: <strong>אף על פי שגזילה</strong> שגזל <strong>משלם</strong> — <strong>רשע הוא,</strong> ומכאן שאסור לאדם לגזול אף אם כוונתו לשלם לאחר מכן, <strong>אבל אתה מלך אתה, ומלך פורץ לעשות לו דרך ואין מוחין בידו.</strong>
 ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> שהיתה השאלה האם רשאי <strong>לאחלופי</strong> <small>[להחליף]</small> גדיש בגדיש, <strong>היינו דכתיב חד קרא</strong> <small>[זהו שכתוב</small> ב<small>פסוק אחד]:</small> <strong>"ותהי שם חלקת השדה מלאה עדשים"</strong> (שמואל ב כג, יא), <strong>וכתיב חד קרא</strong> <small>[וכתוב פסוק אחר]:</small> <strong>"ותהי חלקת השדה מלאה שעורים"</strong> (דברי הימים א יא, יג), ובדרך זו מיישבים את ההבדל בין הפסוקים, ששתי שדות היו, שדה השעורים של ישראל היתה, והשדה האחרת של העדשים של פלשתים היתה.
 <strong>אלא למאן דאמר למקלי, מאי איבעיא להו להני תרי קראי</strong> <small>[ל</small>דעת <small>מי שאומר ש</small>השאלה היתה אם <small>לשרוף</small> אותם, לשם <small>מה צריכים את שני הפסוקים</small> הסותרים <small>הללו]?</small> ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> בעל שיטה זו: <strong>דהוו נמי</strong> <small>[שהיו</small> שם <small>גם]</small> <strong>גדישים</strong> של <strong>עדשים</strong> של <strong>ישראל דהוו מיטמרו בהו</strong> <small>[שהיו נחבאים בהם]</small> <strong>פלשתים,</strong> כלומר, שני הדברים נכונים, שגם שעורים וגם עדשים היו שם.
  ושואלים עוד: <strong>בשלמא למאן דאמר למקלי</strong> <small>[נניח ל</small>שיטתו של <small>מי שאומר ש</small>היתה השאלה אם <small>לשרוף]</small> <strong>היינו דכתיב</strong> <small>[זהו שנאמר]:</small> <strong>"ויתיצב בתוך החלקה ויצילה"</strong> (שמואל ב כג, יב), שהתשובה היתה כי מעיקר הדין אסור לשרוף אותה על מנת להציל עצמו. <strong>אלא למאן דאמר לאחלופי</strong> <small>[ל</small>דעת <small>מי שאומר ש</small>היתה השאלה אם <small>להחליף],</small> <strong>מאי</strong> <small>[מה]</small> פירוש <strong>"ויצילה"?</strong> הרי לא היה כאן נזק צפוי לשדה!
  ומשיבים: ש<strong>לא שבק להו לאחלופי</strong> <small>[הניח להם להחליף אותה].</small>
 ועוד שואלים: <strong>בשלמא הני תרתי, היינו דכתיב תרי קראי</strong> <small>[נניח</small> לפי <small>שתי</small> שיטות הסבר <small>אלה זהו</small> הטעם <small>שכתובים שני פסוקים],</small> או משום שמדובר בהחלפה של שעורים ועדשים, או משום שאכן נשאלו שתי שאלות שונות.
## דף סא.
 <strong>אלא למאן דאמר</strong> <small>[ל</small>דעת <small>מי שאומר]</small> כי <strong>טמון באש קמיבעיא ליה</strong> <small>[נסתפק לו]</small> לדוד, <strong>מאי איבעי ליה קראי</strong> <small>[מה הוצרכו לו הכתובים]</small> הללו העוסקים בחלקת השדה? והרי אין באותו ענין שום דבר המרמז על טמון באש! ומשיבים: <strong>אמר</strong> <small>[</small>יכול היה חכם זה <small>לומר]</small> <strong>לך:</strong> <strong>טמון וחדא מהנך קמיבעיא ליה</strong> <small>[ואחת מ</small>השאלות <small>האלה</small> שהוזכרו מקודם <small>נשאלה לו],</small> והרי לפי כל אחת מהשאלות האחרות יש צורך באותם כתובים.
  ומעירים:  <strong>בשלמא למאן דאמר הני תרתי</strong> <small>[נניח ל</small>שיטת <small>מי שאומר שתי אלה],</small> שהשאלה היתה אם להחליף או לשרוף — <strong>היינו דכתיב</strong> <small>[זהו שנאמר]:</small> <strong>"ולא אבה (דוד) לשתותם"</strong> (שמואל ב כג, טז), וכך יש להבין: <strong>אמר</strong> דוד, <strong>כיון דאיכא איסורא</strong> <small>[שיש איסור]</small> בדבר <strong>לא ניחא</strong> <small>[נוח]</small> <strong>לי</strong> הדבר לעשות זאת, אף שכמלך רשאי אני לעשותו. <strong>אלא למאן דאמר</strong> <small>[ל</small>דעת <small>מי שאומר]</small> כי <strong>טמון באש קא מבעיא ליה</strong> <small>[נסתפק לו],</small> <strong>מכדי גמרא</strong> <small>[הרי הלכה]</small> <strong>הוא</strong> ש<strong>שלחו ליה</strong> <small>[לו],</small> <strong>מאי</strong> <small>[מה]</small> אם כן פירוש <strong>"לא אבה דוד לשתותם"?</strong>
 ומשיבים: אמנם קיבל דוד את ההלכה אלא ש<strong>לא אמרינהו משמייהו</strong> <small>[אמר אותם משמם]</small> של אלה שהלכו ומסרוה, ש<strong>אמר: כך מקובלני מבית דינו של שמואל הרמתי</strong> הנביא: <strong>כל המוסר עצמו למות על דברי תורה,</strong> אף שדבר גדול עשה — <strong>אין אומרים דבר הלכה משמו,</strong> שלא יבואו אחרים אף הם להסתכן בכך.
  ועוד מבררים: נאמר שם <strong>"ויסך אתם לה'", בשלמא למאן דאמר הני תרתי</strong> <small>[נניח ל</small>שיטת <small>מי שאומר</small> כי <small>שתי</small> הבעיות <small>הללו]</small> אם רשאי להחליף או לשרוף הן שנשאלו, יש להסביר שנאמר כך <strong>משום דעבד</strong> <small>[שעשה]</small> <strong>לשם שמים</strong> ולא השתמש בהיתר שעמד לרשותו. <strong>אלא למאן דאמר</strong> <small>[ל</small>דעת <small>מי שאומר]</small> שהשאלה היתה ביחס ל<strong>טמון באש, מאי</strong> <small>[מה</small> משמע<small>]</small> <strong>"ויסך אתם לה'"?</strong> ומסבירים: <strong>דאמרינהו משמא דגמרא</strong> <small>[שאמרם</small> את הדברים הללו <small>בשם המסורת]</small> בלא ליחסם לאדם מסויים.
 <big>א משנה</big> <strong>עברה</strong> האש שהבעיר <strong>גדר שהוא גבוה ארבע אמות,</strong> והזיקה בשדה חבירו, <strong>או</strong> עברה <strong>דרך הרבים</strong> והזיקה בשדה חבירו, <strong>או</strong> עברה <strong>נהר</strong> והזיקה בעברו השני — <strong>פטור,</strong> שהמבעיר אינו חייב על נזקים בלתי רגילים שכאלה.
 <big>ב גמרא</big> על דין המשנה בגדר שואלים: <strong>והתניא</strong> <small>[והרי שנינו</small> בברייתא<small>]:</small> <strong>עברה גדר שהוא גבוה ארבע אמות</strong> — <strong>חייב,</strong> היפך הדברים במשנה!
 <strong>אמר רב פפא:</strong> אין כאן מחלוקת בהלכה, אלא הבדל של דרך התבטאות שונה. ה<strong>תנא דידן</strong> <small>[שלנו],</small> במשנתנו, <strong>קא חשיב</strong> <small>[מונה]</small> את המדות <strong>מלמעלה למטה,</strong> כיצד? אם עברה האש גדר של <strong>שש אמות</strong> — <strong>פטור,</strong> של <strong>חמש אמות</strong> — <strong>פטור, עד ארבע אמות</strong> — <strong>פטור.</strong> ואילו ה<strong>תנא ברא</strong> <small>[החיצוני</small> של הברייתא<small>]</small> <strong>מלמטה למעלה קא חשיב</strong> <small>[הוא מונה]</small> וכך מנה: <strong>שתי אמות</strong> — <strong>חייב, שלש אמות</strong> — <strong>חייב, עד ארבע אמות</strong> — <strong>חייב,</strong> ובארבע אמות עצמן — פטור, וכדברי המשנה. ואין כל הבדל להלכה בין המשנה והברייתא.
 <strong>אמר רבא: ארבע אמות</strong> גובה גדר <strong>שאמרו</strong> ש<strong>פטור</strong> — <strong>אפילו בשדה קוצים. אמר רב פפא: ו</strong>הכוונה היא: שגבוהה הגדר <strong>משפת קוצים ולמעלה ארבע אמות.</strong>
 <strong>אמר רב: לא שנו</strong> במשנתנו שפטור אם היתה דרך הרבים מפסיקה, <strong>אלא בקולחת,</strong> באש המיתמרת כלפי מעלה, <strong>אבל בנכפפת,</strong> כשהאש מתקדמת על פני הקרקע בכך שנאחזת מדבר לדבר — <strong>אפילו עד מאה אמה חייב</strong> לפי שהאש שורפת כל דבר שהיא מוצאת. <strong>ושמואל אמר: מתניתין</strong> <small>[משנתנו]</small> עוסקת <strong>ב</strong>אש <strong>נכפפת, אבל ב</strong>אש <strong>קולחת</strong> — <strong>אפילו</strong> דרך שרוחבה <strong>כל שהוא</strong> (משהו) שמפרידה — <strong>פטור.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב:</strong> <strong>במה דברים אמורים</strong> — <strong>ב</strong>אש <strong>קולחת, אבל ב</strong>אש שהיתה <strong>נכפפת ועצים מצויין לה</strong> לבעור — <strong>אפילו עד מאה מיל</strong> — <strong>חייב. עברה</strong> האש <strong>נהר או שלולית שהם רחבים שמונה אמות</strong> — <strong>פטור</strong> בכל אש, לפי שבזה אין הבדל.
 <big>ג</big> שנינו במשנה: עברה <strong>דרך הרבים</strong> — פטור. ושואלים: <strong>מאן</strong> <small>[מי הוא]</small> ה<strong>תנא</strong> הסבור כך? <strong>אמר רבא: ר' אליעזר היא, דתנן</strong> <small>[ש</small>כן <small>שנינו</small> במשנה<small>]</small> להלן ש<strong>ר' אליעזר אומר: שש עשרה אמות כדרך רשות הרבים</strong> — <strong>(פטור),</strong> משמע שזהו שיעורה של דרך הרבים, ושטח פנוי ברוחב זה אין אש עוברת כרגיל.
 <big>ד</big> עוד שנינו במשנה: <strong>או</strong> עברה האש <strong>נהר</strong> — פטור. <strong>רב אמר: נהר</strong> זה כוונתו נהר <strong>ממש. ושמואל אמר:</strong> גם אם עברה האש <strong>אריתא דדלאי</strong> (תעלת השקאה) — פטור.
  ומעירים:  <strong>מאן דאמר</strong> <small>[מי שאומר,</small> רב<small>]</small> <strong>נהר ממש</strong> כוונתו: <strong>אף על גב דליכא מיא</strong> <small>[אף על פי שאין מים]</small> בתוך הנהר, כיון שהוא שטח עמוק ורחב אין האש עוברת בו כרגיל. <strong>ומאן דאמר</strong> <small>[ומי שאומר]</small> <strong>אריתא דדלאי</strong> (תעלת השקאה) סבור: אף נהר, <strong>אי אית ביה מיא</strong> <small>[אם יש בו מים]</small> — <strong>אין</strong> <small>[כן</small> פטור<small>],</small> <strong>אבל</strong> אם <strong>לית ביה מיא</strong> <small>[אין בו מים]</small> — <strong>לא</strong> פטור.
 <strong>תנן התם</strong> <small>[שנינו שם</small> במשנה אחרת<small>]:</small> <strong>ואלו מפסיקין לפאה,</strong> כלומר, שחציצות אלה גורמות ששדה לא ייחשב ליחידה אחת לענין פאה, אלא יש לתת פאה מכל חלק לעצמו, ואלו הם: <strong>הנחל, והשלולית, ודרך היחיד, ודרך הרבים.</strong>
 ושאלו: <strong>מאי</strong> <small>[מה]</small> פירוש <strong>שלולית? אמר רב יהודה אמר שמואל: מקום שמי גשמים שוללין</strong> (נאספים) <strong>שם,</strong> <strong>רב ביבי אמר</strong> בשם <strong>ר' יוחנן:</strong> הכוונה היא ל<strong>אמת</strong> (תעלת) <strong>המים שמחלקת שלל לאגפיה</strong> (לצדיה), שהמים יוצאים ומתפשטים לבורות שבצידה.
  ומעירים:  <strong>מאן דאמר</strong> <small>[מי שאומר,</small> שמואל<small>]</small> <strong>מקום שמי גשמים שוללין שם</strong> שהוא הפסק, <strong>כל שכן אמת המים</strong> שהיא גדולה יותר וקבועה שהיא נחשבת הפסק, <strong>ומאן דאמר</strong> <small>[ומי שאומר</small> ר' יוחנן<small>]</small> <strong>אמת המים,</strong> לדעתו — <strong>אבל מקום שמי גשמים שוללין שם</strong> — <strong>לא מפסקי</strong> <small>[מפסיקים],</small> <strong>דהנהו</strong> <small>[שהם]</small>
## דף סא:
 <strong>באגני דארעא מקרו</strong> <small>[שקעים של הארץ נקראים]</small> ואינם נחשבים כהפסק בין חלקה לחלקה.
 <big>א משנה</big> <strong>המדליק</strong> אש <strong>בתוך שלו, עד כמה,</strong> כלומר, איזה מרחק <strong>תעבור הדליקה</strong> ויהא חייב עליה אם הזיק לאחרים, וביותר ממרחק זה — יהיה פטור? <strong>ר' אלעזר בן עזריה אומר: רואין אותו</strong> במקום שהדליק את האש <strong>כאילו הוא</strong> נמצא <strong>באמצע בית כור</strong> ואם יש כדי מחצית בית כור ויותר משם עד למקום בו הזיקה לאחרים אינו חייב, שלא היה לו להביא בחשבון שתתפשט האש עד כדי כך. <strong>ר' אליעזר אומר:</strong> חייב עד מרחק <strong>שש עשרה אמות, כדרך רשות הרבים. ר' עקיבא אומר:</strong> עד <strong>חמשים אמה. ר' שמעון אומר:</strong> נאמר <strong>"שלם ישלם המבער את הבערה"</strong> (שמות כב, ה) ללמדנו: <strong>הכל לפי הדליקה.</strong>
 <big>ב גמרא</big> מתחילה הבינו שר' שמעון סבור שאין נותנים שיעור כלל למרחק בין האש ומקום הנזק, וחייב על כל דליקה. ושואלים: <strong>ולית ליה</strong> <small>[ו</small>כי <small>אין לו]</small> <strong>לר' שמעון,</strong> האם אינו מקבל את הדעה שיש <strong>שיעורא</strong> <small>[שיעור]</small> מירבי של מרחק לחייב <strong>בדליקה,</strong> ולפטור אותו במקרה של שיעור גדול יותר, והוא מחייב בכל דליקה שהיא?
 <strong>והתנן</strong> <small>[והרי שנינו</small> במשנה<small>]:</small> <strong>לא יעמיד אדם תנור בתוך הבית אלא אם כן יש על גבו גובה ארבע אמות</strong> עד התקרה, שאם לא כן יש לחשוש שתאחז האש בתקרה וייגרם נזק לאחרים, וכן אם <strong>היה מעמידו בעלייה</strong> (קומה עליונה) אין להניחו שם <strong>עד שיהא תחתיו,</strong> תחת התנור, מקום <strong>מעזיבה</strong> (טיט וטיח שעל גבי תקרת הקומה התחתונה) בעובי <strong>שלשה טפחים, ובכירה</strong> (שהיא קטנה מתנור, וגם האש שבה קטנה מאש התנור) דיו בעובי <strong>טפח. ואם הזיק</strong> — <strong>משלם מה שהזיק.</strong>
 <strong>ר' שמעון אומר: לא נאמרו שיעורין הללו</strong> של חכמים <strong>אלא שאם הזיק</strong> כאשר נהג כדין — <strong>פטור מלשלם,</strong> מפני שעשה את השמירה הדרושה. הרי שלדעת ר' שמעון יש שיעור מרחק לחיוב דליקה, ואינו חייב על כל דליקה!
 <strong>אמר רב נחמן אמר רבה בר אבוה,</strong> כך צריך להבין את דברי ר' שמעון שבמשנתנו: <strong>הכל לפי גובה הדליקה</strong> שעשה מתחילה, שאם היתה דליקה קטנה בחצירו — אינו חייב עליה אם הלכה למרחק גדול, ואם היתה הדליקה גדולה — חייב עליה אף במרחק גדול.
 <strong>אמר רב יוסף אמר רב יהודה אמר שמואל: הלכה כר' שמעון, וכן אמר רב נחמן אמר שמואל: הלכה כר' שמעון.</strong>
 <big>ג משנה</big> <strong>המדליק את הגדיש</strong> של חטים או שעורים <strong>והיו</strong> טמונים <strong>בו,</strong> בתוך הגדיש, <strong>כלים</strong> <strong>ודלקו,</strong> נשרפו יחד עם הגדיש, <strong>ר' יהודה אומר: משלם</strong> אף על <strong>מה שבתוכו, וחכמים אומרים: אינו משלם אלא</strong> מחיר <strong>גדיש של חטין או של שעורין</strong> כפי שהיה, ואינו אחראי על הטמון.
  ועוד מקרה: <strong>היה גדי כפות</strong> (קשור) <strong>לו</strong> סמוך לגדיש, <strong>ועבד</strong> שאינו כפות <strong>סמוך לו ונשרף עמו</strong> — <strong>חייב</strong> לשלם. היה <strong>עבד כפות לו</strong> לצד הגדיש <strong>וגדי סמוך לו ונשרף עמו</strong> — <strong>פטור</strong> מתשלומים, כי חל עליו עונש מיתה על שגרם להמית את העבד, וכשעשה אדם מעשה שמתחייב עליו בשני עונשים — חיובו בעונש החמור יותר פוטרו מהעונש הקל יותר.
  ובאשר לדין הראשון במשנה, אף שחכמים חולקים על ר' יהודה ופוטרים מלשלם על כלים שהיו טמונים בתוך גדיש בשדה, <strong>ומודים חכמים לר' יהודה במדליק את הבירה</strong> (בית, ארמון), <strong>שהוא משלם</strong> על <strong>כל מה ש</strong>היה <strong>בתוכה</strong> ונשרף, <strong>שכן דרך בני אדם להניח בבתים,</strong> ולכן המדליק חייב על כל מה שהיה שם.
 <big>ד גמרא</big> <strong>אמר רב כהנא: מחלוקת</strong> זו בין חכמים ור' יהודה בכלים הטמונים בגדיש — הריהי דווקא <strong>במדליק</strong> אש <strong>בתוך שלו והלכה</strong> האש <strong>ואכלה בתוך של חבירו,</strong> ש<strong>ר' יהודה מחייב אנזקי</strong> <small>[על נזקי]</small> <strong>טמון באש, ורבנן פטרי</strong> <small>[וחכמים פוטרים],</small> <strong>אבל במדליק בתוך של חבירו</strong> — <strong>דברי הכל,</strong> ואף לדעת חכמים, <strong>משלם כל מה שבתוכו.</strong>
 <strong>אמר ליה</strong> <small>[לו]</small> <strong>רבא: אי הכי</strong> <small>[אם כך]</small> הוא הדבר שזו דעת חכמים, <strong>אדתני סיפא</strong> <small>[עד ש</small>הוא <small>שונה</small> ב<small>סופה</small> של המשנה<small>]:</small> <strong>מודים חכמים לר' יהודה במדליק את הבירה שמשלם כל מה שבתוכה, שכן דרך בני אדם להניח בבתים</strong> — <strong>לפלוג וליתני בדידה</strong> <small>[שיחלק וישנה ב</small>תוך הלכה זו <small>עצמה]</small> במדליק גדיש, ויאמר כך: <strong>במה דברים אמורים</strong> — <strong>במדליק</strong> את האש <strong>בתוך שלו והלכה ואכלה בתוך של חבירו, אבל מדליק בתוך של חבירו</strong> — <strong>דברי הכל משלם כל מה שהיה בתוכו!</strong> וכיון שלא חילקו כך — מן הסתם לא כך סבורים חכמים.
 <strong>אלא אמר רבא: בתרתי פליגי</strong> <small>[בשני</small> דברים <small>חלוקים</small> הם<small>],</small> <strong>פליגי</strong> <small>[חלוקים</small> הם<small>]</small> <strong>במדליק בתוך שלו והלכה ואכלה בתוך של חבירו,</strong> ש<strong>ר' יהודה מחייב</strong> על <strong>טמון</strong> <strong>באש, ורבנן סברי</strong> <small>[וחכמים סבורים]</small> כי <strong>לא מחייב</strong> <small>[חייב]</small> כלל. <strong>ופליגי נמי</strong> <small>[וחלוקים</small> הם <small>גם]</small> <strong>במדליק בשל חבירו,</strong> ש<strong>ר' יהודה סבר</strong> <small>[סבור]:</small> <strong>משלם כל מה שבתוכו, ואפילו</strong> היה גם <strong>ארנקי</strong> (ארנק של כסף) טמון בתוך הגדיש, <strong>ו</strong>אילו <strong>רבנן סברי</strong> <small>[וחכמים סבורים]:</small> <strong>כלים שדרכן להטמין בגדיש, כגון מוריגין</strong> (כלי הדיש) <strong>וכלי בקר</strong> (רתמות ושאר כלים) <strong>הוא</strong> ש<strong>משלם,</strong> ואילו <strong>כלים שאין דרכן להטמין בגדיש</strong> — <strong>לא משלם.</strong>
 ובאותה הלכה מוסיפים עוד, <strong>תנו רבנן</strong> <small>[שנו חכמים]:</small> <strong>המדליק את הגדיש והיו בו כלים ודלקו, ר' יהודה אומר: משלם כל מה שהיה בתוכו, וחכמים אומרים: אינו משלם אלא גדיש של חטין או גדיש של שעורין</strong> ופטור על הכלים, כדין טמון. <strong>ו</strong>אולם <strong>רואין</strong> את <strong>מקום</strong> ה<strong>כלים</strong> עצמם <strong>כאילו הוא מלא תבואה</strong> ומשלם עבור גדיש שלם של תבואה, ואינו מנכה ממנו את דמי מקום הכלים, שבו לא היתה תבואה.
## דף סב.
 <strong>במה דברים אמורים</strong> — <strong>במדליק בתוך שלו והלכה</strong> האש <strong>ודלקה בתוך של חבירו, אבל מדליק בתוך של חבירו</strong> — <strong>דברי הכל משלם כל מה שהיה בתוכו.</strong>
 <strong>ומודה ר' יהודה לחכמים במשאיל מקום לחבירו</strong> בשדהו <strong>להגדיש</strong> בו <strong>גדיש, והגדיש</strong> חבירו תבואה בחצירו <strong>והטמין</strong> באותו גדיש דבר אחר, שאם גרם בעל השדה לשריפת הגדיש <strong>שאין משלם אלא דמי גדיש בלבד,</strong> שהרי לא קיבל חבירו רשות להטמין כלים אלה באותו גדיש. וכן אם קיבל רשות <strong>להגדיש חטין</strong> והלך <strong>והגדיש שעורין,</strong> או שקיבל רשות להגדיש <strong>שעורין והגדיש חטין.</strong> וכן אם הגדיש <strong>חטין וחיפן</strong> (כיסה אותן) <strong>בשעורין,</strong> או הגדיש <strong>שעורין וחיפן בחטים</strong> — מודה ר' יהודה בכל אלה <strong>שאינו משלם אלא דמי שעורין בלבד,</strong> שהוא הפחות שבהם.
  ובענין דומה <strong>אמר רבא: הנותן דינר זהב לאשה</strong> לשמירה <strong>ואמר לה "הזהרי בו</strong> בדינר זה, כי <strong>של כסף הוא",</strong> והיא לא ידעה שהוא של זהב, אם <strong>הזיקתו</strong> את הדינר בעצמה — <strong>משלמת דינר זהב</strong> כפי שוויו האמיתי, <strong>משום דאמר</strong> <small>[שיכול לומר]</small> <strong>לה: מאי הוה ליך גביה דאזקתיה</strong> <small>[מה היה לך אצלו שהזקת אותו],</small> כלומר, לא היית צריכה להזיק, ואין זה משנה אם היה זה של כסף או של זהב. ואולם אם <strong>פשעה</strong> (התרשלה) <strong>בו</strong> ואירע שאבד או נגנב — <strong>משלמת</strong> רק דמי דינר <strong>של כסף, דאמרה ליה</strong> <small>[ש</small>היא <small>יכולה לומר לו]:</small> <strong>נטירותא דכספא</strong> <small>[שמירה של</small> דינר <small>כסף]</small> שהוא פחות בערכו — <strong>קבילי</strong> <small>[קיבלתי]</small> <strong>עלי,</strong> אך <strong>נטירותא דדהבא</strong> <small>[שמירה של</small> דינר <small>זהב]</small> שהוא יקר — <strong>לא קבילי</strong> <small>[קיבלתי]</small> <strong>עלי.</strong>
 <strong>אמר ליה</strong> <small>[לו]</small> <strong>רב מרדכי לרב אשי: אתון</strong> <small>[אתם]</small> <strong>ב</strong>שמו של <strong>רבא מתניתו לה</strong> <small>[אתם שונים אותה],</small> <strong>אנן ממתניתא פשיטא לן</strong> <small>[אנו מן הברייתא ברור לנו]</small> דבר זה, שהרי שנינו: הגדיש <strong>חטין וחיפן בשעורין,</strong> הגדיש <strong>שעורין וחיפן בחטין</strong> — <strong>אינו משלם אלא דמי שעורין בלבד. אלמא אמר ליה</strong> <small>[מכאן</small> שיכול המדליק <small>לומר לו]</small> לבעל הגדיש: <strong>נטירותא דשערי קבילי</strong> <small>[שמירה של שעורים קיבלתי]</small> <strong>עלי</strong> ולא יותר, <strong>הכא נמי אמרה ליה</strong> <small>[כך גם כן יכולה</small> האשה <small>לומר לו]:</small> <strong>נטירותא דדהבא</strong> <small>[שמירה של זהב]</small> <strong>לא קבילי</strong> <small>[קיבלתי]</small> <strong>עלי.</strong>
 <big>א</big> <strong>אמר רב: שמעית מילתא</strong> <small>[שמעתי דבר</small> הלכה<small>]</small> <strong>ל</strong>שיטת <strong>ר' יהודה</strong> שבמשנתנו <strong>ולא ידענא</strong> <small>[יודע אני]</small> <strong>מאי</strong> <small>[מה]</small> <strong>היא</strong> אותה הלכה. <strong>אמר שמואל: ולא ידע</strong> <small>[ו</small>כי <small>אין יודע]</small> <strong>אבא</strong> (שמו הפרטי של רב) <strong>מאי שמיע ליה</strong> <small>[מה שמע]?</small> אלו הם הדברים ששמע: <strong>ל</strong>שיטת <strong>ר' יהודה</strong> ש<strong>מחייב על נזקי טמון באש עשו תקנת נגזל באשו,</strong> שכשם שבנגזל תיקנו חכמים שיכול הוא להישבע כמה גזל ממנו הגזלן, ויצטרך הגזלן לשלם, כך לדעת ר' יהודה שחייב על טמון באש, אם ישבע בעל הגדיש שדברים מסויימים היו בגדישו — יצטרך המבעיר לשלם אותם דברים.
  ובענין זה <strong>בעי</strong> <small>[שאל]</small> <strong>אמימר:</strong> האם <strong>עשו תקנת נגזל</strong> זו שנשבע ונוטל, גם <strong>במסור</strong> (מלשין) שגורם להחרמת רכושו של חבירו בידי גויים, <strong>או לא?</strong> ומבררים את הבעיה: <strong>אליבא דמאן דאמר לא דיינינן דינא דגרמי</strong> <small>[לדעת מי שאומר</small> ש<small>אין אנו דנים דין של גורמי</small> נזיקין<small>]</small> אלא מחייבים רק על נזק ישיר בידים — <strong>לא תבעי</strong> <small>[תישאל]</small> <strong>לך</strong> שאלה זו, שוודאי דין <strong>מסורות</strong> <strong>נמי</strong> <small>[גם כן]</small> <strong>לא דיינינן</strong> <small>[אין אנו דנים]</small> אפילו בנזק ברור, כיון שהוא בדרך של גרם נזיקין בלבד.
 <strong>אלא כי תבעי</strong> <small>[כאשר תישאל]</small> <strong>לך</strong> הרי זה <strong>אליבא דמאן דאמר דיינינן דינא דגרמי</strong> <small>[לשיטת מי שאומר שאנו דנים דין של גורמי</small> נזיקין<small>]</small> והשאלה היא: האם <strong>עשו תקנת נגזל</strong> זו גם <strong>במסור, דמשתבע</strong> <small>[שנשבע]</small> הנפגע על טענתו שכך לקחו ממנו <strong>ושקיל</strong> <small>[ונוטל]</small> כטענתו, <strong>או לא?</strong> לשאלה זו לא נמצאה תשובה, ולכן <strong>תיקו</strong> <small>[תעמוד]</small> במקומה.
  מסופר:  <strong>ההוא גברא דבטש בכספתא דחבריה שדייה בנהרא</strong> <small>[אדם אחד בעט בקופת כסף,</small> כספת, <small>של חבירו</small> ו<small>השליכה בנהר],</small> <strong>אתא מריה</strong> <small>[בא בעליה]</small> של הכספת <strong>ואמר: הכי והכי הוה</strong> <small>[כך וכך היה]</small> <strong>לי בגוה</strong> <small>[בתוכה].</small> <strong>יתיב</strong> <small>[היה יושב]</small> <strong>רב אשי וקא מעיין ביה</strong> <small>[ומעיין בה</small> בשאלה זו<small>]:</small> <strong>כי האי גוונא מאי</strong> <small>[כגון זה מה</small> הדין<small>]?</small> האם מאמינים אנו לניזק או לא?
 <strong>אמר ליה</strong> <small>[לו]</small> <strong>רבינא לרב אחא בריה</strong> <small>[בנו]</small> של <strong>רבא, ואמרי לה</strong> <small>[ויש אומרים]</small> שאמר זאת <strong>רב אחא בריה</strong> <small>[בנו]</small> של <strong>רבא לרב אשי:</strong> <strong>לאו היינו מתניתין</strong> <small>[האם אין זו משנתנו]</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ומודים חכמים לר' יהודה במדליק את הבירה שמשלם כל מה שבתוכו, שכן דרך בני אדם להניח בבתים.</strong> ואם כן צריך לסמוך על הניזק ולשלם מה שטוען שהיה שם, ומה מקום להסתפק בשאלה זו?
 <strong>אמר ליה</strong> <small>[לו]</small> רב אשי: <strong>אי דקא טעין זוזי</strong> <small>[אם שטוען</small> הניזק ש<small>מטבעות]</small> היו שם — <strong>הכא נמי</strong> <small>[כאן גם כן</small> הדין<small>]</small> שישלם. <strong>הכא במאי עסקינן</strong> <small>[כאן במה אנו עוסקים]</small> — <strong>דקא טעין מרגניתא</strong> <small>[ש</small>הוא <small>טוען</small> ש<small>מרגליות]</small> היו בקופה, והשאלה היא: <strong>מאי</strong> <small>[מה]</small> הדין? <strong>מי מנחי אינשי מרגניתא בכספתא</strong> <small>[האם מניחים אנשים מרגליות בכספת]</small> ונאמין לו, <strong>או לא?</strong> ואף שאלה זו לא נפתרה, ועל כן <strong>תיקו</strong> <small>[תעמוד]</small> במקומה.
 <strong>אמר ליה</strong> <small>[לו]</small> <strong>רב יימר לרב אשי: טעין כסא דכספא</strong> <small>[</small>אם הניזק <small>טוען</small> שהיתה לו בין השאר <small>כוס כסף]</small> <strong>בבירה</strong> (ארמון) ששרף חבירו, <strong>מאי</strong> <small>[מה]</small> דינו? האם נאמן הוא, או לא? <strong>אמר ליה</strong> <small>[לו]</small> רב אשי: <strong>חזינא</strong> <small>[רואים אנו]</small> <strong>אי איניש</strong> <small>[אם אדם]</small> <strong>אמיד</strong> (עשיר) <strong>הוא</strong> שיש מקום לשער <strong>דאית ליה כסא דכספא</strong> <small>[שיש לו כוס כסף],</small> <strong>אי נמי איניש מהימנא</strong> <small>[או גם כן</small> ש<small>אדם נאמן]</small> <strong>הוא דמפקדי אינשי גביה</strong> <small>[שמפקידים אנשים אצלו</small> חפצי ערך<small>]</small> — <strong>משתבע ושקיל</strong> <small>[נשבע</small> שכך היה אצלו <small>ונוטל]</small> כטענתו. <strong>ואי</strong> <small>[ואם]</small> <strong>לא</strong> היה איש כזה — <strong>לאו כל כמיניה</strong> <small>[אין זה בכוחו]</small> לטעון כן וליטול כפי דבריו.
  ובענין אחר <strong>אמר ליה</strong> <small>[לו]</small> <strong>רב אדא בריה</strong> <small>[בנו]</small> של <strong>רב אויא לרב אשי: מה</strong> ההבדל <strong>בין גזלן לחמסן? אמר ליה</strong> <small>[לו]:</small> <strong>חמסן</strong> — <strong>יהיב דמי</strong> <small>[נותן כסף]</small> עבור החפץ שנוטל מן הבעלים שלא כרצונם, ואילו <strong>גזלן</strong> — <strong>לא יהיב דמי</strong> <small>[אינו נותן כסף].</small>
 ותמה רב אדא ו<strong>אמר ליה</strong> <small>[לו]:</small> <strong>אי יהיב דמי</strong> <small>[אם נותן כסף]</small> <strong>חמסן קרית ליה</strong> <small>[אתה קורא לו]?</small> הרי כיון שנותן כסף ומשלם עבור מה שנטל, הרי זה קונה כדינו, ואף שלא מכר בעל החפץ מרצונו, <strong>והאמר</strong> <small>[והרי</small> כך <small>אמר]</small> <strong>רב הונא:</strong> מי ש<strong>תלוה</strong> <small>[תלו אותו]</small> כדי להכריחו למכור דבר <strong>וזבין</strong> <small>[ומכר]</small> — <strong>זביניה זביני</strong> <small>[מכירתו מכירה],</small> משמע שגם מכירה באונס נחשבת כמכירה חוקית! ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שמכירה מתוך אונס נחשבת מכירה — הרי זה במקרה ש<strong>אמר "רוצה אני",</strong> שהסכים למכירה למרות שהוכרח לה, <strong>הא</strong> <small>[זה]</small> שהמכירה לא חלה — הרי זה במקרה ש<strong>לא אמר "רוצה אני".</strong> 
## דף סב:
 <big>א משנה</big> <strong>גץ</strong> (ניצוץ) <strong>שיצא מתחת הפטיש</strong> של הנפח <strong>והזיק</strong> — <strong>חייב</strong> הנפח על הנזק שגרם.
 <strong>גמל שהיה טעון פשתן ועבר ברשות הרבים, ונכנס פשתנו לתוך החנות ודלקו בנרו של חנוני</strong> שהיה בחנות, <strong>ו</strong>על ידי הפשתן הבוער <strong>הדליק את הבירה</strong> (הבית) ומה שבתוכו — <strong>בעל</strong> ה<strong>גמל חייב. הניח חנוני נרו מבחוץ</strong> וגרם על ידי כך לדליקת הפשתן שעל גבי הגמל ולשריפת הבית — <strong>החנוני חייב. ר' יהודה אומר:</strong> <strong>ב</strong>מקרה שהיה הנר המונח בחוץ <strong>נר חנוכה</strong> — <strong>פטור</strong> החנווני שמצווה היא שיהא נר חנוכה בחוץ.
 <big>ב גמרא</big> <strong>אמר רבינא משמיה</strong> <small>[משמו]</small> של <strong>רבא: שמע מינה</strong> <small>[למד מכאן]</small> <strong>מ</strong>דברי <strong>ר' יהודה</strong> כי <strong>נר חנוכה מצוה להניחה בתוך</strong> גובה <strong>עשרה</strong> טפחים מן הקרקע, <strong>דאי סלקא דעתך</strong> <small>[שאם עולה על דעתך]</small> לומר שגם <strong>למעלה מעשרה</strong> טפחים מצווה היא, <strong>אמאי</strong> <small>[מדוע]</small> <strong>אמר ר' יהודה</strong> שב<strong>נר חנוכה</strong> המונח בחוץ <strong>פטור</strong> החנווני? <strong>לימא ליה</strong> <small>[שיאמר לו]</small> בעל הגמל לחנווני: <strong>הוה ליה לאנוחה</strong> <small>[היה לו להניחה,</small> את הנר<small>]</small> <strong>למעלה מ</strong>גובה <strong>גמל ורוכבו</strong> באופן שלא יידלק בו פשתנם של גמלים! <strong>אלא לאו שמע מינה</strong> <small>[האם לא תלמד מכאן]</small> כי <strong>מצוה להניחה בתוך עשרה</strong> טפחים ולא גבוה יותר?
 <strong>אמרי</strong> <small>[אומרים]</small> ודוחים: <strong>לא,</strong> אין מכאן ראיה, <strong>לעולם אימא</strong> <small>[אומר]</small> <strong>לך</strong> ש<strong>אפילו למעלה מעשרה</strong> טפחים ניתן להניח נר חנוכה, <strong>מאי אמרת</strong> <small>[מה אומר אתה],</small> שיכול בעל הגמל לטעון: <strong>אבעי לך לאנוחה</strong> <small>[היה לך להניחה]</small> בגובה שלפחות <strong>למעלה מגמל ורוכבו,</strong> על כך יש להשיב: <strong>כיון</strong> ש<strong>במצוה קא עסיק</strong> <small>[הוא עוסק]</small> <strong>כולי האי לא אטרחוה רבנן</strong> <small>[וכל כך לא הטריחו חכמים</small> להגביה נרו<small>].</small>
 ועוד בענין גובה נר חנוכה <strong>אמר רב כהנא: דרש רב נתן בר מניומי משמיה</strong> <small>[משמו]</small> של <strong>ר' תנחום: נר חנוכה שהניחה</strong> במקום שהוא <strong>למעלה מעשרים אמה</strong> מן הקרקע — <strong>פסולה</strong> משום שאין אנשים מסתכלים בגובה זה, ועיקר עניינו של נר חנוכה שיראוהו. דין נר חנוכה כמוהו <strong>כ</strong>דין <strong>סוכה וכ</strong>דין קורה של <strong>מבוי</strong> שכאשר הם למעלה מעשרים אמה הרי אלו פסולים.
 
 <big>א משנה</big> <strong>מרובה מדת תשלומי כפל ממדת תשלומי ארבעה וחמשה,</strong> שהיקף עבירות הגניבה שחייבים לשלם עבורן כפל מרובה יותר מאלה שחייבים לשלם עליהן פי ארבעה וחמישה. <strong>שמדת תשלומי כפל נוהגת בין ב</strong>גונב <strong>דבר שיש בו רוח חיים ובין ב</strong>גונב <strong>דבר שאין בו רוח חיים, ו</strong>אילו <strong>מדת תשלומי ארבעה וחמשה אינה נוהגת אלא בשור ושה</strong> חיים <strong>בלבד, שנאמר: "כי יגנב איש שור או שה וטבחו או מכרו</strong> חמשה בקר ישלם תחת השור וארבע צאן תחת השה
 <strong>"</strong>(שמות כא, לז). ועוד הגבלה של קנסות אלה: <strong>אין הגונב אחר הגנב משלם תשלומי כפל</strong> לגנב או לבעלים על גניבה זו, <strong>ולא הטובח ולא המוכר אחר הגנב</strong> אם גנב ממנו <strong>משלם תשלומי ארבעה וחמשה</strong> אלא קרן בלבד.
 <big>ב גמרא</big> על דברי המשנה מעירים: שנינו ענין אחד בו מרובה מידת תשלומי כפל ממדת תשלומי ארבעה וחמישה, <strong>ואילו</strong> הבחנה אחרת ש<strong>מדת תשלומי כפל נוהגת בין בגנב בין בטוען טענת גנב,</strong> כלומר, אף באדם שהפקידו אצלו פקדון וטען שנגנב ממנו ונמצא שהוא בעצמו גנבו, <strong>ומדת תשלומי ארבעה וחמשה אינה נוהגת אלא בגנב בלבד</strong> — <strong>לא קתני</strong> <small>[שנה]</small> במשנה.
  וזה שלא נשנתה הבחנה זו הריהו <strong>מסייע ליה</strong> <small>[לו]</small> <strong>לר' חייא בר אבא,</strong> ש<strong>אמר ר' חייא בר אבא אמר ר' יוחנן: הטוען טענת גנב בפקדון,</strong> אם התברר שגנבו הוא עצמו — <strong>משלם תשלומי כפל,</strong> אם <strong>טבח ומכר</strong> — <strong>משלם תשלומי ארבעה וחמשה</strong> ואין הבדל בין תשלומי כפל לתשלומי ארבעה וחמישה בטוען טענת גנב.
 <strong>איכא דאמרי</strong> <small>[יש שאומרים]</small> ענין זה באופן אחר: <strong>לימא</strong> <small>[האם לומר]</small> כי דין זה השנוי במשנתנו <strong>מסייע ליה</strong> <small>[לו]</small> <strong>לר' חייא בר אבא,</strong> ש<strong>אמר ר' חייא בר אבא אמר ר' יוחנן: הטוען טענת גנב בפקדון משלם תשלומי כפל, טבח ומכר משלם תשלומי ארבעה וחמשה?</strong> שכיון שהמשנה אינה מחלקת בענין זה, הרי זו הוכחה שלענין זה אין הבדל בין גונב לטוען טענת גנב.
  ומשיבים: מכאן אין ראיה, שכן  <strong>מי קתני</strong> <small>[האם שנה]</small> במשנה בניסוח כולל: <strong>"אין בין</strong> תשלומי כפל לתשלומי ארבעה וחמישה אלא..." הבדל זה? הלא לשון <strong>"מרובה" קתני</strong> <small>[שנה]</small> ומביא דוגמא לכך שאכן מרובה מדת תשלומי כפל ממדת תשלומי ארבעה וחמישה, ואולם <strong>תנא</strong> <small>[שנה]</small> <strong>ושייר</strong> דברים אחרים שלא שנה, ואין להוכיח איפוא ממה שלא נזכר דין זה.
 <big>ג</big> שנינו במשנה <strong>שמדת תשלומי כפל נוהגת</strong> בין בדבר שיש בו רוח חיים ובין בדבר שאין בו רוח חיים. ושואלים: <strong>מנא הני מילי</strong> <small>[מניין הדברים הללו]?</small> ומשיבים: <strong>דתנו רבנן</strong> <small>[ששנו חכמים]</small> בפרשה העוסקת בתשלומי כפל: <strong>"על כל דבר פשע"</strong> (שמות כב, ח) — הרי זה <strong>כלל, "על שור על חמור על שה ועל שלמה"</strong> — הרי זה <strong>פרט, "על כל אבדה"</strong> — <strong>חזר וכלל,</strong> אם כן הרי זה כלל ופרט וכלל, ולפי המדות שהתורה נדרשת בהן, במקום בו יש
 <strong>כלל ופרט וכלל אי</strong> (אין) <strong>אתה דן</strong> את הכלל <strong>אלא כעין הפרט</strong> ואינך מכליל בו דברים שונים מן הפרט לגמרי, ולענייננו נאמר: <strong>מה הפרט</strong> (שור, חמור, שה, שלמה) <strong>מפורש</strong> — <strong>דבר המטלטל וגופו</strong> (הוא עצמו) שווה <strong>ממון, אף כל דבר המטלטל וגופו ממון</strong> הריהו נדון בתשלומי כפל,
 <strong>יצאו</strong> מכלל זה <strong>קרקעות שאינן מטלטלין, יצאו עבדים שהוקשו</strong> (הושוו) בכתוב לכמה עניינים <strong>לקרקעות, יצאו שטרות שאף על פי ש</strong>הם <strong>מטלטלין</strong> — <strong>אין גופן ממון</strong> אלא הם רק הוכחה לתביעת ממון, וכן גם <strong>יצא הקדש</strong> מכלל זה, שכן <strong>"רעהו" כתיב</strong> <small>[נאמר]</small> בענין זה ("ישלם שנים לרעהו". שמות כב, ח), והקדש אינו בכלל רעהו.
  ושואלים:  <strong>אי</strong> <small>[אם]</small> למדים רק כעין הפרט, נאמר אם כן: <strong>מה הפרט מפורש</strong> — <strong>דבר שנבלתו מטמא במגע ובמשא</strong> כגון שור וחמור <strong>אף כל דבר שנבלתו מטמא במגע ובמשא, אבל עופות</strong> שאין נבלתם מטמאה במגע ובמשא <strong>לא</strong> יהיו בכלל זה, ויהיה פטור עליהם מתשלומי כפל!
  ודוחים:  <strong>ומי מצית אמרת הכי</strong> <small>[והאם יכול אתה לומר כך]?</small> <strong>והא</strong> <small>[והרי]</small> <strong>"שלמה" כתיב</strong> <small>[נאמר]</small> ועליה אי אפשר לדון בדיני טומאת נבילה! <strong>אמרי</strong> <small>[אומרים]</small> בתשובה לכך: <strong>אנן</strong> <small>[אנו]</small> <strong>בבעלי חיים קאמרינן</strong> <small>[אומרים אנו],</small> <strong>אימא</strong> <small>[אמור]</small> ש<strong>בבעלי חיים</strong> שנגנבו, רק אם גנב <strong>דבר שנבלתו מטמא במגע ובמשא</strong> — <strong>אין</strong> <small>[כן]</small> משלם כפל, <strong>דבר שאין נבלתו מטמא במגע ובמשא</strong> — <strong>לא</strong> ישלם עליו כפל,
## דף סג.
 <strong>דהא</strong> <small>[שהרי]</small> <strong>כל חד וחד</strong> <small>[אחד ואחד]</small> מן הפרטים המנויים כאן <strong>כלל ופרט</strong> וכלל <strong>באפי נפשיה דרשינן ליה</strong> <small>[בפני עצמו אנו דורשים אותו]</small> ומכל אחד למדים לסוג מסויים של דברים הדומים לו, ואין למדים מכל הפרטים כאחד. וכיון שכך, נמצא שבעלי החיים המנויים שם יש בהם צד משותף אחד — שנבלתם מטמאה במגע ובמשא <strong>אבל עופות לא!</strong>
 ודוחים: <strong>אם כן, נכתוב רחמנא</strong> <small>[שתכתוב התורה]</small> ברשימת בעלי החיים רק <strong>חד פרטא</strong> <small>[פרט אחד]</small> והייתי לומד ממנו הגדרה זו — כל שנבלתו מטמאה, ואין בכלל זה עופות. וכיון שריבתה התורה בפרטים הרי זה להרבות בעניינים ובסוגים נוספים של בעלי חיים, ובכלל זה עופות.
  ומקשים על כך: <strong>הי</strong> <small>[איזה]</small> פרט מרשימת הפרטים <strong>נכתוב רחמנא</strong> <small>[תכתוב התורה]?</small> <strong>אי כתב רחמנא</strong> <small>[אילו היתה כותבת התורה]</small> כפרט <strong>"שור"</strong> בלבד, <strong>הוה אמינא</strong> <small>[הייתי אומר]</small> כי רק דבר ה<strong>קרב לגבי מזבח</strong> כקרבן — <strong>אין</strong> <small>[כן]</small> הריהו בכלל כפל, ואילו דבר <strong>שאין קרב לגבי מזבח</strong> — <strong>לא.</strong> <strong>ו</strong>כן, <strong>אי כתב רחמנא</strong> <small>[אילו היתה כותבת התורה]</small> רק <strong>"חמור", הוה אמינא</strong> <small>[הייתי אומר]</small> כי רק דבר ה<strong>קדוש בבכורה</strong> — <strong>אין</strong> <small>[כן]</small> הריהו בכלל כפל, שכן יש קדושה לפטר רחם של חמור, ואולם דבר <strong>שאין קדוש בבכורה —</strong> <strong>לא!</strong>
 <strong>אמרי</strong> <small>[אומרים]</small> בתשובה לכך: <strong>אם כן נכתוב רחמנא</strong> <small>[שתכתוב התורה]</small> רק <strong>"שור" ו"חמור", "שה" למה לי? שמע מינה</strong> <small>[למד מכאן],</small> מייתור זה, <strong>לאתויי</strong> <small>[להביא</small> לרבות<small>]</small> גם <strong>עופות.</strong>
 ומקשים עוד: <strong>ואימא</strong> <small>[ואמור]</small> כי למדנו מריבוי זה <strong>לאתויי</strong> <small>[להביא]</small> רק <strong>עופות טהורים, דומיא</strong> <small>[</small>ב<small>דומה]</small> ל<strong>שה</strong>שיש בנבלתו טומאה, ואף בנבלת עופות טהורים יש טומאה מסויימת, שכן נבלת העוף הטהור <strong>מטמא בגדים אבית</strong> <small>[בבית]</small> <strong>הבליעה,</strong> שאם בלע אדם מנבלת העוף הטהור הרי הוא נטמא ומטמא בגדים, <strong>אבל עופות טמאים דלית בהו</strong> <small>[שאין בהם]</small> <strong>טומאה</strong> במותם כלל, ש<strong>לא מטמאי</strong> <small>[מטמאים]</small> <strong>בגדים אבית</strong> <small>[בבית]</small> <strong>הבליעה, לא</strong> יהיה בהם דין כפל! ומשיבים: <strong>"כל"</strong> הכתוב בפסוק זה ("על כל דבר פשע"), לשון <strong>ריבויא</strong> <small>[ריבוי]</small> <strong>הוא,</strong> ואם כן, אין כאן לימוד בדרך של כלל ופרט וכלל הבא ללמד על מה שהוא כעין הפרט, אלא יש כאן לימוד אחר בדרך של ריבוי ומיעוט, ולפי מידת לימוד זו כל הדברים השייכים בדרך כלשהי לענין המדובר נלמדים מלשון הריבוי, ובכלל זה לענייננו כל בעלי החיים, ואף עופות טמאים, שאף הם בכלל דין כפל.
  ומקשים:  <strong>וכל היכא דכתב</strong> <small>[מקום שנאמר</small> בו<small>]</small> <strong>"כל"</strong> לשון <strong>ריבויא</strong> <small>[</small><small>ריבוי]</small> <strong>הוא?</strong> <strong>והא</strong> <small>[והרי]</small> <strong>גבי</strong> <small>[אצל]</small> <strong>מעשר</strong> שני, שאת דמיו מעלים לירושלים וקונים בהם דברים למאכל, <strong>דכתיב</strong> <small>[שנאמר]</small> בו <strong>"כל",</strong> <strong>וקא דרשינן ליה</strong> <small>[ואנו דורשים אותו]</small> <strong>ב</strong>דרך לימוד של <strong>כלל ופרט</strong> ולא בדרך לימוד של ריבוי.
 <strong>דתניא</strong> <small>[ש</small>כן <small>שנינו</small> בברייתא<small>]:</small> על הכתוב "ונתתה הכסף בכל אשר תאוה נפשך בבקר ובצאן וביין ובשכר ובכל אשר תשאלך נפשך" (דברים יד, כו) דורשים: <strong>"ונתת</strong> ה<strong>הכסף בכל אשר תאוה נפשך"</strong> — הרי זה <strong>כלל, "בבקר ובצאן וביין ובשכר"</strong> — הרי זה <strong>פרט, "ובכל אשר תשאלך נפשך"</strong> — <strong>חזר וכלל,</strong> הרי זה <strong>כלל ופרט וכלל,</strong> ולפי כללי מדרש ההלכה, <strong>אי</strong> (אין) <strong>אתה דן אלא כעין הפרט,</strong> ומכאן למדים: <strong>מה הפרט מפורש</strong> שהוא <strong>פרי מפרי,</strong> כלומר, דבר שהוא עצמו תוצר של פרי, כגון יין הנעשה מן הענבים, <strong>וגידולי קרקע,</strong> כלומר, דבר שבעיקרו גדל או ניזון מן הקרקע, <strong>אף כל</strong> הדברים שאפשר לקנות בכסף מעשר שני צריכים להיות <strong>פרי מפרי וגידולי קרקע,</strong> ונמצא שהמלה "כל" ("בכל אשר תאוה נפשך") משמשת ללימוד בדרך כלל ופרט וכלל!
 <strong>אמרי</strong> <small>[אומרים]</small> בתשובה לכך: יש לחלק בין המקרים, <strong>"בכל"</strong> הרי הוא לשון <strong>כללא</strong> <small>[כלל],</small> ואילו <strong>"כל"</strong> לשון <strong>ריבויא</strong> <small>[ריבוי]</small> <strong>הוא. ואיבעית אימא</strong> <small>[ואם תרצה אמור]</small> ותרץ באופן אחר: לשון <strong>"כל"</strong> — <strong>כללא</strong> <small>[כלל]</small> <strong>הוא</strong> כרגיל, <strong>מיהו</strong> <small>[אולם]</small> <strong>"כל" דהכא</strong> <small>[ש</small>נאמר <small>כאן],</small> בענין תשלומי כפל, לשון <strong>ריבויא</strong> <small>[ריבוי]</small> <strong>הוא.</strong>
 וראיה לדבר: <strong>מכדי כתיב מעיקרא</strong> <small>[הלוא נאמר מתחילה]</small> בתחילת אותה פרשיה <strong>כלל ופרט וכלל,</strong> <strong>דכתיב</strong> <small>[שנאמר]</small> (שמות כב, ו): <strong>"כי יתן איש אל רעהו"</strong> — הרי זה <strong>כלל, "כסף או כלים"</strong> — <strong>פרט, "לשמר"</strong> — <strong>הדר</strong> <small>[חזר]</small> <strong>וכלל,</strong>
 <strong>ואי סלקא דעתך</strong> <small>[ואם עולה על דעתך]</small> לומר כי <strong>האי</strong> <small>[</small>פסוק <small>זה]</small> שאנו עוסקים בו, <strong>"על כל דבר פשע"</strong> (שמות כב ח), <strong>נמי</strong> <small>[גם כן]</small> <strong>ל</strong>דרך לימוד של <strong>כלל ופרט הוא דאתא</strong> <small>[שבא],</small> אם כן <strong>נכתוב רחמנא להני פרטי גבי האיך</strong> <small>[שתכתוב התורה את הפרטים הללו,</small> שור חמור וכו' <small>אצל אותם]</small> <strong>כלל ופרט</strong> וכלל האמורים בתחילה, ואם כן הכתוב הנוסף <strong>"על כל דבר פשע" למה לי? שמע מינה</strong> <small>[למד מכאן]</small> כי "כל" זה לשון <strong>ריבויא</strong> <small>[ריבוי]</small> <strong>הוא,</strong> וכיון שריבוי הוא — הרי הוא מרבה את כל בעלי החיים, ואף שאינם ממש כעין הפרט.
  ושואלים:  <strong>השתא דאמרת</strong> <small>[עכשיו שאתה אומר]</small> שלשון <strong>"כל</strong> דבר פשע <strong>"</strong>לשון <strong>ריבויא</strong> <small>[ריבוי]</small> היא, <strong>כל הני פרטי</strong> <small>[הפרטים הללו],</small> שור, חמור, שה, שלמה, <strong>למה לי?</strong> כי בדרך לימוד זו פרטים אלה באים למעט מן הריבוי, ומה הם באים למעט? ומשיבים: <strong>חד</strong> <small>[אחד]</small> מהם בא <strong>למעוטי</strong> <small>[למעט]</small> <strong>קרקע, וחד למעוטי</strong> <small>[ואחד למעט]</small> <strong>עבדים, וחד</strong> <strong>למעוטי</strong> <small>[ואחד למעט]</small> <strong>שטרות,</strong> ו<strong>"שלמה"</strong> הכתובה שם באה <strong>למעוטי</strong> <small>[למעט]</small> <strong>דבר שאינו מסויים,</strong> שאינו מוגדר במידותיו ובגבולותיו, ומה שנאמר <strong>"על כל אבדה"</strong> בא ללמדנו <strong>לכ</strong> פי שאמר <strong>ר' חייא בר אבא,</strong> ש<strong>אמר ר' חייא בר אבא אמר ר' יוחנן: הטוען טענת גנב</strong>
## דף סג:
 <strong>באבידה,</strong> שמצא אבידה ואינו רוצה להשיב אותה וטוען בשקר שנגנבה ממנו — אף הוא <strong>משלם תשלומי כפל, שנאמר: "על כל אבדה אשר יאמר"</strong> (שמות כב, ח).
 <strong>תנן התם</strong> <small>[שנינו</small> במשנה <small>שם]:</small> אמר המפקיד למחזיק הפקדון: <strong>היכן פקדוני? אמר ליה</strong> <small>[לו]:</small> <strong>אבד.</strong> אמר המפקיד: <strong>משביעך אני</strong> שאכן אבד ממך, <strong>ואמר</strong> מחזיק הפקדון: <strong>אמן,</strong> והרי זה כקבלת שבועה על עצמו, <strong>ו</strong>לבסוף <strong>העדים מעידים אותו,</strong> את מחזיק הפקדון, <strong>שאכלו,</strong> כלומר, שלקחו לעצמו והשתמש באותו פקדון — <strong>משלם את הקרן.</strong> אם <strong>הודה על פי עצמו</strong> בלא עדים — הרי זה <strong>משלם קרן וחומש</strong> (חמישית) נוסף לכך כקנס, ומביא קרבן <strong>אשם</strong> גזילות על חטאו בגניבה (ראה ויקרא ה, כ–כו).
  אמר המפקיד לנפקד: <strong>היכן פקדוני?</strong> <strong>אמר לו: נגנב.</strong> אמר לו המפקיד: <strong>משביעך אני</strong> שאכן נגנב ממך, <strong>ואמר</strong> הנפקד: <strong>אמן, והעדים מעידים אותו ש</strong>הוא עצמו <strong>גנבו</strong> — הרי זה <strong>משלם תשלומי כפל.</strong> אם <strong>הודה מעצמו</strong> בלא עדים שהוא גנבו — <strong>משלם</strong> רק <strong>קרן וחומש ואשם.</strong> עד כאן לשון המשנה.
  ומעירים:  <strong>קתני מיהא</strong> <small>[שנה על כל פנים]</small> <strong>בטוען טענת גנב</strong> ש<strong>משלם תשלומי כפל, אבל בטוען טענת אבד</strong> — <strong>לא משלם תשלומי כפל.</strong> ועוד שנה: <strong>ואפילו טוען טענת גנב</strong> רק <strong>בשבועה הוא</strong> ש<strong>משלם תשלומי כפל, אבל שלא בשבועה</strong> שאם כיחש ולא נשבע לשקר על כך — <strong>אינו משלם תשלומי כפל.</strong>
 ושואלים: <strong>מנהני מילי</strong> <small>[מניין הדברים הללו],</small> מה המקור בתורה לחלוקת הדינים הללו? ומסבירים: <strong>דתנו רבנן</strong> <small>[ששנו חכמים]</small> על הכתוב "כי יתן איש אל רעהו כסף או כלים לשמור וגונב מבית האיש <strong>אם ימצא הגנב</strong> ישלם שנים" (שמות כב, ו) — <strong>בטוען טענת גנב</strong> ונמצא לבסוף שהוא עצמו הגנב. <strong>הכתוב מדבר</strong> ודנים בדבר:
 <strong>אתה אומר</strong> כי <strong>בטוען טענת גנב</strong> הכתוב מדבר, <strong>או אינו אלא בגנב עצמו?</strong> ועל כך משיבים: <strong>כשהוא אומר</strong> בהמשך אותו כתוב <strong>"אם לא ימצא הגנב"</strong> (שמות כב, ז) משמע כי <strong>בטוען טענת גנב הכתוב מדבר,</strong> שאין גנב אחר בנמצא, כדברי הנפקד, אלא הוא עצמו גנבו, ואף האמור מקודם הריהו בטוען טענת גנב.
 <strong>תניא אידך</strong> <small>[שנויה</small> ברייתא <small>אחרת]:</small> <strong>"אם ימצא הגנב"</strong> — <strong>בגנב עצמו הכתוב מדבר.</strong> ודנים בדבר: <strong>אתה אומר בגנב עצמו, או אינו אלא בטוען טענת גנב?</strong> לכך משיבים: <strong>כשהוא אומר</strong> בהמשך <strong>"אם לא ימצא הגנב"</strong> — <strong>הרי טוען טענת גנב אמור, הא</strong> <small>[הרי]</small> <strong>מה אני מקיים "אם ימצא הגנב"</strong> — <strong>בגנב עצמו הכתוב מדבר.</strong>
 ומעירים: אף שנחלקו הברייתות בפירוש מה שנאמר "אם ימצא הגנב", אם בגנב עצמו אם בטוען טענת גנב נאמרו הדברים, <strong>דכולי עלמא מיהת</strong> <small>[לדעת הכל על כל פנים]</small> מה שנאמר <strong>"אם לא ימצא הגנב" בטוען טענת גנב כתיב</strong> <small>[נאמר],</small> ויש לשאול: <strong>מאי משמע</strong> <small>[מה המשמעות],</small> כיצד נובע הדבר מן הכתובים? <strong>אמר רבא,</strong> כך יש להבין: <strong>"אם לא ימצא" כמה</strong> (כמו) <strong>שאמר, אלא</strong> יתברר <strong>שהוא עצמו גנבו</strong> — הרי זה <strong>ישלם שנים.</strong> עד כאן בבירור מקור הדין שהטוען טענת גנב חייב בכפל.
  ומעתה פונים לדיון השני: <strong>מנלן</strong> <small>[מניין לנו]</small> שחיוב כפל זה הוא דווקא כאשר היה <strong>בשבועה?</strong>
 ומשיבים: <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר בכתוב <strong>"ונקרב בעל הבית אל האלהים"</strong> (שמות כב, ז), כוונתו — שיבוא <strong>לשבועה.</strong> ויש לדון: <strong>אתה אומר</strong> שהכוונה שיבוא <strong>לשבועה או אינו אלא</strong> שיבוא <strong>לדין?</strong> על כך יש להשיב כי נלמד מגזירה שווה, <strong>נאמר שליחות יד למטה</strong> בהמשך הפרשה ("שבועת ה' תהיה בין שניהם אם לא שלח ידו במלאכת רעהו". (שמות כב, י), <strong>ונאמר שליחות יד למעלה</strong> בענייננו ("אם לא שלח ידו במלאכת רעהו". (שמות כב, ז), <strong>מה להלן</strong> הכוונה היא ב<strong>שבועה,</strong> שכן נאמר במפורש בכתוב, <strong>אף כאן לשבועה.</strong>
 ודנים בברייתות שהובאו: <strong>בשלמא למאן דאמר</strong> <small>[נניח ל</small>שיטת <small>מי שאומר],</small> הברייתא השניה, כי <strong>חד</strong> <small>[</small>פסוק <small>אחד]</small> ("אם ימצא") נדרש <strong>בגנב, וחד</strong> <small>[ואחד]</small> ("אם לא ימצא") <strong>בטוען טענת גנב</strong> — <strong>היינו דכתיבי תרי קראי</strong> <small>[זהו</small> הטעם <small>שנאמרו שני כתובים],</small> <strong>אלא למאן דאמר</strong> <small>[ל</small>דעת <small>מי שאומר],</small> הברייתא הראשונה, כי <strong>תרוייהו</strong> <small>[שניהם]</small> שני הפסוקים עוסקים <strong>בטוען טענת גנב, תרי קראי</strong> <small>[שני כתובים]</small> לאותו דבר <strong>למה לי?</strong> הלא די היה באחד!
 <strong>אמרי</strong> <small>[אומרים]:</small> יש טעם בדבר, <strong>חד למעוטי</strong> <small>[</small>פסוק <small>אחד</small> מאלה בא <small>למעט]</small> ולהדגיש שמדובר רק בטוען טענת גנב ולא בטוען <strong>טענת אבד.</strong>
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> <strong>חד</strong> <small>[</small>פסוק <small>אחד]</small> מדבר <strong>בגנב,</strong> <strong>וחד</strong> <small>[ואחד]</small> <strong>בטוען טענת גנב,</strong> ש<strong>לא מייתר</strong> <small>[מיותר]</small> מעתה שום פסוק, <strong>למעוטי</strong> <small>[למעט]</small> <strong>טענת אבד מנא ליה</strong> <small>[מניין לו]?</small> ומשיבים: ממה שיכול היה לומר <strong>"</strong>אם לא ימצא <strong>גנב"</strong> ונאמר <strong>"הגנב",</strong> הרי זה להדגיש: דווקא הטוען טענת גנב הוא המשלם כפל, ולא הטוען טענה אחרת כגון טענת אבידה.
  ושואלים:  <strong>ולמאן דאמר</strong> <small>[ול</small>דעת <small>מי שאומר],</small> הברייתא הראשונה, כי <strong>תרוייהו</strong> <small>[שניהם</small> שני הכתובים<small>]</small> מדברים <strong>בטוען טענת גנב,</strong> ש<strong>מיעט ליה</strong> <small>[לו]</small> הכתוב בכך <strong>טוען טענת אבד,</strong> הריבוי של <strong>"גנב" "הגנב" מאי דריש ביה</strong> <small>[מה</small> הוא <small>דורש בו,</small> למד ממנו<small>]?</small>
 ומשיבים: <strong>אמר</strong> <small>[יכול היה</small> <small>לומר]</small> <strong>לך</strong> כי <strong>מבעי ליה</strong> <small>[צריך לו]</small> ריבוי זה <strong>לכ</strong> פי שאמר <strong>ר' חייא בר אבא אמר ר' יוחנן.</strong> ש<strong>אמר ר' חייא בר אבא אמר ר' יוחנן: הטוען טענת גנב בפקדון</strong> — <strong>משלם תשלומי כפל,</strong> ואם <strong>טבח ומכר</strong> — אף <strong>משלם תשלומי ארבעה וחמשה.</strong>
 ושואלים: <strong>למאן דאמר</strong> <small>[ל</small>דעת <small>מי שאומר]</small> כי <strong>חד</strong> <small>[</small>פסוק <small>אחד]</small> מדבר <strong>בגנב וחד</strong> <small>[ואחד]</small> <strong>בטוען טענת גנב, דהאי</strong> <small>[ש</small>ריבוי <small>זה]</small> <strong>"גנב" "הגנב" אפקיה</strong> <small>[הוציא אותו]</small> ודרש בו <strong>למעוטי</strong> <small>[למעט]</small> <strong>טענת אבד,</strong> הלכה זו של <strong>ר' חייא בר אבא</strong> לחייבו אף ארבעה וחמישה אם טבח או מכר <strong>מנא ליה</strong> <small>[מניין לו]?</small>
 ומשיבים: <strong>אמר</strong> <small>[יכול היה</small> <small>לומר]</small> <strong>לך</strong> שלימוד זה <strong>הקישא</strong> <small>[היקש]</small> <strong>הוא</strong> שבסמיכות הכתובים מקיש הכתוב גנב לטוען טענת גנב, ומוסיפים: <strong>ו</strong>גם אם מצד הסברה אין הדברים דומים לגמרי זה לזה והיה מקום לשאול על היקש זה, הכלל הוא ש<strong>אין משיבין על הקישא</strong> <small>[היקש].</small>
 ושואלים עוד: <strong>בשלמא למאן דאמר</strong> <small>[נניח ל</small>שיטת <small>מי שאומר]</small> כי <strong>חד</strong> <small>[</small>פסוק <small>אחד]</small> <strong>בגנב וחד</strong> <small>[ואחד]</small> <strong>בטוען טענת גנב</strong> — <strong>שפיר</strong> <small>[יפה],</small> <strong>אלא למאן דאמר תרוייהו</strong> <small>[ל</small>דעת <small>מי שאומר</small> ש<small>שניהם]</small> עוסקים <strong>בטוען טענת גנב, גנב עצמו</strong> שמשלם כפל <strong>מנא ליה</strong> <small>[מניין לו]?</small>
 <strong>וכי תימא ליתי</strong> <small>[ואם תאמר שיבוא,</small> יילמד<small>]</small> הדבר <strong>בקל וחומר מטוען טענת גנב,</strong> ונאמר כך: אם רק טוען טענה זו חייב, גנב עצמו כל שכן שחייב בכפל וארבעה וחמישה. ואולם אם קל וחומר הוא <strong>דיו לבא מן הדין להיות כנדון</strong> ויש לדון בו כבכל דיני קל וחומר, שהדבר שנלמד מקל וחומר אינו יכול להיות חמור יותר מהמלמד עצמו, ואם כן נאמר: <strong>מה להלן</strong> בטוען טענת גנב (שהוא המלמד) הרי חיוב זה הוא דווקא <strong>בשבועה</strong> של שקר — <strong>אף כאן</strong> הגנב לא יתחייב אלא בשבועה!
 ומשיבים: <strong>נפקא ליה</strong> <small>[יוצא,</small> נלמד, <small>לו]</small> הדבר <strong>מדתנא דבי</strong> <small>[ממה ששנה</small> החכם <small>מבית</small> מדרשו<small>]</small> של <strong>חזקיה, דתנא דבי</strong> <small>[ש</small>כן <small>שנה</small> החכם <small>מבית</small> מדרשו<small>]</small> של <strong>חזקיה</strong> על הפסוק האמור בגנב "אם המצא תמצא בידו הגניבה משור עד חמור עד שה חיים שנים ישלם" (שמות כב, ג): <strong>יאמר</strong> הכתוב <strong>שור וגניבה והכל בכלל,</strong> ומפני מה נמנו כל הפרטים האחרים (חמור, שה)?
  על כך יש להשיב: <strong>אילו</strong> היה כתוב <strong>כך הייתי אומר: מה הפרט מפורש</strong> — שור שהוא דבר ה<strong>קרב לגבי מזבח, אף כל</strong> דבר ה<strong>קרב לגבי מזבח</strong> חייב עליו הגנב תשלומי כפל, <strong>מה יש לך להביא</strong> (להוסיף) מדיוק זה — <strong>שה,</strong> שאף הוא קרב לגבי מזבח, אבל דברים אחרים אינם בכלל "גניבה",
## דף סד.
 <strong>כשהוא אומר "שה"</strong> — <strong>הרי שה</strong>כבר <strong>אמור</strong> במפורש, ואין צורך בלימוד זה של "כעין הפרט", <strong>הא</strong> <small>[הרי]</small> <strong>מה אני מקיים</strong> אם כן מה אני לומד מלשון <strong>"גניבה"</strong> — <strong>לרבות כל דבר.</strong>
 ויש לשאול על כך: אם כן <strong>יאמר</strong> רק <strong>"שור" "שה" ו"גניבה" והכל בכלל!</strong> ומשיבים: <strong>אילו כך, הייתי אומר: מה הפרט מפורש</strong> — <strong>דבר הקדוש בבכורה</strong> שהוא שור ושה — <strong>אף כל דבר הקדוש בבכורה,</strong>
 <strong>מה יש לך להביא</strong> (להוסיף) על ידי פרט זה — <strong>חמור. כשהוא אומר</strong> במפורש <strong>"חמור"</strong> — <strong>הרי חמור</strong> כבר <strong>אמור</strong> במפורש, <strong>הא</strong> <small>[הרי]</small> <strong>מה אני מקיים</strong> לומד מלשון <strong>"גניבה"</strong> — <strong>לרבות כל דבר.</strong>
 ויש לשאול עוד: אם כן, <strong>יאמר</strong> הכתוב <strong>"שור" ו"חמור" "שה" ו"גניבה" והכל בכלל!</strong> ומשיבים: <strong>אילו כך, הייתי אומר: מה הפרט מפורש</strong> — <strong>בעלי חיים, אף כל בעלי חיים.</strong>
 <strong>מה יש לך להביא</strong> על המנוי? — <strong>שאר בעלי חיים, כשהוא אומר</strong> בסוף הפסוק <strong>"חיים"</strong> — <strong>הרי</strong> בעלי <strong>חיים אמור, הא</strong> <small>[הרי]</small> <strong>מה אני מקיים "גניבה"</strong> — <strong>לרבות כל דבר.</strong> במדרש הלכה זה מצויים דברים תמוהים רבים.
  ומבררים את המדרש לפרטיו: <strong>אמר מר</strong> <small>[החכם]:</small> <strong>יאמר "שור" ו"גניבה".</strong> ותוהים: <strong>מי כתיב</strong> <small>[האם נאמר]</small> <strong>"שור" ו"גניבה"</strong> בסדר זה? הלא <strong>"גניבה" ו"שור" הוא דכתיב</strong> <small>[שנאמר]!</small>
 <strong>וכי תימא</strong> <small>[ואם תאמר]</small> במשמעות <strong>"אילו נאמר" קאמר</strong> <small>[אומר],</small> כלומר, <strong>אילו נאמר "שור" ו"גניבה"</strong> היינו דורשים בדרך זו, אולם גם כך אין הדבר עולה יפה, <strong>ומי מצית אמרת</strong> <small>[והאם יכול אתה לומר]</small> לדרך זו את המשך הדברים בברייתא: <strong>מה הפרט מפורש</strong> שור — אף כל שהוא כעין שור? הלא אם היה כתוב בסדר זה <strong>הוה</strong> <small>[היה,</small> נעשה<small>]</small> <strong>"שור" פרט, ו"גניבה" כלל,</strong> והיה זה <strong>פרט וכלל,</strong> ולפי כללי ההלכה שבידינו בפרט וכלל אנו אומרים: <strong>נעשה כלל מוסיף על הפרט, ואיתרבו להו כל מילי</strong> <small>[ונתרבו כל הדברים]</small> בין הדומים לפרט בין שאינם דומים לפרט!
 <strong>אלא</strong> יש לחזור מהסבר זה ולומר שהדרשה <strong>כדכתיב קאמרי</strong> <small>[כפי שהכתוב אומר],</small> <strong>"גניבה"</strong> קודם ואחר כך <strong>"שור".</strong> ואולם גם כך <strong>מי מצית אמרת</strong> <small>[האם יכול אתה לומר]</small> במקרה כזה <strong>"הכל בכלל", או</strong> לומר <strong>"מה הפרט מפורש"</strong> כפי שנזכר בברייתא? הלא דרך זו שייכת רק בלימוד של כלל ופרט וכלל, ואילו כאן יש רק כלל ופרט שהרי <strong>הוה ליה</strong> <small>[הריהי]</small> <strong>"גניבה"</strong> — <strong>כלל ו"שור"</strong> — <strong>פרט,</strong> ולפי כלל ההלכה במקרה של <strong>כלל ופרט</strong> אנו אומרים: <strong>אין בכלל אלא מה שבפרט,</strong> ולפי זה <strong>שור</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא!</strong>
 <strong>אמר רבא:</strong> כך יש להבין: כששואל ה<strong>תנא</strong> בתחילה: יאמר "שור" ו"גניבה" <strong>א"חיים" קא סמיך ליה</strong> <small>[על</small> המילה <small>"חיים" הוא סומך]</small> ורואה בה כלל נוסף הבא לאחר הפרטים, <strong>ו</strong>לפי זה בדרך מדרש ההלכה של <strong>כלל ופרט וכלל  קאמר ליה</strong> <small>[אומר לו],</small> כלומר, לדעתו כיון שיש כאן "גניבה" "שור" ו"חיים" שהם כלל ופרט וכלל די היה בכך ולמה נכתבו פרטים נוספים.
  ומקשים על כך: <strong>והא לא דמי כללא בתרא לכללא קמא</strong> <small>[והרי אינו דומה הכלל האחרון לכלל הראשון]</small> שהרי הכלל הראשון ("גניבה") מדבר על כל גניבה, ואילו הכלל האחרון ("חיים") מצומצם בהרבה וכולל רק בעלי חיים, ואין הם כוללים אותם דברים עצמם, ואם כן אין לדרוש כאן כלל ופרט וכלל! ומשיבים: <strong>הא תנא</strong> <small>[תנא זה]</small> <strong>דבי</strong> <small>[מבית]</small> מדרשו של <strong>ר' ישמעאל הוא, דכהאי גוונא דריש כללי ופרטי</strong> <small>[שכגון זה דורש כללים ופרטים],</small> שלשיטתו, גם אם אין הכללים דומים זה לזה עדיין נדרשים הם בכלל ופרט וכלל.
 <strong>והכי קא קשיא ליה</strong> <small>[וכך היה קשה לו]:</small> <strong>"אם המצא תמצא"</strong> המופיע בתחילת אותו פסוק, שהוא לשון ריבוי, <strong>למה לי?</strong> וכך פירוש הברייתא: <strong>יאמר "שור" ו"גניבה" ו"חיים", והכל בכלל</strong> לפי שיטת כלל ופרט וכלל.
  על כך אמר בברייתא בתשובה: <strong>אילו כן, הייתי אומר: מה הפרט מפורש</strong> שהוא <strong>דבר הקרב לגבי מזבח</strong> — <strong>אף כל הקרב לגבי מזבח, מה יש להביא?</strong> — <strong>שה, כשהוא אומר "שה"</strong> בפסוק — <strong>הרי שה</strong>כבר <strong>אמור</strong> במפורש, <strong>הא</strong> <small>[הרי]</small> <strong>מה אני מקיים "גניבה"? לרבות כל דבר.</strong>
 ועל כך יש שוב לשאול: אם כן <strong>יאמר "גניבה" ו"שור" ו"שה" ו"חיים", והכל בכלל!</strong> יש לומר: <strong>אילו כן, הייתי אומר: מה הפרט מפורש דבר הקדוש בבכורה, אף כל דבר הקדוש בבכורה,</strong>
 <strong>מה יש לך להביא</strong> על ידי תוספת זו? — <strong>חמור,</strong> שאף הוא קדוש בבכורה, ואולם <strong>כשהוא אומר</strong> בפסוק <strong>"חמור"</strong> — <strong>הרי חמור</strong> כבר <strong>אמור</strong> במפורש, <strong>הא</strong> <small>[הרי]</small> <strong>מה אני מקיים "גניבה"? לרבות כל דבר.</strong>
 ועל כך יש שוב לשאול: אם כן, <strong>יאמר "גניבה" ו"שור" ו"שה" ו"חמור" ו"חיים", והכל בכלל!</strong> לכך יש להשיב: <strong>אילו כן, הייתי אומר: מה הפרט מפורש</strong> שהוא כולל רק <strong>בעלי חיים</strong> — <strong>אף כל בעלי חיים,</strong>
 <strong>מה יש לך להביא?</strong> — <strong>שאר בעלי חיים,</strong> ואולם <strong>כשהוא אומר</strong> בכתוב עצמו <strong>"חיים"</strong> — <strong>הרי חיים אמור, הא</strong> <small>[הרי]</small> <strong>מה אני מקיים</strong> לומד מלשון <strong>"גניבה"</strong> ככלל? — הרי זה בא <strong>לרבות כל דבר,</strong> אפילו דברים שאינם חיים. ואם כן, הריבוי של <strong>"אם המצא תמצא" למה לי?</strong>
## דף סד:
 ושואלים: <strong>אי הכי, שפיר קשיא ליה</strong> <small>[אם כך, יפה קשה לו]!</small> שלפי האופן שהעמדנו והסברנו את מהלך הברייתא, יפה הקשה התנא "המצא תמצא" למה לי, ומה התירוץ לדבר?
  ומשיבים:  <strong>משום דאית ליה פירכא</strong> <small>[שיש לו שבירה,</small> תשובה<small>]</small> לקושיה זו, כי <strong>לרבות כל דבר מהיכא קמייתי ליה</strong> <small>[מהיכן</small> הוא <small>מביא,</small> לומד <small>אותו]?</small> — <strong>מכלל בתרא</strong> <small>[האחרון],</small> אולם באותו <strong>כללא גופיה</strong> <small>[הכלל עצמו]</small> <strong>"חיים" כתיב ביה</strong> <small>[נאמר בו]</small> ואי אפשר ללמוד ממנו גם לדברים שאינם בעלי חיים!
  ואם כן <strong>כלל ופרט וכלל</strong> שיש לפנינו <strong>מאי קא מהני ליה</strong> <small>[מה מועיל לו,</small> מה נדרש ממנו<small>]?</small> <strong>אי לאתויי</strong> <small>[אם להביא]</small> לרבות <strong>כל דבר</strong> — <strong>הא</strong> <small>[הרי]</small> <strong>"חיים" כתיב</strong> <small>[נאמר],</small> ולכן לא ניתן היה לרבות מכאן אלא כך: <strong>בעלי חיים</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא.</strong> <strong>משום הכא</strong> <small>[כך]</small> <strong>איצטריך</strong> <small>[הוצרך]</small> לומר גם <strong>"אם המצא</strong> תמצא
 <strong>".</strong> שצמד המלים "המצא תמצא" הוא עצמו שני הכללים, שכוונתם — כל מה שיימצא, מכל סוג. ומן הכללים הללו ומן הפרטים (שור, חמור ושה) למדים בדרך כלל ופרט וכלל לרבות כל דבר. <strong>אמרי</strong> <small>[אומרים]</small> ומקשים: <strong>והא</strong> <small>[והרי]</small> <strong>שני כללות</strong> (כללים) <strong>דסמיכי אהדדי נינהו</strong> <small>[שסמוכים זה לזה הם],</small> שהכלל הראשון והשני ("אם המצא" "תמצא") סמוכים זה לזה, ואין הפרט נמצא ביניהם, ואם כן אין זה כלל ופרט וכלל, אלא כלל וכלל ופרט! <strong>אמר רבינא: כדאמרי במערבא</strong> <small>[כפי שאומרים</small> בענין זה <small>בארץ ישראל]:</small> <strong>כל מקום</strong> במקרא <strong>שאתה מוצא</strong> בו <strong>שני כללות הסמוכים זה לזה</strong> — <strong>הטל פרט</strong> המופיע לצידם והציבהו <strong>ביניהם,</strong> כלומר, דרוש כאילו היה הפרט כתוב באמצע בין הכללים, <strong>ודונם בכלל ופרט</strong> וכלל.
  ובפירוט הדברים שואלים: <strong>שדי</strong> <small>[זרוק,</small> הטל<small>]</small> את המלה <strong>"שור" בין "המצא" ל"תמצא", לאתויי מאי</strong> <small>[להביא,</small> לרבות <small>מה],</small> אלו דברים נוספים נלמדים לחיוב תשלומי כפל על ידי כך? <strong>אי לאתויי</strong> <small>[אם להביא,</small> לרבות<small>]</small> וללמוד מכאן כל <strong>בעלי חיים</strong> — הלא <strong>מ</strong>המלה <strong>"חיים" נפקא</strong> <small>[יוצא]</small> הדבר! <strong>אלא לאתויי</strong> <small>[להביא]</small> <strong>דבר</strong> כעין הפרט <strong>שאין</strong> הוא בכלל <strong>בעלי חיים, ודרוש הכי</strong> <small>[כך]:</small> <strong>מה הפרט</strong> ("שור") <strong>מפורש</strong> שהוא <strong>דבר המטלטל וגופו ממון, אף כל דבר המטלטל וגופו ממון.</strong>
 <strong>ותו</strong> <small>[ועוד]</small> שואלים: <strong>שדי</strong> <small>[הטל]</small> את הפרט <strong>"חמור" בין "המצא" ל"תמצא", לאתויי מאי</strong> <small>[להביא מה]</small> על ידי כך? <strong>אי לאתויי</strong> <small>[אם להביא]</small> <strong>דבר שאין בעלי חיים</strong> — הלא <strong>מ"שור" נפקא</strong> <small>[יוצא]</small> הדבר! <strong>אלא</strong> נאמר שבא <strong>לאתויי</strong> <small>[להביא]</small> <strong>דבר מסויים,</strong> שאי אפשר לחייב גנב בתשלומי כפל על דבר שאינו מוגדר בסימניו ובמידותיו.
 <strong>אי הכי</strong> <small>[אם כך]</small> המלה <strong>"שה" למה לי? אלא</strong> יש לחזור מכל אופן הסברה זה, ולומר כי במקום בו שני כללים סמוכים ופרט בצידם, אין זה לימוד בשיטת כלל ופרט וכלל, אלא בדרך הלימוד של <strong>ריבה ומיעט וריבה הוא,</strong> ו<strong>כ</strong>דרך <strong>תנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל</strong> לענין אחר.
 <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל</strong> בענין סימני דגים טהורים: <strong>"במים" "במים" שתי פעמים</strong> האמורות בכתוב ("את זה תאכלו מכל אשר במים כל אשר לו סנפיר וקשקשת במים...", ולאחריהם מופיע הפרט "בימים ובנחלים". ויקרא יא, ט) — <strong>אין זה כלל ופרט, אלא ריבה ומיעט וריבה,</strong> ועל ידי ריבוי זה <strong>ריבה הכל.</strong> ואף הכתוב שלנו בענין גניבה נדרש לשיטה זו בדרך ריבוי ומיעוט וריבוי.
  ושואלים: לדרך זו  <strong>מאי רבי</strong> <small>[מה ריבה]</small> — <strong>רבי כל מילי</strong> <small>[ריבה כל דבר]?</small> <strong>אי הכי, כל הני פרטי</strong> <small>[אם כך, כל אותם הפרטים]</small> הכתובים באמצע <strong>למה לי,</strong> אם ריבה הכל? ומשיבים: הפרטים באים לכך: <strong>חד למעוטי</strong> <small>[אחד למעט]</small> גונב <strong>קרקע,</strong> <strong>וחד למעוטי</strong> <small>[ואחד למעט]</small> גונב <strong>עבדים,</strong> <strong>וחד למעוטי</strong> <small>[ואחד למעט]</small> גונב <strong>שטרות,</strong> שבכל אלה אין דין כפל, ומה שנאמרו בכתוב זה גם לשונות כלליים <strong>"גניבה" ו"חיים"</strong> לא לצורך מיעוט לענין כפל נאמרו אלא לדרשה אחרת, <strong>לכדרב</strong> <small>[ל</small>כמו <small>ש</small>אמר <small>רב],</small> ש<strong>אמר: אחייה</strong> <small>[החייה,</small> השאר בעינו<small>]</small> <strong>לקרן כעין שגנב,</strong> שצריך הדיין להשאיר את הקרן, את ערכו המקורי של הדבר הנגנב כמו שהיה בשעת הגניבה, ואם פחת בינתיים שוויו — צריך הגנב לשלם כשוויו בזמן הגניבה. עד כאן עסקנו במקור לחיוב כפל בגנב עצמו, לדעת הברייתא הראשונה הסבורה כי שני הפסוקים "אם ימצא הגנב" (שמות כב, ו) "אם לא ימצא הגנב" (שמות כב, ז) עוסקים בטוען טענת גנב.
  ושואלים:  <strong>ולמאן דאמר</strong> <small>[ול</small>דעת <small>מי שאומר],</small> הברייתא השניה, כי <strong>חד</strong> <small>[</small>פסוק <small>אחד]</small> <strong>בגנב</strong> עצמו, <strong>וחד</strong> <small>[ו</small>פסוק <small>אחד]</small> <strong>בטוען טענת גנב, וגנב עצמו נפקא ליה</strong> <small>[יוצא לו]</small> <strong>מ"אם ימצא הגנב",</strong> אם כן <strong>האי</strong> <small>[</small>כתוב <small>זה]</small> <strong>"אם המצא תמצא" מאי דריש ביה</strong> <small>[מה דורש</small> הוא <small>בו]?</small> הלא אינו לומד ממנו דבר!
  ומשיבים:  <strong>מבעי ליה</strong> <small>[נצרך לו]</small> <strong>ל</strong>כפי שאמר <strong>רבא בר אהילאי,</strong> ש<strong>אמר רבא בר אהילאי:</strong> <strong>מאי טעמא</strong> <small>[מה הטעם]</small> של <strong>רב,</strong> ש<strong>אמר</strong> כלל בדיני קנסות: <strong>מודה בקנס</strong> שהוא עצמו הודה שחייב בדבר שיש בו קנס. אף ש<strong>אחר כך באו עדים</strong> והעידו בו על המעשה — <strong>פטור?</strong> — <strong>דכתיב</strong> <small>[שנאמר]:</small> <strong>"אם המצא תמצא</strong> בידו הגניבה... שנים ישלם<strong>"</strong> (שמות כב, ג), וכך יש להבין: <strong>"אם המצא"</strong> פירושו <strong>בעדים</strong> שבאו עדים שגנב, <strong>"תמצא"</strong> פירושו <strong>בדיינים,</strong> כלומר, אז הריהו חייב בתשלומי כפל, <strong>פרט למרשיע את עצמו,</strong> שהודה בעצמו על אשמתו. שכיון שהרשיע עצמו והמציא בעצמו את הגניבה — אינו בדין תשלומי כפל, וכיוצא בזה כל תשלומי הקנס האמור בתורה.
  ושואלים:  <strong>ולמאן דאמר תרוייהו</strong> <small>[ול</small>דעת <small>מי שאומר</small> ש<small>שניהם],</small> שני הכתובים, מדברים <strong>בטוען טענת גנב, דהאי</strong> <small>[שזה]</small> <strong>"אם המצא תמצא" מפיק ליה</strong> <small>[מוציא</small> לומד <small>אותו]</small> <strong>לגנב עצמו,</strong> שגם הגנב (שלשיטה זו לא נתפרש בכתוב) משלם כפל, דין זה של <strong>מרשיע</strong> את <strong>עצמו</strong> שפטור מכפל (ושאר קנסות) <strong>מנלן</strong> <small>[מניין לנו]?</small> ומשיבים: <strong>מ</strong>דיוק הכתוב <strong>"אשר ירשיען אלהים</strong> ישלם שנים לרעהו<strong>"</strong> (שמות כב, ח), לומר: דווקא זה שהרשיעו הדיינים משלם כפל (ושאר קנסות), <strong>ולא המרשיע את עצמו.</strong>
 ושואלים לצד שני: <strong>ולמאן דאמר</strong> <small>[ול</small>דעת <small>מי שאומר]</small> <strong>חד</strong> <small>[</small>פסוק <small>אחד]</small> <strong>בגנב, וחד</strong> <small>[ו</small>פסוק <small>אחד]</small> <strong>בטוען טענת גנב, דאייתי ליה</strong> <small>[שמביא,</small> מוציא <small>אותו]</small> מן הכתוב <strong>"המצא תמצא"</strong> <strong>ל</strong>מעט <strong>מרשיע את עצמו, האי</strong> <small>[</small>כתוב <small>זה]</small> <strong>"אשר ירשיען" מאי דריש ביה</strong> <small>[מה דורש</small> הוא <small>בו]?</small> ומשיבים: <strong>אמר</strong> <small>[</small>יכול היה <small>לומר]</small> <strong>לך: ההוא מיבעי ליה</strong> <small>[נצרך לו]</small> <strong>ל</strong>עצם הדין ש<strong>מודה בקנס</strong> (ולא באו אחרי כן עדים) ש<strong>פטור</strong> מן הקנס.
  ומן הצד השני: <strong>ומאן דאמר תרוייהו</strong> <small>[ו</small>לדעת <small>מי שאומר</small> כי <small>שניהם],</small> שני הכתובים, מדברים <strong>בטוען טענת גנב</strong> ומ"המצא תמצא" למד לגנב עצמו, <strong>קסבר</strong> <small>[סבור]:</small> ש<strong>מודה בקנס ואחר כך באו עדים</strong> — <strong>חייב</strong> שלא כרב. ואם כן מ"ירשיעון" אין למדים אלא למודה בקנס ולא באו עדים שפטור.
  ושואלים:  <strong>ולמאן דאמר</strong> <small>[ול</small>דעת <small>מי שאומר]</small> כי <strong>חד</strong> <small>[</small>פסוק <small>אחד]</small> מדבר <strong>בגנב וחד</strong> <small>[ו</small>פסוק <small>אחד]</small> <strong>בטוען טענת גנב, דנפקא ליה גנב מהתם</strong> <small>[שיוצא לו</small> דין <small>גנב משם],</small> <strong>בשלמא</strong> <small>[נניח]</small> שהריבוי בכתוב זה <strong>"אם המצא תמצא"</strong> בא ללמדנו למה שאמר <strong>רבא בר אהילאי,</strong> שבא למעט מרשיע עצמו ואחר כך באו עדים. <strong>אבל כל הני פרטי</strong> <small>[הפרטים הללו]</small> (שור, חמור, שה, חיים) <strong>למה לי?</strong> שהרי לשיטה זו המיעוט של קרקעות עבדים ושטרות מכפל נלמד ממקור אחר!
  ומשיבים: יש לתרץ זאת  <strong>כדתנא דבי</strong> <small>[כ</small>שיטה <small>ששנה</small> החכם <small>שמבית</small> מדרשו<small>]</small> של <strong>ר' ישמעאל, דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: כל פרשה שנאמרה</strong> בתורה <strong>ונשנית</strong> (נאמרה פעם שנית), <strong>לא נשנית אלא ל</strong>צורך <strong>דבר</strong> מסויים <strong>שנתחדש בה,</strong> ואגב חידוש זה ייתכן שחזרה התורה וכתבה גם שאר דברים שאין בהם חידוש. ואף כאן התחדש בפרשה מהמילים "המצא תמצא" הדין שמודה בקנס ואחר כך באו עדים שפטור.
  ושואלים: כיון שאנו משווים גנב לטוען טענת גנב  <strong>ואימא</strong> <small>[ואמור]</small> שאף <strong>גנב עצמו</strong> (כמו הטוען טענת גנב) לא יתחייב בתשלומי כפל אלא <strong>בשבועה.</strong> שרק כשייחשד בגניבה, וישבע שלא גנב, ויוכח שנשבע לשקר — ישלם כפל!
  ומשיבים:  <strong>לא סלקא דעתך</strong> <small>[</small>יכול אתה <small>לעלות על דעתך]</small> לומר כן, <strong>דתניא</strong> <small>[ש</small>כן כבר <small>שנינו</small> בברייתא<small>],</small> ש<strong>ר' יעקב אומר:</strong> מה שנאמר בגנב <strong>"שנים ישלם"</strong> (שמות כב, ח) כוונתו — ישלם תמיד, אף <strong>שלא בשבועה.</strong> והוא דן: <strong>אתה אומר</strong> שישלם אף <strong>שלא בשבועה, או אינו</strong> משלם <strong>אלא</strong> דווקא <strong>בשבועה? אמרת לא כך היה,</strong> כלומר, אי אפשר לומר כך.
 ושואלים: מה פירושה של ברייתא זו, <strong>מאי</strong> <small>[מה]</small> פירוש <strong>"לא כך היה",</strong> כלומר, מדוע אי אפשר לומר כך? <strong>אמר אביי,</strong> כך יש להבין: ש<strong>לא לכתוב רחמנא</strong> <small>[תכתוב התורה]</small> <strong>"שנים ישלם" בגנב, וליתי</strong> <small>[ויבוא,</small> ויילמד<small>]</small> דין זה בפשטות <strong>בקל וחומר מטוען טענת גנב.</strong> ונאמר כך: <strong>ומה טוען טענת גנב דבהיתירא אתא לידיה</strong> <small>[שבהיתר בא לידו]</small> החפץ כפקדון, אלא שלאחר זמן גנבו — <strong>אמר קרא לישלם תרי</strong> <small>[אמר הכתוב שישלם שנים],</small> <strong>גנב עצמו דבאיסורא אתא לידיה</strong> <small>[שבאיסור בא</small> החפץ <small>לידו]</small> <strong>לא כל שכן</strong> שמשלם כפל?
 <strong>אלא "שנים ישלם" דכתב רחמנא</strong> <small>[שכתבה התורה]</small> <strong>בגנב עצמו למה לי?</strong> הרי זה בא להוסיף בדין הגנב ולומר ש<strong>אפילו שלא בשבועה</strong> משלם תשלומי כפל.
  ושואלים:  <strong>והאי</strong> <small>[ו</small>כתוב <small>זה]</small> <strong>"אם המצא"</strong> (שבסופו נאמר "ישלם שנים") <strong>להכי הוא דאתא</strong> <small>[ל</small>דבר <small>זה הוא שבא]</small> ללמדנו? <strong>הא מיבעי ליה לכדתניא</strong> <small>[הרי צריך הוא</small> לענין אחר <small>לכפי ששנינו</small> בברייתא<small>]:</small> נאמר "אם המצא תמצא בידו הגניבה" (שמות כב, ח), <strong>"ידו"</strong>
## דף סה.
 <strong>אין לי אלא</strong> אם נמצאה הגניבה בתוך <strong>ידו</strong> ממש, ואולם אם נמצא הדבר הגנוב בתוך <strong>גגו</strong> או בתוך <strong>חצירו</strong> או בתוך <strong>קרפיפו</strong> (חצר סגורה) <strong>מנין</strong> שכך הוא הדין? — <strong>תלמוד לומר: "אם המצא תמצא"</strong> (שמות כב, ג), <strong>מכל מקום,</strong> שבכל מקום ואופן שהגניבה ברשותו חייב לשלם. ואם כן למדנו כבר דבר אחר מכפילות הפסוק!
  ומשיבים:  <strong>אם כן,</strong> אם רק דבר זה בא הכתוב ללמדנו, <strong>לימא קרא</strong> <small>[שיאמר הכתוב]</small> <strong>או "המצא המצא" או</strong> שיאמר <strong>"תמצא תמצא", מדשני קרא</strong> <small>[מ</small>מה <small>ששינה הכתוב]</small> בלשונו ואמר "המצא תמצא", <strong>שמע מינה תרתי</strong> <small>[למד מכאן שני</small> דברים<small>],</small> הן לענין ריבוי שהגנב עצמו משלם כפל בכל דבר שגנב, והן לענין הגדרת המקום בו נמצאת הגניבה.
 <big>א</big> וחוזרים לדון <strong>גופא</strong> <small>[לגופם]</small> של דברים שנאמרו קודם לכן, <strong>אמר רב:</strong> את ה<strong>קרן</strong> משלם הגנב <strong>כעין שגנב,</strong> כלומר, באותו ערך שהיה לדבר בשעה שגנבו. ואילו <strong>תשלומי כפל ותשלומי ארבעה וחמשה</strong> משלם <strong>כ</strong>ערכם ב<strong>שעת העמדה בדין.</strong>
 ושואלים: <strong>מאי טעמא</strong> <small>[מה טעם]</small> הדבר, מהו מקור דין זה של <strong>רב?</strong> ומשיבים: <strong>אמר קרא</strong> <small>[הכתוב]</small> <strong>"גניבה" ו"חיים"</strong> ("אם המצא תמצא בידו הגניבה משור עד חמור עד שה חיים". שמות כב, ח), <strong>אמאי קאמר רחמנא</strong> <small>[מדוע אמרה התורה]</small> <strong>"חיים" בגניבה?</strong> כוונתו: <strong>אחייה</strong> <small>[החייה,</small> השאר<small>]</small> את ה<strong>קרן כעין</strong> המצב שהיתה בשעה <strong>שגנב,</strong> ולכן את הקרן צריך להחזיר כשוויה בשעת הגניבה.
 <strong>אמר רב ששת: אמינא</strong> <small>[אומר אני]</small> <strong>כי ניים ושכיב</strong> <small>[כאשר נמנם ושכב]</small> <strong>רב אמר להא שמעתא</strong> <small>[את ההלכה הזו],</small> כלומר, לא דקדק רב בדבריו אלה. <strong>דתניא</strong> <small>[ש</small>כן <small>שנינו</small> בברייתא<small>]:</small> היתה הבהמה שגנב <strong>כחושה, והשמינה</strong> פיטם אותה הגנב — <strong>משלם תשלומי כפל ותשלומי ארבעה וחמשה כעין שגנב.</strong> מכאן שמשלם הכל כעין שגנב, ולא כשעת העמדה בדין כדברי רב!
 <strong>אמרי</strong> <small>[אומרים]</small> בתשובה לכך: מכאן אין ראיה לדחות את דברי רב, <strong>משום דאמר ליה</strong> <small>[שיכול לומר לו]</small> הגנב לבעל הבהמה  : <strong>אנא פטימנא</strong> <small>[אני פיטמתי]</small> את הבהמה הכחושה <strong>ואת שקלת</strong> <small>[ואתה תקבל]</small> את דמיה כשוויה בשעת העמדה בדין? ואין להביא מכאן ראיה לסתור את דברי רב.
  ומציעים:  <strong>תא שמע</strong> <small>[בוא</small> ו<small>שמע]</small> סתירה לדברי רב ממקור אחר בו לא קיימת טענה זו, ששנינו: היתה הבהמה <strong>שמינה</strong> בזמן שנגנבה, <strong>והכחישה,</strong> שגרם לה הגנב לרזות או לרדת בערכה — <strong>משלם תשלומי כפל ותשלומי ארבעה וחמשה כעין שגנב,</strong> ושלא כדברי רב!
  ומשיבים:  <strong>התם נמי</strong> <small>[שם גם כן]</small> יש טעם מיוחד לדבר — <strong>משום דאמרינן ליה</strong> <small>[שאנו אומרים לו]</small> לגנב: <strong>מה לי קטלה</strong> (הרגה) <strong>כולה, מה לי קטלה פלגא</strong> <small>[חציה],</small> שהרי הכחשתה בידי הגנב היא כעין הריגתה במקצת על ידו, ולכן משלם ארבעה וחמישה כשעה שגנב כאילו טבחה אז מיד, אלא <strong>כי קאמר</strong> <small>[כאשר אומר]</small> <strong>רב</strong> את הלכתו הרי זה <strong>ב</strong>מקרה של <strong>יוקרא וזולא</strong> <small>[יוקר וזול],</small> שעלה או ירד ערך הגניבה, <strong>הוא דקאמר</strong> <small>[שאומר],</small> ולא במקרה של שינוי שחל בגוף הדבר לטובה או לרעה.
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אילימא דמעיקרא שויא זוזא</strong> <small>[אם תאמר שמתחילה</small> היתה <small>שווה זוז</small> אחד<small>]</small> <strong>ולבסוף שויא</strong> <small>[היתה שווה]</small> <strong>ארבעה זוזי</strong> <small>[זוזים]</small> ישלם במקרה זה <strong>קרן כעין שגנב</strong> במחיר של זוז אחד. אם כן, <strong>לימא פליגא</strong> <small>[האם נאמר</small> איפוא כי <small>חלוקים]</small> דברי <strong>רב</strong> על דבריו של <strong>רבה,</strong> ש<strong>אמר רבה: האי מאן</strong> ש<strong>גזל חביתא דחמרא מחבריה</strong> <small>[חבית יין מחבירו],</small> <strong>מעיקרא שויא זוזא</strong> <small>[בתחילה</small> היתה <small>שווה זוז]</small> <strong>ולבסוף שויא</strong> <small>[שווה]</small> <strong>ארבעה זוזי</strong> <small>[זוזים],</small> אם <strong>תברה</strong> <small>[שברה]</small> <strong>או שתייה</strong> <small>[שתה אותה],</small> כלומר, שעשה בה מעשה ואיבדה מן העולם בעצמו — <strong>משלם ארבע</strong> זוזים כשוויה לבסוף. ואולם אם <strong>איתבר</strong> <small>[נשברה]</small> <strong>ממילא</strong> (מעצמה) — <strong>משלם</strong> רק <strong>זוזא</strong> <small>[זוז]</small> אחד, כשוויה בשעת הגניבה, ואם כן רבה מחלק אף בתשלום הקרן עצמה, שלא בכל מקרה משלם כעין שגנב ושלא כדברי רב.
 <strong>אמרי</strong> <small>[אומרים]</small> כדי ליישב את הדברים: <strong>כי קאמר</strong> <small>[כאשר אומר]</small> <strong>רב</strong> שמשלם כשעת הגניבה, הרי זה <strong>כגון דמעיקרא שויא</strong> <small>[שמתחילה</small> היתה <small>שווה]</small> הגניבה <strong>ארבע</strong> זוזים <strong>ולבסוף שויא זוזא</strong> <small>[שווה זוז]</small> אחד, שבכגון זה <strong>קרן</strong> משלם <strong>כעין שגנב,</strong> ואילו <strong>תשלומי כפל ותשלומי ארבעה וחמשה</strong> — <strong>כשעת העמדה בדין.</strong>
 <strong>תני</strong> <small>[שנה]</small> <strong>ר' חנינא</strong> ברייתא שיש בה כדי <strong>לסיועיה</strong> <small>[לסייע לו]</small> <strong>לרב,</strong> וכך שנינו בה: <strong>בעל הבית שטען טענת גנב בפקדון</strong> שנמסר לידו, <strong>ונשבע</strong> שאכן נגנב, <strong>ו</strong>לבסוף <strong>הודה</strong> שהוא עצמו גנב, <strong>ובאו עדים</strong> והעידו שהוא גנבה, <strong>אם עד שלא באו עדים הודה</strong> — <strong>משלם קרן וחומש</strong> לבעלים <strong>ו</strong>מביא קרבן <strong>אשם,</strong> כפי שמשלם כל המחזיר גזילה מדעתו לאחר שנשבע וחזר בו, <strong>ואם משבאו עדים הודה</strong> — <strong>משלם תשלומי כפל ואשם</strong> כדין טוען טענת גנב, <strong>ו</strong>אולם <strong>חומשו</strong> שצריך לתת לבעל הפקדון <strong>עולה לו בכפילו</strong> (מכוסה על ידי תשלום הכפל) שמשלם, אלו <strong>דברי ר' יעקב.</strong>
## דף סה:
 <strong>וחכמים אומרים:</strong> נאמר בכופר בפקדון "ושלם אותו <strong>בראשו וחמשיתיו</strong> יוסף עליו" (ויקרא ה, כד), לומר: <strong>ממון המשתלם בראש,</strong> כלומר, כאשר משלם את הקרן בלבד, רק אז <strong>מוסיף</strong> עליו <strong>חומש,</strong> ואולם כאשר משלם <strong>ממון שאין משתלם בראש</strong> ונותן יותר ממה שלקח — <strong>אין מוסיף</strong> עליו <strong>חומש. ר' שמעון בן יוחאי אומר: אין חומש ו</strong>אף לא <strong>אשם משתלם במקום שיש</strong> תשלומי <strong>כפל.</strong>
 <strong>קתני מיהת</strong> <small>[שנה על כל פנים]:</small> <strong>חומשו עולה לו בכפילו,</strong> אלו <strong>דברי ר' יעקב.</strong> ומעתה נברר: <strong>היכי דמי</strong> <small>[כיצד בדיוק היה</small> <small>הדבר]?</small> <strong>אילימא דמעיקרא שויא</strong> <small>[אם נאמר שמתחילה</small> היתה <small>שווה]</small> הגניבה <strong>ארבעה</strong> זוזים <strong>ולבסוף שויא</strong> <small>[שווה]</small> <strong>ארבעה,</strong> כיצד יכול הוא לומר <strong>חומשו עולה לו בכפילו?</strong>
 הלא <strong>כפילא</strong> <small>[הכפל]</small> <strong>ארבעה</strong> הוא, <strong>ו</strong>אילו <strong>חומשא</strong> <small>[והחומש]</small> אינו אלא <strong>זוזא</strong> <small>[זוז]</small> אחד! <strong>אלא לאו</strong> <small>[האם לא]</small> מדובר כאן <strong>דמעיקרא שויא</strong> <small>[שמתחילה שווה]</small> הגניבה <strong>ארבעה</strong> זוזים, <strong>ולבסוף שויא זוזא</strong> <small>[שווה זוז</small> אחד<small>],</small> ובמקרה זה יהיה <strong>דכפילא זוזא</strong> <small>[שהכפל</small> הוא <small>זוז]</small> לפי ערכה עכשיו <strong>וחומשיה זוזא</strong> <small>[והחומש זוז]</small> לפי ערכה כשנגנבה, 
 <strong>אלמא</strong> <small>[מכאן]</small> תסיק כי <strong>קרן</strong> (וכן חומשו) משלם <strong>כעין</strong> הערך <strong>שגנב, תשלומי כפל ותשלומי ארבעה וחמשה כשעת העמדה בדין,</strong> וכדברי רב!
  את ההוכחה הזו דוחים, <strong>אמר רבא: לעולם</strong> תפרש שמדובר במקרה <strong>דמעיקרא שויא</strong> <small>[שמתחילה</small> היה <small>שווה]</small> <strong>ארבעה והשתא נמי שויא</strong> <small>[ועכשיו גם כן שווה]</small> <strong>ארבעה</strong> זוזים, <strong>ודקא קשיא</strong> <small>[ו</small>מה <small>שהיה קשה]</small> לך הרי <strong>כפילא</strong> <small>[הכפל]</small> <strong>ארבעה וחומשיה זוזא</strong> <small>[וחומשו</small> רק <small>זוז אחד]!</small> — <strong>הכא במאי עסקינן</strong> <small>[כאן במה אנו עוסקים]</small> — <strong>כגון שנשבע וחזר ונשבע ארבע פעמים</strong> לשקר <strong>והודה, והתורה אמרה "וחמשתיו"</strong> (ויקרא  ה, כד) שהוא לשון רבים, לומר:
 <strong>התורה ריבתה חמישיות הרבה בקרן אחת,</strong> שככל שמוסיף ונשבע לשקר משלם עוד ועוד חמישיות.
 <big>א</big> לעצם בירור הענין בברייתא שהבאנו, <strong>אמר מר</strong> <small>[החכם],</small> <strong>וחכמים אומרים: "בראשו וחמשתיו"</strong> — <strong>ממון המשתלם בראש מוסיף חומש, ממון שאין משתלם בראש אין מוסיף חומש.</strong> ומדייקים: <strong>אבל</strong> אף לשיטתם קרבן <strong>אשם מייתי</strong> <small>[מביא].</small>
 ושואלים: <strong>מאי שנא</strong> <small>[</small>ב<small>מה שונה]</small> <strong>חומש</strong> ש<strong>לא משלם</strong> — <strong>דכתיב</strong> <small>[שנאמר]:</small> <strong>"בראשו וחמשתיו",</strong> אם כן <strong>אשם נמי</strong> <small>[גם כן]</small> <strong>לא משלם, דהא כתיב</strong> <small>[שהרי נאמר</small> באותו כתוב<small>]:</small> <strong>"בראשו וחמשתיו... ואת אשמו"</strong> (ויקרא ה כד–כה)!
  ומשיבים:  <strong>אמרי</strong> <small>[</small>יכולים היו <small>לומר]</small> <strong>לך רבנן</strong> <small>[חכמים]:</small> המלה <strong>"את"</strong> הבאה באמצע ("ואת אשמו") <strong>פסקיה קרא</strong> <small>[הפסיקה את הכתוב]</small> לומר שדין הקרן ("ראשו וחמישיתו") ודין החמישית שווים, ואין כן דין האשם, שאותו מביא בכל אופן.
 <strong>ו</strong>לעומתם <strong>ר' שמעון בן יוחאי</strong> הסבור שאף מאשם פטור מה הוא אומר? <strong>"ואת"</strong> אותה "את" עצמה שנאמרה עם וי"ו החיבור ("ואת") <strong>ערביה קרא</strong> <small>[ערב אותו</small> את האשם <small>הכתוב]</small> לומר שדין החומש ודין האשם שווים. שמשלם שניהם רק כאשר משלם קרן בלבד. ומן הצד השני <strong>ורבנן אמרי</strong> <small>[וחכמים</small> היו יכולים <small>לומר]</small> <strong>לך</strong> בתשובה לסברתו של ר' שמעון בר יוחאי: אם כן ש"ואת" בא לערב, עדיף היה ש<strong>לא ליכתוב רחמנא</strong> <small>[תכתוב התורה]</small> <strong>לא וי"ו ולא "את",</strong> ושתכתוב רק "אשמו", וכיון שנאמר שם "ואת" — הרי זה להפסיק.
 <strong>ור' שמעון בן יוחאי אמר</strong> <small>[</small>יכול היה <small>לומר]</small> <strong>לך</strong> כך בתשובה לטענה זו: בכל מקרה <strong>"את"</strong> בלבד <strong>לא סגיא</strong> <small>[די,</small> אי אפשר<small>]</small> ש<strong>לא כתב</strong> <small>[ייכתב],</small> משום שהוא צריך <strong>לאפסוקי</strong> <small>[להפסיק]</small> <strong>בין ממון גבוה</strong> (אשם, שהוא קרבן לה') <strong>לממון הדיוט</strong> (חומש, הניתן לנגזל), <strong>הלכך אתא</strong> <small>[על כן באה]</small> <strong>וי"ו ערביה קרא</strong> <small>[</small>ו<small>עירב את הפסוק]</small> שנית, לצרף דין חומש ואשם עם הקרן.
 <big>ב</big> ודנים עוד באותו ענין של חובת התשלומים במקרה שינוי שנעשה בדבר שנגנב אצל הגנב. <strong>אמר ר' אילעא: גנב טלה</strong> וגדל <strong>ונעשה איל,</strong> או גנב <strong>עגל ונעשה שור</strong> — <strong>נעשה</strong> הדבר הגנוב <strong>שינוי בידו</strong> של הגנב <strong>וקנאו</strong> בכך, שנעשה כקניינו של הגנב, אף שחייב להשיב לבעלים את מחירו ואת כפילו. ולכן, אם <strong>טבח ומכר</strong> אותם כשהם כבר איל או שור — <strong>שלו הוא טובח, שלו הוא מוכר,</strong> ואינו צריך לשלם ארבעה וחמישה.
 <strong>איתיביה</strong> <small>[הקשה לו]</small> <strong>ר' חנינא לר' אילעא</strong> ממה ששנינו בברייתא: <strong>גנב טלה ונעשה איל, עגל ונעשה שור</strong> — <strong>משלם תשלומי כפל ותשלומי ארבעה וחמשה כעין שגנב. ואי סלקא דעתך קנייה</strong> <small>[ואם עולה על דעתך</small> לומר ש<small>קנאו]</small> <strong>בשינוי</strong> כאשר נעשה איל או שור, <strong>אמאי</strong> <small>[מדוע]</small> <strong>משלם</strong> ארבעה וחמישה? הלא לשיטתך <strong>שלו הוא טובח, שלו הוא מוכר!</strong>
 <strong>אמר ליה</strong> <small>[לו]</small> ר' אילעא: <strong>ואלא מאי</strong> <small>[מה]</small> תאמר, כי <strong>שינוי לא קני</strong> <small>[קונה],</small> אם כן <strong>אמאי</strong> <small>[מדוע]</small> <strong>משלם כעין שגנב? לשלם כי השתא</strong> <small>[שישלם כמו</small> שווים <small>עכשיו],</small> כבהמה גדולה, איל או שור!
 <strong>אמר ליה</strong> <small>[לו]</small> ר' חנינא: <strong>כי השתא היינו טעמא</strong> <small>[כמו עכשיו זהו הטעם]</small> שהוא <strong>לא משלם</strong> — <strong>משום דאמר ליה</strong> <small>[שאומר לו]</small> הגנב לבעל הבהמה: וכי <strong>תורא גנבי</strong> <small>[שור גנבתי]</small> <strong>ממך,</strong> או <strong>דיכרא גנבי</strong> <small>[איל גנבתי]</small> <strong>ממך?</strong> לא גנבתי אלא עגל או טלה, ולכן אני משלם כפי הערך שהיה כשגנבתי. <strong>אמר ליה</strong> <small>[לו]</small> ר' אילעא: <strong>רחמנא ניצלן מהאי דעתא</strong> <small>[ה' יצילנו מדעה כזו],</small> מן הטענה המוזרה שלך! <strong>אמר ליה</strong> <small>[לו]</small> ר' חנינא: <strong>אדרבה</strong> (להיפך), <strong>רחמנא ניצלן מדעתא דידך</strong> <small>[ה' יצילנו מהדעה שלך]</small> שאינה מבוססת.
 <strong>מתקיף לה</strong> <small>[מקשה על כך]</small> <strong>ר' זירא: וניקנינהו</strong> <small>[ושיקנה אותם]</small> הגנב את הבהמות הללו שבידו <strong>בשינוי השם</strong> בלבד, שהרי קודם היו קרויות בשמות אחרים: "טלה" ו"עגל" ועכשיו נקראות "איל" ו"שור"!
 <strong>אמר רבא:</strong> זה אינו נחשב שינוי, כי אפילו <strong>שור בן יומו קרוי</strong> כבר <strong>"שור",</strong> וכן <strong>איל בן יומו קרוי "איל".</strong> וראיה לדבר, <strong>שור בן יומו קרוי "שור"</strong> — <strong>דכתיב</strong> <small>[שנאמר]:</small> <strong>"שור או כשב או עז כי יולד"</strong> (ויקרא כב, כז), הרי שמשעה שנולד קרוי הוא "שור", וכן
 <strong>איל בן יומו קרוי "איל"</strong> — <strong>דכתיב</strong> <small>[שנאמר]</small> שאמר יעקב ללבן: <strong>"ואילי צאנך לא אכלתי"</strong> (בראשית לא, לח), נדייק מדבריו ש<strong>אילים הוא</strong> ש<strong>לא אכל,</strong> אבל <strong>כבשים</strong> שהם קטנים יותר <strong>אכל? אלא לאו שמע מינה</strong> <small>[האם לא תלמד מכאן]</small> כי <strong>איל בן יומו קרוי "איל",</strong> והתכוון יעקב לומר שלא אכל כלל מהם לא כגדולים ולא כקטנים.
  ושואלים:  <strong>מכל מקום קשיא</strong> <small>[קשה]</small> לר' אילעא מן הברייתא שהביא ר' חנינא, שאם גדילתה של הבהמה אכן נחשבת שינוי וקנין מדוע משלם ארבעה וחמישה? <strong>אמר רב ששת: הא מני</strong> <small>[</small>ברייתא <small>זו</small> כשיטת <small>מי היא]?</small> — כשיטת <strong>בית שמאי היא, דאמרי</strong> <small>[ש</small>הם <small>אומרים]:</small> <strong>שינוי במקומו עומדת,</strong> כלומר, השינוי אינו מועיל להפקיע את הדבר הנגנב מרשות הבעלים, אלא נחשב הוא עוד ברשות הבעלים, <strong>ו</strong>לכן הגנב <strong>לא קני</strong> <small>[קונה]</small> את החפץ בשינוי ומשום כך משלם ארבעה וחמישה.
 <strong>דתניא</strong> <small>[ש</small>כן <small>שנינו</small> בברייתא<small>]:</small> אדם ש<strong>נתן לה,</strong> לזונה, <strong>באתננה חיטין ועשאן</strong> הזונה <strong>סולת,</strong> או נתן לה <strong>זיתים ועשאן שמן, ענבים ועשאן יין. תני חדא</strong> <small>[שנויה</small> ברייתא <small>אחת]</small> ש<strong>אסור</strong> להביא דברים אלה לקרבן, משום אתנן זונה, שאסרה התורה להקריב דבר שניתן כתשלום לזונה ("לא תביא אתנן זונה ומחיר כלב בית ה' אלהיך". דברים כג, יט). <strong>ותני חדא</strong> <small>[ושנויה</small> ברייתא <small>אחת]</small> ש<strong>מותר</strong> משום שאין זה שוב אותו חפץ. <strong>ואמר רב יוסף: תני</strong> <small>[שנה]</small> החכם <strong>גוריון</strong> שמן העיר <strong>אספורק: בית שמאי אוסרין, ובית הלל מתירין,</strong> ששתי ברייתות חלוקות אלה הן שיטותיהן החלוקות של בית שמאי ובית הלל.
  ומבררים:  <strong>מאי טעמא</strong> <small>[מה הטעם]</small> של <strong>בית שמאי</strong> האוסרים? — <strong>דכתיב</strong> <small>[שנאמר]:</small> "לא תביא אתנן זונה ומחיר כלב בית ה' אלהיך... כי תועבת ה' אלהיך גם שניהם" (דברים כג, יט), <strong>"גם"</strong> בא <strong>לרבות</strong> את <strong>שינוייהם,</strong> שגם אם נשתנו הדברים עדיין הם אסורים. <strong>ובית הלל</strong> המתירים סבורים כי הכתוב במקרא <strong>"הם"</strong> ("שניהם"), בא להדגיש: <strong>ולא שינוייהם.</strong>
 <strong>ובית שמאי</strong> משיבים לכך: <strong>ההוא</strong> <small>[אותו]</small>
## דף סו.
 <strong>"הם"</strong> — <strong>ולא ולדותיהם הוא דאתא</strong> <small>[שבא]</small> ביטוי זה ללמדנו. ושואלים: <strong>ובית הלל,</strong> מהיכן לומדים הם הלכה זו? ומשיבים: <strong>תרתי שמעית מינה</strong> <small>[שני</small> דברים <small>שומע,</small> לומד <small>אתה ממנו</small> מאותו ביטוי<small>]:</small> <strong>"הם"</strong> — <strong>ולא שינויהם, "הם" —</strong> <strong>ולא ולדותיהם.</strong> ושואלים: <strong>ובית הלל, הכתיב</strong> <small>[הלא נאמר]</small> בפסוק <strong>"גם"</strong> שהוא לשון ריבוי! ואומרים: אכן, <strong>"גם" לבית הלל קשיא</strong> <small>[קשה].</small>
 ומעירים: מכל מקום <strong>עד כאן לא</strong> שמענו כי <strong>פליגי</strong> <small>[נחלקו]</small> חכמים בברייתא <strong>אלא דמר סבר</strong> <small>[שחכם זה סבור]:</small> <strong>שינוי קונה, ומר סבר</strong> <small>[וחכם זה סבור]:</small> <strong>אין שינוי קונה, אבל לענין שלומי</strong> <small>[תשלומים]</small> <strong>כולי עלמא כדמעיקרא</strong> <small>[לדעת הכל כמו</small> שהיה הדבר הגנוב שווה <small>מתחילה]</small> <strong>משלם, דקתני</strong> <small>[ש</small>הרי <small>שנה]</small> באותה ברייתא שהובאה מקודם: <strong>משלם תשלומי כפל ותשלומי ארבעה וחמשה כעין שגנב.</strong>
 אם כן <strong>לימא תיהוי תיובתא</strong> <small>[האם נאמר</small> ש<small>תהא זו קושיה חמורה על</small> דעתו<small>]</small> של <strong>רב,</strong> ש<strong>אמר רב: קרן</strong> — <strong>כעין שגנב משלם,</strong> ואילו <strong>תשלומי כפל ותשלומי ארבעה וחמשה</strong> — <strong>כשעת העמדה בדין?</strong> <strong>אמר רבא</strong> בפירוש הדברים: אם נשתנו <strong>טלאים</strong> בגופם (שגדלו, או שמנו) — מחזיר <strong>כדמעיקרא</strong> <small>[כמו</small> ערך הגניבה <small>מתחילה],</small> אם נשתנו <strong>דמים,</strong> שנשתנה מחיר הדבר הגנוב במשך הזמן — משלם <strong>כ</strong>ערך <strong>של עכשיו.</strong>
 <big>א</big> <strong>אמר רבה:</strong> דין זה ש<strong>שינוי קונה</strong> — <strong>כתיבא ותנינא</strong> <small>[כתוב</small> בתורה <small>ושנינו</small> אותו במשנה<small>].</small> <strong>כתיבא</strong> <small>[כתוב]:</small> <strong>"והשיב את הגזלה אשר גזל"</strong> (ויקרא ה, כג), ויש לשאול: <strong>מה תלמוד לומר</strong> מה באו ללמדנו המילים, המיותרות לכאורה, <strong>"אשר גזל"?</strong> ומשיבים: <strong>אם</strong> החפץ נשאר <strong>כעין שגזל,</strong> שלא נשתנה — <strong>יחזיר</strong> אותו עצמו ("את הגזילה"), <strong>ואם לאו</strong> <small>[לא],</small> שנשתנה החפץ — <strong>דמים בעלמא</strong> <small>[בלבד]</small> <strong>בעי שלומי</strong> <small>[צריך לשלם]</small> ואינו צריך להחזיר את החפץ עצמו ("אשר גזל").
  וכן <strong>תנינא</strong> <small>[שנינו</small> במשנה<small>]:</small> <strong>הגוזל עצים ועשאן כלים,</strong> גזל <strong>צמר ועשאן בגדים</strong> — <strong>משלם כשעת הגזילה,</strong> ואינו מחזיר אותם כפי שהם עתה לאחר שהשתנו, בגדים או כלים.
 <strong>אי נמי</strong> <small>[או גם כן]</small> אפשר ללמוד זאת ממשנה אחרת, ששנינו: <strong>לא הספיק</strong> הבעלים <strong>ליתנו,</strong> את צמר ראשית הגז, <strong>לו,</strong> לכהן, <strong>עד</strong> (קודם) <strong>שצבעו</strong> את הצמר — <strong>פטור,</strong> שאין חיוב בנתינת ראשית הגז אלא על צמר כברייתו. <strong>אלמא</strong> <small>[מכאן]</small> מקור נוסף במשנה ש<strong>שינוי קונה.</strong>
 וממשיך רבה ואומר: ואילו לגבי <strong>יאוש</strong> בגניבה ובגזילה, כאשר לא עשה הגנב או הגזלן שינוי בחפץ, אבל התייאשו הבעלים ממנו, <strong>אמרי רבנן דניקני</strong> <small>[אמרו חכמים שיקנה]</small> בכך המחזיק את החפץ, <strong>מיהו לא ידעינן אי דאורייתא אי דרבנן</strong> <small>[ואולם אין אנו יודעים אם מן התורה</small> היא הלכה זו, <small>אם</small> תקנה <small>מדברי חכמים]</small> שיאוש קונה.
  ורבה מסביר את צדדי הספק הזה: <strong>אי דאורייתא</strong> <small>[אם מן התורה]</small> היא הלכה זו, יש לכאורה ראיה לדבר, <strong>מידי דהוה</strong> <small>[כשם שהוא]</small> הדין ב<strong>מוצא אבידה, מוצא אבידה לאו</strong> <small>[האם לא]</small> <strong>כיון דמייאש מרה מינה מקמי דתיתי לידיה</strong> <small>[שמתייאש בעליה ממנה לפני שתגיע לידו]</small> של המוצא — <strong>קני ליה</strong> <small>[קונה אותה]</small> המוצא ביאוש זה, <strong>האי נמי</strong> <small>[זו</small> גניבה וכיוצא בה <small>גם כן],</small> <strong>כיון דמייאש מרה קני ליה</strong> <small>[שמתייאש בעליה קונה אותה</small> הגנב ביאוש<small>],</small> <strong>אלמא קני</strong> <small>[מכאן</small> שיאוש <small>קונה].</small>
 <strong>או דלמא לא דמיא</strong> <small>[שמא אינה דומה]</small> גניבה <strong>לאבידה,</strong> שכן אפשר לחלק ולומר <strong>אבידה הוא דכי אתאי לידיה</strong> <small>[שכאשר באה לידו] —</small> <strong>בהתירא אתיא לידיה</strong> <small>[בהיתר</small> הוא ש<small>באה לידו]</small> ולכן גם יאוש קונה לו מן התורה, <strong>אבל האי</strong> <small>[זה]</small> הגנב <strong>כיון דבאיסורא אתאי לידיה</strong> <small>[שבאיסור באה לידו],</small> בגניבה או בגזילה, רק <strong>מדרבנן</strong> <small>[מדברי חכמים]</small> <strong>הוא</strong> שיאוש קונה לו,
 <strong>דאמור רבנן ניקני</strong> <small>[שאמרו חכמים שיקנה]</small> את החפץ ביאוש הבעלים <strong>מפני תקנת השבים,</strong> כדי שלא להכביד על בעלי תשובה המבקשים להחזיר את מה שגנבו.
 <strong>ורב יוסף</strong> חלק בענין זה על רבה ו<strong>אמר:</strong> <strong>יאוש אינו קונה</strong> בגניבה וגזילה <strong>ואפילו מדרבנן</strong> <small>[מדברי חכמים],</small> וכל עוד לא עשה הגנב או הגזלן שינוי בחפץ, צריך הוא להחזיר את החפץ עצמו לבעליו.
 <strong>איתיביה</strong> <small>[הקשה לו]</small> <strong>רב יוסף לרבה</strong> על שיטתו שיאוש קונה בגניבה וגזילה, ממה ששנינו: <strong>גזל חמץ ועבר עליו הפסח,</strong> וחמץ זה אסור עתה בהנאה ככל חמץ שעבר עליו הפסח, ואין לו עוד כל ערך —
## דף סו:
 <strong>אומר לו</strong> הגזלן לבעל החמץ: <strong>"הרי שלך לפניך",</strong> ומחזיר לו את החמץ עצמו, אף שכעת החמץ אסור בהנאה ואין לו ערך. <strong>והאי</strong> <small>[והרי]</small> הבעלים <strong>כיון דמטא עידן איסורא</strong> <small>[שמגיע זמן איסור</small> חמץ בערב פסח<small>]</small> <strong>ודאי מייאש</strong> <small>[מתייאש]</small> הוא ממנו, <strong>ואי סלקא דעתך</strong> <small>[ואם עולה על דעתך]</small> לומר ש<strong>יאוש קנה</strong> לגזלן, <strong>אמאי</strong> <small>[מדוע]</small> <strong>אומר לו</strong> הגזלן <strong>"הרי שלך לפניך"?</strong> הלא <strong>דמי מעליא בעי שלומי ליה</strong> <small>[דמים מעולים,</small> שלמים, <small>צריך לשלם לו],</small> שהרי גוף החמץ נקנה לגזלן עם היאוש!
 <strong>אמר ליה</strong> <small>[לו]</small> רבה: <strong>כי קאמינא אנא</strong> <small>[כאשר אומר אני]</small> שיאוש קונה, הרי זה כאשר <strong>זה</strong> (הבעלים) <strong>מתייאש, וזה</strong> (הגנב) <strong>רוצה לקנות.</strong> ואולם <strong>האי</strong> <small>[זה]</small> המקרה שאנו דנים בו, חמץ, הוא שונה, שכן <strong>זה</strong> (הבעלים) <strong>מתייאש,</strong> <strong>ו</strong>אילו <strong>זה</strong> (הגנב) <strong>אינו רוצה לקנות</strong> בגלל איסור חמץ.
 <strong>איתיביה</strong> <small>[הקשה לו]</small> <strong>אביי לרבה:</strong> על הכתוב בדין הקרבן <strong>"קרבנו"</strong> (ויקרא א, ג) דרשו שיש בכך הדגשה: קרבנו שלו כשר להקרבה, <strong>ולא הגזול,</strong> שהוא פסול לקרבן ואין המקריב יוצא בו. ומעתה נברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שהגזלן מקדיש ומביא את הקרבן <strong>לפני יאוש</strong> הבעלים, <strong>למה לי קרא</strong> <small>[מקרא]</small> לומר שאינו יוצא בקרבן גזול? הרי זה <strong>פשיטא</strong> <small>[פשוט,</small> מובן מאליו<small>],</small> שהרי אפילו להקדישה אינו יכול כיון שאינה שלו!
 <strong>אלא לאו</strong> <small>[האם לא]</small> מדובר כאן שהקדישה והקריבה <strong>לאחר יאוש,</strong> ואם כן <strong>שמע מינה</strong> <small>[למד מכאן]</small> כי <strong>יאוש לא קני</strong> <small>[קונה],</small> ולכן אינו יכול להקדיש בהמה זו!
 <strong>אמר ליה</strong> <small>[לו]</small> <strong>רבא: וליטעמיך</strong> <small>[ולטעמך,</small> לשיטתך<small>],</small> לפי הבנתך<small>],</small> <strong>הא דתניא</strong> <small>[זו ששנינו</small> בברייתא<small>]:</small> נאמר בטומאת הזב: <strong>"</strong>ב<strong>משכבו"</strong> (ויקרא טו, ה) ודרשו: משכבו שלו מטמא, <strong>ולא</strong> משכב <strong>הגזול,</strong> ונברר:
 <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> ש<strong>גזל עמרא ועבדיה</strong> <small>[צמר ועשה אותו]</small> <strong>משכב, מי איכא למאן דאמר</strong> <small>[האם יש מי שאומר]</small> כי <strong>שינוי מעשה לא קני</strong> <small>[קונה],</small> ומדוע לא ייטמא המשכב? <strong>אלא מאי אית</strong> <small>[מה יש]</small> <strong>לך למימר</strong> <small>[לומר]</small> שמדובר שם ש<strong>גזל משכב דחבריה</strong> <small>[של חבירו],</small> <strong>הכי נמי</strong> <small>[כאן גם כן]</small> מדובר ש<strong>גזל קרבן דחבריה</strong> <small>[של חבירו],</small> שכבר הקדישו חבירו, ולכן אינו יוצא בו, שהרי הוא של הקדש ואינו שלו, ואין מכאן ראיה לענין יאוש.
 <strong>איתיביה</strong> <small>[הקשה לו]</small> <strong>אביי לרב יוסף</strong> ממה ששנינו במשנה: <strong>עורות של בעל הבית</strong> — <strong>מחשבה</strong> שחשב להשתמש בהם כמות שהם בלא כל תוספת, <strong>מטמאתן,</strong> הריהם נחשבים בכך ככלי גמור וראויים לקבל טומאה.
 <strong>ו</strong>עורות <strong>של עבדן</strong> (בעל מלאכה העוסק בעיבוד עורות ומוכרם לאחרים) — <strong>אין מחשבה</strong> שלו להשתמש בעורות כפי שהם <strong>מטמאתן,</strong> כיון שלא הוא המחליט בדבר אלא הקונים יחליטו מה רצונם לעשות בעור.
 <strong>של גנב</strong> — <strong>מחשבה</strong> שלו להשתמש בעורות שגנב כמות שהם <strong>מטמאתן, של גזלן</strong> — <strong>אין מחשבה</strong> שלו <strong>מטמאתן.</strong>
 <strong>ר' שמעון אמר: חילוף הדברים</strong> בדינם של גנב וגזלן, עורות <strong>של גזלן</strong> — <strong>מחשבה מטמאתן</strong> שקנה אותם, <strong>ושל גנב</strong> — <strong>אין מחשבה מטמאתן, לפי שלא נתייאשו הבעלים</strong> מן הגניבה.
 <strong>ו</strong>על כל פנים <strong>שמע מינה</strong> <small>[למד מכאן]</small> מכך שאם היה יאוש בעלים היתה מחשבת הגנב מטמאתם, כי <strong>יאוש</strong> בלבד <strong>קנה! אמר ליה</strong> <small>[לו]</small> רב יוסף לאביי: <strong>הכא במאי עסקינן</strong> <small>[כאן במה אנו עוסקים]</small> <strong>כגון שקיצען</strong> (חתך אותו) הגזלן ויישר את קצותיהו לשימושו, וכיון שיש כאן גם יאוש וגם שינוי מעשה מסויים — בוודאי הגזלן קונה אותם כך.
 <strong>מתקיף לה</strong> <small>[מקשה על כך]</small> <strong>רבה בר רב חנן:</strong> כיצד יכול אתה לפרש שמדובר כאן בשינוי של מעשה? <strong>והלא עיצבא שנו כאן,</strong> שכאן מדובר בחתיכת עור ישרה וחלקה שחשב להשתמש בה כמות שהיא, <strong>ועיצבא אין צריכה קיצוע</strong> כדי לבוא לידי שימוש ולכן היא מקבלת טומאה כפי שהיא,
 <strong>דתנן</strong> <small>[ש</small>כן <small>שנינו</small> במשנה<small>]</small> קודם לכן: <strong>כל מקום שאין</strong> בו <strong>חסרון מלאכה</strong> כדי להביאו לשימושו אלא הדבר יכול לשמש כמו שהוא — <strong>מחשבה מטמאתו</strong> אם מחליט שהוא גמר מלאכתו, אם <strong>יש</strong> בדבר <strong>חסרון מלאכה,</strong> כלומר, שיש עוד צורך לעשות מלאכה בחפץ זה כדי להכשירו לשימושו — <strong>אין מחשבה מטמאתו</strong> גם אם חשב להשתמש בו כמות שהוא, שהרי בדרך כלל אין משאירים את הדבר בצורה הגולמית הזו, <strong>חוץ מן העיצבא</strong> שבה אף מחשבה מטמאת, שכן כל מה שעושים בה מלאכה נוספת אינו אלא ליופי בלבד, והיא עצמה כבר ראויה לשימושה, ובמקרה זה של עיצבא חילקה המשנה בין בעל הבית לעבדן וכו'!
 <strong>אלא אמר רבא: האי מילתא קשי בה</strong> <small>[דבר זה הקשה בו]</small> <strong>רבה לרב יוסף עשרין ותרתין שנין</strong> <small>[עשרים ושתים שנה],</small> <strong>ולא איפרקה</strong> <small>[נפתרה]</small> הקושיה <strong>עד דיתיב</strong> <small>[שישב]</small> <strong>רב יוסף ברישא</strong> <small>[בראש]</small> הישיבה לאחר כל אותן שנים <strong>ופרקה</strong> <small>[ופתר אותה</small> בעיה<small>]</small> באומרו כי <strong>שינוי השם,</strong> כאשר משתנה שמו של החפץ, <strong>כשינוי מעשה דמי</strong> <small>[נחשב]</small> ונקנה החפץ למחזיק בו.
  והסבר הדבר: הרי <strong>שינוי מעשה מאי טעמא</strong> <small>[מה טעם]</small> אין הגנב מחזיר את החפץ כמו שהוא כעת? כי <strong>התם מעיקרא</strong> <small>[שם,</small> בכלי שעושים מעץ, <small>מתחילה]</small> היו אלה <strong>עצים,</strong> ואילו <strong>השתא</strong> <small>[עכשיו]</small> הריהם <strong>כלים,</strong> אף <strong>שינוי השם נמי</strong> <small>[גם כן],</small> <strong>מעיקרא קרו ליה "משכא"</strong> <small>[מתחילה קראו לו עור]</small> <strong>והשתא</strong> <small>[ועכשיו]</small> קוראים לו <strong>"אברזין"</strong> (עור לכיסוי).
  ומקשים:  <strong>והרי מריש</strong> (קורות לבנין) <strong>דאיכא</strong> <small>[שיש בו]</small> <strong>שינוי השם</strong> על ידי עצם השימוש בו, <strong>דמעיקרא</strong> <small>[שמתחילה]</small> לפני שבנו אותו קוראים לו <strong>"כשורא"</strong> <small>[קורה]</small> <strong>והשתא</strong> <small>[ועכשיו]</small> קוראים לו <strong>"טללא"</strong> <small>[קירוי],</small> <strong>ותנן</strong> <small>[ושנינו</small> במשנה<small>]</small> שעשו תקנה <strong>על המריש הגזול שבנאו</strong> הגזלן <strong>בבירה</strong> (בנין) <strong>שנוטל</strong> הנגזל <strong>דמיו</strong> של המריש, ואין מחייבים את הגזלן להחזיר את המריש עצמו <strong>מפני תקנת השבים</strong> בתשובה, שאם יחייבוהו להחזיר את המריש עצמו, ואפילו אם לשם כך יצטרך להרוס את כל הבנין, יכול הדבר לגרום שלא יעשו הגזלנים תשובה, ולכן תיקנו חכמים שישלם לו את הדמים, ולא את המריש עצמו.
  ומכאן נדייק: <strong>טעמא</strong> <small>[הטעם,</small> דווקא<small>]</small> <strong>מפני תקנת השבים,</strong>
## דף סז.
 <strong>הא לאו הכי</strong> <small>[אבל</small> אם <small>לא</small> היה <small>כך]</small> — <strong>הדר בעיניה</strong> <small>[</small>היה <small>חוזר בעינו,</small> כפי שהוא<small>]</small> אף שנעשה בו שינוי השם! <strong>אמר רב יוסף:</strong> אין זה שינוי השם כאן משום ש<strong>מריש שמו עליו</strong> גם לאחר שניתן בבנין. <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב בתיאור בית המקדש: "וצלעות הבית והעובים" (יחזקאל מא, כו) ופירשו: <strong>"צלעות הבית"</strong> — <strong>אלו המלטטין</strong> (הנסרים שנותנים סביב החלונות), <strong>"והעבים" —</strong> <strong>אלו המרישות,</strong> הקורות, משמע שהם נקראים מרישים גם אחרי שנותנו בבנין.
 <strong>ר' זירא אמר</strong> שיש להסביר בדרך אחרת: <strong>שינוי החוזר לברייתו,</strong> שאין השינוי בו בלתי הפיך, אלא יכול להחזיר את הדבר לכמות שהיה קודם — <strong>בשינוי השם</strong> בלבד <strong>לא הוי</strong> <small>[אינו]</small> <strong>שינוי.</strong>
 ושואלים: <strong>ו</strong>כי <strong>שינוי השם</strong> אפילו בדבר <strong>שאינו חוזר לברייתו, מי הוי</strong> <small>[האם הוא]</small> נחשב <strong>שינוי? והרי צינור</strong> של עץ <strong>דמעיקרא</strong> <small>[שמתחילה]</small> לפני שעשו בו חקיקה וחלל קוראים לו <strong>"קציצתא"</strong> <small>[בול עץ],</small> <strong>והשתא</strong> <small>[עכשיו]</small> קוראים לו <strong>"צינורא"</strong> <small>[צינור],</small> ואם כן נשתנה שמו ואינו חוזר לברייתו, <strong>ותניא</strong> <small>[ושנויה</small> ברייתא<small>]:</small> <strong>צינור שחקקו,</strong> שתחילה עשה בו חור <strong>ולבסוף קבעו</strong> במקומו והשתמש בו להעברת מים, <strong>פוסל את המקוה</strong> אם הזרים מים דרכו למקוה, לפי שמים שאובים פוסלים את המקוה, וכיון שהצינור היה כבר כעין כלי, הרי המים שבו נחשבים כמים שהיו בכלי (שאובים).
  ואולם אם תחילה <strong>קבעו</strong> את בול העץ בארץ <strong>ולבסוף חקקו</strong> והשתמש בו להעברת מים — <strong>אינו פוסל את המקוה,</strong> שמתחילתו אין זה כלי אלא כחלק מן הקרקע.
 <strong>ואי אמרת</strong> <small>[ואם אומר אתה]</small> כי <strong>שינוי השם מילתא היא</strong> <small>[דבר</small> חשוב <small>הוא],</small> אם כן <strong>אפילו קבעו ולבסוף חקקו נמי ליפסל</strong> <small>[גם כן ייפסל],</small> שהרי על ידי חקיקה משתנה שמו ונקרא "צינור", ונמצא כעושה כלי חדש, וצריך היה להיפסל!
  ומשיבים:  <strong>שאני</strong> <small>[שונה]</small> דין <strong>שאיבה, דמדרבנן</strong> <small>[שמדברי סופרים]</small> <strong>היא</strong> הלכה זו שמים שאובים פוסלים את המקוה, ולכן לא החמירו בו עד כדי כך. ושואלים: <strong>אי הכי</strong> <small>[אם כך]</small> שמקילים בפסול זה של שאובים לפי שהוא מדברי סופרים <strong>אפילו דרישא</strong> <small>[</small>במקרה <small>הראשון]</small> שחקקו ובסוף קבעו <strong>נמי</strong> <small>[גם כן]</small> יהא כשר המקוה! ומשיבים: יש לחלק, <strong>התם</strong> <small>[שם]</small> בחקקו תחילה <strong>איכא</strong> <small>[יש]</small> <strong>תורת כלי עליו</strong> כבר <strong>ב</strong>היותו <strong>תלוש, הכא</strong> <small>[כאן]</small> כשקבעו קודם <strong>אין תורת כלי עליו בתלוש,</strong> ולכן אמרו חכמים שלא חל עליו שם כלי ממש.
  ועוד, <strong>מיתיבי</strong> <small>[מקשים]</small> על דברי רב יוסף, ממה ששנינו: <strong>הגנב, והגזלן, והאנס</strong> (מי שכופה אנשים למכור לו דברים השייכים להם) — <strong>הקדישן</strong> שהקדישו את הדברים הללו <strong>הקדש, ותרומתן תרומה, ומעשרותן מעשר.</strong> משמע שביאוש לבד קונה!
 <strong>אמרי</strong> <small>[אומרים]</small> בתשובה לכך: אף <strong>התם</strong> <small>[שם]</small> <strong>איכא</strong> <small>[יש]</small> <strong>שינוי השם,</strong> <strong>דמעיקרא</strong> <small>[שמתחילה]</small> קוראים לכך <strong>"טיבלא"</strong> <small>[טבל]</small> <strong>והשתא</strong> <small>[ועכשיו]</small> קוראים לו <strong>"תרומה",</strong> וכן ב<strong>הקדש, מעיקרא</strong> <small>[מתחילה]</small> היה זה קרוי <strong>"חולין", והשתא</strong> <small>[ועכשיו]</small> <strong>"הקדש".</strong>
 <big>א</big> <strong>אמר רב חסדא אמר ר' יונתן: מניין לשנוי שהוא קונה</strong> בגזילה — <strong>שנאמר:</strong> <strong>"והשיב את הגזלה"</strong> (ויקרא ה, כג), ודי במילים אלה, <strong>מה תלמוד לומר,</strong> מה באות ללמדנו המילים הנוספות <strong>"אשר גזל"</strong> (ויקרא ה, כג)? — לומר: <strong>אם</strong> החפץ הוא עדיין <strong>כעין שגזל,</strong> כלומר, שלא היה בו שינוי — <strong>יחזיר</strong> אותו עצמו, <strong>ואם לאו</strong> <small>[לא]</small> — <strong>דמים בעלמא בעי שלומי</strong> <small>[כסף בלבד צריך לשלם],</small> ואינו חייב להחזיר את החפץ עצמו שכבר נקנה לו.
  ושואלים: והרי  <strong>האי</strong> <small>[</small>כתוב <small>זה]</small> <strong>"אשר גזל" מיבעי</strong> <small>[צריך]</small> לנו <strong>למעוטי</strong> <small>[למעט]</small> <strong>גזל אביו,</strong> ללמדנו <strong>ש</strong>הבן <strong>אינו מוסיף חומש על</strong> הקרן כאשר מחזיר דבר שהוא <strong>גזל אביו,</strong> כלומר, שגזל חפץ מאביו ונשבע עליו לשקר!
 ומשיבים: <strong>אם כן</strong> שרק לצורך זה בא הכתוב, <strong>ניכתוב רחמנא</strong> <small>[שתכתוב התורה]</small> <strong>"והשיב את גזילו"</strong> ונלמד שרק על גזילו שלו חייב, אולם <strong>"אשר גזל" למה לי למכתב</strong> <small>[לכתוב]?</small> <strong>שמע מינה תרתי</strong> <small>[למד מכאן שני</small> דברים<small>],</small> הן לענין גזל אביו, והן לענין שינוי קונה.
 <strong>ואיכא דאמרי</strong> <small>[ויש שאומרים]</small> סוגיה זו בלשון אחרת, הפוכה. <strong>אמר רב חסדא אמר ר' יונתן: מניין לשנויי שאינו קונה</strong> בגזלן — <strong>שנאמר: "והשיב את הגזילה"</strong> — <strong>מכל מקום,</strong> שאף שנשתנתה, מחזיר אותה עצמה. ומקשים: <strong>והא כתיב</strong> <small>[והרי נאמר]:</small> <strong>"אשר גזל"!</strong> ומשיבים: <strong>ההוא מיבעי ליה</strong> <small>[אותו</small> כתוב <small>נצרך לו]</small> לענין אחר, שאמרו: <strong>על גזילו שלו מוסיף חומש, ואין מוסיף חומש על גזל אביו.</strong>
 <big>ב</big> ועוד באותו נושא <strong>אמר עולא: מניין ליאוש</strong> בלבד <strong>שאינו קונה</strong> — <strong>שנאמר</strong> במביאי קרבנות לא ראויים: <strong>"והבאתם גזול</strong> ו<strong>את הפסח ואת החולה</strong> והבאתם את המנחה הארצה אותה מידכם" (מלאכי א, יג), מלשון הכתוב נלמד ששווים הם בדינם: <strong>גזול</strong> שלא ניתן להביאו כקרבן, הרי זה <strong>דומיא</strong> <small>[בדומה]</small> ל<strong>פסח, מה פסח</strong> הריהו פסול <strong>דלית ליה תקנתא</strong> <small>[שאין לו תקנה]</small> <strong>כלל,</strong> שהוא בעל מום תמידי,
## דף סז:
 <strong>אף גזול</strong> הרי זה פסול <strong>דלית ליה תקנתא</strong> <small>[שאין לו תקנה]</small> ואסור לעולם, <strong>לא שנא</strong> <small>[שונה]</small> <strong>לפני יאוש ולא שנא</strong> <small>[שונה]</small> <strong>אחר יאוש.</strong> משמע שאין היאוש עושה קנין.
 <strong>רבא אמר:</strong> דין זה נלמד <strong>מהכא</strong> <small>[מכאן]</small> שאת הכתוב <strong>"קרבנו"</strong> (ויקרא א, ג), דרשו: <strong>ולא הגזול.</strong> ונברר <strong>אימת</strong> <small>[מתי]</small> מדובר? <strong>אילימא</strong> <small>[אם תאמר]</small> שהביאו לקרבן <strong>לפני יאוש</strong> — <strong>פשיטא</strong> <small>[פשוט,</small> מובן מאליו<small>],</small> <strong>למה לי קרא</strong> <small>[מקרא]</small> לזה? הלא אין הבהמה שלו ואינו יכול להקדישה!
 <strong>אלא לאו</strong> <small>[האם לא]</small> הכוונה <strong>לאחר יאוש, ושמע מינה</strong> <small>[ולמד מכאן]</small> כי <strong>יאוש לא קני</strong> <small>[קונה].</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
  ושואלים:  <strong>והא</strong> <small>[והרי]</small> <strong>רבא</strong> עצמו <strong>הוא</strong> ש<strong>אמר</strong> שיש להסביר ברייתא זו שמדובר בה ש<strong>גזל קרבן דחבריה</strong> <small>[של חבירו]</small> שחבירו הקדישו כבר לקרבן, אבל אם הגזלן הקדישו לאחר יאוש — כשר! ומשיבים: <strong>איבעית אימא</strong> <small>[אם תרצה אמור]:</small> <strong>הדר ביה</strong> <small>[</small>ש<small>חזר בו</small> רבא<small>]</small> והולך בשיטה אחרת. <strong>ואיבעית אימא</strong> <small>[ואם תרצה אמור]:</small> <strong>חד מינייהו</strong> <small>[</small>ש<small>אחת מהן],</small> מן השמועות הסותרות הללו, <strong>רב פפא אמרה</strong> ולא רבא, וכיון שהיה תלמיד מובהק לרבא ייחסו את הדבר לרבא עצמו.
 <big>א</big> לאחר בירור כמה גופי הלכה, חוזרים אנו לפירושה של המשנה. שנינו: <strong>ומדת תשלומי ארבעה וחמשה</strong> אינה נוהגת אלא בשור ושה בלבד.
  ושואלים:  <strong>ואמאי</strong> <small>[ומדוע]</small> נאמר כך? <strong>נילף</strong> <small>[נלמד]</small> בגזירה שווה <strong>"שור" "שור" מ</strong>מה שנאמר בדיני <strong>שבת, מה להלן</strong> בדיני שבת "שור" האמור בתורה ("ויום השבת... לא תעשה כל מלאכה... ושורך וחמורך וכל בהמתך...". דברים ה, יד) הרי זה לאו דווקא, אלא כל <strong>חיה ועוף כיוצא בהן, אף כאן</strong> בדין טביחה ומכירה נאמר ששאר <strong>חיה ועוף כיוצא בהן</strong> ואף עליהם ישלם הטובח והמוכר ארבעה וחמישה!
 <strong>אמר רבא: אמר קרא</strong> <small>[הכתוב]</small> בענין תשלומי ארבעה וחמישה: <strong>"שור ו"שה" "שור ו"שה" שני פעמים</strong> ("כי יגנוב איש שור או שה וטבחו או מכרו, חמשה בקר ישלם תחת השור וארבע צאן תחת השה". שמות כא, לז), ובא הדבר להדגשה למעט: <strong>שור ושה</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר] —</small> <strong>לא.</strong>
 בבירור דבר זה <strong>אמרי</strong> <small>[אומרים]:</small> <strong>הי מייתר</strong> <small>[איזה</small> משני הכתובים <small>מיותר]</small> ובא רק ללמדנו הלכה זו? <strong>אילימא</strong> <small>[אם תאמר]</small> <strong>שור ושה דסיפא</strong> <small>[ש</small>כתוב <small>בסוף]</small> הוא <strong>מייתר</strong> <small>[</small>ה<small>מיותר],</small> <strong>דניכתוב רחמנא</strong> <small>[ש</small>יכולה היתה <small>התורה לכתוב]</small> כך בלי להזכיר שור ושה פעם נוספת: <strong>"כי יגנב שור או שה</strong><strong>וטבחו ומכרו חמשה בקר ישלם תחתיו וארבע צאן תחתיו",</strong> על כך יש להשיב: <strong>אי כתב רחמנא הכי</strong> <small>[אילו</small> היתה <small>כותבת התורה כך],</small> <strong>הוה אמינא בעי שלומי</strong> <small>[הייתי אומר</small> ש<small>צריך לשלם]</small> <strong>תשעה,</strong> חמישה בקר וארבעה צאן, <strong>לכל אחד ואחד.</strong>
 <strong>וכי תימא</strong> <small>[ואם תאמר]</small> גם בנוסח זה של הכתוב לא הייתי אומר כך, שכן <strong>הא כתיב</strong> <small>[</small><small>הרי נאמר]</small> בו <strong>"תחתיו" "תחתיו"</strong> שתי פעמים, ואם כן <strong>חד</strong> <small>[</small>פעם <small>אחת]</small> <strong>"תחתיו" מייתר</strong> <small>[מיותר]</small> ובא לומר שמשלם תחת כל אחד מן הדברים הגנובים תשלום נפרד.
  ואולם <strong>ההוא מיבעי ליה</strong> <small>[צריך אותו</small> "תחתיו"<small>]</small> <strong>לדרשה אחרינא</strong> <small>[אחרת],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>יכול גנב שור שוה מנה ישלם תחתיו נגידין</strong> (שוורים כחושים וגרועים)? <strong>תלמוד לומר: "תחתיו" "תחתיו"</strong> ("תחת השור... תחת השה"), לומר: השור שמשלם תחתיו יהיה שווה כמו השור שגנב. נמצא ש"שור" ו"שה" שבסוף הפסוק אינו מיותר!
 <strong>אלא</strong> תאמר כי <strong>"שור" ו"שה" דרישא</strong> <small>[ש</small>כתוב <small>בתחילה]</small> הוא ה<strong>מיותר, דנכתוב רחמנא</strong> <small>[ש</small>יכולה היתה <small>התורה לכתוב]</small> כך: <strong>"כי יגנב איש וטבחו ומכרו חמשה בקר ישלם תחת השור וארבע צאן תחת השה".</strong>
 על כך יש להשיב: <strong>אי כתב רחמנא הכי</strong> <small>[אילו</small> היתה <small>כותבת התורה כך]</small> <strong>הוה אמינא</strong> <small>[הייתי אומר]:</small> אינו חייב בארבעה וחמישה <strong>עד דגניב תרי וטבח להו</strong> <small>[שגונב שניים</small> גם שור וגם שה<small>וטובח אותם]</small> ולא יתחייב על אחד מהם בלבד, לכן מחלק הפסוק בתחילתו בין שור לשה, ואין כתוב זה מיותר! ומשיבים: ללימוד זה אין צורך לכתוב "שור ו"שה" שהרי <strong>"וטבחו" כתיב</strong> <small>[נאמר]</small> בלשון יחיד, ומלשון זו למדים <strong>לחד</strong> <small>[לאחד]</small> בלבד.
  ומקשים: ועדיין יש לומר שאין כתוב זה מיותר,  <strong>ואימא</strong> <small>[ואמור]</small> כך: אילו לא היה כתוב "שור או שה" בתחילה, סבורים היינו כי אינו משלם ארבעה וחמישה <strong>עד דגניב תרוייהו ומזבין להו</strong> <small>[שגונב</small> את <small>שניהם ומוכר אותם]</small> ולא אחד בלבד! ומשיבים: לא היינו אומרים כן, שהרי <strong>"ומכרו" כתיב</strong> <small>[נאמר]</small> בלשון יחיד, <strong>לחד</strong> <small>[לאחד]</small> בלבד.
  ומציעים:  <strong>ואימא</strong> <small>[ואמור]</small> אם לא היה כתוב "שור ו"שה" בתחילת הפסוק <strong>הוה אמינא</strong> <small>[הייתי אומר]</small> שאינו חייב ארבעה וחמישה <strong>עד דגניב תרי, וטבח חד ומזבין חד</strong> <small>[שגונב שניים</small> יחד <small>וטובח אחד ומוכר אחד]!</small> ומשיבים: <strong>"או מכרו" כתיב</strong> <small>[נאמר],</small> משמע שחייב על טביחה או על מכירה.
  ומקשים:  <strong>ואכתי</strong> <small>[ועדיין]</small> אם לא היה כתוב "שור" ו"שה" <strong>הוה אמינא</strong> <small>[הייתי אומר]:</small> אינו חייב ארבעה וחמישה <strong>עד דגניב תרוייהו וטבח חד ומשייר חד</strong> <small>[שגונב שניהם וטובח אחד ומשייר אחד],</small> <strong>או מזבין חד</strong> <small>[מוכר אחד]</small> <strong>ומשייר חד</strong> <small>[אחד]!</small> ונמצא איפוא שגם "שור או שה" שבתחילת הפסוק אינו מיותר.
 <strong>אלא</strong> כך יש לומר: <strong>"שור" דסיפא</strong> <small>[ש</small>כתוב <small>בסוף]</small> <strong>ו"שה" דרישא מייתר</strong> <small>[ש</small>כתוב <small>בתחילה מיותר],</small> <strong>דניכתוב רחמנא</strong> <small>[ש</small>יכולה היתה <small>התורה לכתוב]:</small> <strong>"כי יגנב איש שור וטבחו ומכרו חמשה בקר ישלם תחתיו וארבע צאן תחת השה",</strong> אם כן <strong>"שור" דסיפא</strong> <small>[שבסוף]</small> <strong>ו"שה" דרישא</strong> <small>[שבתחילה]</small> <strong>למה לי? שמע מינה</strong> <small>[למד מכאן]</small> מכפל זה כי דווקא <strong>שור ושה</strong> — <strong>אין</strong> <small>[כן],</small> חייב בארבעה וחמישה, <strong>מידי אחרינא</strong> <small>[דבר אחר] —</small> <strong>לא</strong> חייב.
 <big>ב</big> שנינו במשנה כי <strong>אין הגונב אחר הגנב משלם תשלומי כפל. אמר רב: לא שנו</strong> הלכה זו <strong>אלא</strong> שגנב את החפץ מן הגנב <strong>לפני יאוש</strong> בעלים הראשונים, <strong>אבל</strong> אם גנבו <strong>לאחר יאוש</strong> — כבר <strong>קנאו גנב ראשון</strong> ונעשה גוף החפץ שייך לו, <strong>וגנב שני משלם תשלומי כפל לגנב ראשון</strong> כאילו היה בעליו מתחילה.
 <strong>אמר רב ששת: אמינא כי ניים ושכיב</strong> <small>[אומר אני</small> ש<small>כאשר נמנם ושכב]</small> <strong>רב אמר להא שמעתא</strong> <small>[את</small> <small>ההלכה הזו],</small> כלומר, שאין ההלכה מבוססת כראוי. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אמר ר' עקיבא: מפני מה אמרה תורה טבח ומכר משלם תשלומי ארבעה וחמשה?</strong> — <strong>מפני שנשתרש</strong> (היכה שורשים, נתחזק) <strong>בחטא</strong> על ידי מעשה עבירה כפול זה של גניבה וטביחה או מכירה. ומעתה נברר: <strong>אימת</strong> <small>[מתי]</small> היתה הטביחה או המכירה? <strong>אילימא</strong> <small>[אם תאמר]</small> <strong>לפני יאוש</strong> הבעלים,
## דף סח.
 <strong>מי איכא</strong> <small>[האם יש]</small> בזה ענין של <strong>נשתרש</strong> בחטא? והרי עדיין אין הדבר הגנוב נחשב כשלו, ואין תוקף למכירה! <strong>אלא</strong> ודאי מדובר <strong>לאחר יאוש, ואי סלקא דעתך</strong> <small>[ואם עולה על דעתך</small> לומר<small>]</small> כי <strong>יאוש קני</strong> <small>[קונה],</small> <strong>אמאי</strong> <small>[מדוע]</small> <strong>משלם תשלומי ארבעה וחמשה?</strong> הלא את <strong>שלו הוא טובח, שלו הוא מוכר!</strong>
 <strong>אמרי</strong> <small>[אומרים]</small> בדחיה להוכחה זו: יש להסביר "נשתרש בחטא" באופן שונה, <strong>כדאמר</strong> <small>[כמו שאמר]</small> <strong>רבא</strong> להלן בפירוש דברי ר' עקיבא: <strong>מפני ששנה בחטא,</strong> כלומר, שחטא וחזר וחטא, שגנב ואחר כך מכר את החפץ הגנוב, <strong>הכא נמי</strong> <small>[כאן גם כן]</small> יש לומר שנענש <strong>מפני ששנה בחטא,</strong> ולא משום שהחפץ שייך לו והועילה המכירה, ולכן יש אפשרות להבין את הדברים לפני יאוש, ואין מכאן הוכחה כנגד רב.
  ומציעים הוכחה אחרת: <strong>תא שמע</strong> <small>[בוא</small> ו<small>שמע]</small> ממה ששנו בברייתא על הכתוב <strong>"וטבחו או מכרו"</strong> (שמות כא, לז): <strong>מה טביחה</strong> שמחייבים עליה תשלומי ארבעה וחמישה, היא פעולה <strong>שאינה חוזרת, אף מכירה</strong> שמתחייב עליה היא כזו <strong>שאינה חוזרת.</strong>
 ונברר <strong>אימת</strong> <small>[מתי]</small> היתה מכירה זו? <strong>אילימא</strong> <small>[אם תאמר]</small> <strong>לפני יאוש</strong> הבעלים, <strong>אמאי</strong> <small>[מדוע]</small> <strong>אינה חוזרת?</strong> הלא מתברר שמכר דבר שלא היה שייך לו, והמכר בטל! <strong>אלא</strong> ודאי מדובר <strong>לאחר יאוש, ואי סלקא דעתך קנייה</strong> <small>[ואם עולה על דעתך</small> לומר שהגנב <small>קנאו],</small> <strong>אמאי</strong> <small>[מדוע]</small> <strong>משלם ארבעה וחמשה?</strong> הלא את <strong>שלו הוא טובח, שלו הוא מוכר!</strong>
 ומשיבים: <strong>כדאמר</strong> <small>[כמו שאמר]</small> <strong>רב נחמן</strong> בפירוש ברייתא זו, שמכירה שאינה חוזרת פירושה <strong>פרט לשהקנה</strong> הגנב במכירתו את הדבר רק <strong>לשלשים יום</strong> בלבד, ולא לצמיתות. <strong>הכא נמי</strong> <small>[כאן גם כן]</small> יש להבין באותו אופן <strong>פרט לשהקנה לשלשים יום.</strong> אבל אם מכר לצמיתות, אף שהיה זה לפני יאוש — דין התורה שמשלם ארבעה וחמישה, ואין להוכיח מכאן שיאוש אינו קונה.
 <strong>מיתיבי</strong> <small>[מקשים]</small> עוד מברייתא: <strong>גנב</strong> חפץ <strong>ובא אחר וגנבו</strong> ממנו — הגנב <strong>הראשון משלם</strong> לבעלים <strong>תשלומי כפל,</strong> <strong>ו</strong>הגנב <strong>השני אינו משלם</strong> לראשון <strong>אלא קרן בלבד.</strong>
 <strong>גנב ומכר ובא אחר וגנבו</strong> מן הקונה — <strong>הראשון משלם</strong> לבעלים <strong>תשלומי ארבעה וחמשה, והשני משלם</strong> לקונה שממנו גנב <strong>תשלומי כפל.</strong> <strong>גנב וטבח ובא אחר וגנבו</strong> — <strong>הראשון משלם תשלומי ארבעה וחמשה,</strong> <strong>ו</strong>הגנב <strong>השני אינו משלם</strong> לגנב הראשון <strong>תשלומי כפל אלא קרן בלבד.</strong>
 <strong>קתני מיהא מציעתא</strong> <small>[שנה על כל פנים</small> בקטע <small>האמצעי]:</small> <strong>גנב ומכר, ובא אחר וגנבו</strong> — <strong>הראשון משלם תשלומי ארבעה וחמשה, והשני משלם תשלומי כפל.</strong>
 ונברר <strong>אימת</strong> <small>[מתי]</small> היתה המכירה? <strong>אילימא</strong> <small>[אם תאמר]</small> <strong>לפני יאוש,</strong> גנב <strong>שני אמאי</strong> <small>[מדוע]</small> <strong>משלם תשלומי כפל</strong> לקונה מן הגנב? והרי היה כאן <strong>שינוי רשות בלא יאוש</strong> הבעלים הראשונים ובמקרה שכזה <strong>מי איכא למאן דאמר דקני</strong> <small>[האם יש מי שאומר ש</small>הוא <small>קונה]</small> בכך, ואין הקונה נחשב כבעליו של הדבר, ובמקרה שכזה פטור הגנב ממנו מתשלומי כפל?
 <strong>אלא פשיטא</strong> <small>[פשוט]</small> שמדובר כאן <strong>לאחר יאוש. ואי סלקא דעתך</strong> <small>[ואם עולה על דעתך]</small> לומר ש<strong>יאוש קונה, אמאי</strong> <small>[מדוע]</small> <strong>משלם</strong> הגנב הראשון <strong>תשלומי ארבעה וחמשה?</strong> הלא <strong>דידיה</strong> <small>[</small>את <small>שלו]</small> <strong>הוא דזבין</strong> <small>[שמכר]!</small>
 <strong>ותו, דקתני רישא</strong> <small>[ועוד, ששנה</small> שם בקטע ה<small>ראשון]:</small> <strong>גנב, ובא אחר וגנבו</strong> ממנו — <strong>ראשון משלם תשלומי כפל, והשני אין משלם</strong> לגנב הראשון <strong>אלא קרן.</strong>
 <strong>מכדי</strong> <small>[הרי]</small> <strong>לאחר יאוש קיימינן</strong> <small>[עומדים,</small> עוסקים, <small>אנו],</small> <strong>ואי סלקא דעתך</strong> <small>[ואם עולה על דעתך</small> לומר<small>]</small> ש<strong>יאוש קונה,</strong> גנב <strong>שני אמאי</strong> <small>[מדוע]</small> <strong>אינו משלם אלא קרן,</strong> היה לו לשלם גם כפל לגנב? <strong>אלא לאו שמע מינה</strong> <small>[האם לא תלמד מכאן]</small> כי <strong>יאוש לא קני</strong> <small>[קונה],</small> <strong>וקשיא</strong> <small>[וקשה</small> הדבר<small>]</small> <strong>לרב!</strong>
 <strong>אמר רבא: ותסברא</strong> <small>[וכי סבור אתה]</small> כי <strong>הא מתרצתא</strong> <small>[</small>שהברייתא <small>הזו מתורצת,</small> מיושבת<small>]</small> <strong>היא</strong> ואפשר להקשות ממנה? <strong>אלא</strong> זה <strong>דקתני סיפא</strong> <small>[</small>מה <small>ששנה</small> ב<small>סופה</small> בקטע האחרון שבה<small>]:</small> <strong>גנב וטבח ובא אחר וגנבו</strong> ממנו — <strong>ראשון משלם תשלומי ארבעה וחמשה, ושני אינו משלם אלא קרן, ומי איכא למאן דאמר</strong> <small>[והאם יש מי שאומר]</small> כי <strong>שינוי מעשה לא קני</strong> <small>[קונה]?</small> והרי לכל הדעות לאחר טביחה גוף הבהמה שייך לגנב, ואם כן הגונב ממנו יצטרך לשלם כפל!
 <strong>אלא לעולם</strong> יש לפרש שברייתא זו <strong>כולה</strong> מדברת <strong>לפני יאוש, ואיפוך סיפא למציעתא ומציעתא לסיפא</strong> <small>[והפוך</small> ושנה את <small>ה</small>דין שב<small>סוף ל</small>דין <small>האמצעי ו</small>את <small>ה</small>דין <small>האמצעי ל</small>דין שב<small>סוף]</small> שנתחלפו בברייתא ההלכות, <strong>ואימא הכי</strong> <small>[ואמור כך]</small> שזו גרסתה המתוקנת של הברייתא: <strong>גנב ומכר ובא אחר וגנבו</strong> — <strong>הראשון משלם תשלומי ארבעה וחמשה</strong> לבעלים, <strong>והשני אינו משלם</strong> לראשון <strong>אלא קרן,</strong> וטעמו של דבר — משום ש<strong>שינוי רשות בלא יאוש לא קני</strong> <small>[קונה]</small> ונמצא שלא גנב השני מן הגנב הראשון דבר שהוא בעליו.
 <strong>גנב וטבח ובא אחר וגנבו</strong> — <strong>הראשון משלם תשלומי ארבעה וחמשה, והשני משלם תשלומי כפל</strong> לגנב הראשון, משום <strong>דקנייה</strong> <small>[שקנה</small> הגנב <small>אותה,</small> את הבהמה<small>]</small> <strong>בשינוי מעשה</strong> שטבחה.
  ואילו <strong>רב פפא אמר: לעולם לא תיפוך</strong> <small>[תהפוך],</small> שאין אתה צריך לכך, ואפשר לומר כי <strong>סיפא</strong> <small>[</small>הקטע שב<small>סוף</small> הברייתא<small>]</small> שאם טבח אין הגונב ממנו משלם כפל — כשיטת <strong>בית שמאי היא, דאמרי</strong> <small>[שאומרים]:</small> <strong>שינוי במקומה עומד,</strong> כלומר, אין השינוי עצמו יוצר קנין.
  ומקשים:  <strong>אי הכי</strong> <small>[אם כך]</small> שאין אנו הופכים את הברייתא ואין מפרשים אותה לפני יאוש אלא לאחר יאוש <strong>קשיא רישא ומציעתא</strong> <small>[קשה הראש והאמצע</small> של הברייתא<small>],</small> <strong>לרב</strong> שאם מדובר במקרה שלאחר יאוש הבעלים, ויאוש קונה כדברי רב, הרי בדין הראשון (גנב ונגנב ממנו) היה צריך הגנב השני לשלם כפל, ובדין האמצעי (גנב ומכר) לא היה הגנב מתחייב ארבעה על המכירה כי שלו הוא מוכר!
  ועוד הסבר בברייתא <strong>אמר רב זביד: לעולם</strong> תפרש כך: הברייתא <strong>כולה</strong> מדברת <strong>לפני יאוש, והכא במאי עסקינן</strong> <small>[וכאן,</small> בדין האמצעי — שגנב ומכרו, <small>במה אנו עוסקים]</small> <strong>שנתייאשו הבעלים</strong> רק <strong>ב</strong>זמן שהגיע ליד ה<strong>לוקח</strong> (קונה), <strong>ולא נתייאשו</strong> עדיין <strong>ב</strong>זמן שהיה ביד ה<strong>גנב, דהוה ליה</strong> <small>[שהריהו]</small> אצל הקונה יש <strong>יאוש ושינוי רשות.</strong>
 <strong>ו</strong>אולם <strong>לא תימא</strong> <small>[תאמר]</small> שמתחייב הגנב השני כפל <strong>משום דבעינן</strong> <small>[שצריכים אנו]</small> תמיד <strong>יאוש ושינוי רשות,</strong> ולכן לא מדובר בברייתא בחיוב כפל במקרה שגונב מן הגנב עצמו, אלא מן הקונה. <strong>אלא אפילו ביאוש לחודיה</strong> <small>[לבדו]</small> <strong>נמי קני גבי</strong> <small>[גם כן קנוי אצל]</small> <strong>גנב,</strong> ואף אם היה נגנב ממנו, היה משלם הגנב השני כפל,
 <strong>אלא דלא משכחת דמשלמי תרוייהו</strong> <small>[שאין אתה מוצא</small> אפשרות <small>שישלמו שניהם]</small> גם <strong>גנב ראשון</strong> ארבעה וחמישה <strong>ו</strong>גם <strong>גנב שני</strong> כפל <strong>אלא בהכי</strong> <small>[</small>בכגון <small>זה].</small> וכדי למצוא מקרה כעין זה צריך לפרש שמדובר ביאוש ושינוי רשות. 
 <big>א</big> <strong>איתמר</strong> <small>[נאמר]</small> שנחלקו האמוראים בבעיה זו: <strong>המוכר</strong> את מה שגנב <strong>לפני יאוש</strong> הבעלים, <strong>רב נחמן אמר: חייב</strong> בתשלומי ארבעה וחמישה, <strong>רב ששת אמר: פטור.</strong>
 ומסבירים את טעמיהם, <strong>רב נחמן אמר: חייב,</strong> שכן <strong>"ומכרו"</strong> (שמות כא, לז), <strong>אמר רחמנא</strong> <small>[אמרה התורה]</small> בדין ארבעה וחמישה <strong>והא זבין</strong> <small>[והרי מכר],</small> <strong>לא שנא</strong> <small>[שונה]</small> <strong>לפני יאוש לא שנא</strong> <small>[שונה]</small> <strong>לאחר יאוש. רב ששת אמר: פטור, חיוביה</strong> <small>[חיובו]</small> <strong>לאחר יאוש הוא,</strong> כיון <strong>דאהנו</strong> <small>[שהועילו]</small> <strong>מעשיו,</strong> שהרי המכירה חלה וקנאה הקונה, <strong>אבל לפני יאוש</strong> ש<strong>לא אהנו</strong> <small>[הועילו]</small> <strong>מעשיו</strong> — <strong>לא מיחייב</strong> <small>[מתחייב],</small> כי <strong>דומיא דטביחה בעינן, דאהנו</strong> <small>[בדומה לטביחה אנו צריכים</small> שתהיה גם המכירה באופן <small>שהועילו]</small> <strong>מעשיו.</strong>
 <strong>אמר רב ששת: מנא אמינא לה</strong> <small>[מניין אני אומר אותה],</small> את סברתי זו? <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר'</strong> <strong>עקיבא: מפני מה אמרה תורה טבח ומכר משלם ארבעה וחמשה?</strong> — <strong>מפני שנשתרש</strong> (נתחזק) <strong>בחטא.</strong>
 ונברר: <strong>אימת</strong> <small>[מתי]</small> היה הדבר? <strong>אילימא</strong> <small>[אם תאמר]</small> <strong>לפני יאוש, מי איכא</strong> <small>[האם יש]</small> בכך <strong>נשתרש?</strong> הרי לא נתן תוקף ("שורש") למעשה שעשה! <strong>אלא לאו</strong> <small>[האם לא]</small> <strong>לאחר יאוש הוא! אמר רבא:</strong> אין זו הוכחה, אלא יש לומר שהכוונה בפירוש "נשתרש" היא <strong>מפני ששנה בחטא,</strong> שלא רק שחטא בכך שגנב, אלא הוסיף חטא אחר על כך למוכרו.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממקור אחר, ששנינו בברייתא: נאמר <strong>"וטבחו</strong> או <strong>מכרו",</strong> והוקשו הדברים לומר: <strong>מה טביחה שאינה חוזרת</strong> — <strong>אף מכירה שאינה חוזרת.</strong> ונברר: <strong>אימת</strong> <small>[מתי]</small> היה הדבר? <strong>אילימא</strong> <small>[אם תאמר]</small> <strong>לפני יאוש, אמאי</strong> <small>[מדוע]</small> <strong>אינה חוזרת?</strong> הלא מכר דבר שאינו שלו! <strong>אלא</strong> מדובר <strong>לאחר יאוש, ושמע מינה חיובא</strong> <small>[ולמד מכאן</small> כי <small>החיוב]</small> דווקא <strong>לאחר יאוש הוא</strong> וכרב ששת! <strong>תרגמה</strong> <small>[הסביר אותה</small> את הברייתא<small>]</small> <strong>רב נחמן:</strong> אין הכוונה במכירה שאינה חוזרת מבחינת תוקף המכירה, אלא <strong>פרט לשהקנה לו לשלשים יום</strong> בלבד שהרי זו מכירה החוזרת למוכרה, שצריך שמבחינתו של המוכר שימכרנה לעולם, אף אם מבחינת תוקפה אינה חלה, כגון שהיה זה לפני יאוש.
  ומעירים:  <strong>ואף ר'</strong> <strong>אלעזר סבר</strong> כרב ששת כי <strong>חיוביה</strong> <small>[חיובו]</small> של הגנב המוכר דווקא <strong>לאחר יאוש הוא,</strong> ש<strong>אמר ר'</strong> <strong>אלעזר:</strong>
## דף סח:
 <strong>תדע שסתם גניבה יאוש בעלים הוא</strong> —
 <strong>שהרי אמרה תורה</strong> שכאשר <strong>טבח ומכר משלם תשלומי ארבעה וחמשה,</strong> והרי יכול אתה לשאול על כך: <strong>ודלמא</strong> <small>[ושמא]</small> <strong>לא אייאש</strong> <small>[התייאשו]</small> הבעלים? <strong>אלא לאו</strong> <small>[האם לא]</small> <strong>משום</strong> שסבור ר' אלעזר <strong>דאמרינן</strong> <small>[שאומרים אנו]:</small> <strong>סתם גניבה יאוש בעלים היא.</strong> ומכאן נלמד שלדברי ר' אלעזר רק לאחר יאוש חל החיוב בתשלומי ארבעה וחמישה.
  ושואלים על עצם דיוקו של ר' אלעזר: <strong>ודלמא אף על גב</strong> <small>[ושמא אף על פי]</small> ש<strong>לא אייאש</strong> <small>[התייאשו]</small> הבעלים מכל מקום חייבתו התורה בארבעה וחמישה!
 <strong>אמרי</strong> <small>[אומרים]</small> בתשובה: <strong>לא סלקא דעתך</strong> <small>[יעלה על דעתך]</small> לומר דבר זה, כי מכירה שנאמרה בענין זה, הריהי צריכה להיות <strong>דומיא</strong> <small>[בדומה]</small> ל<strong>טביחה,</strong> שהרי נאמרו יחד ("וטבחו או מכרו"), ומעתה, <strong>מה טביחה</strong> היא פעולה כזו <strong>דאהנו</strong> <small>[שהועילו]</small> <strong>מעשיו</strong> — <strong>אף מכירה</strong> צריכה להיות כזו <strong>דאהנו</strong> <small>[שהועילו]</small> <strong>מעשיו, ואי</strong> <small>[ואם]</small> המדובר <strong>לפני יאוש מאי אהנו</strong> <small>[מה הועילו]?</small>
 ומקשים עוד על דברי ר' אלעזר: <strong>ודלמא</strong> <small>[ושמא]</small> מדובר כאן במקרה <strong>דשמעיניה דאייאש</strong> <small>[ששמענוהו</small> לבעלים <small>שהתייאש]?</small> <strong>אמרי</strong> <small>[אומרים]</small> בתשובה לכך: <strong>לא סלקא דעתך</strong> <small>[יעלה על דעתך]</small> לומר דבר זה, שכן מדובר כאן בגניבה <strong>דומיא</strong> <small>[בדומה]</small> ל<strong>טביחה, מה טביחה</strong> אפילו עשאה <strong>לאלתר</strong> <small>[מיד]</small> מתחייב, <strong>אף מכירה לאלתר</strong> <small>[מיד]</small> מתחייב עוד לפני שנודע שהבעלים התייאשו.
 ולאחר דיון בדברי ר' אלעזר, מביאים מה ש<strong>אמר ליה</strong> <small>[לו]</small> <strong>ר' יוחנן: גניבה בנפש</strong> <strong>תוכיח,</strong> שאמרה תורה שגונב אדם ומוכרו חייב מיתה, <strong>ש</strong>הרי שם ודאי <strong>אין יאוש בעלים,</strong> שהרי אין שם "בעלים" שיתייאש, <strong>ו</strong>בכל זאת <strong>חייב</strong> על מכירתו! ומעירים: <strong>מכלל</strong> הדברים נלמד <strong>דסבר</strong> <small>[שסבור]</small> <strong>ר' יוחנן</strong> שאם גנב וטבח <strong>לפני יאוש</strong> הריהו <strong>חייב</strong> ארבעה וחמישה.
 <big>א</big> ומבררים עוד: הגונב וטובח או מוכר <strong>לאחר יאוש מאי</strong> <small>[מה]</small> יהא הדין לענין תשלומי ארבעה וחמישה? <strong>ר' יוחנן אמר: חייב</strong> גם אז, <strong>וריש לקיש אמר: פטור.</strong>
 ומסבירים את השיטות: <strong>ר' יוחנן אמר</strong> שהוא <strong>חייב,</strong> שכן <strong>חיוביה</strong> <small>[חיובו]</small> של הטובח או מוכר הכתוב בתורה אין בו חילוק <strong>בין לפני יאוש בין לאחר יאוש. ריש לקיש אמר</strong> שהוא <strong>פטור,</strong> שלדעתו <strong>חיוביה</strong> <small>[חיובו]</small> של הגנב דווקא <strong>לפני יאוש הוא, אבל לאחר יאוש —</strong> <strong>קנה</strong> הגנב את גוף החפץ, <strong>ושלו הוא טובח ושלו הוא מוכר.</strong>
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> מברייתא זו: <strong>גנב והקדיש ואחר כך טבח</strong> — <strong>משלם</strong> על כך <strong>תשלומי כפל</strong> לבעלים, <strong>ואינו משלם תשלומי ארבעה וחמשה,</strong> לא לבעלים (שהרי בשעה שטבח היה זה של ההקדש) ולא להקדש שכיון שאין דין כפל בהקדש (שכתוב "ישלם שנים לרעהו" והקדש אינו בגדר "רעהו") אף אין בו דין ארבעה וחמישה.
  ונברר:  <strong>אימת</strong> <small>[מתי]</small> היה הדבר? <strong>אלימא</strong> <small>[אם תאמר]</small> <strong>לפני יאוש, מי</strong> <small>[האם]</small> נעשה החפץ <strong>קדוש?</strong> והלא <strong>"</strong>ו<strong>איש כי יקדש את ביתו קדש"</strong> (ויקרא כז, יד) <strong>אמר רחמנא</strong> <small>[אמרה התורה],</small> ומכאן למדים: <strong>מה ביתו שלו</strong> — <strong>אף כל</strong> מה שהוא מקדיש צריך להיות <strong>שלו,</strong> ואין הקדש חל על דבר שאינו שלו!
 <strong>אלא פשיטא</strong> <small>[פשוט,</small> מובן מאליו<small>]</small> שמדובר כאן <strong>לאחר יאוש, וטעמא</strong> <small>[והטעם,</small> דווקא<small>]</small> ש<strong>הקדיש הוא</strong> ש<strong>אינו משלם תשלומי ארבעה וחמשה,</strong> משום <strong>דכי קא טבח</strong> <small>[שכאשר הוא טובח]</small> — של <strong>הקדש קא טבח</strong> <small>[הוא טובח],</small> <strong>אבל</strong> אם <strong>לא הקדיש</strong> — אם <strong>טבח משלם תשלומי ארבעה וחמשה. ואי סלקא דעתך</strong> <small>[ואם עולה על דעתך]</small> לומר שב<strong>יאוש קונה</strong> הגנב, <strong>אמאי</strong> <small>[מדוע]</small> <strong>משלם</strong> תשלומי ארבעה וחמישה? הלא את <strong>שלו הוא טובח, שלו הוא מוכר!</strong>
 <strong>אמר ליה</strong> <small>[לו]</small> ריש לקיש בתשובה: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שהקדישוהו</strong> ה<strong>בעלים</strong> עצמם, ולא הגנב, כאשר היתה הבהמה הגנובה <strong>ביד גנב,</strong> ואם כן יש לפרש ברייתא זו לפני יאוש.
  ושואלים:  <strong>ומי</strong> <small>[והאם]</small> נעשה <strong>קדוש</strong> במקרה זה? <strong>והאמר</strong> <small>[והרי אמר]</small> <strong>ר' יוחנן: גזל</strong> חפץ <strong>ולא נתייאשו</strong> ממנו <strong>הבעלים</strong> — <strong>שניהן,</strong> הן הבעלים והן הגזלן, <strong>אינן יכולין להקדיש, זה</strong> (הגזלן) <strong>לפי ש</strong>החפץ <strong>אינו שלו, וזה</strong> (הבעלים) <strong>לפי שאינו ברשותו! אמרי</strong> <small>[אומרים]</small> בתשובה: <strong>הוא</strong> ריש לקיש ש<strong>אמר</strong> הסבר זה בברייתא, היה זה <strong>כ</strong>שיטת ה<strong>צנועין</strong> (יראי השמים והמדקדקים).
 <strong>דתנן</strong> <small>[ש</small>כן <small>שנינו</small> במשנה<small>]</small> בענין כרם רבעי (בשנה הרביעית לנטיעתו) אסור לאכול ממנו חוץ לירושלים בלא פדיון, ויש לחשוש שמא יבואו אנשים לכרם ויקחו ממנו ענבים בלא רשות ויאכלום, ונמצאים נכשלים באיסור אכילת פרי רבעי שלא בירושלים, והיו בעלי הכרמים <strong>הצנועין מניחין את המעות</strong> שעליהן יחללו את הפירות, <strong>ואומרים: כל</strong> פרי <strong>הנלקט מזה,</strong> מן הכרם, על ידי אנשים זרים <strong>יהא מחולל על המעות האלו.</strong> ונמצא שהיו מחללים את פירות הכרם שנגנבו גם כאשר הם בשעת החילול ביד הגנבים. ומכאן שסבורים הצנועים שלמרות שאין הפירות עוד ברשותם — יכולים הם לחללם ולהעביר את קדושתם למעות, והוא הדין להקדש.
  ומקשים על עיקר ההסבר הזה: אם כן, שמדובר בשהקדישוהו הבעלים, ויש ביכולתם לעשות זאת, <strong>הרי</strong> זה כאילו <strong>חזרה קרן,</strong> כלומר, הבהמה הגנובה <strong>לבעלים,</strong> שהחפץ נמצא ברשות ההקדש לפי דעת הבעלים. ואם כן נמצא שעתה הוא לא גנב דבר, שהרי אין הגניבה נחשבת עוד כנמצאת בידו, ומדוע משלם הגנב כפל?
  ומשיבים: מדובר כאן  <strong>כשעמד בדין,</strong> שעוד לפני שהקדישו הבעלים כבר תפסו את הגנב והעמידוהו בדין, וכבר נתחייב בתשלומי כפל.
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אי דאמרי</strong> <small>[אם שאמרו]</small> בית דין <strong>"צא תן לו", מאי איריא</strong> <small>[מה שייך,</small> למה דווקא<small>]</small> אומרת הברייתא שאם <strong>הקדיש</strong> (הבעלים) פטור הגנב מארבעה וחמישה, והרי <strong>אפילו לא הקדיש נמי</strong> <small>[גם כן]</small> <strong>לא ליחייביה</strong> <small>[יחייבוהו]</small> בארבעה וחמישה!
 ש<strong>אמר רבא:</strong> כיון שאמרו בית דין לגנב <strong>"צא תן לו",</strong> אם אחרי כן הוא <strong>טבח</strong> או <strong>מכר</strong> — <strong>פטור, מאי טעמא</strong> <small>[מה הטעם]?</small>
 <strong>כיון דפסקוה למילתיה</strong> <small>[שפסקו את עניינו]</small> <strong>וטבח ומכר</strong> דבר שפסקו שאינו שלו, והוא ממרה בגלוי את פיהם — <strong>הוה ליה</strong> <small>[הריהו נעשה]</small> כ<strong>גזלן, וגזלן אינו משלם תשלומי ארבעה וחמשה.</strong>
## דף סט.
 אם אמרו בבית דין רק <strong>"חייב אתה ליתן לו",</strong> אם <strong>טבח ומכר</strong> — <strong>משלם תשלומי ארבעה וחמשה, מאי טעמא</strong> <small>[מה הטעם]?</small> — <strong>כיון</strong> ש<strong>לא פסקה מילתא</strong> <small>[נפסק</small> ונחתך <small>הדבר]</small> שיתן ממש, <strong>אכתי</strong> <small>[עדיין]</small> <strong>גנב הוא,</strong> ואם כן לא ניתן לכאורה להעמיד משנה זו בהקדישוהו בעלים!
  ומשיבים:  <strong>לא צריכא</strong> <small>[נצרכה]</small> אלא במקרה <strong>דאמרי ליה</strong> <small>[שאומרים לו]</small> הדיינים: <strong>"חייב אתה ליתן לו",</strong> שעדיין גנב הוא, ומתחייב בארבעה וחמישה אם עדיין לא הקדיש.
 <big>א</big> <strong>גופא,</strong> לגופה של ההלכה שהוזכרה קודם, <strong>אמר ר' יוחנן: גזל ולא נתייאשו הבעלים</strong> — <strong>שניהם אינן יכולים להקדיש</strong> את הדבר הנגזל, <strong>זה</strong> (הגזלן) — <strong>לפי ש</strong>הדבר הנגזל <strong>אינו שלו, וזה</strong> (הבעלים) — <strong>לפי שאינו ברשותו.</strong> ושואלים: <strong>ומי</strong> <small>[והאם]</small> אכן <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן: הלכה כסתם משנה,</strong> כלומר, כדעה המובאת במשנה לא כדעתו של תנא מסויים.
 <strong>ותנן</strong> <small>[ושנינו</small> במשנה<small>]:</small> <strong>כרם רבעי,</strong> שהוא כרם בשנה הרביעית לנטיעתו, שפירותיו כפי שהם אסורים באכילה וצריך להעלותם לירושלים ולאוכלם שם, או לחללם בכסף ולהעלות את הכסף לירושלים, ולהשתמש בו שם לאכילה, <strong>היו מציינין</strong> (מסמנים) <strong>אותו בקזוזות</strong> (גושי) <strong>אדמה</strong> שהניחו סביבו, שידעו בכך הכל שהוא כרם רבעי, ולא יבואו לאכול ממנו. ומסבירים: <strong>סימנא</strong> <small>[הסימן]</small> הוא <strong>כי</strong> <small>[כמו]</small> <strong>אדמה,</strong> ובאופן זה: <strong>מה אדמה איכא</strong> <small>[יש]</small> <strong>הנאה מינה</strong> <small>[ממנה]</small> לאחר שעיבדוה כראוי, <strong>אף האי</strong> <strong>נמי כי מפרקא שרי לאיתהנויי מינה</strong> <small>[זו</small> כרם רבעי <small>גם כן כאשר</small> היא <small>נפדית מותר ליהנות ממנה].</small>
 ומוסיפה המשנה: <strong>ו</strong>אילו כרם <strong>של ערלה</strong> היו מסמנים אותו <strong>בחרסית</strong> (חרסים שבורים). ומסבירים: <strong>סימנא</strong> <small>[הסימן]</small> הוא <strong>כחרסית, מה חרסית</strong> היא דבר <strong>שאין הנאה מינה</strong> <small>[ממנה],</small> <strong>אף האי</strong> <small>[זה,</small> כרם ערלה<small>]</small> הוא דבר <strong>דלית ביה</strong> <small>[שאין בו]</small> <strong>הנאה מיניה</strong> <small>[ממנו],</small> לפי שפירות ערלה אסורים בהנאה לעולם.
  ועוד הלכה דומה: <strong>ו</strong>מקום <strong>של קברות</strong> — היו מסמנים <strong>בסיד</strong> על מנת שהכהנים והעוסקים בטהרות לא ייטמאו בו. ומסבירים: <strong>סימנא</strong> <small>[הסימן]</small> הוא <strong>דחיור</strong> <small>[ש</small>הוא <small>לבן]</small> <strong>כעצמות</strong> המתים. <strong>וממחה</strong> (וממיס) את הסיד <strong>ושופך</strong> סיד זה. ומסבירים: <strong>כי היכי דניחוור טפי</strong> <small>[כדי שיהא לבן ביותר].</small>
 <strong>אמר רבן שמעון בן גמליאל: במה דברים אמורים</strong> שעושים סימנים אלה לכרם רבעי וערלה — <strong>ב</strong>שנה ה<strong>שביעית,</strong> בשנת השמיטה. ומסבירים: וטעמו של דבר ש<strong>הפקר נינהו</strong> <small>[הם]</small> הפירות, והעוברים על פני הכרם יכולים לקוטפם שהרי בשנת השביעית הכל הפקר, ולכן ראוי לסמן כרם רבעי וערלה מה טיבו, כדי שידעו הלוקטים להיזהר ולא ליהנות ממנו.
 <strong>אבל בשאר שני שבוע</strong> (השנים במחזור שבע השנים) שאינן שמיטה — אין צורך לעשות כך, אלא <strong>הלעיטהו לרשע וימות,</strong> שאם אדם מסויים רשע הוא וגונב — אין אנו צריכים לחשוש לתקנתו, שלא ייכשל בגניבתו ויאכל דבר האסור באכילה, ולא איכפת לנו אם עבר לא רק על איסור גניבה אלא גם על איסור חמור אחר.
  ומוסיפה המשנה: <strong>והצנועין</strong> (יראי השמים והמדקדקים) שהם בעליו של כרם רבעי, היו <strong>מניחין את המעות, ואומרים: כל הנלקט מ</strong>כרם רבעי <strong>זה מחולל על המעות הללו.</strong> כדי שלא יכשלו הלוקחים באיסור כרם רבעי. ואם יכולים הבעלים לחלל פירות כרם רבעי שכבר אינם ברשותם אלא נלקטו על ידי גזלנים. משמע אם כן, מסתם משנה, שיש לאדם בעלות לענין הקדש על חפצים גם כשאינם ברשותו וקשה על ר' יוחנן!
 <strong>וכי תימא</strong> <small>[תאמר]:</small> <strong>מאן תנא</strong> <small>[מי הוא</small> התנא <small>ששנה]</small> הלכה זו ב<strong>צנועין</strong> — <strong>רבן שמעון בן גמליאל,</strong> כלומר, שהלכה זו אינה סתם משנה אלא המשך דברי רבן שמעון בן גמליאל, <strong>ור' יוחנן כ</strong>דעת <strong>סתם</strong> של <strong>יחידאה</strong> <small>[יחיד]</small> <strong>לא אמר,</strong> שלמרות שנאמרו הדברים בסתם, וללא ציון שם אומרם, אבל כיון שהם דברי יחיד, הם אינם הלכה,
 <strong>ו</strong>אולם <strong>האמר</strong> <small>[הרי אמר]</small> <strong>רבה בר בר חנה אמר ר' יוחנן: כל מקום ששנה רבן שמעון בן גמליאל במשנתנו</strong> — <strong>הלכה כמותו, חוץ מ</strong>דין שנשנה בעניינו של <strong>ערב,</strong> <strong>ו</strong>מה שאמר בדין שאירע בעיר <strong>צידן,</strong> <strong>ו</strong>מה שאמר בדין <strong>ראיה אחרונה.</strong> ואם כן בכל דרך שנאמר יוצא שר' יוחנן עצמו סבור שהלכה במשנה זו היא כצנועים, והרי זה בניגוד לדבריו בענין הקדש של דבר שאינו ברשותו!
 <strong>אמרי</strong> <small>[אומרים]</small> בתשובה: <strong>לא תימא</strong> <small>[אל תאמר]</small> שהיו הצנועים אומרים <strong>"כל הנלקט מזה",</strong> כלומר, כל מה שכבר לקטו מזה יהא מחולל, <strong>אלא אימא</strong> <small>[אמור]</small> <strong>"כל המתלקט מזה",</strong> שכוונתו שהיו מחללים מראש כל מה שעתידים אנשים לקחת. ונמצא שחיללו פירות שעדיין היו ברשותם.
  ושואלים:  <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן: צנועין</strong> בדין כרם רבעי <strong>ור' דוסא</strong> בדין לקט עניים <strong>אמרו דבר אחד,</strong> שהם הולכים בשיטה אחת, שאין אומרים הלעיטהו לרשע וימות אלא דואגים לתקנתו, <strong>ו</strong>אילו <strong>ר' דוסא</strong> בפירוש <strong>"נלקט"</strong> (בעבר) <strong>קאמר</strong> <small>[אומר]!</small>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: שחרית</strong> (בבוקר) <strong>בעל הבית,</strong> כלומר, בעלי השדה <strong>עומד ואומר: כל שילקטו עניים היום</strong> משדי <strong>יהא הפקר,</strong> שאם יזדמן שהעניים יקחו לא רק לקט המגיע להם מן הדין (שתי שיבולים), אלא שיבולים נוספות שאינן שייכות להם כדין, הרי מראש הוא מפקיר מה שהם עתידים ללקוט, כדי שלא יבואו לידי איסור.
 <strong>ר' דוסא אומר:</strong> לא בבוקר אלא <strong>לעיתותי ערב אומר: כל שלקטו עניים יהא הפקר!</strong> הרי שלדעת ר' דוסא מועיל ההפקר גם לגבי דברים שאירעו כבר, אם כן אף לדברי ר' יוחנן עצמו הצנועים דיברו על מה שנלקח כבר, ולא על מה שעתיד להילקח, שהרי ר' יוחנן ור' דוסא אמרו דבר אחד!
  ומשיבים:  <strong>איפוך</strong> <small>[הפוך]</small> את השמות בברייתא זו, <strong>ר' יהודה לר' דוסא, ור' דוסא לר' יהודה,</strong> ולפי זה ר' דוסא הוא האומר שיכול להפקיר רק את מה שיקחו בעתיד. ושואלים: <strong>אמאי אפכת מתניתא</strong> <small>[מדוע הופך אתה</small> <strong>את</strong> <small>הברייתא]?</small> <strong>אפכה</strong> <small>[הפוך]</small> את דברי <strong>ר' יוחנן, ואימא</strong> <small>[ואמור]</small> בדברי ר' יוחנן כך: <strong>צנועין ור' יהודה אמרו דבר אחד</strong> שהמדובר על דבר שעתיד להילקט!
 <strong>אמרי</strong> <small>[אומרים]:</small> <strong>לא סגיא</strong> <small>[אי אפשר]</small> ש<strong>לא מתהפכת מתניתא</strong> <small>[להפוך את הברייתא]</small> גם מטעמים אחרים, <strong>דבהא מתניתין קתני</strong> <small>[ש</small>הרי <small>בברייתא זו שנה]</small> <strong>דאית ליה</strong> <small>[שיש לו]</small> <strong>לר' יהודה</strong> דין <strong>ברירה,</strong> כלומר, שדבר שיתברר בפועל בעתיד יכול לחול כבר עתה, שהרי לדעתו אותו דבר שיתברר בעתיד במשך היום שלקחוהו העניים — יהא הפקר כבר בבוקר. <strong>ו</strong>אולם <strong>שמעינן ליה</strong> <small>[ושמענוהו]</small> <strong>לר' יהודה בעלמא</strong> <small>[בכלל]</small> שדעתו <strong>דלית ליה</strong> <small>[שאין לו]</small> דין <strong>ברירה,</strong> ולכן חייבים אנו להפוך את השיטות כדי להתאים את שיטת ר' יהודה לשיטתו במקומות אחרים. <strong>דתנן</strong> <small>[ש</small>כן <small>שנינו</small> במשנה<small>]:</small>
## דף סט:
 <strong>הלוקח</strong> (הקונה) <strong>יין מבין הכותים</strong> (השומרונים) בערב שבת, והם מן הסתם לא הפרישו תרומות ומעשרות, ואין לו עתה פנאי להפריש בפועל את המעשרות מן היין, ורוצה לשתות מן היין בשבת, אם קנה מאה לוגים <strong>אומר</strong> כך: <strong>שני לוגין שאני עתיד להפריש</strong> לאחר השבת כדין תרומה גדולה מיין זה <strong>הרי הן תרומה, עשרה</strong> לוגים הרי הם <strong>מעשר ראשון, תשעה</strong> לוגים הרי הם <strong>מעשר שני, ומיחל</strong> (מחלל) את המעשר השני שביין זה על כסף <strong>ושותה מיד</strong> מן היין, אלו <strong>דברי ר'</strong> <strong>מאיר.</strong>
 ואילו <strong>ר'</strong> <strong>יהודה ור'</strong> <strong>יוסי ור'</strong> <strong>שמעון אוסרין</strong> לעשות כן. וטעמו של ר' יהודה משום שהוא סבור שאין ברירה, שאין אומרים שיתברר לאחר מעשה למפרע שמה שהופרש היה תרומה ומעשר, ומה ששתה היה חולין.
 <strong>אמרי</strong> <small>[אומרים]:</small> <strong>סוף סוף אמאי קא אפכת לה למתניתין</strong> <small>[מדוע הפכת את הברייתא]?</small> <strong>משום דקשיא</strong> <small>[שקשה]</small> מדברי <strong>ר'</strong> <strong>יהודה</strong> על דברי <strong>ר'</strong> <strong>יהודה, השתא נמי</strong> <small>[עכשיו גם כן]</small> <strong>קשיא</strong> <small>[קשה]</small> מדברי <strong>ר'</strong> <strong>יוחנן</strong> על דברי <strong>ר'</strong> <strong>יוחנן,</strong>
 <strong>דאמרת</strong> <small>[ש</small>הרי <small>אומר אתה]</small> <strong>ל</strong>דעת <strong>ר'</strong> <strong>יוחנן: לא תימא</strong> <small>[אל תאמר]</small> לשיטת הצנועים <strong>"כל הנלקט</strong> בעבר מחולל על המעות הללו <strong>",</strong> <strong>אלא אימא</strong> <small>[אמור]</small> <strong>"כל המתלקט"</strong> בעתיד. <strong>אלמא אית ליה</strong> <small>[מכאן שיש לו]</small> דין <strong>ברירה,</strong> <strong>והא</strong> <small>[והרי]</small> <strong>ר'</strong> <strong>יוחנן</strong> עצמו <strong>לית ליה</strong> <small>[אין לו]</small> דין <strong>ברירה,</strong> ש
 <strong>אמר רב אסי אמר ר'</strong> <strong>יוחנן: האחין שחלקו</strong> בירושה את נכסי אביהם — הרי כ<strong>לקוחות הן</strong> נחשבים והריהם כאילו קנו זה מזה, <strong>ו</strong>לכן <strong>מחזירין זה לזה</strong> את חלקם בקרקעות ובבתים <strong>ביובל</strong> כדין כל קנין שחוזר ביובל. ולאחר מכן חוזרים וחולקים שוב את הנכסים. ומכאן שר' יוחנן סבור שאין ברירה, ולכן אין אומרים שנתברר למפרע שכל אח קיבל את חלקו המגיע לו בתורת ירושה, ואין צורך להחזיר!
 <strong>אלא לעולם</strong> צריך לשנות בברייתא לדעת ר' יוחנן <strong>"כל הנלקט"</strong> משום שאין דין ברירה, ואף שיש מכאן לכאורה ראיה שיכול אדם להקדיש דבר שאינו ברשותו,
 <strong>ו</strong>מה שפסק ר' <strong>יוחנן</strong> שאין אדם יכול להקדיש מה שאינו ברשותו הוא משום ש<strong>סתמא אחרינא אשכח</strong> <small>[סתם</small> משנה <small>אחר מצא],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אין הגונב אחר,</strong> מן, <strong>הגנב משלם תשלומי כפל.</strong> ויש לשאול: <strong>אמאי</strong> <small>[מדוע]</small> הגנב השני לא משלם תשלומי כפל? <strong>בשלמא</strong> <small>[נניח]</small> ש<strong>לגנב ראשון לא משלם</strong> תשלומי כפל — אפשר לומר שהוא מדייק מלשון הכתוב בדין תשלומי כפל <strong>"וגנב מבית האיש...</strong> ישלם שנים<strong>"</strong> (שמות כב, ו), להדגיש: <strong>ולא מבית הגנב. אלא לבעלים נשלם</strong> <small>[שישלם]</small> את הכפל!
 <strong>אלא לאו</strong> <small>[האם לא]</small> <strong>שמע מינה</strong> <small>[למד מכאן]</small> שאין כאן תשלום כפל לא לגנב הראשון ולא לבעלים, כי <strong>זה</strong> הגנב הראשון <strong>לפי שאינו שלו, וזה</strong> הבעלים <strong>לפי שאינו ברשותו.</strong>
 ושואלים: אף שיש סתם משנה המסייע לדברי ר' יוחנן, מכל מקום <strong>ומאי חזית דאזיל בתר ההיא סתמא, ליעביד כי האי סתמא</strong> <small>[ומה ראית</small> לומר <small>שהולך אחרי אותו סתם, שיעשה כמו סתם זה]</small> של ה<strong>צנועין?</strong>
 ומשיבים: <strong>משום</strong> ש<strong>מסייע ליה</strong> <small>[לו]</small> לר' יוחנן בשיטתו זו <strong>קרא</strong> <small>[הכתוב],</small> שהרי נאמר: <strong>"ואיש כי יקדש את ביתו קדש לה'"</strong> (ויקרא כז, יד), ללמד: <strong>מה ביתו ברשותו, אף כל</strong> דבר שהוא מקדיש צריך להיות <strong>ברשותו.</strong>
 <big>א</big> <strong>אמר אביי: אי לאו</strong> <small>[אם לא]</small> ש<strong>אמר ר'</strong> <strong>יוחנן</strong> כי <strong>צנועין ור'</strong> <strong>דוסא אמרו דבר אחד,</strong> כלומר, שהם בשיטה אחת, <strong>הוה אמינא</strong> <small>[הייתי אומר]:</small> <strong>צנועין אית להו</strong> <small>[יש להם,</small> מקבלים<small>]</small> את דברי <strong>ר'</strong> <strong>דוסא, ו</strong>אילו <strong>ר'</strong> <strong>דוסא לית ליה</strong> <small>[אין לו,</small> אינו מקבל<small>]</small> את דברי <strong>צנועין.</strong>
 ומסביר: <strong>צנועין אית להו</strong> <small>[יש להם,</small> מקבלים<small>]</small> את תקנתו של <strong>ר'</strong> <strong>דוסא,</strong> וטעמם: <strong>ומה בגנב,</strong> כלומר, זה שלקח בגניבה מכרם רבעי <strong>עבדו רבנן תקנתא</strong> <small>[עשו חכמים תקנה]</small> לטובתו והתירו לבעלים לפדות דבר שאינו ברשותו, על מנת שלא ייכשל הגנב באיסור, <strong>עניים</strong> שלקחו בלקט יותר ממה שזכאים הם בדין, שאינם גונבים במזיד אלא לוקחים בטעות, <strong>צריכא למימר</strong> <small>[צריך לומר]</small> שיעשו להם תקנה שלא יכשלו באיסור? ואילו <strong>ר'</strong> <strong>דוסא לית ליה</strong> <small>[אין לו,</small> אינו מקבל<small>]</small> את תקנתם של <strong>צנועין,</strong> כי דווקא <strong>עניים הוא דעבדו להו רבנן תקנתא</strong> <small>[שעשו להם חכמים תקנה]</small> <strong>אבל גנב לא עבדו ליה רבנן תקנתא</strong> <small>[עשו לו חכמים תקנה]</small> ואומרים בו "הלעיטהו לרשע וימות".
  ובדומה לכך <strong>אמר רבא, אי לאו</strong> <small>[אם לא]</small> ש<strong>אמר ר'</strong> <strong>יוחנן: צנועין ור'</strong> <strong>דוסא אמרו דבר אחד, הוה אמינא</strong> <small>[הייתי אומר]:</small> <strong>מאן תנא</strong> <small>[מי הוא</small> התנא <small>ששנה]</small> הלכה זו של <strong>צנועין</strong> בכרם רבעי? — שיטת ר' <strong>מאיר היא.</strong>
 <strong>לאו</strong> <small>[האם לא]</small> <strong>אמר ר'</strong> <strong>מאיר</strong> כי <strong>מעשר</strong> שני <strong>ממון גבוה הוא,</strong> שהמעשר השני שייך בעצם להקדש, <strong>ואפילו הכי</strong> <small>[כך]</small> <strong>לענין פדייה</strong> שיכול הוא לפדותו <strong>אוקמיה רחמנא ברשותיה</strong> <small>[העמידתו,</small> את המעשר, <small>התורה</small> <small>ברשותו],</small> <strong>דכתיב</strong> <small>[שנאמר]:</small> <strong>"ואם גאל יגאל איש ממעשרו חמשתו יסף עליו"</strong> (ויקרא כז, לא),
 <strong>קרייה רחמנא</strong> <small>[קראה אותו התורה]</small> <strong>"מעשרו"</strong> השייך לו, <strong>ו</strong>לפיכך <strong>מוסיף</strong> עליו <strong>חומש</strong> כדין בעלים של דבר הפודהו מן ההקדש.
  וכן <strong>כרם רבעי נמי</strong> <small>[גם כן]</small> נחשב הדבר ברשותו לענין חילולו משום ש<strong>גמר</strong> <small>[למד]</small> בגזירה שווה, <strong>"קדש" "קדש" ממעשר</strong> שני, <strong>כתיב הכא</strong> <small>[נאמר כאן]</small> בכרם רבעי: <strong>"קדש הלולים"</strong> (ויקרא  ה יט, כד), <strong>וכתיב גבי</strong> <small>[ונאמר אצל]</small> <strong>מעשר: "וכל מעשר הארץ מזרע הארץ מפרי העץ לה' הוא קדש</strong> לה'
 <strong>"</strong>(ויקרא  ה כז, ל), <strong>מה "קדש" דכתיב גבי</strong> <small>[שנאמר אצל]</small> <strong>מעשר, אף על גב</strong> <small>[אף על פי]</small> ש<strong>ממון גבוה הוא,</strong> מכל מקום <strong>לענין פדייה אוקמיה רחמנא ברשותיה</strong> <small>[העמידתו התורה ברשותו],</small> <strong>אף האי</strong> <small>[אותו]</small> <strong>"קדש" נמי דכתיב גבי</strong> <small>[גם כן שנאמר אצל]</small> <strong>כרם רבעי, אף על גב דלאו ממון דידיה</strong> <small>[אף על פי שלא ממון שלו]</small> <strong>הוא</strong> אלא ממון גבוה, מכל מקום <strong>לענין אחולי אוקמיה רחמנא ברשותיה</strong> <small>[חילול העמידתו התורה ברשותו],</small>
 <strong>דהא כי איתיה ברשותיה נמי הא לאו דידיה</strong> <small>[שהרי</small> גם <small>כאשר ישנו ברשותו גם כן לא שלו]</small> <strong>הוא,</strong> <strong>והא מצי מחיל</strong> <small>[והרי יכול לחלל],</small> <strong>משום הכי</strong> <small>[כך]</small> <strong>מצי מחיל</strong> <small>[יכול לחלל]</small> גם כשלקטוהו אחרים ואינו ברשותו.
 <strong>אבל גבי</strong> <small>[אצל]</small> <strong>לקט, כיון דממונא דידיה</strong> <small>[שהממון</small> הוא <small>שלו],</small> דווקא <strong>כי איתיה ברשותיה</strong> <small>[כאשר ישנו ברשותו]</small> <strong>הוא דמצי מפקר ליה</strong> <small>[שיכול להפקיר אותו],</small> <strong>כי ליתיה ברשותיה לא מצי מפקר ליה</strong> <small>[כאשר אינו ברשותו אינו יכול להפקיר אותו]</small> לכן היה ראוי לצרף את שיטת צנועין לדברי ר' מאיר, ולא לשיטת ר' דוסא שהתיר להפקיר בלקט שאינו ברשותו.
  וכיוצא בו <strong>אמר רבינא: אי לאו</strong> <small>[אם לא]</small> ש<strong>אמר ר'</strong> <strong>יוחנן צנועין ור'</strong> <strong>דוסא אמרו דבר אחד, הוה אמינא</strong> <small>[הייתי אומר]:</small> <strong>מאן תנא</strong> <small>[מי הוא</small> התנא <small>ששנה]</small> <strong>צנועין?</strong> זו עצמה דעת <strong>ר'</strong> <strong>דוסא היא,</strong> והיא דעת יחיד. <strong>כי היכי</strong> <small>[כדי]</small> ש<strong>לא תקשי</strong> <small>[תקשה]</small> <strong>סתם משנה</strong> של צנועים <strong>לר'</strong> <strong>יוחנן.</strong> <strong>ו</strong>טעם הדבר — שהרי <strong>ר' יוחנן</strong> שאמר הלכה כסתם משנה,
## דף ע.
 <strong>כסתם</strong> משנה <strong>יחידאה</strong> <small>[</small>של דעת <small>יחיד]</small> <strong>לא אמר,</strong> ונמצא לדרך זו שהוא פוסק כדעת רבים.
 <big>א</big> בנושא קרוב לשאלה זו <strong>אמרי נהרדעי</strong> <small>[אמרו</small> חכמי העיר <small>נהרדעא]:</small> <strong>לא כתבינן אורכתא</strong> <small>[כותבים אנו שטר הרשאה]</small> בו מייפה אדם את כוחו של חבירו לתבוע את פקדונו או את חובו מאדם אחר <strong>אמטלטלי</strong> <small>[על מיטלטלים]</small>. <strong>אמר רב אשי לאמימר: מאי טעמא</strong> <small>[מה טעם]</small> אין עושים כן? <strong>אמר ליה</strong> <small>[לו]:</small> <strong>משום</strong> שיטת <strong>ר' יוחנן,</strong> ש
 <strong>אמר ר' יוחנן: גזל ולא נתייאשו הבעלים</strong> — <strong>שניהם</strong> (הבעלים והגזלן) <strong>אינן יכולין להקדיש, זה</strong> (הגזלן) <strong>לפי שאינו שלו, וזה</strong> (הבעלים) <strong>לפי שאינו ברשותו.</strong> ואף כאן, כיון שאין המיטלטלים ברשותו של המרשה אינו יכול להקנותם לאחר.
 <strong>איכא דאמרי</strong> <small>[יש שאומרים],</small> <strong>אמרי נהרדעי</strong> <small>[אמרו</small> חכמי <small>נהרדעא]:</small> <strong>לא כתבינן אורכתא אמטלטלי דכפריה</strong> <small>[אין אנו כותבים שטר הרשאה על מיטלטלים ש</small>כבר <small>כפר בו</small> הנפקד במפקיד<small>],</small> שטען שאין בידו חפץ של הלה. ומדייקים: <strong>טעמא</strong> <small>[הטעם]</small> שאין כותבים אורכתא דווקא <strong>דכפריה</strong> <small>[</small>כ<small>שכפר בו],</small> משום <strong>דמיחזי כשיקרא</strong> <small>[שנראה</small> שטר ההרשאה <small>כשקר],</small> שמקנה בו המרשה לשליחו דבר שכל עוד לא יוכיח אחרת — אינו שייך לו. <strong>אבל</strong> אם <strong>לא כפריה</strong> <small>[כפר בו]</small> — <strong>כתבינן</strong> <small>[כותבים אנו].</small>
 <strong>ו</strong>עוד <strong>אמרי נהרדעי</strong> <small>[ואמרו</small> חכמי <small>נהרדעא]</small> בענין זה של שטר הרשאה: <strong>אורכתא</strong> <small>[שטר הרשאה]</small> ש<strong>לא כתיב ביה</strong> <small>[כתוב בו]</small> <strong>"זיל דון וזכי ואפיק לנפשך"</strong> <small>["לך דון</small> עם הנפקד <small>וזכה</small> בחפץ <small>והוצא</small> וקח אותו <small>לעצמך"]</small> — <strong>לית ביה מששא</strong> <small>[אין בו ממש].</small> <strong>מאי טעמא</strong> <small>[מה טעם]</small> הדבר? <strong>משום דאמר ליה האיך</strong> <small>[שיכול לומר לו ההוא,</small> הנתבע<small>]:</small> <strong>לאו</strong> <small>[לא]</small> <strong>בעל דברים דידי את</strong> <small>[שלי אתה],</small> ואין אני רוצה לדון עימך, אלא עם האיש שעימו יש לי משא ומתן.
 <strong>אמר אביי: ואי כתיב ביה</strong> <small>[ואם כתוב בו]</small> בשטר ההרשאה שהוא נותן לו רשות לדון ולזכות לעצמו <strong>למחצה</strong> או <strong>לשליש</strong> <strong>ו</strong>כן <strong>לרביע</strong> (רבע) של החפץ הנתבע בו — <strong>מיגו דמשתעי דינא אפלגא</strong> <small>[מתוך ש</small>חייב הנתבע <small>לדבר</small> עימו <small>בדין,</small> להתדיין, <small>על חצי]</small> החפץ או שליש ורבע שאותם הוא תובע לעצמו, <strong>משתעי דינא אכולה</strong> <small>[מדבר</small> עמו <small>בדין על הכל].</small>
 <strong>אמר אמימר: אי</strong> <small>[אם]</small> <strong>תפס</strong> המורשה ממה שקיבל — <strong>לא מפקינן מיניה</strong> <small>[מוציאים אנו ממנו],</small> שהרי זיכה לו המרשה. <strong>רב אשי אמר:</strong> <strong>כיון דכתביה ליה</strong> <small>[שכתב לו]</small> בהרשאה: <strong>"כל דמתעני מן דינא קבילית עלי"</strong> <small>["כל</small> מה <small>שיצא מן הדין</small> על ידך <small>מקבל אני עלי"]</small> — <strong>שליח שויה</strong> <small>[עשה אותו].</small>
 <strong>ואיכא דאמר</strong> <small>[ויש שאומר]:</small> <strong>שותפא שויה</strong> <small>[שותף עשה אותו].</small> ושואלים: <strong>למאי נפקא מינה</strong> <small>[מה יוצא מזה],</small> מה ההבדל אם הוא שליח או שותף? ומשיבים: <strong>למיתפס פלגא</strong> <small>[לתפוס</small> <small>מחצית],</small> שאם שותף הוא, יכול לתפוס עבור עצמו. ומסכמים: <strong>והלכתא</strong> <small>[והלכה</small> היא<small>]:</small> <strong>שליח שויה</strong> <small>[עשה אותו]</small> ואין מחזיק ההרשאה רשאי לתפוס לעצמו.
 <big>ב משנה</big> מי שיודעים אנו בו ש<strong>גנב על פי</strong> עדות <strong>שנים</strong> עדים, <strong>וטבח</strong> או <strong>מכר על פיהם</strong> (על פי עדות אותם עדים), <strong>או</strong> שטבח או מכר <strong>על פי</strong> עדות <strong>שנים אחרים</strong> — <strong>משלם תשלומי ארבעה וחמשה.</strong>
 <strong>גנב ומכר בשבת, גנב ומכר לעבודה זרה, גנב וטבח ביום הכפורים,</strong> הרי אף שעבר עבירה מלבד זה שגנב ומכר או טבח, הואיל ואין בעבירה זו עונש מיתה, עדיין חייב הוא לשלם עבור הגניבה כל תשלומיה.
 <strong>גנב משל אביו וטבח ומכר ואחר כך מת אביו</strong> והוא מיורשי אביו, או אם <strong>גנב וטבח ואחר כך הקדיש</strong> — <strong>משלם תשלומי ארבעה וחמשה.</strong>
 וכן אם <strong>גנב וטבח</strong> ואין שחיטה זו מביאה את הבהמה לאכילה, כגון ששחט <strong>לרפואה, או</strong> כדי להאכיל <strong>לכלבים,</strong> וכן <strong>השוחט</strong> את הבהמה הגנובה <strong>ונמצאת טריפה,</strong> או <strong>השוחט חולין בעזרה</strong> — <strong>משלם תשלומי ארבעה וחמשה.</strong>
 <strong>ר' שמעון פוטר בשני אלו,</strong> בשני המקרים האחרונים, שלדעתו שחיטה שאינה ראויה להכשיר לאכילה, אינה קרויה שחיטה.
 <big>ג גמרא</big> שנינו במשנה שאם שני עדים מעידים על הגניבה ושני עדים אחרים מעידים על הטביחה או המכירה — חייב בארבעה וחמישה. ומציעים: <strong>לימא מתניתין</strong> <small>[האם לומר</small> כי <small>משנתנו]</small> ש<strong>לא כ</strong>דעת <strong>ר' עקיבא.</strong>
 <strong>דאי</strong> <small>[שאם]</small> <strong>ר' עקיבא, האמר</strong> <small>[הרי אמר]:</small> נאמר בתורה בדיני עדות "על פי שני עדים או על פי שלושה עדים יקום דבר" (דברים יט, טו), וההדגשה "דבר" באה ללמדנו: שהעדים צריכים להעיד על <strong>דבר</strong> שלם <strong>ולא</strong> על <strong>חצי דבר.</strong> ואם שניים מעידים על גניבה ושניים אחרים על טביחה או מכירה, הרי השניים האחרים מעידים רק על חצי דבר, שהרי בלעדי עדות השניים הראשונים אי אפשר לחייבו בארבעה וחמישה.
 <strong>דתניא</strong> <small>[ש</small>כן <small>שנינו</small> בתוספתא<small>]:</small> <strong>אמר ר' יוסי: כשהלך אבא</strong> (ר') <strong>חלפתא אצל ר' יוחנן בן נורי ללמוד תורה. ואמרי לה</strong> <small>[ויש אומרים]</small> שכך היתה הגרסה: כשהלך <strong>ר' יוחנן בן נורי אצל אבא</strong>
## דף ע:
 <strong>חלפתא, אמר לו</strong> שאלה זו:
 <strong>הרי</strong> אדם <strong>ש</strong>ירד לשדה חבירו ו<strong>אכלה</strong> (נהנה מפירות אותה חלקת אדמה) <strong>שנה ראשונה בפני שנים</strong> המעידים על כך, שנה <strong>שניה בפני שנים</strong> אחרים, שנה <strong>שלישית בפני שנים</strong> אחרים, <strong>מהו?</strong> האם נאמר שהעדויות מצטרפות, ואם כן יש עדות על חזקה בקרקע, שהיא באכילת שלוש שנים, והרי היא שלו או לא?
 <strong>אמר לו: הרי זו חזקה. אמר לו</strong> החכם השני: <strong>אף אני אומר כן, אלא שר'</strong> <strong>עקיבא חולק בדבר, שהיה ר'</strong> <strong>עקיבא אומר:</strong> העדים צריכים להעיד על <strong>דבר</strong> שלם <strong>ולא</strong> על <strong>חצי דבר.</strong> ואין זה כמשנתנו!
 <strong>אמר אביי: אפילו תימא</strong> <small>[תאמר]</small> שמשנתנו כשיטת <strong>ר'</strong> <strong>עקיבא, מי</strong> <small>[האם]</small> <strong>לא מודה ר'</strong> <strong>עקיבא בשנים</strong> שמעידים ו<strong>אומרים: קידש</strong> איש פלוני אשה פלונית <strong>ושנים</strong> אחרים <strong>אומרים: בעל</strong> אותה, ונקבע לה בכך דין מיוחד,
 <strong>דאף על גב</strong> <small>[שאף על פי]</small> ש<strong>עדי ביאה צריכי</strong> <small>[צריכים]</small> <strong>לעדי קדושין,</strong> לפי שבלעדי עדי קדושין אין משמעות הלכתית לבעילה זו. מכל מקום <strong>כיון</strong> ש<strong>עדי קדושין לא צריכי</strong> <small>[צריכים]</small> <strong>לעדי ביאה,</strong> אלא מעידים הם על דבר שיש לו משמעות הלכתית לעצמו, הרי עדות זו של עדי ביאה <strong>דבר</strong> שלם <strong>קרינא ביה</strong> <small>[קוראים אנו אותו].</small>
 <strong>הכא נמי</strong> <small>[כאן</small> בענין גניבה וטביחה או מכירה <small>גם כן]</small> <strong>אף על גב</strong> <small>[אף על פי]</small> ש<strong>עדי טביחה צריכי</strong> <small>[צריכים]</small> <strong>לעדי גניבה</strong> כדי שתהא זו עדות המחייבת תשלומי ארבעה וחמישה, אולם <strong>כיון</strong> ש<strong>עדי גניבה לא צריכי</strong> <small>[צריכים]</small> <strong>לעדי טביחה</strong> ועדותם בלבד מחייבת אותו, <strong>דבר</strong> שלם של עדות <strong>קרינא ביה</strong> <small>[קוראים אנו אותו],</small> ולכן מתקבלת עדות זו.
  ושואלים:  <strong>ורבנן</strong> <small>[וחכמים]</small> החולקים על ר' עקיבא, <strong>האי</strong> <small>[</small>כתוב <small>זה]</small> ודיוקו: <strong>"דבר"</strong> — <strong>ולא חצי דבר, למעוטי מאי</strong> <small>[למעט</small> את <small>מה]</small> בא כתוב זה? ומפרשים: <strong>למעוטי</strong> <small>[למעט]</small> צירוף עדויות על סימני בגרות אצל נערה, שהם שתי שערות, מקרה שעד <strong>אחד אומר</strong> שראה שיער <strong>אחד בגבה</strong> של נערה שהוא חצי סימן בגרות, <strong>ואחד אומר</strong> שראה שיער <strong>אחד בכריסה,</strong> שהם למדים מן הכתוב שאין זו עדות היכולה להצטרף.
  ותוהים:  <strong>האי</strong> <small>[זה]</small> אין צורך למעט, שהרי <strong>חצי דבר וחצי עדות הוא,</strong> שהרי כל אחד מהם (שהוא "חצי עדות") אינו מעיד על שתי שערות, שהן סימן בגרות, אלא על שערה אחת (שהוא "חצי דבר")!
 <strong>אלא</strong> יש לדחות הסבר זה ולומר כי לשיטת חכמים בא הכתוב <strong>למעוטי</strong> <small>[למעט]</small> מקרה כזה: <strong>שנים אומרים</strong> שראו שיער <strong>אחד בגבה, ושנים אומרים</strong> שראו שיער <strong>אחד בכריסה.</strong> שאף שיש כאן עדות שני עדים, מכל מקום <strong>הני אמרי</strong> <small>[אלו אומרים]</small> <strong>קטנה היא</strong> שהרי ראו רק שערה אחת, <strong>והני אמרי</strong> <small>[ואלו אומרים]</small> <strong>קטנה היא.</strong> וכיון שאין עדים המעידים שהיא גדולה, שיש לה שתי שערות הרי זה "חצי דבר" — ואין אני מצרף את שתי העדויות יחד, לומר שמדברי קבוצות העדים עולה שיש לה שתי שערות והרי היא גדולה.
 <big>א</big> שנינו במשנה: <strong>גנב ומכר בשבת</strong> — הרי זה חייב על המכירה בתשלומי ארבעה וחמישה. ושואלים: <strong>והתניא</strong> <small>[והרי שנינו</small> בברייתא<small>]</small> שבכיוצא בזה <strong>פטור!</strong>
 <strong>אמר רמי בר חמא: כי תניא</strong> <small>[כאשר שנינו]</small> את הברייתא <strong>ההיא</strong> ש<strong>פטור</strong> הריהי <strong>באומר לו</strong> הקונה לגנב: <strong>עקוץ</strong> (קטוף) <strong>לך תאינה מתאינתי</strong> ותאנים אלה יהיו כתשלום עבור החפץ הגנוב, <strong>ו</strong>על ידי כך <strong>תיקני</strong> <small>[תקנה]</small> <strong>לי גניבותיך</strong> <small>[גניבתך]</small> וכיון שקטף בשבת והתחייב בכך מיתה — הריהו נפטר מעונש ממון<small>.</small>
 <strong>אמרי</strong> <small>[אומרים]</small> בשאלה על הסבר זה <strong>וכיון דכי תבע ליה קמן בדינא, לא אמרינן ליה: זיל שלים</strong> <small>[שכאשר יתבע אותו</small> בעל התאינה <small>לפנינו בדין,</small> על שמכר לו דבר גנוב, <small>אין אנו אומרים לו</small> לגנב: <small>לך שלם]</small> לבעל התאינה את התאנים שקטפת או את הגניבה שגנבת, כיון <strong>דמחייב</strong> <small>[שמתחייב]</small> <strong>בנפשו הוא</strong> על חילול השבת, שוב אינו חייב לשלם דמי התאינה, אם כן <strong>הא</strong> <small>[זו]</small> ה<strong>מכירה נמי לאו</strong> <small>[גם כן לא]</small> <strong>מכירה היא</strong> ואין זה נקרא מכירה כלל, ובגלל זה יש לפטור אותו מארבעה וחמישה!
 <strong>אלא אמר רב פפא:</strong> מדובר כאן בברייתא <strong>באומר לו</strong> הקונה לגנב: <strong>זרוק גניבותיך</strong> <small>[גניבתך]</small> <strong>לחצרי ותיקני</strong> <small>[ותיקנה]</small> <strong>לי</strong> על ידי כך <strong>גניבותיך</strong> <small>[גניבתך],</small> שחילל שבת בהוצאת דבר מרשות הרבים שבה הוא עומד לחצר שהיא רשות היחיד.
  ושואלים: אם כן,  <strong>כמאן</strong> <small>[כ</small>שיטת <small>מי]</small> היא הלכה זו? ומשיבים: <strong>כ</strong>שיטת <strong>ר'</strong> <strong>עקיבא,</strong> ש<strong>אמר:</strong> <strong>קלוטה,</strong> דבר שנקלט, שעבר בתוך החלל של מקום מסויים, הריהו <strong>כמי שהונחה</strong> באותו מקום <strong>דמיא</strong> <small>[נחשבת]</small> לענין שבת. שכאשר הגיעה הגניבה לחלל החצר — מיד נתחייב הזורק משום העברה מרשות לרשות בשבת.
 <strong>דאי כרבנן</strong> <small>[שאם</small> תאמר שהוא <small>כ</small>שיטת <small>חכמים]</small> החולקים על ר' עקיבא בענין זה, הלא <strong>כיון דמטיא</strong> <small>[שמגיעה]</small> הגניבה <strong>ל</strong>חלל <strong>חצר ביתו</strong> הרי הבעלים <strong>קנה</strong> כבר את החפץ, שחלל החצר יפה כוחו כחצר עצמה לענין קנין, ואולם <strong>לענין שבת לא מחייב</strong> <small>[מתחייב]</small> <strong>עד דמטיא לארעא</strong> <small>[שתגיע לקרקע]</small> ממש, שכן חיוב העברה מרשות לרשות בקנין חצר, תלוי בהנחת החפץ ברשות שאליה הועבר, ואם כן נמצא שנתחייב קודם בגניבה ואחר כך בחילול שבת, ובכגון זה, שאין החיובים באים כאחד, ודאי שצריך לשלם עבור הגניבה!
  ומשיבים: אפשר לומר שהוא גם כדברי חכמים, ומדובר  <strong>באומר</strong> הקונה לגנב: <strong>לא תיקני</strong> <small>[תיקנה]</small> <strong>לי גניבותיך</strong> <small>[גניבתך]</small> <strong>עד שתנוח</strong> על הקרקע ממש, ובמקרה זה חיוב שבת וחיוב גניבה באים כאחד.
 <strong>רבא אמר: לעולם</strong> אפשר לפרש את הברייתא <strong>כ</strong>דברי <strong>רמי בר חמא,</strong> שמדובר שהקונה אמר לגנב שיקטוף תאנים כתשלום גניבתו, משום שהקושיה שהקשינו עליו לא היתה מבוססת, שהרי גם במקרה שאין אפשרות לתבוע קיום הקנין בדין, אין זה מבטל את עצם המכירה. וראיה לכך מן ההלכה ש<strong>אתנן</strong> זונה <strong>אסרה תורה</strong> להשתמש בו כקרבן, <strong>ואפילו</strong> אם היה זה אתנן של בן ש<strong>בא על אמו,</strong> <strong>ו</strong>הרי <strong>אי תבעה ליה קמן בדינא</strong> <small>[אם תתבע אותו</small> אמו <small>לפנינו בדין]</small> שישלם לה אתננה, <strong>מי אמרינן ליה</strong> <small>[האם נאמר לו]:</small> <strong>קום הב</strong> <small>[עמוד תן]</small> <strong>לה</strong> את ה<strong>אתנן?</strong> והרי התחייב בנפשו בביאה זו!
 <strong>אלא אף על גב דכי קא תבעה ליה בדינא</strong> <small>[אף על פי שכאשר היא תתבע אותו בדין]</small> <strong>לא אמרינן ליה</strong> <small>[נאמר לו]:</small> <strong>זיל הב</strong> <small>[לך תן]</small> <strong>לה,</strong> מכל מקום <strong>כיון דכי יהיב</strong> <small>[שכאשר נותן]</small> <strong>לה הוי</strong> <small>[הריהו]</small> <strong>אתנן</strong> — <strong>הכא נמי</strong> <small>[כאן גם כן]</small> <strong>אף על גב</strong> <small>[אף על פי]</small> ש<strong>לענין תשלומין אי תבע בדינא קמן <small>[אם יתבע</small> הקונה את הגנב <small>בדין לפנינו]</small> <strong>לא אמרינן ליה</strong> <small>[נאמר לו]:</small> <strong>זיל שלים</strong> <small>[לך שלם],</small></strong>
## דף עא.
 <strong>אפילו הכי</strong> <small>[כך]</small> <strong>כיון דקא מקני ליה בהכי</strong> <small>[שמקנה לו בכך]</small> — <strong>הויא</strong> <small>[</small><small>הריהי]</small> <strong>מכירה</strong> למרות שאינו יכול לתבוע אותו בדין.
 <big>א</big> שנינו במשנה: <strong>גנב וטבח ביום הכפורים</strong> הרי זה חייב בתשלומי ארבעה וחמישה. <strong>אמרי</strong> <small>[אומרים]</small> בשאלה על כך: <strong>אמאי</strong> <small>[מדוע]?</small> <strong>נהי דקטלא ליכא</strong> <small>[אם אומנם ש</small>עונש <small>מוות אין כאן]</small> על חילול יום הכיפורים, אולם הלא עונש <strong>מלקות מיהא איכא</strong> <small>[מכל מקום יש כאן],</small> <strong>וקיימא לן</strong> <small>[ומוחזק בידינו]</small> הכלל ש<strong>אינו לוקה ומשלם,</strong> שאם אדם לוקה על עבירה שוב אינו משלם עליה תשלומי ממון!
 <strong>אמרי</strong> <small>[אומרים]</small> בתשובה: <strong>הא מני</strong> <small>[</small>משנה <small>זו כ</small>שיטת <small>מי היא]</small> — כשיטת <strong>ר' מאיר היא,</strong> ש<strong>אמר:</strong> אדם <strong>לוקה ומשלם</strong> על אותה עבירה.
  ושואלים:  <strong>אי</strong> <small>[אם]</small> כדעת <strong>ר' מאיר, אפילו טבח בשבת</strong> יהא חייב ובמשנתנו לא שנינו כן! <strong>וכי תימא</strong> <small>[ואם תאמר]:</small> <strong>לוקה ומשלם אית ליה</strong> <small>[יש לו],</small> שלדעתו יכול להיענש בשניהם יחד, אולם <strong>מת ומשלם לית ליה</strong> <small>[אין לו].</small>
 על כך יש להקשות: <strong>ולא?</strong> וכי אינו סבור כן? <strong>והתניא</strong> <small>[והרי שנינו</small> בברייתא<small>]:</small> <strong>גנב וטבח בשבת, גנב וטבח לעבודה זרה, גנב שור הנסקל</strong> (שהתחייב בסקילה, ואסור בהנאה) <strong>וטבחו</strong> — בכל אלה <strong>משלם ארבעה וחמשה,</strong> כ<strong>דברי ר' מאיר, וחכמים פוטרין!</strong>
 <strong>אמרי</strong> <small>[אומרים]</small> בדחייה: <strong>בר מינה דההיא</strong> <small>[חוץ מ</small>ברייתא <small>זו]</small> שאין להבינה כמשמעה, <strong>דהא אתמר עלה</strong> <small>[שהרי</small> כבר <small>נאמר עליה]:</small> <strong>אמר ר' יעקב אמר ר' יוחנן, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' ירמיה אמר ר' שמעון בן לקיש,</strong> וכן <strong>ר' אבין ור' אלעא וכל חבורתא משמיה</strong> <small>[החבורה משמו]</small> של <strong>ר' יוחנן אמרי</strong> <small>[אמרו]:</small> מדובר כאן <strong>בטובח על ידי אחר,</strong> שלא הגנב עצמו טבח בשבת או לעבודה זרה, אלא עשה זאת שליחו, שאין הגנב מתחייב מיתה על כך ולכן מתחייב הוא בתשלומים.
  ושואלים על כך: <strong>וכי זה חוטא וזה מתחייב?</strong> כיצד אחד (השליח) חוטא בטביחה והשני (הגנב) יתחייב על מעשהו?
 <strong>אמר רבא: שאני הכא</strong> <small>[שונה כאן]</small> הדבר בדין ארבעה וחמישה, ש<strong>אמר קרא</strong> <small>[הכתוב]:</small> <strong>"וטבחו</strong> או <strong>מכרו"</strong> (שמות כא, לז) להקישם זה לזה, ובאופן זה: <strong>מה מכירה</strong> נעשית בהכרח <strong>על ידי אחר,</strong> שהרי אין אדם מוכר לעצמו, ומתחייב על כך — <strong>אף טביחה</strong> חייב עליה לא רק אם טבח בעצמו, אלא גם <strong>על ידי אחר.</strong>
 <strong>דבי</strong> <small>[</small>החכם <small>בבית</small> מדרשו<small>]</small> של <strong>ר' ישמעאל תנא</strong> <small>[שנה]</small> מקור אחר באותו כתוב להלכה זו: נאמר "וטבחו או מכרו", <strong>"או"</strong> — הרי זה בא <strong>לרבות את השליח,</strong> שאף הוא מחייב את שולחו בתשלומי ארבעה וחמישה. <strong>דבי</strong> <small>[</small>החכם <small>בבית</small> מדרשו<small>]</small> של <strong>חזקיה תנא</strong> <small>[שנה]</small> לימוד אחר לענין זה: נאמר "חמשה בקר ישלם <strong>תחת</strong> השור" (שמות כא, לז) — הרי זה <strong>לרבות את השליח</strong> שבא במקום (תחת) משלחו, לחייב את המשלח בארבעה וחמישה.
  על הסבר זה של הברייתא <strong>מתקיף לה</strong> <small>[מקשה על כך]</small> <strong>מר זוטרא: מי איכא מידי, דאילו עביד איהו לא מיחייב</strong> <small>[וכי יש דבר שאם היה עושה אותו הוא</small> עצמו, המשלח <small>לא היה מתחייב],</small> שהרי יש עליו עונש מיתה הפוטרו מממון, <strong>ו</strong>אם <strong>עביד</strong> <small>[עושה]</small> אותו <strong>שליח ומיחייב</strong> <small>[ומתחייב],</small> והרי אין כוחו של השליח יכול להיות גדול מכוחו של משלחו?
 <strong>אמר ליה</strong> <small>[לו]</small> <strong>רב אשי: התם</strong> <small>[שם]</small> אצלנו הסיבה היא <strong>לאו</strong> <small>[לא]</small> <strong>משום</strong> ש<strong>לא מיחייב</strong> <small>[מחוייב]</small> <strong>הוא,</strong> שמעיקרו של דבר היה צריך להיות חייב גם כשהמשלח טבח, <strong>אלא דקם ליה</strong> <small>[שעמד,</small> די, <small>לו]</small> <strong>בדרבה מיניה</strong> <small>[ב</small>עונש <small>הגדול ממנו]</small> שאין מענישים אותו שני עונשים על אותה עבירה, אלא על האחד היותר גדול בין השניים. אבל במקרה שהוא אינו חייב מיתה — אכן, מחייבים אותו על הטביחה.
  ושואלים מצד אחר: <strong>ואי</strong> <small>[ואם]</small> מדובר כאן <strong>בטובח על ידי אחר, מאי טעמא דרבנן דפטרי</strong> <small>[מה הטעם של חכמים</small> החולקים על ר' מאיר <small>שפוטרים]</small> שהרי במקרה כזה צריכים היו גם חכמים לחייב!
 <strong>אמרי</strong> <small>[אומרים]</small> בתשובה: <strong>מאן</strong> <small>[מי הם]</small> <strong>חכמים</strong> אלה? — <strong>ר' שמעון,</strong> ש<strong>אמר: שחיטה שאינה ראויה</strong> לאכילה <strong>לא שמה שחיטה,</strong> ומשום כך אינו חייב עליה תשלומי ארבעה וחמישה משום טובח.
 <strong>אמרי</strong> <small>[אומרים]</small> על כך בשאלה: <strong>בשלמא</strong> <small>[נניח]</small> שחיטה ל<strong>עבודה זרה</strong> <strong>ו</strong>שחיטת <strong>שור הנסקל</strong> הרי <strong>שחיטה שאינה ראויה</strong> לאכילה <strong>היא,</strong> כי הבהמה הנשחטת אסורה בהנאה, <strong>אלא</strong> שחיטה ב<strong>שבת</strong> הלא <strong>שחיטה ראויה היא! דתנן</strong> <small>[ש</small>כן <small>שנינו</small> במשנה<small>]</small> במפורש: <strong>השוחט בשבת וביום הכפורים, אף על פי שמתחייב בנפשו</strong> על מלאכת השחיטה, <strong>שחיטתו כשירה</strong> לאכילה!
 <strong>אמרי</strong> <small>[אומרים]</small> בתשובה: <strong>סבר לה</strong> <small>[סבורים</small> חכמים החולקים על ר' מאיר <small>ב</small>ענין <small>זה]</small> <strong>כ</strong>שיטת <strong>ר' יוחנן הסנדלר,</strong> האוסר את הנשחט בשבת. ולכן, אף שחיטה בשבת הריהי שחיטה שאינה ראויה לאכילה.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המבשל בשבת,</strong> אם בישל <strong>בשוגג</strong> — <strong>יאכל</strong> ממה שבישל, אם בישל <strong>במזיד</strong> — <strong>לא יאכל,</strong> אלו <strong>דברי ר' מאיר. ר' יהודה אומר: בשוגג</strong> — <strong>יאכל</strong> אבל רק <strong>במוצאי שבת, במזיד</strong> — <strong>לא יאכל עולמית,</strong> שלא יהנה כלל ממלאכה שעשה בשבת, אבל הדבר מותר לאחרים.
 <strong>ר' יוחנן הסנדלר אומר:</strong> אם בישל <strong>בשוגג</strong> — <strong>יאכל</strong> מה שבישל <strong>למוצאי שבת לאחרים ולא לו, במזיד</strong> — <strong>לא יאכל עולמית, לא לו ולא לאחרים.</strong> נמצא שלדעת ר' יוחנן הסנדלר אסור ליהנות לעולם משחיטה שנעשתה במזיד בשבת, והרי זו שחיטה שאינה ראויה כלל לאכילה.
  ושואלים:  <strong>מאי טעמא</strong> <small>[מה הטעם]</small> של <strong>ר' יוחנן הסנדלר?</strong> ומסבירים: <strong>כדדריש</strong> <small>[כפי שדרש]</small> <strong>ר' חייא אפיתחא דבי נשיאה</strong> <small>[על פתחו של בית הנשיא],</small> נאמר: <strong>"ושמרתם את השבת כי קדש הוא לכם"</strong> (שמות לא, יד) ובאה השוואה זו בין שבת לקודש ללמד: <strong>מה קדש אסור באכילה, אף מעשה שבת אסורין באכילה.</strong>
 ושואלים: <strong>אי</strong> <small>[אם]</small> כך אתה מקיש, שמא נאמר: <strong>מה קדש אסור בהנאה, אף מעשה שבת אסור בהנאה,</strong> ולא רק באכילה! <strong>תלמוד לומר: "לכם",</strong> כוונתו — <strong>שלכם יהא</strong> אף שאסור לאכול ממנו, וכיון שיש לו בעלות עליו, יכול גם למוכרו או לעשות בו שימוש אחר של הנאה.
 <strong>יכול אפילו בשוגג</strong> יהא אסור באכילה? <strong>תלמוד לומר: "מחלליה מות יומת"</strong> (שמות לא, יד), דווקא <strong>במזיד אמרתי לך</strong> דבר זה, במי ששייך בו חיוב מיתה, <strong>ולא בשוגג.</strong>
 ובענין זה מוסיפים: <strong>פליגי</strong> <small>[נחלקו]</small> <strong>בה,</strong> בשאלה זו, <strong>רב אחא ורבינא, חד</strong> <small>[אחד]</small> מהם <strong>אמר: מעשה שבת</strong> אסור <strong>דאורייתא</strong> <small>[מן התורה],</small> <strong>וחד</strong> <small>[ואחד]</small> מהם <strong>אמר: מעשה שבת</strong> אסור רק <strong>דרבנן</strong> <small>[מדברי סופרים].</small>
 ואומרים: <strong>מאן דאמר דאורייתא, כדאמרן</strong> <small>[מי שאומר ש</small>הוא איסור <small>תורה,</small> טעמו <small>כפי שאמרנו]</small> לפי דרשתו של ר' חייא. <strong>ומאן דאמר דרבנן</strong> <small>[ומי שאומר ש</small>אסור רק <small>מדברי סופרים],</small> הוא דייק כך בכתוב: <strong>אמר קרא</strong> <small>[הכתוב]</small> בענין שבת: <strong>"קדש הוא",</strong> ללמד: <strong>הוא קדש ואין מעשיו קדש,</strong> שהפסוק מלמד שמעשה שבת, כלומר, מלאכות שנעשו בשבת, אינו כקודש שאסור באכילה.
  ושואלים לענייננו: <strong>בשלמא למאן דאמר דאורייתא</strong> <small>[נניח ל</small>שיטת <small>מי שאומר ש</small>הוא איסור <small>תורה],</small> <strong>אמטו</strong>
## דף עא:
 <strong>להכי</strong> <small>[משום כך]</small> <strong>פטרי רבנן</strong> <small>[פטרו חכמים]</small> מארבעה וחמישה מי שגנב וטבח בשבת, משום ששחיטת שבת שחיטה שאינה ראויה היא, <strong>אלא למאן דאמר</strong> <small>[ל</small>דעת <small>מי שאומר]</small> שהנשחט בשבת אסור רק <strong>דרבנן</strong> <small>[</small>מ<small>דברי סופרים],</small> <strong>אמאי פטרי רבנן</strong> <small>[מדוע פטרו חכמים]?</small>
 ומשיבים: יש לומר שלא לענין שבת נאמר בברייתא שחכמים חולקים על ר' מאיר ופוטרים, אלא <strong>אשארא</strong> <small>[על שאר]</small> ההלכות הנזכרות שם, שהן שחיטה ל<strong>עבודה זרה ו</strong>שחיטת <strong>שור הנסקל,</strong> שהם אסורים בהנאה מן התורה.
  ושואלים:  <strong>ור' מאיר,</strong> אף אם הוא סבור ששחיטה זו נחשבת שחיטה. <strong>אמאי</strong> <small>[מדוע]</small> <strong>מחייב</strong> ב<strong>שוחט לעבודה זרה?</strong>
 הלא <strong>כיון</strong> ש<strong>שחט בה פורתא</strong> <small>[מעט]</small> לשם עבודה זרה כבר <strong>אסרה</strong> בהנאה, <strong>אידך</strong> <small>[שאר]</small> פעולת השחיטה, כשממשיך לשחוט וגומר וטובח את הבהמה, הרי בהמה זו כבר בכלל <strong>איסורי הנאה הוא, ולא דמריה קא טבח</strong> <small>[של בעליו הוא טובח],</small> שהרי הופקעה הבהמה מרשות הבעלים, <strong>ולא דידיה קא טבח</strong> <small>[שלו הוא טובח]!</small>
 <strong>אמר רבא:</strong> צריכים לומר כי מדובר <strong>באומר בגמר זביחה הוא עובדה,</strong> שהתכוון שעבודת האלילים תתחיל לא מתחילת שחיטה אלא בסופה של השחיטה, ולכן רק כאשר הוא גומר את השחיטה אז מתחייב משום עבודה זרה, ונמצא שאיסור ההנאה וגמר מעשה הטביחה היו בבת אחת.
  ושואלים עוד: הלא גם <strong>שור הנסקל איסורי הנאה נינהו</strong> <small>[הם],</small> ואם כן, גנב שטבח שור הנסקל נמצא ש<strong>לאו דמריה קא טבח ולאו דידיה קא טבח</strong> <small>[לא של בעליו הוא טובח ולא של עצמו הוא טובח]</small> ומדוע מחייבו ר' מאיר בארבעה וחמישה!
 <strong>אמר רבא: הכא במאי עסקינן</strong> <small>[כאן במה אנו עוסקים]</small> — <strong>כגון שמסרו</strong> בעליו את השור <strong>לשומר, והזיק</strong> השור <strong>בבית שומר, והועד</strong> והזיק שלוש פעמים <strong>בבית שומר, ונגמר דינו</strong> כשעודו <strong>בבית שומר</strong> לסקילה, וגנב זה גנבו מבית השומר וטבחו, ועליו לשלם תשלומי ארבעה וחמישה לשומר. <strong>ור' מאיר סבר לה</strong> <small>[סבור ב</small>ענין <small>זה]</small> גם <strong>כ</strong>שיטת <strong>ר' יעקב וסבר לה</strong> <small>[וסבור ב</small>ענין <small>זה]</small> גם כן <strong>כ</strong>שיטת <strong>ר' שמעון.</strong> כיצד?
 <strong>סבר לה</strong> <small>[סבור בזה]</small> <strong>כ</strong>שיטת <strong>ר' יעקב,</strong> ש<strong>אמר:</strong> <strong>אף משנגמר דינו</strong> של השור שהרג, אם <strong>החזירו שומר לבעלים</strong> כל עוד לא נהרג השור בפועל — הרי זה <strong>מוחזר,</strong> ואינו צריך לשלם שור אחר. אף שהשור הזה עתה אין לו ערך כספי, לפי שהנזק שנגרם בו באובדן ערכו (על ידי פסק הדין) אינו נזק ניכר.
 <strong>וסבר לה</strong> <small>[וסבור בזה]</small> <strong>כ</strong>שיטת <strong>ר' שמעון,</strong> ש<strong>אמר: דבר הגורם לממון כממון דמי</strong> <small>[</small>הוא <small>נחשב].</small> ומנין שהוא סבור כך?
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>ר' שמעון אומר:</strong> הגונב <strong>קדשים שחייב</strong> בעליהם <strong>באחריותן</strong> שצריך להביא אחרים תחתיהם אם אבדו הראשונים שהקדיש — <strong>חייב</strong> בתשלומי כפל, שאף על פי שהקדשים עצמם אינם שייכים לבעלים, מכל מקום כיון שהמקדיש חייב להביא אחרים תחתיהם נמצא שהגנב הפסידו ממון, <strong>אלמא</strong> <small>[מכאן]</small> כי לדעתו <strong>דבר הגורם לממון כממון דמי</strong> <small>[נחשב].</small> ומשום כך אף הגונב את השור מבית השומר וטבחו, הואיל וגרם לכך שאין השומר יכול עתה להחזירו עוד לבעלים — נמצא שגרם לשומר להפסיד את דמי השור. ולכן אף שהשור עצמו לאחר שנגמר דינו לסקילה הוא איסור הנאה ואינו שווה מאומה, מכל מקום יש משמעות ממונית לגניבה ולטביחה, ולכן משלם הגנב לשומר ארבעה וחמישה. וחוזרים לעיקר הסוגיה, לפיה העמדנו דין טובח ביום הכיפורים שבמשנתנו כר' מאיר.
 <strong>אמר רב כהנא, אמריתא לשמעתא קמיה</strong> <small>[אמרתי את השמועה</small> הסוגיה הזו <small>לפני]</small> <strong>רב זביד מנהרדעא</strong> ושאלתיו: <strong>מי מצית מוקמת מתניתין</strong> <small>[האם יכול אתה להעמיד</small> את <small>משנתנו]</small> <strong>כ</strong>שיטת <strong>ר' מאיר ולא כ</strong>שיטת <strong>ר' שמעון? והא קתני סיפא</strong> <small>[והרי שנה</small> ב<small>סופה]:</small> <strong>ר' שמעון פוטר בשני אלו, מכלל</strong> זה נלמד <strong>דבכולה מתניתין</strong> <small>[שבכל משנתנו]</small> הוא <strong>מודה</strong> לחכמים!
 <strong>אמר ליה</strong> <small>[לו]:</small> <strong>לא</strong> כך יש לדייק, אלא <strong>מכלל</strong> הדברים תלמד ש<strong>מודה</strong> ר' שמעון <strong>בטבח ומכר לרפואה ולכלבים,</strong> שאף שאין השחיטה מיועדת לאכילת אדם, מכל מקום היתה זו שחיטה העושה את הבהמה ראויה למאכל, ולכן נחשבת כשחיטה ראויה.
 <big>א</big> שנינו במשנה: <strong>גנב משל אביו וטבח ומכר</strong> ואחר כך מת אביו — חייב בתשלומי ארבעה וחמישה ליורשי האב. <strong>בעא מיניה</strong> <small>[שאל אותו]</small> <strong>רבא מרב נחמן: גנב שור של שני שותפין וטבחו, ו</strong>אחר כך <strong>הודה</strong> בעצמו <strong>לאחד מהן</strong> שעשה זאת, <strong>מהו</strong> הדין לענין תשלום ארבעה וחמישה, שהוא קנס? שהרי כיון שהודה לשותף אחד — הריהו פטור מלשלם לו קנס, כדינו של כל מודה בקנס, ונמצא שחייב לשלם רק מחצית הקנס לאחד מהם.
 וצדדי השאלה: האם בהגדרת קנס זה <strong>"חמשה בקר" אמר רחמנא</strong> <small>[אמרה תורה]</small> <strong>ולא חמשה חצאי בקר,</strong> שהתורה עמדה על כך שישלם דווקא את מלוא הקנס. <strong>או דלמא</strong> <small>[שמא]</small> <strong>"חמשה בקר" אמר רחמנא</strong> <small>[אמרה תורה]</small> <strong>ואפילו חמשה חצאי בקר</strong> בכלל זה? <strong>אמר ליה</strong> <small>[לו]:</small> <strong>"חמשה בקר" אמר רחמנא</strong> <small>[אמרה תורה]</small> <strong>ולא חמשה חצאי בקר.</strong>
 <strong>איתיביה</strong> <small>[הקשה לו]</small> רבא ממה ששנינו במשנה: <strong>גנב משל אביו וטבח ומכר, ואחר כך מת אביו</strong> — <strong>משלם תשלומי ארבעה וחמשה. והא הכא</strong> <small>[והרי כאן]</small> <strong>כיון</strong> ש<strong>מת אביו,</strong> והוא יורשו עם שאר האחים — ולכן גם הוא זכאי עם אחיו בתשלומים אלה של ארבעה וחמישה, <strong>כמו שקדם והודה לאחד מהן דמי</strong> <small>[נחשב]</small> הדבר, שהרי בוודאי אינו משלם לעצמו את חלקו, <strong>וקתני</strong> <small>[ושנה]</small> בכל זאת: <strong>משלם תשלומי ארבעה וחמשה!</strong>
 <strong>אמר ליה</strong> <small>[לו]</small> רב נחמן: <strong>הכא במאי עסקינן</strong> <small>[כאן במה אנו עוסקים]</small> <strong>כגון שעמד</strong> עם <strong>אביו</strong> כנגדו <strong>בדין</strong> על הגניבה והטביחה, ונתחייב לשלם ממון לאביו קודם שנפטר. וכיון שנתחייב כבר חוב של ממון, הרי שאר האחים יורשים את כל החמישה בקר וארבעה הצאן, שהוא כשאר חובות שחבים אנשים לאביהם.
  וחזר רבא והקשה: <strong>אבל</strong> אם <strong>לא עמד בדין, מאי</strong> <small>[מה]</small> יהא הדין לפי זה — <strong>אינו משלם תשלומי ארבעה וחמשה? אי הכי, אדתני סיפא</strong> <small>[אם כך, עד ש</small>הוא <small>שונה</small> ב<small>סופה</small> של המשנה<small>]</small> אופן של פטור מארבעה וחמישה: <strong>גנב משל אביו ומת ואחר כך טבח ומכר</strong> — <strong>אינו משלם תשלומי ארבעה וחמשה, ניפלוג בדידיה</strong> <small>[שיחלק ב</small>אותו אופן <small>עצמו]</small> וישנה כך: <strong>במה דברים אמורים</strong> — <strong>כשעמד בדין, אבל</strong> אם עדיין <strong>לא עמד בדין</strong> — <strong>אינו משלם תשלומי ארבעה וחמשה!</strong>
 <strong>אמר ליה</strong> <small>[לו]</small> רב נחמן: <strong>הכי נמי</strong> <small>[כך הוא גם כן]</small> הדין. אלא <strong>איידי דנסיב רישא</strong> <small>[מתוך שנקט</small> ב<small>ראשונה]</small> את המקרה של <strong>גנב משל אביו וטבח ומכר ואחר כך מת אביו, נסיב סיפא נמי</strong> <small>[נקט</small> ב<small>סוף גם כן]</small> את הדוגמה של <strong>גנב משל אביו ומת אביו ואחר כך טבח ומכר,</strong> שלשם יפי הניסוח הביא הלכה זו בלשון דומה.
  כל משא ומתן זה היה בערב, ואולם <strong>לצפרא</strong> <small>[בבוקר]</small> למחרתו <strong>אמר ליה</strong> <small>[לו]</small> רב נחמן לרבא היפך הדברים בתשובה לשאלתו: <strong>"חמשה בקר" אמר רחמנא</strong> <small>[אמרה תורה]</small> <strong>ואפילו חמשה חצאי בקר,</strong> והסביר רב נחמן את שינוי הדברים: <strong>והאי</strong> <small>[וזה]</small> ש<strong>לא אמרי</strong> <small>[אמרתי]</small> <strong>לך</strong> כך <strong>באורתא</strong> <small>[בערב]</small> —
## דף עב.
 משום ש<strong>לא אכלי בשרא דתורא</strong> <small>[אכלתי בשר שור]</small> מפני שהתעניתי אתמול והייתי חלוש בגלל העדר אוכל, ולכן לא דקדקתי בדבר.
  ושאלו רבא: אם כן <strong>ואלא מאי שנא רישא ומאי שנא סיפא</strong> <small>[</small>ב<small>מה שונה ההתחלה ו</small>ב<small>מה שונה הסוף]</small> ומדוע לא ישלם בכל מקרה לאחיו את חלקם בארבעה וחמישה?
 <strong>אמר ליה</strong> <small>[לו]</small> רב נחמן בתשובה: <strong>רישא קרינא ביה</strong> <small>[</small>ב<small>תחילה קוראים אנו בו]</small> <strong>"וטבחו" כולו באיסורא</strong> <small>[באיסור],</small> שבזמן הטביחה היתה הבהמה שייכת כולה לאב, ונמצא שעשה מעשה עבירה גמור בטביחה. <strong>סיפא לא קרינא ביה</strong> <small>[</small>ב<small>סוף אין אנו קוראים בו]</small> <strong>"וטבחו" כולו באיסורא</strong> <small>[באיסור].</small> כי לאחר מות האב יש חלק גם לבנו הגנב בבהמה זו, ונמצא שטביחתה לא היתה כולה באיסור.
 <big>א</big> שנינו במשנה: <strong>השוחט ונמצאת טריפה</strong> וכן השוחט חולין בעזרה — משלם תשלומי ארבעה וחמישה. <strong>אמר ליה</strong> <small>[לו]</small> <strong>רב חביבי מחוזנאה</strong> (איש מחוזא) <strong>לרב אשי: שמע מינה</strong> <small>[למד מכאן]</small> מן הדין לגבי שחיטת חולין בעזרה, כי <strong>אינה לשחיטה אלא לבסוף,</strong> שאין מעשה השחיטה נחשב כמעשה גמור אלא בסופו,
 <strong>דאי</strong> <small>[שאם]</small> תאמר ש<strong>ישנה לשחיטה מתחילה ועד סוף,</strong> ושמתחילת מעשה השחיטה הרי הוא נחשב כשוחט, אם כן, יש להקשות על דין המשנה: <strong>כיון</strong> ש<strong>שחט בה פורתא</strong> <small>[מעט]</small> מיד <strong>אסרה</strong> בהנאה כדין חולין שנשחטו בעזרה, <strong>אידך</strong> <small>[השאר]</small> <strong>לא דמריה קא טבח</strong> <small>[של בעליו הוא טובח]!</small>
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רבא: כי קא מחייב</strong> <small>[כאשר הוא מתחייב]</small> בתשלומים על הטביחה — <strong>אההוא פורתא</strong> <small>[על אותו מעט]</small> ששחט בראשונה הוא שמתחייב. <strong>אמר ליה</strong> <small>[לו]</small> <strong>רב אשי: לא תידחי</strong> <small>[תדחה]</small> כך, כי <strong>"וטבחו" כולו בעינן</strong> <small>[צריכים אנו]</small> <strong>וליכא</strong> <small>[ואין כאן].</small> שלענין תשלומין אין החיוב אלא על שחיטה מלאה.
  אמר לו רב הונא: <strong>אלא</strong> מכל מקום <strong>קשיא</strong> <small>[קשה]</small> מדין זה של שוחט חולין בעזרה, שהרי מכאן הוכחה ששחיטה היא רק בסוף! <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב גמדא משמיה</strong> <small>[משמו]</small> של <strong>רבא: כגון ששחט מקצת</strong> שני ה<strong>סימנין</strong> (קנה וושט) של הבהמה <strong>בחוץ</strong> והכניס את הבהמה למקדש, <strong>וגמרן,</strong> ששחט עוד מעט עד לגמר מצוות השחיטה, <strong>בפנים.</strong> נמצא שרק בסוף השחיטה מתחייב על עבירה של שחיטת חולין בעזרה והן בחיוב הטביחה לענין תשלומים.
 <strong>איכא דמתני לה אהא</strong> <small>[יש ששונה</small> את הסוגיה <small>הזו על</small> דבר <small>זה]</small> שאמרנו: <strong>אמר ר' שמעון</strong> בן לקיש <strong>משום</strong> (בשם) <strong>ר' לוי סבא</strong> <small>[הזקן]:</small> <strong>אינה לשחיטה אלא לבסוף, ור' יוחנן אמר: ישנה לשחיטה מתחילה ועד סוף.</strong> <strong>אמר ליה</strong> <small>[לו]</small> <strong>רב חביבי מחוזנאה לרב אשי: לימא קסבר</strong> <small>[האם לומר</small> ש<small>סבור]</small> <strong>ר' יוחנן</strong> ש<strong>חולין שנשחטו בעזרה לאו דאורייתא</strong> <small>[אין</small> איסורם <small>מן התורה]?</small>
## דף עב:
 <strong>דאי סלקא דעתך דאורייתא</strong> <small>[שאם יעלה על דעתך</small> לומר שאיסורם <small>מן התורה],</small> הלא <strong>מכי שחיט לה פורתא</strong> <small>[מ</small>הזמן <small>אשר שחט אותה</small> בהמה <small>מעט]</small> מסימניה <strong>אסרה</strong> בהנאה, <strong>אידך</strong> — <strong>לאו דמרה קא טבח</strong> <small>[השאר</small> גמר שחיטת הסימנים — <small>לא של בעליה הוא טובח].</small>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא: כי קא מחייב</strong> <small>[כאשר הוא מתחייב]</small> תשלומים משום טביחה — <strong>נמי אההוא פורתא</strong> <small>[גם כן על אותו מעט</small> הוא מתחייב<small>].</small> <strong>אמר ליה</strong> <small>[לו]</small> <strong>רב אשי: לא תידחיה</strong> <small>[תדחה אותו]</small> כך, <strong>"וטבחו"</strong> משמע <strong>כולו בעינן</strong> <small>[צריכים אנו],</small> כדי לחייבו בתשלומי ארבעה וחמישה, <strong>וליכא</strong> <small>[ואין כאן].</small>
 שאלו רב אחא: <strong>אלא</strong> מכל מקום <strong>קשיא</strong> <small>[קשה]</small> על ר' יוחנן! <strong>אמר ליה</strong> <small>[לו],</small> <strong>הכי</strong> <small>[כך]</small> <strong>אמר רב גמדא משמיה</strong> <small>[משמו]</small> של <strong>רבא: כי קא מחייב</strong> <small>[כאשר הוא מתחייב],</small> הרי זה <strong>כגון ששחט מקצת סימנין בחוץ וגמרן בפנים.</strong>
 <big>א משנה</big> מי שהעידו בו ש<strong>גנב</strong> שור או שה<strong>על פי שנים</strong> עדים, <strong>וטבח ומכר על פיהן</strong> (על פי עדותם), <strong>ונמצאו</strong> עדים אלה <strong>זוממים,</strong> שהעידו עליהם שלא היו כלל באותו מקום באותו זמן עליו הם מעידים — <strong>משלמין הכל</strong> ארבעה וחמישה, כפי שרצו לחייב אותו, כדינו של עד זומם שנענש בעונש אותו זמם לעשות לזה, כנאמר "ועשיתם לו כאשר זמם לעשות לאחיו" (דברים יט, יט).
 <strong>גנב על פי</strong> עדות של <strong>שנים,</strong> <strong>וטבח ומכר על פי</strong> עדותם של <strong>שנים אחרים,</strong> אם <strong>אלו ואלו נמצאו זוממין</strong> הרי <strong>הראשונים</strong> שהעידו על הגניבה — <strong>משלמין</strong> לו <strong>תשלומי כפל, ואחרונים</strong> — <strong>משלמין תשלומי</strong> שנים או <strong>שלשה</strong> שהיה מוסיף ומתחייב לשלם על פיהם.
 <strong>נמצאו אחרונים</strong> בלבד <strong>זוממין,</strong> שנתברר שאכן גנב, אבל מה שהעידו בו שטבח היתה עדות מוזמת — <strong>הוא משלם תשלומי כפל</strong> לבעלים כגנב, <strong>והן משלמין</strong> לגנב <strong>תשלומי</strong> שנים או <strong>שלשה</strong> שרצו לחייבו לשלם בנוסף לתשלומי הכפל.
  נמצא <strong>אחד מן אחרונים זוממין</strong> — <strong>בטלה עדות שניה.</strong> נמצא <strong>אחד מן הראשונים זוממין</strong> — <strong>בטלה כל העדות, ש</strong>כן <strong>אם אין גניבה</strong> מוכחת, ממילא <strong>אין טביחה ואין מכירה</strong> של גנב, שהרי כל עוד לא ברור שבהמה של אחר הוא טובח ומוכר — אי אפשר לחייבו בתשלומים.
 <big>ב גמרא</big> ומבררים תחילה עניינו של עד זומם. <strong>איתמר</strong> <small>[נאמר]</small> שנחלקו אמוראים בדינו של <strong>עד זומם. אביי אמר: למפרע הוא נפסל,</strong> כלומר, יש לפסול כל עדות שהעיד מאותה שעה שהעיד עדות זו שהוזמה עתה, אף אלה שהעיד לפני שהוזם בפועל. ואילו <strong>רבא אמר: מכאן ולהבא,</strong> משעה שהעידו בו והזימוהו <strong>הוא נפסל,</strong> אבל לא משעת עדותו.
  ומסבירים את טעמיהם: <strong>אביי אמר למפרע הוא נפסל,</strong> וטעמו: <strong>מההוא שעתא דאסהיד</strong> <small>[מאותה שעה שהעיד]</small> שקר <strong>הוה ליה</strong> <small>[הריהו]</small> <strong>רשע, והתורה אמרה: "אל תשת</strong> ידך עם <strong>רשע</strong> להיות <strong>עד</strong> חמס
 <strong>"</strong>(שמות כג, א). ואילו <strong>רבא אמר: מכאן ולהבא הוא נפסל,</strong> כי כל דין <strong>עד זומם חידוש</strong> מיוחד <strong>הוא</strong> שחידשה התורה, שאינו דומה לשאר הלכות, <strong>דהא תרי ותרי נינהו</strong> <small>[שהרי שנים ושנים הם]</small> גם העדים הזוממים וגם העדים המזימים אותם, <strong>מאי חזית דציית להני</strong> <small>[מה ראית ש</small>אתה <small>שומע</small> מאמין, דווקא <small>לאלה]</small> האחרונים המזימים? <strong>ציית להני</strong> <small>[שמע לאלה</small> הראשונים<small>]!</small>
 <strong>הלכך</strong> <small>[על כן]</small> מכיון שיש בו חידוש <strong>אין לך בו</strong> לפוסלו לעדות <strong>אלא משעת חידוש,</strong> כלומר, משעה שהוזם <strong>ואילך.</strong>
 <strong>איכא דאמרי</strong> <small>[יש שאומרים]:</small> <strong>רבא נמי</strong> <small>[גם כן]</small> בעיקרו של הדבר <strong>כאביי סבירא ליה</strong> <small>[סבור הוא],</small> ש<strong>אמר למפרע הוא נפסל, והכא היינו טעמיה</strong> <small>[וכאן זהו</small> <small>טעמו]</small> של <strong>רבא,</strong>
## דף עג.
 <strong>משום פסידא</strong> <small>[הפסד]</small> של ה<strong>לקוחות,</strong> שאם אכן תיפסל עדותם למפרע, ייגרם בכך נזק לקונים שהחתימו אותם על שטרות מכירה בתקופה זו שבין עדותם להזמתם, בלא לדעת שעדים אלו יתבררו מאוחר יותר כעדים פסולים.
  ושואלים:  <strong>מאי בינייהו</strong> <small>[מה</small> ההבדל למעשה <small>ביניהן]</small> בין שתי הלשונות הללו של רבא, אם זה או זה הוא טעמו? ומשיבים: ההבדל הוא כגון <strong>דאסהידו ביה תרי לחד ותרי לחד</strong> <small>[שהעידו בו,</small> שהזימוהו שנים עדים באחד ושנים עדים באחד], שלא היתה ההזמה על ידי שנים כנגד שנים, אלא הזימו שני עדים כל אחד ואחד מן העדים הראשונים, ובמקרה שכזה יש סברה להאמין לעדים המזימים ואין חידוש בדבר. <strong>אי נמי</strong> <small>[או גם כן]</small> במקרה כזה שהעדים האחרים לא פסלום כזוממים אלא <strong>דפסלינהו בגזלנותא</strong> <small>[שפסלום ב</small>של <small>גזלנות].</small>
 ובאופן זה יהיה הבדל בין שתי הלשונות בשני המקרים הללו: <strong>להך לישנא דאמרת</strong> <small>[לאותה לשון האומרת]</small> שפסולם של עדים זוממים לשיטת רבא מכאן ואילך הוא <strong>משום חידוש</strong> — הרי כאן <strong>ליכא</strong> <small>[אין]</small> חידוש, ומודה רבא לאביי שייפסלו למפרע. <strong>להך לישנא דאמרת</strong> <small>[ללשון זו האומרת]</small> שהסיבה היא <strong>משום פסידא</strong> <small>[הפסד]</small> ה<strong>לקוחות</strong> — <strong>איכא</strong> <small>[יש]</small> גם כאן טעם לדברי רבא, שלא ייפסלו אלא משעת העדאת העדים המזימים.
 <strong>אמר ר' ירמיה מדפתי: עבד</strong> <small>[עשה]</small> <strong>רב פפא עובדא כוותיה</strong> <small>[מעשה כשיטתו] של </small><strong>רבא. רב אשי אמר:</strong> בענין זה <strong>הלכתא כוותיה</strong> <small>[הלכה כשיטתו]</small> של <strong>אביי.</strong> ומסכמים: <strong>והלכתא כוותיה</strong> <small>[והלכה כשיטתו]</small> של <strong>אביי</strong> במחלוקותיו עם רבא <strong>ב</strong>שש הלכות, וסימנן (בראשי תיבות): <strong>יע"ל קג"ם</strong> ועד זומם בכללן.
 <big>א</big> למרות שנמסר פסק ההלכה בענין זה, מבררים ודנים בשיטת אביי. <strong>תנן</strong> <small>[שנינו</small> במשנתנו<small>]:</small> <strong>גנב על פי שנים וטבח ומכר על פיהם, ונמצאו זוממין</strong> — <strong>משלמין את הכל.</strong>
 <strong>מאי לאו</strong> <small>[האם לא]</small> מדובר כאן <strong>שהעידו</strong> אותם עדים תחילה <strong>על הגניבה, וחזרו והעידו על הטביחה, והוזמו</strong> תחילה בעדותם <strong>על הגניבה וחזרו והוזמו</strong> בעדותם <strong>על הטביחה. ו</strong>מעתה
 <strong>אי סלקא דעתך</strong> <small>[אם עולה על דעתך]</small> לומר כשיטת אביי שעד זומם <strong>למפרע הוא נפסל, הני כיון דאיתזמו להו</strong> <small>[</small>עדים <small>אלה כיון שהוזמו]</small> תחילה על עדות ה<strong>גניבה</strong> אם כן בכך <strong>איגלאי מילתא</strong> <small>[נתברר הדבר]</small> <strong>למפרע דכי אסהדו</strong> <small>[שכאשר העידו]</small> על ה<strong>טביחה פסולין הוו</strong> <small>[היו]</small> ולא היה ממש בעדותם, ואם כן <strong>אמאי</strong> <small>[מדוע]</small> <strong>משלמין</strong> על ה<strong>טביחה</strong> הרי התברר שהיו עדים פסולים ולא היתה עדותם ראויה כלל להזמה!
 <strong>אמרי</strong> <small>[אומרים]</small> בתשובה: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שהוזמו על</strong> עדות <strong>הטביחה תחילה,</strong> ונמצא שאף אם נפסלים למפרע אין זה פוסל את עדות הגניבה שקדמה לעדות הטביחה. ואחר כך הוזמו על הגניבה, ומשום כך משלמים על שתי העדויות.
 <strong>אמרי</strong> <small>[אומרים]</small> כנגד זה: <strong>סוף סוף כי הדרי מיתזמי</strong> <small>[כאשר הם חוזרים</small> ומוזמים] על ה<strong>גניבה</strong> <strong>איגלאי מילתא</strong> <small>[התברר הדבר]</small> <strong>דכי אסהדו</strong> <small>[שכאשר העידו]</small> על ה<strong>טביחה פסולין הוו</strong> <small>[היו]</small> מלהעיד, אם כן <strong>אמאי משלמי</strong> <small>[מדוע משלמים]</small> על ה<strong>טביחה?</strong>
 ומסבירים: <strong>והלכתא</strong> <small>[והלכה]</small> זו יש להעמיד לפי אביי: <strong>שהעידו בבת אחת</strong> על הגניבה ועל הטביחה, <strong>והוזמו,</strong> שאף אם ייפסלו למפרע כשהוזמו על עדות הגניבה — לא קדמה עדות זו לעדות הטביחה כדי לפוסלה, ואז מתיישבים הדברים לשיטת אביי.
     <big> ד</big> ומציעים: <strong>לימא כתנאי</strong> <small>[האם לומר</small> שאביי ורבא חלוקים במחלוקת תנאים] באותו ענין, ששנינו בברייתא: <strong>היו שנים מעידין אותו שגנב, והן</strong> עצמם <strong>מעידין אותו שטבח, והוזמו על הגניבה</strong> בלבד — הרי <strong>עדות שבטלה מקצתה בטלה כולה.</strong>
 אבל <strong>הוזמו על הטביחה</strong> בלבד — <strong>הוא,</strong> הגנב, <strong>משלם תשלומי כפל,</strong> שהרי עדות הגניבה קיימת ונתברר שגנב, <strong>והן,</strong> העדים הזוממים, <strong>משלמין תשלומי</strong> שנים או <strong>שלשה</strong> שרצו לחייבו כתוספת לכפל.
 <strong>אמר ר' יוסי: במה דברים אמורים</strong> — כאשר היה זה <strong>בשתי עדיות, אבל בעדות אחת</strong> והוזמו על הטביחה — <strong>עדות שבטלה מקצתה בטלה כולה.</strong>
 ומעתה נברר את דברי ר' יוסי: <strong>מאי</strong> <small>[מה</small> פירוש<small>]</small> <strong>"בשתי עדיות", ומאי</strong> <small>[ומה</small> פירוש<small>]</small> <strong>"בעדות אחת"? אילימא</strong> <small>[אם תאמר]</small> <strong>"בשתי עדיות"</strong> כוונתו <strong>בשתי עדיות</strong> נבדלות <strong>ממש,</strong> שהיו <strong>בשתי כתות</strong> שונות של עדים שהעידו בנפרד על כל דבר ודבר, ואילו <strong>"בעדות אחת"</strong> כוונתו <strong>בכת אחת</strong> של עדים שהעידו <strong>בזה אחר זה</strong> על הגניבה ואחר כך על הטביחה.
 <strong>ו</strong>לפיכך יש לפרש כי זה ש<strong>אמר ר' יוסי בעדות אחת,</strong> כלומר <strong>בכת אחת</strong> של עדים המעידים <strong>בזה אחר זה, כי מסהדי</strong> <small>[כאשר מעידים]</small> על ה<strong>גניבה והדר מסהדי</strong> <small>[וחוזרים</small> אחר כך ומעידים] על ה<strong>טביחה, כי מתזמי</strong> <small>[כאשר</small> הם מוזמים] על ה<strong>טביחה</strong> הרי <strong>עדות שבטלה מקצתה בטלה כולה, ואיתזמו להו</strong> <small>[והוזמו להם]</small> על ה<strong>גניבה</strong> גם כן, <strong>מהיכא תיתי הך</strong> <small>[מהיכן יבוא</small> דבר <small>זה]?</small> אמנם עדותם על הטביחה הוזמה, אבל עדותם על הגניבה לא הוזמה כלל, ומדוע תיבטל העדות?
 <strong>אלא לאו</strong> <small>[האם לא]</small> צריך לפרש כי <strong>"בשתי עדיות" —</strong> משמעו <strong>בעדות אחת כעין שתי עדיות, ומאי נינהו</strong> <small>[ומה הן]</small> כיצד היה הדבר? שהיתה זו <strong>כת אחת</strong> שהעידה על שני הדברים <strong>בזה אחר זה,</strong> ולפיכך יש להבין: <strong>אבל בעדות אחת</strong> כוונתו <strong>בבת אחת</strong> שהעידו בזמן אחד גם על הגניבה וגם על הטביחה <strong>לא</strong> מתחייב על הגניבה, שעדות שבטלה מקצתה בטלה כולה.
  וכדי להסביר את הדברים לענייננו מקדימים כי <strong>סברוה</strong> <small>[סברו ב</small>ענין זה] התלמידים שעסקו בזה, <strong>דכולי עלמא</strong> <small>[שלדעת הכל]</small> כל דבר שאומר העד <strong>תוך כדי דיבור כדיבור</strong> עצמו הוא <strong>דמי</strong> <small>[נחשב],</small> והרי הוא כעדות אחת.
  ולפי הנחה זו, <strong>מאי לאו בהא קמיפלגי</strong> <small>[האם לא ב</small>דבר <small>זה</small> הם חלוקים], <strong>דרבנן סברי</strong> <small>[שחכמים סבורים]:</small> <strong>מכאן ולהבא הוא נפסל, וכיון דמההיא שעתא קא מיתזמי</strong> <small>[שמאותה שעה הם מוזמים],</small> שנפסלים משעת הזמה, על ה<strong>טביחה דקא מיתזמי</strong> <small>[ש</small>עליה <small>הוזמו]</small> — <strong>איתזום,</strong> על ה<strong>גניבה</strong> ש<strong>לא מיתזמי</strong> <small>[הוזמו]</small> — <strong>לא איתזום</strong> <small>[הוזמו].</small>
 ואילו <strong>ר' יוסי סבר</strong> <small>[סבור]:</small> עד זומם <strong>למפרע הוא נפסל, וכיון</strong> ש<strong>מייד כי אסהידו הוא דמיפסלי</strong> <small>[כאשר העידו הם נפסלים],</small> <strong>אי איתזמו להו</strong> <small>[אם</small> כאשר הוזמו] <strong>טביחה איתזמו להו נמי אגניבה</strong> <small>[הוזמו כם כן אגניבה</small> <small>[הוזמו גם כן על הגניבה],</small> כלומר נפסלה העדות על הגניבה, <strong>דהא</strong> <small>[שהרי]</small> <strong>תוך כדי דיבור כדיבור דמי</strong> <small>[נחשב],</small> ואם כן נחשבות שתי העדויות כאילו העידו בבת אחת?
 <strong>אמרי</strong> <small>[אומרים]</small> בתשובה לכך: <strong>אי</strong> <small>[אם]</small> אכן מניחים ש<strong>תוך כדי דיבור כדיבור דמי</strong> <small>[נחשב],</small> הרי <strong>דכולי עלמא</strong> <small>[לדעת הכל]</small> <strong>למפרע הוא נפסל,</strong> וכדעת אביי, ומשום כך אם הוזמו אף במחצית העדות השניה — העדות כולה נפסלת. <strong>אלא הכא</strong> <small>[כאן]</small> <strong>ב</strong>שאלה האם <strong>תוך כדי דיבור כדיבור דמי</strong> <small>[נחשב]</small> <strong>קא מיפלגי</strong> <small>[חלוקים</small> הם<small>],</small> <strong>רבנן סברי</strong> <small>[חכמים סבורים]:</small> <strong>תוך כדי דיבור</strong>
## דף עג:
 <strong>לאו</strong> <small>[לא]</small> <strong>כ</strong>אותו <strong>דיבור</strong> עצמו הוא <strong>דמי</strong> <small>[נחשב]</small> אלא כדיבור נפרד, <strong>ור' יוסי סבר</strong> <small>[סבור]:</small> <strong>תוך כדי דיבור כדיבור דמי</strong> <small>[נחשב].</small>
 ושואלים: <strong>וסבר</strong> <small>[ו</small>האם <small>סבור]</small> <strong>ר' יוסי</strong> כי <strong>תוך כדי דיבור כדיבור דמי</strong> <small>[נחשב]?</small> <strong>והתנן</strong> <small>[והרי שנינו]</small> במשנה אחרת: האומר על בהמה <strong>"הרי זו תמורת</strong> קרבן <strong>עולה תמורת שלמים"</strong> — <strong>הרי זו</strong> הבהמה נעשית <strong>תמורת עולה,</strong> אלו <strong>דברי ר' מאיר.</strong>
 <strong>ר' יוסי אומר: אם לכך נתכוון מתחילה,</strong> שרצה שהבהמה תהיה גם תמורת עולה וגם תמורת שלמים, <strong>הואיל ואי אפשר לקרות</strong> (לקרוא) <strong>שני שמות כאחד</strong> שהרי אין אדם יכול לומר עולה ושלמים באותו דיבור עצמו — <strong>דבריו קיימין,</strong> וחל על בהמה זו גם דין תמורת עולה וגם דין תמורת שלמים, אבל <strong>אם אמר "תמורת עולה" ונמלך</strong> (התחרט) <strong>ואמר "תמורת שלמים"</strong> — <strong>הרי זו תמורת עולה;</strong>
 <strong>והוינן</strong> <small>[והיינו</small> דנים] <strong>בה,</strong> במשנה זו: אם <strong>נמלך</strong> — <strong>פשיטא</strong> <small>[פשוט,</small> מובן מאליו<small>]</small> שכך הדבר שהיא תמורת עולה, שהרי כבר חלה עליה קדושת עולה משעה שאמר דיבור ראשון ואין אדם יכול לחזור בו!
 <strong>ואמר</strong> על כך <strong>רב פפא: נמלך בתוך כדי דיבור קאמרינן</strong> <small>[אומרים אנו],</small> כלומר, אף שהיה זה בתוך כדי דיבור לדיבור הקודם, בכל זאת ר' יוסי סבור שאינו יכול עוד לחזור בו מדיבורו הקודם. ואם כן אינו סבור שתוך כדי דיבור הריהו כאותו דיבור, וכפי שרצינו להעמיד כן את דעתו!
 <strong>אמרי</strong> <small>[אומרים]</small> בתשובה לכך: <strong>תרי</strong> <small>[שני]</small> סוגים של <strong>תוך כדי דיבור הוי</strong> <small>[הם],</small> <strong>חד</strong> <small>[אחד]</small> מהם הוא סמוך <strong>כדי שאילת</strong> שלום של <strong>תלמיד לרב</strong> שהיא ארוכה יותר, <strong>וחד</strong> <small>[ואחד]</small> הוא <strong>כדי שאילת</strong> שלום של <strong>הרב לתלמיד</strong> שהיא קצרה יותר, ויש לחלק ביניהם כך: <strong>כי לית ליה</strong> <small>[כאשר אין לו]</small> <strong>לר' יוסי</strong> סברה זו שתוך כדי דיבור הוא כדיבור הרי זה בהפסק גדול קצת יותר שהוא <strong>כדי שאילת תלמיד לרב</strong> שאומר לו <strong>"שלום עליך רבי ומורי", דנפיש</strong> <small>[שמרובה],</small> אולם בהפסק של <strong>כדי שאילת הרב לתלמיד</strong> שאומר לו רק <strong>"שלום עליך"</strong> — <strong>אית ליה</strong> <small>[יש לו],</small> שהוא נחשב כדיבור אחד.
 <big>א</big> <strong>אמר רבא: עדים</strong> שהעידו על אדם שהוא חייב מיתה <strong>ש</strong>תחילה <strong>הוכחשו</strong> בעדותם, שעדים אחרים העידו שאינו חייב מיתה, <strong>ולבסוף</strong> לאחר שהוכחשו <strong>הוזמו,</strong> שבאו עדים אחרים והעידו שהיו עדים ראשונים אלה במקום אחר בזמן שעליו הם מעידים — הרי הם <strong>נהרגין</strong> כדין עדים זוממים, שכן אנו אומרים כי <strong>הכחשה</strong> שהוכחשו מתחילה <strong>תחילת הזמה היא, אלא שלא נגמרה</strong> כולה בשעתה, ועל כן כאשר באו גם עדי הזמה הרי הם גומרים את הזמת העדים.
 <strong>אמר רבא: מנא אמינא לה</strong> <small>[מניין אומר אני אותה</small> את ההלכה הזו<small>]?</small> — <strong>דתניא</strong> <small>[ש</small>כן <small>שנינו</small> בברייתא<small>]:</small> באה כת עדים והעידה: <strong>"מעידני באיש פלוני שסימא את עין עבדו</strong> (ובכך יוצא העבד לחירות) <strong>ו</strong>לאחר מכן <strong>הפיל את שינו"</strong> (וחייב האדון בתשלומים על כך) <strong>שהרי הרב אומר כן,</strong> שגם האדון מודה שכך היה הדבר, <strong>ונמצאו</strong> העדים האומרים כן <strong>זוממין</strong> — הריהם <strong>משלמין דמי עין לעבד,</strong> שהרי אם היה נעשה כעדותם והיה העבד משתחרר על ידי כך, לא היה מקבל פיצויים עבור עינו.
 ומבררים:  <strong>היכי דמי</strong> <small>[כיצד בדיוק היה הדבר]?</small> <strong>אילימא כדקתני</strong> <small>[אם תאמר כפי ששנינו],</small> <strong>דליכא כת אחרינא</strong> <small>[שאין כת</small> עדים <small>אחרת]</small> שמעידה בזה, מדוע <strong>משלמין דמי עין לעבד?</strong> <strong>בתר דמפקי ליה</strong> [<small>אחרי ש</small>בעדותם <small>זממו להוציא אותו]</small> <strong>לחירות</strong> על הכאת עינו ושלא יקבל עליה תשלום, אם כן משהוזמו את <strong>דמי עינו קבעי שלומי</strong> <small>[צריכים</small> הם לשלם]?
 <strong>ועוד,</strong> אם נמצא שעדותם היתה עדות שקר — <strong>דמי כוליה</strong> <small>[כל]</small> ה<strong>עבד לרב בעי לשלומי</strong> <small>[צריכים</small> הם לשלם] שהרי רצו להפסיד מן האדון את העבד כולו. <strong>ועוד,</strong> מה שנאמר שם <strong>"שהרי הרב אומר כן"</strong> — <strong>הרב מי ניחא ליה</strong> <small>[האם נוח לו]</small> בזה שמשחררים את עבדו?
 <strong>אלא, לאו</strong> <small>[האם לא]</small> מדובר <strong>כגון דאתו בי תרי ואמרי</strong> <small>[שבאו שנים</small> קודם לכן <small>ואמרו]:</small> האדון <strong>הפיל את שינו</strong> של העבד ואחר כך <strong>סימא את עינו, דבעי מיתיב ליה</strong> <small>[ש</small>לפי עדותם <small>צריך להשיב,</small> לתת <small>לו]</small> <strong>הרב</strong> לעבד <strong>דמי עינו,</strong> שהרי עם הפלת השן נשתחרר העבד, ואם אחר כך סימא את עינו עשה נזק בבן חורין וחייב לשלם לו את דמי העין. <strong>ואתו בי תרי מציעאי</strong> <small>[ובאו שנים אמצעיים],</small> אלו המוזכרים בברייתא, <strong>ואמרי</strong> <small>[ואמרו]</small> שלא כך היה, אלא תחילה סימא את <strong>עינו והדר</strong> <small>[ואחר כך]</small> הפיל את <strong>שינו,</strong> שנשתחרר העבד על ידי הוצאת העין, ולפי עדות זו <strong>לא בעי למיתב ליה</strong> <small>[צריך להשיב לו</small> לעבד] <strong>אלא דמי שינו</strong> בלבד שהם פחותים הרבה, <strong>דקא מכחשי ליה קמאי למציעאי</strong> <small>[שמכחישים</small> העדים <small>הראשונים את</small> העדים <small>האמצעיים],</small>
 <strong>והיינו</strong> <small>[וזהו]</small> הסבר האמור שם <strong>"שהרי הרב אומר כן",</strong> שגם האדון מסכים לעדות שניה זו, משום <strong>דניחא ליה במאי דקאמרי</strong> <small>[שנוח לו במה שהם אומרים].</small>
 שאף שגם לפי עדותם של אלה צריך הוא לשחרר את העבד, מכל מקום יש הבדל בין מה שישלם עבור עין או עבור שן, <strong>וקתני</strong> <small>[ושנה]:</small> <strong>ונמצאו זוממין,</strong> והכוונה היא לעדים <strong>מציעאי</strong> <small>[האמצעיים],</small> שבאה כת שלישית של עדים והעידה שלא היו כלל באותו מקום, משום כך נפסק שהם <strong>משלמין דמי עין לעבד,</strong> שהרי רצו להפסיד לו את דמי עינו.
  הרי אף על פי שהיתה הכחשה לעדותם, מכל מקום יכולים הם להיות מוזמים, <strong>שמע מינה</strong> <small>[למד מכאן]</small> ש<strong>הכחשה</strong> עצמה <strong>תחילת הזמה היא,</strong> והרי זו הוכחה לשיטתו של רבא.
 <strong>אמר אביי: לא,</strong> אין מכאן הוכחה לשיטת רבא, משום שאפשר לפרש הדבר אחרת
 <strong>דאפכינהו ואזמינהו [שהפכום והזימום], כלומר</strong> שעדות זו שבברייתא לא הוכחשה תחילה על ידי עדות קודמת לה, אלא אותם עדים שהזימו הפכו את עדותם ואמרו שלא היה המעשה כפי שאמרו הראשונים (שפגע האדון בעין ואחר כך בשן) אלא להיפך (שפגע תחילה בשן ואחר כך בעין). ונוסף לזה אומרים הם לראשונים: אתם עצמכם לא הייתם באותו מקום, ואינכם יכולים להעיד כלל, ויש כאן באמת רק עדות אחת שיש בה גם הכחשה וגם הזמה.
 ומסבירים: <strong>ממאי</strong> <small>[ממה]</small> מהיכן יודע אתה שכך יש לפרש?
## דף עד.
 <strong>מדסיפא</strong> <small>[מ</small>אחר <small>שסופה]</small> של הברייתא עוסק <strong>ב</strong>מקרה של <strong>מיפך</strong> <small>[בהפיכת</small> העדות<small>]</small> <strong>והזמה, רישא נמי</strong> <small>[תחילתה גם כן]</small> יש לפרש <strong>במיפך</strong> <small>[בהפיכת</small> העדות<small>]</small> <strong>והזמה,</strong> ולא היו אלא שתי כתות עדים בלבד.
 <strong>דקתני סיפא</strong> <small>[ששנה</small> ב<small>סופה]</small> של אותה ברייתא: אמרו העדים <strong>"מעידנו</strong> (מעידים אנחנו) <strong>את איש פלוני שהפיל את שן עבדו</strong> <strong>ו</strong>אחר כך <strong>סימא את עינו", שהרי העבד אומר כן,</strong> שגם הוא תומך בעדות זו שהרי הוא מרוויח על ידה תשלום דמי עינו שנסתמאה לאחר שיצא לחירות, <strong>ונמצאו</strong> עדים אלה <strong>זוממין</strong> — הרי הם <strong>משלמין דמי עין לרב</strong> (האדון).
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אי דלא קא מודו להו בתראי בחבלא</strong> <small>[אם</small> במקרה <small>שאין מודים להם</small> העדים <small>האחרונים</small> המזימים לעדים הראשונים <small>בחבלה]</small> <strong>כלל,</strong> שהם אומרים שלא חבל האדון בכלל בעבדו, אם כן הוזמו העדים הקודמים הזמה גמורה, ואז <strong>דמי כוליה</strong> <small>[כל]</small> ה<strong>עבד לרב בעי שלומי ליה</strong> <small>[צריכים</small> הם <small>לשלם לו</small> לאדון<small>],</small> שלפי עדותם היה יוצא לחירות ומפסיד את עבדו!
 <strong>אלא פשיטא</strong> <small>[פשוט]</small> שמדובר כאן <strong>דקא מודו כולהו בחבלא</strong> <small>[שמודים כולם,</small> גם העדים האחרונים, <small>בחבלה]</small> שחבל האדון בעבדו המוציאה אותו לחירות,
 <strong>ודקא אפכינן</strong> <small>[ו</small>אולם מדובר <small>שהפכו]</small> את העדות, שלדבריהם קודם הוציא את עינו ואחר כך הפיל את שינו, <strong>ואזמינהו</strong> <small>[ו</small>מלבד זה, גם <small>הזימו אותם,</small> את הראשונים<small>]</small> ואמרו שלא היו שם כלל. ומאחר שבסוף הברייתא מדובר בהיפוך והזמה אחת על ידי כת של עדים, כך יש לפרש את תחילתה, לדברי אביי.
 <strong>ו</strong>מעתה יש לברר עוד: <strong>היכי דמי</strong> <small>[כיצד בדיוק היה הדבר]?</small> <strong>אי דקא מאחרי אחורי הני בתראי</strong> <small>[אם מאחרים אלה האחרונים]</small> את המעשה, ואומרים שהמאורעות שהעידו עליהם הראשונים שאירעו ביום מסויים, לא היו באותו יום אלא מאוחר יותר, <strong>אכתי</strong> <small>[עדיין]</small> <strong>דמי עבד לרב בעי שלומי</strong> <small>[צריכים</small> הראשונים <small>לשלם],</small> אף שגם השניים שהזימו טוענים שחבל בו.
 <strong>דכי מחייבי ליה לגברא, אכתי גברא לאו בר חיובא הוא</strong> <small>[שכאשר חייבו</small> בעדותם <small>את האיש</small> לשחרר את עבדו, <small>עדיין האיש לא היה בן חיוב]</small> לשחררו, לפי עדות השניים! <strong>אלא</strong> יש לומר <strong>דקא מקדמי קדומי הני בתראי</strong> <small>[שמקדימים</small> את זמן המאורעות <small>אלה האחרונים]</small> ואומרים שהמעשה אירע מוקדם יותר,
 <strong>ו</strong>עוד יש לברר כיצד בדיוק היה הדבר, <strong>אי</strong> <small>[אם]</small> מדובר ש<strong>לא עמד</strong> האדון <strong>בדין, אכתי</strong> <small>[עדיין]</small> <strong>דמי כוליה</strong> <small>[כל]</small> ה<strong>עבד לרב בעי שלומי ליה</strong> <small>[</small>הם <small>צריכים לשלם לו,</small> לרב<small>],</small> <strong>דאכתי גברא</strong> <small>[שעדיין האיש]</small> <strong>לא מיחייב</strong> <small>[היה מחוייב]</small> והם באים בעדותם לחייבו לשחרר את העבד, וחייבים לשלם כדין עדים זוממים.
 <strong>אלא</strong> יש לומר שמדובר כאן בסיכומו של הבירור שכבר <strong>עמד</strong> האדון <strong>בדין,</strong> והעידו שכבר העידו עדים אחרים שעמד האדון בדין והעבד יוצא לחירות ולאחר שנגמר דינו ברח האדון למקום אחר, ושם שוב עמד בדין ונתחייב האדון בדמי העין, אלא שבאו אחרים והעידו שאף שנתחייב לשחררו בבית דין לא כך היה מעשה אלא שנתחייב בדמי שן, וגם הזימו את הראשונים, שהעידו שלא היו במקום באותה שעה. ושבים לדון בהוכחתו של רבא, מאותה ברייתא, לכך שהכחשה תחילת הזמה היא.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב איקא לרב אשי: דוקיא</strong> <small>[דיוקו]</small> של <strong>רבא</strong> שדייק מכאן שהכחשה תחילת הזמה <strong>מהיכא</strong> <small>[מהיכן</small> הוא<small>]?</small> <strong>אילימא מרישא</strong> <small>[אם תאמר מתחילתה]</small> של הברייתא כפי שהסביר אותה רבא, ובשלוש כיתות עדים. מכל מקום <strong>רישא מי קא מתכחשי מציעאי</strong> <small>[בתחילה האם</small> בכלל <small>הוכחשו</small> העדים <small>האמצעיים]?</small>
 אף שעדותם עומדת בסתירה לזו של הראשונים, מכל מקום <strong>כיון דאי</strong> <small>[שאם]</small> <strong>לא מתזמי</strong> <small>[היו מוזמים]</small> — בסופו של דבר <strong>סהדותא כוותייהו קא קיימא</strong> <small>[העדות כדבריהם היתה עומדת],</small> משום <strong>דדינא כוותייהו פסקינן</strong> <small>[שאת הדין כדבריהם אנו פוסקים],</small> שהרי <strong>יש בכלל מאתים מנה,</strong> כלומר, שאף שהעדים הראשונים העידו שצריך לשחרר עבדו ולשלם דמי העין המרובים יותר, ואחרונים העידו שצריך לשלם רק דמי השן המועטים יותר, מכל מקום כולם מעידים שחבל בעבד חבלה המשחררת את העבד, וכן שהוא חייב לו גם דמי נזק שהזיקו, אלא שנחלקו מה גודל סכום זה: אם דמי עין אם דמי שן, ובמקרה כזה מחייבים אותו בפחות שבסכומים.
 <strong>הלכך</strong> <small>[על כן]</small> יוצא מכאן כי <strong>קמאי הוא דקא מתכחשי</strong> <small>[</small>העדים <small>הראשונים הם שמוכחשים],</small> <strong>מציעאי</strong> <small>[</small>העדים <small>האמצעיים]</small> <strong>לא מתכחשי מידי</strong> <small>[מוכחשים כלל],</small> ואם כן לא היה כאן כלל ענין של הכחשה, ואין ללמוד מכאן שהכחשה שיש בה ביטול העדות נחשבת לתחילת הזמה!
 <strong>אמר ליה</strong> <small>[לו]</small> רב אשי לרב אחא: <strong>רבא סבר</strong> <small>[סבור]:</small> <strong>מדרישא</strong> <small>[מ</small>כיון ש<small>בתחילת</small> הברייתא<small>]</small> מוכרחים להבין שמדובר <strong>בשלש כיתות</strong> עדים, וכפי שדייק מקודם, <strong>סיפא נמי</strong> <small>[</small>ב<small>סופה גם כן]</small> מדובר <strong>בשלש</strong> כיתות, שהרי ברייתא אחת היא. <strong>ו</strong>את עיקר חידושו <strong>דייק</strong> רבא <strong>מסיפא</strong> <small>[מסופה]</small> של הברייתא, וצריכים להסביר את הענין באופן זה:
 <strong>כגון דאתו בי תרי ואמרי</strong> <small>[שבאו שנים</small> עדים <small>ואמרו]:</small> תחילה <strong>הפיל</strong> האדון <strong>את שינו</strong> של עבדו <strong>ו</strong>אחר כך <strong>סימא את עינו, ופסקיניה לדינא אפומייהו</strong> <small>[ופסקו את הדין על פיהם]</small> שצריך האדון לשחרר את העבד ולשלם לו דמי עינו,
 <strong>ואתו בי תרי אחריני ואמרי</strong> <small>[ובאו שנים אחרים ואמרו]:</small> לא כך היה מעשה, אלא תחילה <strong>סימא את עינו</strong> <strong>ו</strong>אחר כך <strong>הפיל את שינו,</strong> ומשתחרר העבד וחייב האדון לשלם לעבד רק את דמי השן, <strong>דקא מכחשי להו להני קמאי</strong> <small>[שהם מכחישים אותם, את אלה</small> העדים <small>הראשונים],</small> <strong>ונמצאו זוממין קמאי</strong> <small>[</small>העדים <small>הראשונים],</small> שלבסוף באה כת שלישית והעידה בעדים הראשונים שלא היו שם — על כן, <strong>קמאי</strong> <small>[הראשונים]</small> <strong>משלמין דמי עין לרב,</strong> ודיוקו כך הוא:
 <strong>ואי סלקא דעתך</strong> <small>[ואם עולה על דעתך]</small> לומר כי <strong>הכחשה לאו</strong> <small>[לא]</small> <strong>תחילת הזמה היא, אמאי משלמי</strong> <small>[מדוע</small> הם <small>משלמים]?</small> <strong>הא אתכחשו להו מעיקרא</strong> <small>[הרי</small> כבר <small>הוכחשו להם מתחילה]</small> על ידי העדים האמצעיים, וכיון שהוכחשו — שוב אין עדותם עדות! <strong>אלא שמע מינה</strong> <small>[למד מכאן]</small> כי <strong>הכחשה תחילת הזמה היא.</strong>
 ומעירים: <strong>ואביי</strong> שאינו סבור כן <strong>אמר</strong> <small>[</small>יכול היה <small>לומר]</small> <strong>לך</strong> ולהשיב על הוכחה זו: גם לשיטתך, <strong>בשלמא רישא</strong> <small>[נניח</small> ב<small>תחילה</small> בקטע הראשון <strong>לא סגי</strong> <small>[ייתכן]</small> ש<strong>לא</strong> מדובר ב<strong>שלש כיתות, שהרי קתני</strong> <small>[שנה]</small> <strong>"הרב אומר כן",</strong> וכפי שאמרנו אין הדבר מסתבר אלא כשיש כת עדים קודמת שמעידה שחייב לשחרר את העבד ולשלם דמי עינו.
 <strong>אלא סיפא</strong> <small>[</small>ב<small>סוף]</small> <strong>למה לי</strong> לפרש שמדובר ב<strong>שלש כיתות?</strong> משום שנאמר בברייתא <strong>"שהרי העבד אומר כן"?</strong>
 והרי זה אינו מוכיח דבר, לפי שה<strong>עבד כל דהו מימר אמר</strong> <small>[כל שהוא,</small> בכל מקרה, <small>אומר]</small> ומוכן להסכים לעדות, <strong>דניחא ליה דניפוק</strong> <small>[שנוח לו שיצא]</small> <strong>לחירות.</strong> ולכן מפרש אביי שמדובר רק בשתי כיתות ובהפיכת העדות תוך כדי הזמה, ואין מכאן הוכחה שהכחשה תחילת הזמה היא.
 ועל עצם דין הברייתא <strong>מתקיף לה</strong> <small>[מקשה על כך]</small> <strong>ר' זירא, אימא</strong> <small>[אמור]:</small> <strong>סימא את עינו</strong> —
## דף עד:
 <strong>ניפוק</strong> <small>[שיצא]</small> <strong>בעינו, הפיל את שינו</strong> — <strong>ניפוק</strong> <small>[שיצא]</small> <strong>בשינו, סימא את עינו והפיל את שינו</strong> — <strong>ניפוק</strong> <small>[שיצא]</small> <strong>בעינו ושינו</strong> יחד!
 <strong>אמר</strong> לו <strong>אביי</strong> בתשובה: <strong>עליך אמר קרא</strong> <small>[הכתוב],</small> כלומר, כדי להוציא מסברה זו פירש ואמר הכתוב: <strong>"</strong>לחפשי ישלחנו <strong>תחת עינו"</strong> (שמות כא, כו), להדגיש: <strong>ולא תחת עינו ושינו,</strong> וכן נאמר <strong>"</strong>לחפשי ישלחנו <strong>תחת שינו"</strong> (שמות כא כז), להדגיש: <strong>ולא תחת שינו ועינו.</strong>
 <big>א</big> ושבים לדון בדברי רבא, <strong>אמר רב אידי בר אבין: אף אנן נמי תנינא</strong> <small>[אנו גם כן שנינו]</small> במשנה שהכחשה היא תחילת הזמה, ששנינו במשנתנו: <strong>גנב על פי</strong> עדות <strong>שנים וטבח ומכר על פיהם, ונמצאו</strong> עדים אלה <strong>זוממין</strong> — <strong>משלמין לו את הכל.</strong>
 <strong>מאי לאו</strong> <small>[האם אין]</small> מדובר כאן בסדר הרגיל, כלומר, ש<strong>העידו על הגניבה וחזרו והעידו על הטביחה, והוזמו על הגניבה וחזרו והוזמו על הטביחה.</strong>
 ואולם, אם כן יש לשאול: <strong>והא</strong> <small>[והרי]</small> <strong>כיון שהוזמו על הגניבה,</strong> אם כן <strong>לגבי</strong> <small>[אצל]</small> עדות <strong>טביחה הוה להו</strong> <small>[הרי הם]</small> <strong>מוכחשין, וקתני</strong> <small>[ושנה]</small> בכל זאת: <strong>משלמין לו את הכל. ואי סלקא דעתך</strong> <small>[ואם עולה על דעתך]</small> לומר כי <strong>הכחשה לאו</strong> <small>[לא]</small> <strong>תחילת הזמה היא,</strong> אם כן על ה<strong>טביחה אמאי</strong> <small>[מדוע]</small> <strong>משלמין?</strong> שכיון שהוכחשו אין ממש בעדותם על הטביחה וכאילו לא העידו! <strong>אלא לאו שמע מינה</strong> <small>[האם לא תלמד מכאן]</small> כי <strong>הכחשה תחילת הזמה היא!</strong>
 <strong>אמרי</strong> <small>[אומרים]</small> בדחיית הוכחה זו: <strong>הכא במאי עסקינן</strong> <small>[כאן במה אנו עוסקים]</small> — <strong>כגון שהוזמו על הטביחה תחילה,</strong> ובזה אין להכחיש את עדות הגניבה, ולכן אם הוזמו אחר כך גם על הגניבה משלמים על הכל.
 <big>ב</big> <strong>ו</strong>בעיה זו של הכחשה והזמה שנויה <strong>בפלוגתא</strong> <small>[במחלוקת]</small> של אמוראים קודמים, שבענין <strong>עדים</strong> שהעידו באדם שהוא חייב מיתה <strong>ש</strong>תחילה <strong>הוכחשו</strong> על ידי עדים אחרים <strong>ולבסוף הוזמו,</strong> נחלקו <strong>ר' יוחנן ור' אלעזר, חד</strong> <small>[אחד</small> מהם<small>]</small> <strong>אמר: נהרגין</strong> על שזממו להרוג, הרי שהוא סבור שהכחשה תחילת הזמה היא, <strong>וחד</strong> <small>[ואחד</small> מהם<small>]</small> <strong>אמר: אין נהרגין,</strong> משום שהוכחשו תחילה, ובטלה עדותם, ואין הכחשה תחילת הזמה.
  ולזיהוי הדעות במחלוקת זו מעירים: <strong>תסתיים</strong> <small>[תוגדר]</small> כי <strong>ר' אלעזר הוא</strong> ש<strong>אמר אין נהרגין</strong> — ש<strong>אמר ר' אלעזר: עדים שהוכחשו בנפש,</strong> בעדות נפשות שהעידו — <strong>לוקין</strong> משום עדות שקר,
 <strong>ואי סלקא דעתך</strong> <small>[ואם עולה על דעתך]</small> לומר כי <strong>ר' אלעזר הוא</strong> ש<strong>אמר</strong> שאם הוזמו עדי נפשות לאחר שהוכחשו הריהם <strong>נהרגין</strong> — אם כן <strong>אמאי</strong> <small>[מדוע]</small> <strong>לוקין?</strong> הן האיסור שעשו בעדות השקר <strong>הוה ליה</strong> <small>[הריהו]</small> <strong>לאו</strong> (מצוות לא תעשה) <strong>שניתן לאזהרת מיתת בית דין,</strong> כלומר, לאו שעלול להגיע על ידו לידי מיתת בית דין, <strong>ו</strong>כלל בידינו: <strong>כל לאו שניתן לאזהרת מיתת בית דין</strong> — <strong>אין לוקין עליו!</strong>
 <strong>אלא לאו שמע מינה</strong> <small>[האם לא תלמד מכאן]</small> כי <strong>ר' אלעזר הוא</strong> ש<strong>אמר אין נהרגין,</strong> ומשום כך נמצא שלא היה צד של מיתת בית דין בכך, ולכן לוקים משום עדות שקר. ומסכמים: אכן, <strong>תסתיים</strong> <small>[תוגדר]</small> שדעת ר' אלעזר היא שאין נהרגים.
  ולעצם דינו של ר' אלעזר שואלים: מדוע <strong>לוקין</strong> אותם עדים שהוכחשו? הלא <strong>תרי ותרי נינהו</strong> <small>[שנים ושנים הם],</small> שהרי גם המכחישים שנים הם, <strong>מאי חזית דסמכת אהני</strong> <small>[מה ראית שסומך אתה על אלה]?</small> <strong>סמוך אהני</strong> <strong>[על אלה</strong> הראשונים<small>]!</small> ומדוע מלקים אותם?
 <strong>אמר אביי:</strong> אין מדובר כאן בהכחשה על פי עדים, אלא <strong>בבא הרוג ברגליו,</strong> שאם העידו על פלוני שהרג את חבירו, ובא לפנינו האיש שאמרו שהוא הרוג — הרי זו הכחשה שאין גדולה ממנה, ועל כן לוקים.
 <big>ג משנה</big> <strong>גנב</strong> שור או שה<strong>על פי</strong> עדות <strong>שנים, וטבח ומכר על פי</strong> עדות <strong>עד אחד או על פי עצמו</strong> שהודה — <strong>משלם תשלומי כפל ו</strong>אולם <strong>אינו משלם תשלומי ארבעה וחמשה.</strong>
 <strong>גנב וטבח בשבת,</strong> שנתחייב עונש מוות על שטבח בשבת, או <strong>גנב וטבח לעבודה זרה,</strong> שאף טביחה זו היא עבירה שחייב עליה מיתה. וכן אם בן <strong>גנב משל אביו ומת אביו ואחר כך טבח ומכר,</strong> שכיון שמת אביו הרי הוא בין יורשיו של כל מה ששייך לאביו, ובכלל זה השור או השה שנגנב, ונמצא שלא היתה הטביחה כולה באיסור שהרי גם את חלקו הוא טבח. וכן אם <strong>גנב והקדיש ואחר כך טבח ומכר</strong> כאשר הבהמה כבר שייכת להקדש ואינה של הבעלים — בכל אלה הריהו <strong>משלם תשלומי כפל ואינו משלם תשלומי ארבעה וחמשה.</strong>
 <strong>ר' שמעון אומר,</strong> בענין קדשים שנגנבו יש לחלק: אם היו אלה <strong>קדשים שחייב</strong> המקדיש <strong>באחריותם,</strong> שהקדישם וקיבל על עצמו להקריב אחרים תחתיהם אם יאבדו אלה — הרי זה הגונבם וטובחם <strong>משלם תשלומי ארבעה וחמשה,</strong> שנמצא שהגנב גרם נזק לאיש שנגנב ממנו. ואם גנב קדשים <strong>שאין</strong> המקדיש <strong>חייב באחריותם</strong> — <strong>פטור,</strong> לפי שלא גנב מחבירו, אלא מן ההקדש.
 <big>ד גמרא</big> שנינו במשנתנו שאם טבח ומכר <strong>על פי עד אחד</strong> פטור. ותוהים: <strong>פשיטא</strong> <small>[פשוט,</small> מובן מאליו<small>]</small> הוא, הלא עד אחד אינו יכול לחייב אדם בעונשים!
 <strong>אמרי</strong> <small>[אומרים]</small> בתשובה לכך: עד אחד לא הוזכר כאן לגופו, אלא לצורך המקרה שהובא יחד עימו — כאשר הגנב עצמו הודה. ובכך <strong>הא קא משמע לן</strong> <small>[</small>דבר <small>זה השמיע לנו],</small> ש<strong>על פי עצמו דומיא</strong> <small>[</small>הרי זה <small>בדומה]</small> ל<strong>על פי עד אחד,</strong> ופירושו: <strong>מה על פי עד אחד</strong> — אמנם עכשיו הוא פטור, אבל <strong>כי אתי</strong> <small>[כאשר יבוא]</small> <strong>עד אחד</strong> נוסף <strong>מצטרף בהדיה</strong> <small>[עימו]</small> — <strong>מיחייב</strong> <small>[מתחייב],</small> <strong>על פי עצמו נמי</strong> <small>[גם כן]</small> אמנם עתה הוא פטור, אבל <strong>כי אתו</strong> <small>[כאשר יבואו]</small> אחר כך <strong>עדים,</strong> הרי זה <strong>מיחייב</strong> <small>[מתחייב]</small> לשלם.
  ויש בדבר זה <strong>לאפוקי</strong> <small>[להוציא</small> לשלול<small>]</small> <strong>מ</strong>מה שאמר <strong>רב הונא אמר רב,</strong> ש<strong>אמר רב הונא אמר רב:</strong> מי שהיה <strong>מודה בקנס</strong> והריהו פטור מתשלום עליו <strong>ואחר כך באו עדים</strong> והעידו שאכן חייב הוא בקנס זה — בכל זאת הריהו <strong>פטור,</strong> לפי שכבר הודה מעצמו. ומן המשנה הזו אין הדברים נראים כן.
 <big>ה</big> כיון שהוזכרה הלכה זו של רב, דנים בה <strong>גופא</strong> <small>[לגופה].</small> <strong>אמר רב הונא אמר רב: מודה בקנס ואחר כך באו עדים</strong> — <strong>פטור. איתיביה</strong> <small>[הקשה לו]</small> <strong>רב חסדא לרב הונא</strong> ממה ששנינו: <strong>מעשה ברבן גמליאל שסימא את עין טבי עבדו, והיה שמח שמחה גדולה,</strong> לפי שטבי היה חביב על רבן גמליאל ושמח שיוכל להוציאו לחירות בהיתר.
 <strong>מצאו</strong> רבן גמליאל <strong>לר' יהושע, אמר לו</strong> רבן גמליאל: <strong>אי</strong> (אין) <strong>אתה יודע שטבי עבדי יצא לחירות? אמר לו: למה? אמר לו:</strong> מפני <strong>שסמיתי את עינו, אמר לו</strong> ר' יהושע: <strong>אין בדבריך כלום, שכבר</strong> (שעדיין) <strong>אין לו עדים</strong> שיעידו על כך. והואיל ושחרור העבד קנס הוא — דינך ככל מודה בקנס שפטור מן הקנס.
  ומכאן נדייק: <strong>הא</strong> <small>[הרי]</small> אם <strong>יש לו עדים</strong> — <strong>חייב,</strong> וגם אם יעידו לאחר שהודה בקנס. <strong>ושמעינן מינה</strong> <small>[ולומדים אנו מכאן]</small> כי <strong>מודה בקנס ואחר כך באו עדים</strong> — <strong>חייב!</strong>
 <strong>אמר ליה</strong> <small>[לו]</small> רב הונא לרב חסדא בתשובה לכך: מכאן אין ראיה, <strong>שאני</strong> <small>[שונה]</small> הדבר במקרה של <strong>רבן גמליאל,</strong> משום ש<strong>לא בפני בית דין אודי</strong> <small>[הודה],</small> והודאה שלא בפני בית דין אינה נחשבת להודאה, ולפיכך אם יבואו עדים לבית הדין — יחייבו על פיהם. ושואלים: <strong>והא</strong> <small>[והרי]</small> <strong>ר' יהושע אב בית דין הוה</strong> <small>[היה]</small> ואם כן כשסיפר רבן גמליאל לר' יהושע כי סימא את עינו של טבי עבדו היתה זו הודאה בפני בית דין!
## דף עה.
 ומשיבים: מכל מקום <strong>שלא בבית דין הוה קאי</strong> <small>[היה עומד]</small> אלא נפגשו סתם, וכיון שלא היה זה במושב בית דין — אין זו נחשבת הודאה.
  ומקשים:  <strong>והתניא</strong> <small>[והרי שנויה</small> ברייתא<small>]</small> בנוסח אחר: <strong>אמר לו</strong> ר' יהושע: <strong>אין בדבריך כלום, שכבר הודית,</strong> משמע שההודאה היא שגרמה לכך, ואם כן היה זה בבית דין, ולפיכך
 <strong>מאי לאו</strong> <small>[האם לא]</small> <strong>תנאי</strong> <small>[</small>מחלוקת <small>תנאים]</small> <strong>היא</strong> בשאלה זו עצמה ובאופן זה: <strong>האי</strong> <small>[זה]</small> ה<strong>תנא</strong> ש<strong>אמר</strong> את הנימוק <strong>"שכבר אין לך עדים", סבר</strong> <small>[סבור]</small> ש<strong>מודה בקנס ואחר כך באו עדים</strong> — <strong>חייב, והאי</strong> <small>[וזה]</small> ה<strong>תנא</strong> ש<strong>אמר "שכבר הודית", סבר</strong> <small>[סבור]</small> ש<strong>מודה בקנס ואחר כך באו עדים</strong> — <strong>פטור?</strong>
 ודוחים: <strong>לא,</strong> מכאן אין להוכיח, שאפשר לומר <strong>דכולי עלמא</strong> <small>[שלדעת הכל]</small> <strong>מודה בקנס ואחר כך באו עדים פטור, ובהא קמיפלגי</strong> <small>[וב</small>דבר <small>זה נחלקו],</small> <strong>האי תנא</strong> <small>[תנא זה]</small> ש<strong>אמר "שכבר אין לך עדים", סבר</strong> <small>[סבור]</small> כי <strong>חוץ לבית דין הוה</strong> <small>[היה]</small> המעשה, ולכן לא היה פוטר את עצמו בהודאה אם היו באים עדים. <strong>והך</strong> <small>[ואותו]</small> ה<strong>ת נא</strong> ש<strong>אמר "שכבר הודית", סבר</strong> <small>[סבור]</small> ש<strong>בבית דין הוה</strong> <small>[היה]</small> המעשה.
 <big>א</big> <strong>איתמר</strong> <small>[נאמר]</small> שנחלקו אמוראים בבעיה זו: <strong>מודה ב</strong>דבר שחיובו <strong>קנס ואחר כך באו עדים</strong> שהעידו בו על כך — <strong>רב אמר: פטור, ושמואל אמר: חייב.</strong>
 <strong>אמר רבא בר אהילאי: מאי טעמא</strong> <small>[מה הטעם,</small> המקור, לשיטתו<small>]</small> של <strong>רב?</strong> שהרי בדין גנב המשלם כפל, שהוא קנס, נאמר "אם המצא תמצא בידו הגניבה... שנים ישלם" (שמות כב, ג), ודרשו חכמים מכתוב זה: <strong>"אם המצא"</strong> — <strong>בעדים, "תמצא"</strong> — <strong>בדיינין, פרט למרשיע את עצמו</strong> בהודאתו שהוא פטור מכפל, ונשאלת השאלה:
 <strong>למה לי</strong> דרשה זו? הלא דין זה, שאין אדם יכול לחייב עצמו בקנס <strong>מ"אשר ירשיען</strong> אלהים ישלם שנים<strong>"</strong> (שמות כא ח) <strong>נפקא</strong> <small>[יוצא</small> נלמד<small>]</small> שרק זה שמרשיעים אותו הדיינים הוא שמשלם כפל, ולא מי שהרשיע את עצמו! <strong>אלא שמע מינה</strong> <small>[למד מכאן]</small> מהדגשה זו שבכתוב "אם המצא תמצא" שבאה ללמדנו כי המרשיע עצמו (מודה בקנס) פטור בכל מקרה, ולכן אף <strong>מודה בקנס ואחר כך באו עדים</strong> — <strong>פטור.</strong>
 <strong>ושמואל אמר</strong> <small>[</small>יכול היה <small>לומר]</small> <strong>לך</strong> בדחיית אותה ראיה של רב: הכתוב <strong>ההוא</strong> <strong>מבעי ליה</strong> <small>[נצרך לו]</small> <strong>ל</strong>דינו של <strong>גנב עצמו</strong> שמתחייב בכפל (ולא רק שומר הטוען טענת גנב ונמצאה הגניבה בידו). <strong>כדתנא דבי</strong> <small>[כמו ששנה</small> החכם מ<small>בית</small> מדרשו<small>]</small> של <strong>חזקיה</strong> (כמבואר לעיל בדף סג,ב).
 <strong>איתיביה</strong> <small>[הקשה לו]</small> <strong>רב לשמואל</strong> ממה ששנינו: <strong>ראה עדים שממשמשים ובאים</strong> להעיד כנגדו, <strong>ואמר: "גנבתי אבל לא טבחתי ולא מכרתי"</strong> — <strong>אינו משלם אלא קרן.</strong> משמע שהמודה בקנס ואחר כך באו עדים פטור מתשלומי קנס! <strong>אמר ליה</strong> <small>[לו]</small> שמואל בתשובה: <strong>הכא במאי עסקינן</strong> <small>[כאן במה אנו עוסקים]</small> <strong>כגון שחזרו עדים לאחוריהם</strong> ולא העידו כלל, ונמצא שהודה בקנס בלא עדים.
  הקשה לו רב: <strong>והא מדתני סיפא</strong> <small>[והרי מ</small>מה <small>ששנה</small> ב<small>סופה,</small> בהמשכה של ברייתא זו<small>]</small> <strong>ר' אלעזר בר' שמעון אומר:</strong> למרות שהודה בקנס מצריכים אנו ש<strong>יבואו עדים ויעידו</strong> כדי לחייבו בקנס, <strong>מכלל</strong> הדברים אתה למד שה<strong>תנא קמא סבר</strong> <small>[הראשון סבור]</small> כי <strong>לא</strong> צריכים הם להעיד, כיון שממילא לא יתחייב בעדותם!
 <strong>אמר ליה</strong> <small>[לו]</small> <strong>שמואל</strong> בתשובה: <strong>לאו איכא</strong> <small>[</small>האם <small>לא ישנה]</small> דעת <strong>ר' אלעזר בר' שמעון דקאי כוותי</strong> <small>[שעומד כמותי]</small> ומחזיק בשיטתי? <strong>אנא דאמרי</strong> <small>[אני שאמרתי]</small> את שיטתי זו, אמרתיה <strong>כ</strong>דעת <strong>ר' אלעזר בר' שמעון</strong> ולא כתנא קמא, ויכולים עדים לחייבו בקנס למרות שהודה כבר.
  ומעירים, לפיכך יוצא כי <strong>לשמואל ודאי תנאי</strong> <small>[</small>מחלוקת <small>תנאים]</small> <strong>היא</strong> בשאלה זו, <strong>ל</strong>שיטת <strong>רב מי לימא תנאי</strong> <small>[האם לומר</small> גם כן כי מחלוקת <small>תנאים]</small> <strong>היא?</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> <strong>רב: אנא דאמרי</strong> <small>[אני שאמרתי]</small> את דברי <strong>אפילו ל</strong>דעת <strong>ר' אלעזר בר' שמעון</strong> אמרתים, כי <strong>עד כאן לא</strong> שמענו כי <strong>אמר ר' אלעזר בר' שמעון התם</strong> <small>[שם]</small> שיכולים עדים לחייבו למרות שהודה <strong>אלא משום דקא מודי</strong> <small>[שמודה]</small> <strong>מחמת ביעתותא</strong> <small>[פחד]</small> ה<strong>עדים</strong> ולא הודה מרצונו. <strong>אבל הכא</strong> <small>[כאן]</small> ש<strong>מודה מעצמו</strong> בלא פחד מפני עדים שעומדים להעיד על כך, <strong>אפילו ר' אלעזר בר' שמעון מודה</strong> שפטור מקנס אפילו יבואו אחר כך עדים ויעידו.
 <strong>אמר רב המנונא: מסתברא מילתיה</strong> <small>[מסתברים דבריו]</small> של <strong>רב באומר "גנבתי", ובאו</strong> אחר כך <strong>עדים</strong> והעידו <strong>שגנב,</strong> שבמקרה זה <strong>פטור, שהרי</strong> מכל מקום <strong>חייב עצמו</strong> על פי הודאתו <strong>בקרן.</strong>
 <strong>אבל</strong> אם <strong>אמר</strong> תחילה <strong>"לא גנבתי" ובאו עדים</strong> והעידו בו <strong>שגנב</strong> והתחייב בעדותם בתשלומי הקנס של כפל, <strong>וחזר ואמר</strong> הוא עצמו <strong>"טבחתי"</strong> או שאמר <strong>"מכרתי"</strong> <strong>ו</strong>אחר כך <strong>באו עדים</strong> והעידו <strong>שטבח</strong> או <strong>מכר</strong> — <strong>חייב</strong> בתשלומי קנס של ארבעה וחמישה, <strong>שהרי</strong> בהודאתו זו לא חייב עצמו בתשלום כל שהוא אלא <strong>פטר עצמו מכלום</strong> ואין זו הודאה של ממש.
 <strong>אמר רבא: [קפחתי]</strong> ניצחתי בויכוח <strong>לסבי דבי</strong> <small>[את זקני בית]</small> <strong>רב,</strong> כלומר, את רב המנונא, שאפשר להקשות עליו, <strong>דהא</strong> <small>[שהרי]</small> <strong>רבן גמליאל</strong> כשהודה לפני ר' יהושע שסימא את עין עבדו <strong>פוטר עצמו מכלום הוה</strong> <small>[היה],</small> שהרי על ידי הודאתו נפטר לגמרי מלשחרר את עבדו, <strong>וקאמר ליה</strong> <small>[ואמר</small> והקשה <small>לו]</small> מענין זה <strong>רב חסדא לרב הונא,</strong> שאמר בשם רב שהמודה בקנס ואחר כך באו עדים — פטור, <strong>ולא קא משני ליה</strong> <small>[תירץ לו]</small> שאין זו נחשבת הודאה, משמע שאין תשובה זו מתאימה לשיטת רב עצמו.
  ומעירים:  <strong>איתמר נמי</strong> <small>[נאמר גם כן]</small> כעין הסברו של רב המנונא וכשיטת רב בדברי אמורא אחר, ש<strong>אמר ר' חייא בר אבא אמר ר' יוחנן:</strong> מי שהודה ואמר <strong>"גנבתי", ובאו</strong> אחר כך <strong>עדים</strong> והעידו <strong>שגנב</strong> — <strong>פטור</strong> מן הכפל, <strong>שהרי חייב עצמו בקרן, אבל אמר "לא גנב</strong> תי <strong>"</strong><strong>ו</strong>אחר כך <strong>באו עדים</strong> והעידו בו <strong>שגנב, וחזר ואמר "טבחתי ומכרתי" ובאו עדים</strong> והעידו בו <strong>שטבח ומכר</strong> — <strong>חייב</strong> בתשלומי ארבעה וחמישה, <strong>שהרי</strong> בהודאתו זו לא התחייב כלל אלא <strong>פטר עצמו מכלום.</strong>
 <strong>אמר רב אשי: מתניתין וברייתא נמי דיקא</strong> <small>[משנתנו והברייתא גם כן מדוייקת]</small> כהסברם של רב המנונא ור' חייא בר אבא. <strong>מתניתין, דתנן</strong> <small>[משנתנו, ששנינו</small> בה<small>]:</small> <strong>גנב על פי שנים</strong> עדים, <strong>וטבח ומכר על פי עד אחד או על פי עצמו</strong> — <strong>משלם תשלומי כפל, ואינו משלם תשלומי ארבעה וחמשה.</strong>
 ונדייק: <strong>למה לי</strong> מה הטעם <strong>דתני</strong> <small>[ששנה]</small> <strong>גנב על פי שנים? ליתני</strong> <small>[שישנה]</small> כך: <strong>גנב וטבח ומכר על פי עד אחד או על פי עצמו</strong> — <strong>אינו משלם אלא</strong> את <strong>הקרן,</strong> ונלמד מכאן אותה הלכה לפטור תשלומי קנס בהודאת עצמו או בעדות עד אחד בלשון קצרה יותר!
## דף עה:
 <strong>אלא לאו</strong> <small>[האם לא]</small> <strong>הא קא משמע לן</strong> <small>[</small>דבר <small>זה השמיע לנו]</small> לדיוק: דווקא <strong>גנב על פי שנים, וטבח על פי עד אחד או על פי עצמו,</strong> ש<strong>הוא</strong> מקרה ש<strong>לא מחייב עצמו בקרן</strong> —
 <strong>הוא דאמרינן</strong> <small>[שאנו אומרים]</small> שדינה של הודאה <strong>על פי עצמו דומיא</strong> <small>[בדומה]</small> ל<strong>על פי עד אחד, מה על פי עד אחד כי אתי</strong> <small>[כאשר בא]</small> <strong>עד אחד</strong> נוסף, הוא <strong>מצטרף בהדיה</strong> <small>[עמו]</small> עם העד הראשון — <strong>מחייב</strong> <small>[מתחייב],</small> <strong>על פי עצמו נמי</strong> <small>[גם כן],</small> <strong>כי אתו</strong> <small>[כאשר באים]</small> <strong>עדים</strong> שיעידו על הטביחה או המכירה — <strong>מחייב</strong> <small>[מתחייב].</small>
 <strong>אבל גנב וטבח ומכר על פי עד אחד או על פי עצמו,</strong> ש<strong>חייב עצמו</strong> על כל פנים <strong>בקרן, לא אמרינן</strong> <small>[אין אנו אומרים]</small> <strong>על פי עצמו דומיא</strong> <small>[בדומה]</small> ל<strong>על פי עד אחד,</strong> שהרי על פי עד אחד יש בו כדי לחייבו (אם יצטרף אליו עד נוסף) ואילו בהודאת עצמו הריהו נפטר בהודאתו. זו היא הראיה מדיוק לשון המשנה.
  ודיוק מן ה<strong>ברייתא, דתניא</strong> <small>[ש</small>כן <small>שנינו</small> בברייתא<small>]:</small> <strong>ראה עדים שממשמשין ובאין</strong> להעיד כנגדו, <strong>ואמר "גנבתי, אבל לא טבחתי ולא מכרתי"</strong> — <strong>אינו משלם אלא קרן.</strong> ויש לשאול: <strong>למה לי למיתנא</strong> <small>[לשנות]</small> את הברייתא באופן מורכב כזה: <strong>ואמר "גנבתי אבל לא טבחתי ולא מכרתי"? ניתני</strong> <small>[שישנה]</small> באופן פשוט יותר: <strong>או</strong> שאמר <strong>"גנבתי" או</strong> שאמר <strong>"טבחתי ומכרתי"!</strong>
 <strong>אלא הא קא משמע לן</strong> <small>[</small>דבר <small>זה השמיע לנו]:</small> <strong>טעמא</strong> <small>[הטעם]</small> להלכה זו היא דווקא משום שהודה ו<strong>אמר "גנבתי" הוא,</strong> שמפני ש<strong>חייב עצמו בקרן</strong> — ש<strong>פטור</strong> מתשלומי הכפל וארבעה וחמישה, <strong>אבל אמר</strong> תחילה <strong>"לא גנבתי" ובאו עדים שגנב, וחזר ואמר "טבחתי ומכרתי" ובאו עדים שטבח ומכר,</strong> ש<strong>לא חייב עצמו בקרן</strong> כאשר הודה על הטביחה או המכירה — <strong>חייב</strong> בתשלומי ארבעה וחמישה. <strong>אלמא</strong> <small>[מכאן]</small> ש<strong>הודאה</strong> של <strong>טביחה לאו</strong> <small>[לא]</small> <strong>הודאה היא</strong> שהרי בא לפטור עצמו מן הכל, וכהסברו של רב המנונא.
 <strong>אמרי</strong> <small>[אומרים]</small> ודוחים את הראיה מן הברייתא: <strong>לא, היא גופה קא משמע לן</strong> <small>[אותה</small> הלכה <small>עצמה השמיע לנו]</small> ואין לחדש כאן חידוש אחר, כיון שעצם הדבר יש בו צד חידוש, ש<strong>כיון</strong> ש<strong>אמר</strong> תחילה <strong>"גנבתי", אף על גב</strong> <small>[אף על פי]</small> ש<strong>אמר "לא טבחתי ולא מכרתי", ובאו</strong> אחר כך <strong>עדים</strong> והעידו בו <strong>שטבח ומכר</strong> — <strong>פטור, מאי טעמא</strong> <small>[מה טעם]</small> הדבר?
 <strong>תשלומי</strong> <strong>ארבע</strong> ו<strong>חמשה אמר רחמנא</strong> <small>[אמרה התורה],</small> <strong>ולא תשלומי ארבעה</strong> (במקום חמישה) <strong>ולא תשלומי שלשה</strong> (במקום ארבעה), וכיון שאינו חייב לשלם כפל (שהרי הודה בגניבה) — אף אין חלים עליו תשלומי ארבעה וחמישה.
 ומציעים: <strong>לימא כתנאי</strong> <small>[האם לומר כי</small> יש מחלוקת <small>תנאים]</small> בשיטת רב המנונא, ששנינו בברייתא: <strong>היו שנים מעידין</strong> אותו <strong>שגנב, והיו שנים מעידים אותו שטבח ומכר, הוזמו עדי גניבה</strong> הרי ממילא <strong>עדות שבטלה מקצתה בטלה כולה,</strong> שאין עוד כל משמעות לעדותם של עדי הטביחה והמכירה, שכן יתכן שטבח ומכר את הבהמה שלו.
  ואולם אם <strong>הוזמו עדי טביחה</strong> — <strong>הוא,</strong> הגנב, <strong>משלם</strong> לבעלים <strong>תשלומי כפל</strong> על גניבתו, <strong>והן,</strong> עדי הטביחה או המכירה, <strong>משלמין</strong> לגנב <strong>תשלומי</strong> שנים או <strong>שלשה</strong> שרצו לחייבו בתשלום זה בנוסף על תשלומי הכפל. <strong>משום</strong> (משם) <strong>סומכוס אמרו: הן משלמין תשלומי כפל, והוא משלם תשלומי שלשה לפר ושנים לאיל.</strong>
 על דברי סומכוס אלה תוהים: <strong>אהייא קאי</strong> <small>[על מה עומד],</small> לאיזה חלק במשנה מתייחס <strong>סומכוס? אילימא ארישא</strong> <small>[אם תאמר על ההתחלה],</small> וכי <strong>לית ליה</strong> <small>[אין לו]</small> <strong>לסומכוס</strong> הכלל ש<strong>עדות שבטלה מקצתה בטלה כולה</strong> ומדוע הגנב משלם כלל?
 <strong>ואלא</strong> תאמר <strong>אסיפא</strong> <small>[על סופה]</small> של הברייתא — הלא <strong>שפיר קאמרי רבנן</strong> <small>[יפה אמרו חכמים]:</small> <strong>הוא משלם תשלומי כפל, והם משלמין תשלומי שלשה!</strong>
 <strong>אלא</strong> צריך לומר כי <strong>מילתא אחריתי איכא בינייהו</strong> <small>[דבר אחר</small> נוסף <small>יש ביניהם]</small> שאינו נזכר בדברי חכמים בברייתא, ובו נחלקו, והוא: <strong>כגון דאתו בי תרי אמרי ליה</strong> <small>[שבאו שנים</small> ו<small>אמרו לו]</small> <strong>"גנבת", אמר להו</strong> <small>[להם]:</small> <strong>"אין</strong> <small>[כן],</small> <strong>גנבתי וטבחתי ומכרתי, מיהו</strong> <small>[אולם]</small> <strong>לא בפניכם גנבתי".</strong> <strong>ואייתי סהדי ואזמינהו</strong> <small>[והביא</small> הגנב <small>עדים והזים אותם,</small> את העדים הראשונים<small>]</small> והוזמו, שמדברי העדים האחרים נודע ש<strong>לא באפייהו</strong> <small>[בפניהם]</small> של הראשונים <strong>גנב</strong> ומעתה אין לנו אלא הודאתו בלבד. <strong>ואייתי</strong> <small>[והביא]</small> <strong>בעל הבית</strong> (בעל הבהמה) <strong>סהדי</strong> <small>[עדים]</small> אחרים <strong>ואסהידו ביה</strong> <small>[והעידו בו]</small> ש<strong>גנב וטבח ומכר.</strong>
 <strong>ובהודאת</strong> ה<strong>טביחה קמיפלגי</strong> <small>[חלוקים</small> הם<small>]</small> חכמים וסומכוס,
 <strong>דרבנן סברי</strong> <small>[שחכמים סבורים]:</small> <strong>אף על גב</strong> <small>[אף על פי]</small> ש<strong>הודאה</strong> של <strong>גניבה מחמת עדים הוא דקא מודה</strong> <small>[שמודה],</small> ולכן לדעתם הודאה כזאת אינה נחשבת הודאה כלל, מכל מקום <strong>הודאה</strong> של <strong>טביחה</strong> שהודה שלא מחמת העדים — <strong>הודאה היא, ופטור</strong> מארבעה וחמישה למרות שלא חייב עצמו על ידה, ולמרות שבאו עדים אחר כך והעידוהו על כך.
 <strong>וסומכוס סבר</strong> <small>[סבור]:</small> <strong>כיון</strong> ש<strong>הודאה</strong> של <strong>גניבה מחמת עדים הוא דקא מודה</strong> <small>[שמודה],</small> ואין היא נחשבת כהודאה, לפיכך הודאה של <strong>טביחה</strong> גם כן <strong>לאו</strong> <small>[לא]</small> <strong>הודאה</strong> היא, שהרי לא חייב עצמו על ידה וכאילו לא הודה כלל. וכדברי רב המנונא ור' יוחנן.
 <strong>ו</strong>משום כך, <strong>הנך עדים קמאי דאזמינהו</strong> <small>[אותם עדים ראשונים שהזים אותם]</small> אכן <strong>משלמין</strong> לו <strong>תשלומי כפל,</strong> כיון שהאשימוהו בגניבה שלא כדין והוזמו, <strong>והוא משלם</strong> לבעלים כפל זה ועוד <strong>שלשה לפר ושנים לאיל,</strong> כלומר, ארבעה וחמישה כיון שעל כך העידו עדים אחרים. ואם כן סבור רב המנונא כסומכוס, וחכמים חלוקים בדבר.
 <strong>אמר רב אחא בריה</strong> <small>[בנו]</small> של <strong>רב איקא: לא,</strong> אין לומר כך, אלא יש לפרש כי <strong>דכולי עלמא</strong> <small>[לדעת הכל]</small> במקרה שאין ההודאה על הגניבה נחשבת כהודאה — <strong>הודאה</strong> של <strong>טביחה לאו</strong> <small>[לא]</small> <strong>הודאה היא</strong> ואף חכמים מסכימים בזה לדברי רב המנונא ור' יוחנן.
 <strong>אלא</strong> כאן <strong>בעדות שאי</strong> (שאין) <strong>אתה יכול להזימה קמיפלגי</strong> <small>[חלוקים</small> הם<small>]</small> סומכוס וחכמים, שהמקרה כך היה: <strong>כגון דאתו סהדי ואמרי ליה</strong> <small>[שבאו עדים ואמרו לו]:</small> <strong>"גנבת", ואמר להו</strong> <small>[להם]</small> הגנב: <strong>"</strong>אכן <strong>גנבתי וטבחתי ומכרתי, מיהו</strong> <small>[אולם]</small> <strong>לא בפניכם גנבתי אלא בפני פלוני ופלוני".</strong> <strong>ו</strong>אכן, <strong>אייתי סהדי ואזמינהו</strong> <small>[הביא</small> הגנב <small>עדים</small> אחרים <small>והזים אותם],</small> את אלה שהעידו כנגדו והוכיח ש<strong>לא באפייהו</strong> <small>[בפניהם]</small> <strong>גנב, ואתו</strong> <small>[ובאו]</small> איתם <strong>פלוני ופלוני</strong> שהגנב עצמו נקב בשמם <strong>ואסהידו ביה</strong> <small>[והעידו בו]</small> ש<strong>גנב וטבח ומכר.</strong>
 <strong>ובהא קמיפלגי</strong> <small>[וב</small>נושא <small>זה חלוקים</small> הם<small>],</small> <strong>דרבנן סברי</strong> <small>[שחכמים סבורים]:</small> אותה עדות אחרונה <strong>הויא לה</strong> <small>[הריהי]</small> <strong>עדות שאי אתה יכול להזימה,</strong> שכיון שבאו על פי הודאתו, שוב אין מקום להזימם, <strong>וכל עדות שאי אתה יכול להזימה</strong> — <strong>לא הויא</strong> <small>[אינה</small> נחשבת<small>]</small> <strong>עדות.</strong>
 <strong>וסומכוס סבר: עדות שאי אתה יכול להזימה הויא</strong> <small>[הריהי</small> נחשבת<small>]</small> <strong>עדות</strong> ולפיכך משלמים לו העדים הזוממים תשלומי כפל, והוא משלם כפל זה ועוד שלושה (או שנים) לבעלים על פי העדות האחרונה.
  ושואלים:  <strong>והא קיימא לן</strong> <small>[והרי מוחזק בידינו]</small> ש<strong>עדות שאי אתה יכול להזימה לא הויא</strong> <small>[אינה]</small> <strong>עדות!</strong> ומסבירים: יש לחלק, <strong>הני מילי</strong> <small>[דברים אלה]</small> כלל זה אמור <strong>היכא דלא ידעי</strong> <small>[במקום שאין</small> העדים <small>יודעים]</small> <strong>באיזה יום באיזה שעה</strong> היה הדבר, <strong>דליכא</strong> <small>[שאין כאן מקום]</small> <strong>לעדות כלל,</strong> והרי זה פגם בעצם העדות, ומפני שאי אפשר להזים אותה בגלל שאין העדות כוללת נתוני זמן, ולא יוכלו עדים אחרים להזימה ולומר להם: "עמנו הייתם באותו זמן במקום אחר" — אינה נחשבת כעדות. <strong>אבל הכא סיועי</strong> <small>[כאן סיוע]</small> <strong>הוא דקא מסייעי ליה</strong> <small>[שמסייעים אותו</small> בעדותם<small>]</small> ואף שאפשר לומר שאי אפשר להזימה (מפני הודאתו), מכל מקום אין זה משום פגם שבעדות, ואפשר לומר שמצד עצמה עדות ראויה היא. ומעירים כי לפירוש זה יש לברר פרט מסויים בדברי סומכוס.
 <strong>אמר מר</strong> <small>[החכם]</small> סומכוס באותה ברייתא: <strong>הן משלמין תשלומי כפל.</strong> ותוהים: <strong>מדקא</strong> <small>[מאחר ש</small>הוא עצמו<small>]</small> <strong>מודה</strong> ש<strong>גנב</strong> אם כן <strong>קרן בעי שלומי</strong> <small>[צריך</small> הגנב <small>לשלם],</small> ומדוע הם משלמים כפל הכולל גם את הקרן? <strong>אמר ר' אלעזר משמיה</strong> <small>[משמו]</small> של <strong>רב, תני</strong> <small>[שנה]:</small>
## דף עו.
 <strong>תשלום</strong> של <strong>כפל.</strong> כלומר, הם משלמים לו בהמה אחת כנגד מה שרצו לחייבו בכפל, אבל הוא עצמו נותן את הקרן.
 <big>א</big> שנינו במשנה: <strong>גנב והקדיש ואחר כך טבח ומכר</strong> — אינו חייב תשלומי ארבעה וחמישה על הטביחה והמכירה. ועל כך <strong>אמרי</strong> <small>[אומרים]</small> בשאלה: <strong>בשלמא</strong> <small>[נניח]</small> שעל ה<strong>טביחה</strong> וכן על המכירה אחר ההקדש הוא <strong>לא מחייב</strong> <small>[מתחייב],</small> משום <strong>דכי קא טבח</strong> <small>[שכאשר הוא טובח]</small> — של ה<strong>הקדש קא טבח</strong> <small>[הוא טובח],</small> <strong>ולא</strong> את <strong>דמריה קא טבח</strong> <small>[של בעליו הוא טובח].</small>
 <strong>אלא</strong> על ה<strong>הקדש</strong> עצמו שהקדש <strong>ליחייב</strong> <small>[שיתחייב]</small> ותהא פעולת ההקדש נחשבת כמכירה, שהרי <strong>מה לי מכרו להדיוט</strong> שחייב על המכירה <strong>מה לי מכרו לשמים</strong> על ידי הקדשה?
  ומשיבים:  <strong>הא מני</strong> <small>[</small>משנה <small>זו</small> כשיטת <small>מי היא]?</small> — כשיטת <strong>ר' שמעון היא,</strong> ש<strong>אמר: קדשים ש</strong>המקדיש אותם <strong>חייב באחריותן,</strong> כלומר, שאם נגנבו או אבדו מבית הבעלים, הריהו חייב להביא קרבן אחר תחתיהם — <strong>ברשותיה דמריה קיימי</strong> <small>[ברשות בעליהם</small> עדיין הם <small>עומדים]</small> ולכן אין עצם ההקדשה נחשב כמכירה של הבהמה, ובסוג כזה של הקדש עוסקת משנתנו.
  ומקשים:  <strong>הא מדסיפא</strong> <small>[הרי מ</small>אחר <small>שסופה</small> של המשנה<small>]</small> הם דברי <strong>ר' שמעון, הוי</strong> <small>[הרי]</small> נראה כי <strong>רישא</strong> <small>[תחילתה]</small> <strong>לאו</strong> <small>[לא]</small> כשיטת <strong>ר' שמעון,</strong> אלא שיטה אחרת!
 <strong>אלא</strong> יש לדחות תירוץ זה ולומר כך: <strong>הכא במאי עסקינן</strong> <small>[כאן במה אנו עוסקים]</small> <strong>ב</strong>מקרה שהקדישם הגנב לשם <strong>קדשים קלים</strong> (כגון שלמים), <strong>ואליבא</strong> <small>[ועל פי</small> שיטתו<small>]</small> של <strong>ר' יוסי הגלילי,</strong> ש<strong>אמר: קדשים קלים ממון בעלים הוא, וברשותיה קיימי</strong> <small>[וברשותו</small> הם <small>עומדים].</small>
 ועל כך מקשים: לדרך זו <strong>אבל</strong> אם הגנב הקדישם לשם <strong>קדשי קדשים מאי</strong> <small>[מה]</small> יהא דינו? — <strong>משלם תשלומי ארבעה וחמשה</strong> על הקדשתם כמו על מכירה, שאלו כבר אינם ממונו, אם כן, <strong>אדתני רישא</strong> <small>[עד ש</small>הוא <small>שונה</small> ב<small>תחילה]</small> במשנה קודמת (לעיל בבא קמא ע,א): <strong>גנב וטבח ואחר כך הקדיש</strong> — <strong>משלם תשלומי ארבעה וחמשה, ליפלוג וליתני בדידה</strong> <small>[שיחלוק וישנה ב</small>אותה פיסקה <small>עצמה]</small> בפרטי הדין במשנה שלנו, כשהקדיש ואחר כך טבח ומכר, ויאמר כך:
 <strong>במה דברים אמורים</strong> שאינו משלם ארבעה וחמישה על שהקדיש את הבהמה שגנב — <strong>בקדשים קלים, אבל בקדשי קדשים</strong> — <strong>משלם תשלומי ארבעה וחמשה</strong> על הקדשתם!
 <strong>אלא,</strong> יש לדחות את מה שאמרנו, ו<strong>לעולם לא שנא</strong> <small>[שונה]</small> <strong>קדשי קדשים ולא שנא</strong> <small>[שונה]</small> <strong>קדשים קלים,</strong> שעל עצם הקדשתם של אלו ושל אלו — פטור מתשלומי ארבעה וחמישה. <strong>ודקשיא</strong> <small>[ו</small>מה <small>שהיה קשה]</small> <strong>לך: מה לי מכרו להדיוט מה לי מכרו לשמים,</strong> שלכאורה העברת רשות לבעלים אחרים נחשבת למכירה ומה ההבדל ביניהם — יש לחלק: אם <strong>מכרו להדיוט</strong> — <strong>מעיקרא תורא</strong> <small>[מתחילה</small> היה זה <small>השור]</small> של <strong>ראובן</strong> המוכר, <strong>והשתא תורא</strong> <small>[ועכשיו</small> הוא <small>השור]</small> של <strong>שמעון</strong> הקונה, אולם אם <strong>מכרו לשמים</strong> כלומר, הקדישו — <strong>מעיקרא תורא</strong> <small>[מתחילה,</small> לפני שהקדישו, היה נקרא <small>השור]</small> של <strong>ראובן</strong> <strong>והשתא תורא</strong> <small>[ו</small>גם <small>עכשיו</small> הוא נקרא <small>השור]</small> של <strong>ראובן,</strong> שעל ידי ההקדש לא חדל להיקרא על שמו, אלא עדיין הוא מזוהה כקרבן שלו. ולכן אין דינו של ההקדש כמכירה לאדם אחר, ואינו חייב בתשלומי ארבעה וחמישה על ההקדשה.
 <big>ב</big> שנינו במשנה ש<strong>ר' שמעון אומר:</strong> קדשים שחייב באחריותם משלם תשלומי ארבעה וחמישה. <strong>אמרי</strong> <small>[אומרים]</small> בשאלה על שיטה זו: <strong>נהי דסבר</strong> <small>[אמנם שסבור]</small> <strong>ר' שמעון: מה לי מכרו להדיוט מה לי מכרו       לשמים,</strong> שעצם ההקדשה הריהי כמכירה, ואולם לסברה זו <strong>איפכא מיבעי ליה</strong> <small>[ההיפך היה צריך לו</small> לומר<small>]:</small>
 <strong>קדשים שחייב באחריותן</strong> — <strong>פטור</strong> הגנב מתשלומי ארבעה וחמישה משום שבהקדשה <strong>אכתי</strong> <small>[עדיין]</small> <strong>לא נפק מרשותיה</strong> <small>[יצאו מרשותו]</small> כמו במכירה, לעומת זאת,
 <strong>קדשים שאינו חייב באחריותן</strong> — <strong>חייב</strong> הגנב, <strong>דמפקי ליה מרשותיה</strong> <small>[ש</small>הרי בהקדשתו <small>הוציאם</small> לגמרי <small>מרשותו]</small> כאילו מכרם!
 <strong>אמרי</strong> <small>[אומרים]</small> בתשובה לכך: <strong>ר' שמעון אמילתא אחריתי קאי</strong> <small>[על דבר אחר</small> הוא <small>עומד,</small> מתייחס<small>],</small>
 <strong>והכי קתני</strong> <small>[וכך שנה]:</small> שעל מה ששנינו קודם (לעיל בבא קמא סב,ב) <strong>אין הגונב אחר הגנב משלם תשלומי ארבעה וחמשה,</strong> יש להוסיף: <strong>וכן גונב הקדש מבית בעלים</strong> — <strong>פטור,</strong> ומסבירים:
 <strong>מאי טעמא</strong> <small>[מה הטעם,</small> מקור הדבר<small>]?</small> — משום גזירת הכתוב, שנאמר בדינים אלו: <strong>"וגנב מבית האיש"</strong> (שמות כב, ו) להדגיש: דווקא מבית האיש הפרטי — <strong>ולא מבית הקדש.</strong>
 ועל כך <strong>ר' שמעון אומר:</strong> הגונב <strong>קדשים ש</strong>המקדישם <strong>חייב באחריותן</strong> וטבחם — <strong>חייב</strong> הגנב עליהם ארבעה וחמישה, <strong>מאי טעמא</strong> <small>[מה הטעם]</small> — <strong>קרינא ביה</strong> <small>[קוראים אנו בו]</small> <strong>"וגנב מבית האיש",</strong> שכיון שלאחר שנגנב הבעלים חייבים להקדיש קרבן אחר נמצא שמחסר אותו ממון, ודבר הגורם לממון נחשב כממון. <strong>ושאינו חייב באחריותן</strong> — <strong>פטור,</strong> ש<strong>לא קרינן ביה</strong> <small>[קוראים אנו בו]</small> <strong>"וגנב מבית האיש",</strong> שבהקדש זה אין עוד קשר ממוני בין בעל הקרבן והקרבן.
 <big>ג</big> ולעצם שיטתו של ר' שמעון, המחייב תשלומי ארבעה וחמישה על טביחה של קדשים, שואלים: <strong>מכדי שמעינן ליה</strong> <small>[הלא שמענו אותו]</small> את <strong>ר' שמעון,</strong> ש<strong>אמר: שחיטה שאינה ראויה</strong> שאינה מכשרת את הבשר לאכילה <strong>לא שמה</strong> (אינה נחשבת) <strong>שחיטה</strong> לכל ענין שבו שייך דין שחיטה, ומשום כך פטר במשנה לעיל (בבא קמא ע,א) את השוחט טריפה מתשלומי ארבעה וחמישה. אם כן, שחיטת <strong>קדשים נמי</strong> <small>[גם כן]</small> <strong>שחיטה שאינה ראויה היא,</strong> שהרי אם שחט קדשים מחוץ למקדש נפסלו ואסורים בהנאה!
  ומשיבים:  <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר</strong> בשם <strong>ר' יוחנן</strong> שמדובר כאן <strong>ב</strong>גנב ה<strong>שוחט</strong> קרבנות <strong>תמימים</strong> (שאינם בעלי מום, כלומר, כשרים להקרבה) <strong>מבפנים</strong> במקדש עצמו, כלומר, במקום הראוי, ושוחט אותם <strong>לשם בעלים</strong> הראשונים והרי זו שחיטה הראויה.
 <strong>ו</strong>תוהים על כך: אם כך <strong>הרי חזרה קרן לבעלים</strong> ונמצא שלא נגנב דבר מהם, שהרי הוקרב הקרבן לשם בעליו הראשון כפי שהיה צריך לעשות, ומדוע יתחייב הגנב? <strong>אמר ר' יצחק בר אבין:</strong> מדובר באופן <strong>שנשפך הדם,</strong> שאירעה תקלה בקרבן, שלא נזרק הדם ולא כיפר הקרבן על בעליו, ואולם הגנב עצמו בשעת שחיטה שחט את הקרבן כראוי לו.
 <strong>כי אתא</strong> <small>[כאשר בא]</small> <strong>רבין</strong> מארץ ישראל <strong>אמר</strong> בשם <strong>ר' יוחנן</strong> הסבר אחר לשיטת ר' שמעון: כאן מדובר <strong>בשוחט</strong> קרבנות <strong>תמימים בפנים</strong> אלא <strong>שלא לשם בעלים</strong> הראשונים. שאמנם הקרבן כשר ומותר והרי זו שחיטה ראויה, אלא שלא יצאו בו הבעלים ידי חובתם, ואם כן לא חזרה קרן לבעלים.
## דף עו:
 <strong>וריש לקיש אמר</strong> הסבר אחר בשיטת ר' שמעון: מדובר כאן <strong>ב</strong>גנב ה<strong>שוחט</strong> קרבנות <strong>בעלי מומין</strong> ושחטם <strong>בחוץ,</strong> שכיון שהם בעלי מומים אינם עוד קדשים, ושחיטתם בחוץ מתירתם באכילה.
 <strong>תהי</strong> <small>[תהה]</small> <strong>בה</strong> בשמועה זו כולה <strong>ר' אלעזר: ל</strong>דעת <strong>ר' יוחנן</strong> יש להקשות: וכי <strong>שחיטה מתרת</strong> את הקרבן? <strong>והלא</strong> ה<strong>זריקה</strong> של הדם על המזבח היא ה<strong>מתרת!</strong> ואם נשפך הדם ולא נזרק נמצא שלא הותר הקרבן על ידי שחיטתו, ונמצא שהיתה זו שחיטה שאינה ראויה.
  וכן <strong>ל</strong>דעת <strong>ריש לקיש</strong> יש לתהות: וכי <strong>שחיטה מתרת</strong> קרבנות בעלי המומים להיאכל בחוץ? <strong>והלא פדייה מתרת,</strong> וכאן לא נעשתה פדייה!
  ומעירים:  <strong>אישתמיטתיה</strong> <small>[נשמט ממנו,</small> שכח<small>]</small> ר' אלעזר <strong>הא</strong> <small>[</small>כלל <small>זה]</small> שקבע <strong>ר' שמעון: כל</strong> דם קרבנות <strong>העומד לזרוק</strong> וראוי לזריקה — <strong>כזרוק</strong> כבר <strong>דמי</strong> <small>[</small>הוא <small>נחשב],</small> ואף שלא נזרק בפועל — אין זה משנה את דינו של הקרבן, והריהו מותר, <strong>ו</strong>כן <strong>כל</strong> קרבן בעל מום <strong>העומד לפדות</strong> — <strong>כפדוי</strong> כבר <strong>דמי</strong> <small>[</small>הוא <small>נחשב].</small>
 ומקור לדברים אלה: <strong>כל העומד לזרוק כזרוק דמי</strong> <small>[</small>הוא <small>נחשב],</small> — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' שמעון אומר</strong> שדבר מאכל האסור בהנאה אין דינו כאוכל, ואינו מטמא טומאת אוכלים, ובכל זאת, <strong>יש</strong> קרבן <strong>נותר</strong> (שלא נאכל בתוך הזמן המותר לאכילתו ונאסר בהנאה), <strong>שהוא מטמא טומאת אוכלין, ויש נותר שאינו מטמא טומאת אוכלין,</strong>
 <strong>כיצד?</strong> — אם <strong>לן</strong> בשר הקרבן יותר מהזמן הראוי לו <strong>לפני זריקה</strong> של דם הקרבן — <strong>אינו מטמא טומאת אוכלין,</strong> שכיון שלא נזרק דמו לא הוכשר כלל הבשר באכילה עד שנאסר. ואולם אם לן הבשר <strong>לאחר זריקת</strong> הדם, שהוקרב הקרבן כדינו — <strong>מטמא טומאת אוכלין.</strong>
 <strong>וקיימא לן</strong> <small>[ומוחזק בידינו]</small> שכך יש לפרש את דברי ר' שמעון: <strong>מאי</strong> <small>[מה]</small> פירוש <strong>"לפני זריקה"</strong> — הכוונה: <strong>קודם שנראה</strong> (שהיה ראוי) <strong>לזריקה. "לאחר זריקה"</strong> כוונתו: <strong>לאחר שנראה לזריקה.</strong>
 <strong>קודם שנראה לזריקה לן מאי היא</strong> <small>[מה הוא]</small> כיצד יכול להיות דבר זה — כגון ש<strong>לא הויא</strong> <small>[היתה]</small> <strong>שהות ביום למזרקיה</strong> <small>[לזרוק אותו],</small> <strong>דשחטיה</strong> <small>[ששחטו]</small> <strong>סמוך לשקיעת החמה,</strong> <strong>ו</strong>משום כך <strong>אינו מטמא טומאת אוכלין</strong> שהרי לא היה נחשב כאוכל מעיקרו.
  אם <strong>לאחר שנראה לזריקה לן, דהויא</strong> <small>[שהיתה]</small> <strong>שהות ביום למזרקיה</strong> <small>[לזרוק אותו]</small> — <strong>מטמא טומאת אוכלין. אלמא</strong> <small>[מכאן]</small> נסיק שלדעת ר' שמעון: <strong>כל העומד לזרוק כזרוק</strong> כבר <strong>דמי</strong> <small>[</small>הוא <small>נחשב].</small>
 <strong>ו</strong>מנין שר' שמעון סבור גם כן ש<strong>כל העומד לפדות כפדוי</strong> כבר <strong>דמי</strong> <small>[</small>הוא <small>נחשב]</small> — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון אומר:</strong>
## דף עז.
 בשר <strong>פרה</strong> אדומה <strong>מטמא טומאת אוכלין</strong> לאחר שנשחטה, אף על פי שלא נשחטה מתחילתה לצורך אוכל, <strong>הואיל והיתה לה שעת הכושר,</strong> שהיתה שעה מסויימת שבה היתה ראויה פרה זו להיאכל לאחר שנשחטה.
## דף עז:
 <strong>ואמר ריש לקיש</strong> בהסבר שיטת ר' שמעון: מדברים אלו יש ללמוד כי <strong>אומר היה ר' שמעון: פרה</strong> אדומה <strong>נפדית</strong> אפילו היא <strong>על גבי מערכתה,</strong> שאפילו לאחר שנשחטה והיתה כבר מונחת על גבי מערכת העצים שהכינו לה כדי לשורפה — אפשר לפדותה. וזו היא שעת הכושר של הפרה להיות מותרת באכילה. <strong>אלמא</strong> <small>[מכאן]</small> ש<strong>כל העומד לפדות כפדוי</strong> כבר <strong>דמי</strong> <small>[</small>הוא <small>נחשב].</small> שהרי אף שלא נפדתה הפרה האדומה בפועל, כיון שראויה היתה להיפדות אמר ר' שמעון שהיתה לה שעת הכושר לאכילה. ומשום כך שחיטת בעלי מומים בחוץ — שחיטה ראויה היא, שהרי עומדים הם לפדייה, ולכן מחייב ר' שמעון באלו תשלומי ארבעה וחמישה.
  ושואלים:  <strong>בשלמא</strong> <small>[נניח]</small> ש<strong>ר' יוחנן לא אמר</strong> ופירש את דברי ר' שמעון <strong>כר' שמעון בן לקיש,</strong> משום <strong>דקא בעי לאוקמה למתניתין</strong> <small>[שרוצה להעמיד,</small> להסביר, <small>את משנתנו]</small> <strong>אפילו ב</strong>קרבנות <strong>תמימין, אלא ריש לקיש מאי טעמא</strong> <small>[מה טעם]</small> <strong>לא אמר כר' יוחנן?</strong>
 ומשיבים: <strong>אמר</strong> <small>[יכול היה</small> ריש לקיש <small>לומר]</small> <strong>לך:</strong> נאמר בענין תשלומי ארבעה וחמישה: <strong>"וטבחו</strong> או <strong>מכרו"</strong> (שמות כא, לז), השוה הכתוב את הדברים, ללמדנו: <strong>כל היכא דאיתיה</strong> <small>[היכן</small> במקום <small>שישנו]</small> <strong>ב</strong>דין <strong>מכירה</strong> שמשלם ארבעה וחמישה — <strong>איתיה</strong> <small>[ישנו]</small> <strong>ב</strong>דין <strong>טביחה</strong> לשלם ארבעה וחמישה, <strong>וכל היכא דליתיה</strong> <small>[היכן שאינו]</small> <strong>במכירה</strong> — <strong>ליתיה</strong> <small>[אינו]</small> <strong>בטביחה. ו</strong>לכן <strong>הני</strong> <small>[אלה]</small> ה<strong>קדשים הואיל דכי מזבין</strong> <small>[שכאשר</small> הוא <small>מוכר]</small> <strong>קדשים</strong> תמימים <strong>לא הויא</strong> <small>[אין היא]</small> <strong>מכירה,</strong> שהרי אין אפשרות לקנות בהמת קדשים תמימה, אף <strong>ליתנהו</strong> <small>[אינם]</small> <strong>ב</strong>דין <strong>טביחה,</strong> ולכן היה צריך לפרש שמדובר בבעלי מומים, שאלה ניתנים למכירה, ובאלה יש גם דין טביחה.
 <big>א</big> ומעירים: <strong>ואזדו לטעמייהו</strong> <small>[והלכו</small> ר' יוחנן וריש לקיש <small>לטעמם,</small> לשיטתם<small>]</small> בנושא דומה. <strong>דאתמר</strong> <small>[שנאמר]</small> שנחלקו בענין גנב <strong>המוכר</strong> בהמה שהיא <strong>טריפה, לדברי ר' שמעון</strong> שפוטר על טביחתה מתשלומי ארבעה וחמישה. <strong>ר' יוחנן אמר: חייב</strong> בתשלומי ארבעה וחמישה על מכירתה, <strong>וריש לקיש אמר: פטור.</strong>
 ומסבירים את השיטות: <strong>ר' יוחנן אמר: חייב, אף על גב דליתיה</strong> <small>[אף על פי שאינו]</small> <strong>ב</strong>דין <strong>טביחה</strong> שהרי טריפה היא, ואין שחיטתה מכשרתה, ולדעת ר' שמעון שחיטה שאינה ראויה אינה נחשבת שחיטה — מכל מקום <strong>איתיה</strong> <small>[ישנו]</small> <strong>ב</strong>דין <strong>מכירה</strong> לשלם ארבעה וחמישה, שהרי חלה המכירה. <strong>וריש לקיש אמר: פטור, כיון דליתיה</strong> <small>[שאינו]</small> <strong>בטביחה</strong> אף <strong>ליתיה</strong> <small>[אינו]</small> <strong>במכירה.</strong> שרק בהמה שנגנבה שיש אפשרות לעשות בה גם פעולה זו וגם פעולה זו יש בה קנס ארבעה וחמישה.
 <strong>איתיביה</strong> <small>[הקשה לו]</small> <strong>ר' יוחנן לר' שמעון בן לקיש</strong> ממה ששנינו בברייתא זו: <strong>גנב</strong> בהמת <strong>כלאים</strong> (שנולדה מהכלאת כבש ועז, שאינה ממש "שה") <strong>וטבחה,</strong> או גנב בהמה <strong>טריפה ומכרה</strong> — <strong>משלם תשלומי ארבעה וחמשה. מאי לאו</strong> <small>[האם לא]</small> שיטת ברייתא זו כשיטת <strong>ר' שמעון היא, אלמא</strong> <small>[מכאן]</small> ממקרה זה של טריפה נלמד ש<strong>אף על גב דליתיה</strong> <small>[אף על פי שאינו]</small> <strong>בטביחה איתיה</strong> <small>[ישנו]</small> <strong>במכירה!</strong>
 <strong>אמר ליה</strong> <small>[לו]</small> ריש לקיש בתשובה: <strong>לא,</strong> ברייתא זו אינה כשיטת ר' שמעון אלא כשיטת <strong>רבנן</strong> <small>[חכמים]</small> היא.
  והקשה לו ר' יוחנן: <strong>אי רבנן</strong> <small>[אם</small> כשיטת <small>חכמים]</small> היא, וכי <strong>טריפה</strong> שמפורשת בברייתא <strong>במכירה איתא</strong> <small>[ישנה],</small> <strong>בזביחה</strong> (שחיטה) <strong>ליתא</strong> <small>[אינה]?</small> הרי לשיטת חכמים גם שחיטה שאינה ראויה שמה שחיטה, וחייב עליה!
  ודחה ריש לקיש: <strong>ואלא מאי</strong> <small>[מה]</small> תאמר, שזו שיטת <strong>ר' שמעון?</strong> הלא גם לשיטתו אפשר לשאול שאלה זו: וכי <strong>כלאים,</strong> שמפורשת בברייתא <strong>בטביחה איתא</strong> <small>[ישנה],</small> <strong>במכירה ליתא</strong> <small>[אינה]?</small> והלא אין הבדל בין זה לזה!
 <strong>אלא</strong> אין להבין את דברי הברייתא בדרך של דיוק, ויש להסביר אף לשיטתך כי <strong>תנא</strong> <small>[שנה]</small> החכם בענין כלאים <strong>טביחה, והוא הדין  למכירה.</strong> אם כן, <strong>אימא לרבנן נמי</strong> <small>[אמור ל</small>דעת <small>חכמים גם כן],</small> כך יש לפרש את הברייתא, ובאופן ש<strong>תנא</strong> <small>[שנה]</small> בענין טריפה <strong>מכירה והוא הדין לטביחה. ו</strong>בתשובה לכך
 <strong>ר' יוחנן אמר</strong> <small>[</small>יכול היה <small>לומר]</small> <strong>לך: האי מאי</strong> <small>[</small>הסבר <small>זה, מה</small> הוא<small>]?</small> <strong>אי אמרת בשלמא</strong> <small>[נניח אם אומר אתה]</small> שהברייתא כדעת <strong>ר' שמעון,</strong> אזי יכול אני לומר בברייתא <strong>איידי דתנא</strong> <small>[מתוך ששנה]</small> <strong>טריפה בחדא</strong> <small>[ב</small>דין <small>אחד]</small> של מכירה, שהרי לדעתו אינה בדין טביחה, שאין זו שחיטה ראויה — <strong>תנא</strong> <small>[שנה]</small> <strong>כלאים בחדא</strong> <small>[ב</small>דין <small>אחד]</small> של טביחה, אף שישנם גם במכירה, שכך היא דרך הברייתות.
 <strong>אלא אי אמרת</strong> <small>[אם אומר אתה]</small> שהוא כדעת <strong>רבנן</strong> <small>[חכמים],</small> <strong>נערבינהו וניתנינהו</strong> <small>[שיערבם וישנה אותם,</small> את שני המקרים<small>]</small> ביחד, כך: <strong>גנב כלאים וטריפה, טבחן ומכרן</strong> — <strong>משלם תשלומי ארבעה וחמשה!</strong> ומעירים: אכן, זה <strong>קשיא</strong> <small>[קשה]</small> לריש לקיש.
 <big>ב</big> ומבררים עתה עיקרה של הלכה זו שנזכרה בברייתא: מדוע יהא דין זה של תשלומי ארבעה וחמישה ב<strong>כלאים?</strong> הלא <strong>"שה" כתיב</strong> <small>[נאמר]</small> בפרשה זו (שמות כא, לז), <strong>ואמר רבא:</strong> הכתוב בענין בהמות הכשרות לאכילה "שה כשבים ושה עיזים" (דברים יד, ד) <strong>זה בנה</strong> (בנין) <strong>אב:</strong> כלומר, מה שנתפרש בו הוא המקור להלכות רבות אחרות: <strong>כל מקום שנאמר</strong> בתורה <strong>"שה", אינו</strong> בא <strong>אלא להוציא</strong> (למעט) <strong>את הכלאים</strong> ולומר שאינם בכלל אותו ענין, וכיון שבדין תשלומי ארבעה וחמישה על טביחה ומכירה נאמר גם כן "שה", יש לומר שבא הכתוב להוציא את הכלאים!
  ומשיבים:  <strong>שאני הכא</strong> <small>[שונה כאן]</small> <strong>דאמר קרא</strong> <small>[שאומר הכתוב]</small> <strong>"או"</strong> ("שור או שה") — <strong>לרבות את הכלאים.</strong>
 ושואלים: <strong>ו</strong>האם <strong>כל "או"</strong> שבכתוב <strong>לרבות הוא? והתניא</strong> <small>[והרי שנינו</small> בברייתא<small>]</small> על הכתוב בכשרים לקרבן <strong>"שור או כשב</strong> או עז... ירצה לקרבן אשה לה'<strong>"</strong> (ויקרא כב, כז), דרשו: "או" שנאמר במילים "שור או כשב" בא ללמד: <strong>פרט לכלאים, "או עז"</strong> (ויקרא כב, כז) — <strong>פרט לנדמה,</strong> לבעל חיים שאינו דומה לאביו ואמו, הרי ש"או" בא למעט ולא לרבות!
 <strong>אמר רבא:</strong> אף ש"או" מיעוט הוא בדרך כלל, אין לקבוע כלל בדבר, אלא <strong>הכא מענייניה דקרא, והכא מענייניה דקרא</strong> <small>[כאן מעניינו של הכתוב, וכאן מעניינו של הכתוב].</small> <strong>הכא</strong> ל<strong>גבי</strong> <small>[כאן אצל]</small> <strong>גניבה, דכתיב</strong> <small>[שנאמר]</small> בה: <strong>"שור או שה",</strong> והרי אלו בעלי חיים <strong>שאי</strong> (שאין) <strong>אתה יכול להוציא כלאים מביניהם,</strong> שאי אפשר שיוולד ולד כלאים משור ושה, ואי אפשר להבין "או" זה כממעט כלאים — יש להבין שהמילה <strong>"או"</strong> באה <strong>לרבות כלאים</strong> (של שה ועז), ואילו ל<strong>גבי</strong> <small>[אצל]</small> <strong>קדשים דכתיב</strong> <small>[שנאמר]</small> בהם: <strong>"כשב ו"עז"</strong> ("כשב או עז), <strong>שאתה יכול להוציא כלאים מביניהם</strong> מהכלאת כשב ועז, הביטוי <strong>"או" למעט הוא.</strong>
## דף עח.
 ומקשים על הכלל הזה: <strong>והא גבי</strong> <small>[והרי אצל]</small> <strong>קדשים,</strong> כלומר, בדין הכשרים לקרבנות <strong>נמי</strong> <small>[גם כן]</small> <strong>נאמר "שור או כשב"</strong> (יקרא כב, כז), <strong>שאין אתה יכול להוציא כלאים מביניהם, ונרבי</strong> <small>[ונרבה]</small> גם שם את הכלאים והרי אלה מינים שכשרים להקריב! ומשיבים: <strong>מדסיפא</strong> <small>[מ</small>כיון <small>ש</small>ב<small>סופו</small> של אותו כתוב<small>]</small> בא ה"או" <strong>למעט</strong> ("כשב או עז"), שהרי שם אפשר להוציא כלאים מביניהם — <strong>רישא נמי</strong> <small>[</small>ב<small>ראשו גם כן]</small> בא ה"או" <strong>למעט.</strong> ומקשים: <strong>אדרבה</strong> <small>[להיפך],</small> נאמר: <strong>מדרישא</strong> <small>[מ</small>כיון <small>ש</small>ב<small>ראשו]</small> בא <strong>לרבות, סיפא נמי</strong> <small>[</small>ב<small>סופו גם כן]</small> בא <strong>לרבות!</strong>
 על קושיה זו תוהים: <strong>האי מאי</strong> <small>[זו מה</small> טענה היא<small>]?</small> <strong>אי אמרת בשלמא</strong> <small>[נניח אם אומר אתה]</small> ש"או" בא <strong>למעט,</strong> אם כן <strong>הוא</strong> הטעם <strong>דאיצטריך תרי מיעוטי</strong> <small>[שהוצרכו שני מיעוטים]</small> כלאים ונדמה, <strong>דאף על גב דאימעט</strong> <small>[שאף על פי ש</small>כבר <small>התמעט]</small> <strong>כלאים, איצטריך</strong> <small>[הוצרך]</small> מיעוט נוסף <strong>למעוטי</strong> <small>[למעט]</small> <strong>נדמה,</strong> לומר שפסול למרות שהוא מאותו מין עצמו. <strong>אלא אי אמרת</strong> <small>[אם אומר אתה]</small> ש"או" בא <strong>לרבות</strong> כלאים ונדמה, <strong>תרי ריבויי</strong> <small>[שני ריבויים]</small> אלה <strong>למה? השתא</strong> <small>[עכשיו</small> הרי<small>]</small> <strong>כלאים אירבי ליה</strong> <small>[התרבה לו]</small> להכשירו לקרבן, <strong>נדמה מבעיא</strong> <small>[נצרכה]</small> ללימוד נוסף שהוא גם כן כשר?
  ושואלים: אם כן,  <strong>אלא הא</strong> <small>[זה]</small> ש<strong>אמר רבא</strong> ככלל: <strong>זה בנה</strong> (בנין) <strong>אב,</strong> שזהו המקור להלכות אחרות: <strong>כל מקום שנאמר "שה" אינו אלא להוציא את הכלאים, למאי הלכתא</strong> <small>[למה,</small> לאיזו <small>הלכה]</small> הוא נאמר? שכן <strong>אי</strong> <small>[אם]</small> <strong>ל</strong>ענין <strong>קדשים, בהדיא כתיב בהו</strong> <small>[במפורש נאמר בהם]</small> <strong>"שור או כשב</strong> או עז<strong>"</strong> (יקרא כב, כז) ולמדנו מכאן <strong>פרט לכלאים!</strong>
 <strong>אי</strong> <small>[אם]</small> <strong>ל</strong>ענין <strong>מעשר</strong> בהמה, שלא ניתן להפריש כלאים — הלא בגזירה שווה של המילים <strong>"תחת" "תחת"</strong> (יקרא כב, כז, כז, לב) <strong>יליף</strong> <small>[למד]</small> <strong>מקדשים!</strong>
 <strong>אי</strong> <small>[אם]</small> <strong>ל</strong>ענין <strong>בכור,</strong> שכלאים שאינו קדוש בבכורה, הלא בגזירה שווה של <strong>"העברה" "העברה"</strong> ("והעברת כל פטר רחם". שמות יג, יב. "כל אשר יעבור". ויקרא כז, לב) <strong>יליף</strong> <small>[למד]</small> <strong>ממעשר!</strong>
 <strong>אי נמי</strong> <small>[או גם כן]</small> אפשר להוכיח הלכה זו בבכור בדרך אחרת: אם לענין בכור שהוא <strong>נדמה  אמרת</strong> <small>[אומר אתה]</small> שהוא <strong>לא</strong> קדוש בבכורה, משום <strong>דכתיב</strong> <small>[שנאמר]:</small> <strong>"אך בכור שור"</strong> (במדבר יח, יז) ולמדו מכאן: <strong>עד שיהא הוא שור ובכורו שור,</strong> ואין וולד השור מתקדש בבכורה אם אינו דומה לאביו השור, וכי <strong>כלאים מבעיא</strong> <small>[נצרכה]</small> לומר שאינו קדוש בקדושת בכור?
 <strong>אלא, כי איתמר</strong> <small>[כאשר נאמרו]</small> דבריו של <strong>רבא</strong> הם <strong>לענין</strong> פדיון <strong>פטר חמור</strong> שציותה התורה לפדותו בשה, <strong>כדתנן</strong> <small>[כפי ששנינו</small> במשנה<small>]:</small> <strong>אין פודין</strong> פטר חמור <strong>לא בעגל ולא בחיה</strong> כגון צבי ואיל, <strong>ולא ב</strong>בהמה <strong>שחוטה ולא בטריפה</strong> אף אם היה זה כבש, <strong>ולא בכלאים</strong> של תיש ורחל, ששניהם מין שה, <strong>ולא בכוי.</strong>
 ושואלים: <strong>ול</strong>שיטת <strong>ר' אלעזר</strong> ש<strong>מתיר</strong> לפדות פטר חמור <strong>בכלאים</strong> הבא משני מיני שה, ד<strong>תנן</strong> <small>[ש</small>כן <small>שנינו</small> במשנה<small>]:</small> <strong>ר' אלעזר מתיר בכלאים מפני שהוא שה, למאי הלכתא</strong> <small>[למה,</small> לאיזו <small>הלכה]</small> אמר רבא את כללו?
  ומשיבים:  <strong>אמר</strong> <small>[</small>יכול היה <small>לומר]</small> <strong>לך ר' אלעזר: כי איתמר</strong> <small>[כאשר נאמר]</small> כלל זה של <strong>רבא</strong> הרי זה <strong>ל</strong>ענין איסור אכילה של בעל חיים <strong>טמא שנולד מן הטהור ועיבורו מן הטמא,</strong> כגון רחל שנתעברה מבעל חיים טמא, לומר שהוולד הנולד להם אסור באכילה. ומעירים: <strong>ו</strong>דבר זה הוא ש<strong>לא כ</strong>שיטת <strong>ר' יהושע</strong> במסכת בכורות, <strong>דאי</strong> <small>[שאם]</small> כשיטת <strong>ר' יהושע</strong> — דין זה <strong>מ</strong>הפסוק <strong>"</strong>זאת הבהמה אשר תאכלו, שור <strong>שה כשבים ושה עזים"</strong> (דברים יד, ד) <strong>נפקא ליה</strong> <small>[יוצא,</small> נלמד <small>לו]</small> הדבר, שמלשון הרבים של "כשבים" (כבשים) הוא לומד שאין הוולד מותר באכילה כלל <strong>עד</strong> <strong>שיהא אביו כבש ואמו כבשה,</strong> כלומר, בעלי חיים טהורים.
 לגופו של תירוץ זה שואלים: <strong>ו</strong>בהמה <strong>טהורה מטמאה מי מיעברא</strong> <small>[האם</small> היא כלל <small>מתעברת],</small> הלא שני מינים אלה נבדלים לגמרי, ואיך אפשר שיהיו כלאים מביניהם? ומשיבים: <strong>אין</strong> <small>[כן],</small> <strong>דקיימא לן</strong> <small>[שמוחזק בידינו]</small>
## דף עח:
 <strong>דאיעבר</strong> <small>[שהתעברה]</small> הבהמה הטהורה <strong>מקלוט,</strong> מוולד שנולד לבעל חיים טהור, שפרסותיו לא היו סדוקות אלא שלימות כבהמה טמאה. ושיטת ר' יהושע בזה היא <strong>כ</strong>שיטת <strong>ר' שמעון</strong> הסבור שבהמה כזו היא טמאה.
 <big>א</big> ועתה שבים לדון בשיטת ר' שמעון במשנה, שהגונב קדשים שחייב באחריותם מבית הבעלים — חייב. <strong>בעי</strong> <small>[שאל]</small> <strong>רבא</strong> שאלה זו: מי שנדר ואמר <strong>"הרי עלי עולה", והפריש שור</strong> לקרבן זה, <strong>ובא אחר וגנב</strong> את השור, <strong>מי פטר</strong> <small>[האם פוטר]</small> ה<strong>גנב נפשיה</strong> <small>[את עצמו]</small> <strong>בכבש לרבנן</strong> <small>[לחכמים]</small> שיחזיר כבש לבעלים, שהרי יכול לצאת ידי חובת נדרו גם בכבש לעולה, או שיפטור עצמו <strong>בעולת העוף ל</strong>דעת <strong>ר' אלעזר בן עזריה? דתנן</strong> <small>[ש</small>כן <small>שנינו</small> במשנה<small>]:</small> מי שאמר סתם <strong>"הרי עלי עולה"</strong> — <strong>יביא כבש, ר' אלעזר בן עזריה אומר: יביא תור או בן יונה.</strong>
 ואם כן לענין שאלתנו, <strong>מאי</strong> <small>[מה]</small> הדין? וצדדי השאלה: <strong>מי אמרינן</strong> <small>[האם אומרים אנו]</small> <strong>שם</strong> (מושג) <strong>עולה קביל עילויה</strong> <small>[קיבל עליו]</small> בנדרו, ולכן יכול הגנב לומר לו: עולה אני משלם לך, אף אם אין זה שור כמו שנגנב, <strong>או דלמא מצי אמר ליה</strong> <small>[שמא יכול לומר לו]</small> מקדיש הקרבן לגנב: <strong>אנא</strong> <small>[אני]</small> <strong>מצוה מן המובחר בעינא למיעבד</strong> <small>[רוצה אני לעשות]</small> ולכן גם הפרשתי שור לקרבן, ואף אתה החזר שור?
 <strong>בתר דאיבעיא הדר פשט</strong> <small>[אחר ששאל</small> רבא את השאלה <small>חזר</small> הוא עצמו ו<small>פתרה]:</small> <strong>גנב</strong> שגנב שור שהופרש לעולה <strong>פטר</strong> <small>[פוטר]</small> <strong>עצמו בכבש ל</strong>דעת <strong>רבנן</strong> <small>[חכמים],</small> <strong>בעולת העוף ל</strong>דעת <strong>ר' אלעזר בן עזריה.</strong>
 <strong>רב אחא בריה</strong> <small>[בנו]</small> של <strong>רב איקא מתני לה בהדיא</strong> <small>[היה שונה את הדבר הזה במישרין]</small> שלא בדרך קושיה ותירוץ אלא כפסק הלכה, <strong>אמר רבא:</strong> אמר אדם <strong>"הרי עלי עולה" והפריש שור, ובא אחר וגנבו</strong> — <strong>פטר עצמו</strong> הגנב <strong>בכבש ל</strong>דעת <strong>רבנן</strong> <small>[חכמים],</small> <strong>ובעולת העוף ל</strong>דעת <strong>ר' אלעזר בן עזריה.</strong>
 <big>ב משנה</big> מי שגנב כבש או שור ו<strong>מכרו</strong> לא את כולו, אלא אפילו <strong>חוץ מאחד ממאה שבו, או שהיתה לו בו</strong> בדבר הגנוב <strong>שותפות</strong> כל שהיא, ונמצא שלא מכר את כולו בעבירה — פטור מתשלומי ארבעה וחמישה. וכן <strong>השוחט</strong> את הבהמה הגנובה <strong>ונתנבלה בידו,</strong> ששחטה באופן שנעשתה נבילה, וכן <strong>הנוחר</strong> (שהרג את הבהמה באופן אחר שלא כדרך שחיטה), <strong>ו</strong>כן <strong>המעקר</strong> (שעקר את הקנה והוושט ממנה) — <strong>משלם תשלומי כפל</strong> על הגניבה, <strong>ו</strong>אולם <strong>אינו משלם תשלומי ארבעה וחמשה,</strong> לפי שהריגה כזו אינה בגדר טביחה (שחיטה) כלל.
 <big>ג גמרא</big> ומבררים את הנאמר במשנה: <strong>מאי</strong> <small>[מה]</small> פירוש <strong>"חוץ מאחד ממאה שבו",</strong> שאם לא מכר אף אותו הריהו פטור מתשלומי ארבעה וחמישה על המכירה? <strong>אמר רב: חוץ מדבר הניתר עמו בשחיטה,</strong> כלומר, שהתנה שחלק מסויים מגופה, שהוא מותר באכילה על ידי שחיטה, אותו הוא משאיר לעצמו. אבל אין הדבר כן אם שייר לעצמו במכירה דבר שמותר בהנאה בלא שחיטה, כגון צמרה שאינו צריך לשחיטה להתירו. <strong>ולוי אמר:</strong> הכוונה אפילו אם שייר לעצמו באופן שמכר <strong>חוץ מגיזותיה</strong> (צמרה). <strong>וכן תניא במתניתא</strong> <small>[שנויה</small> בברייתא<small>]</small> במפורש: <strong>"</strong>מכרו <strong>חוץ מגיזותיה"</strong> (במקום "חוץ ממאה שבו").
 <strong>מיתיבי</strong> <small>[מקשים]</small> על רב ממה ששנינו בברייתא: <strong>מכרה</strong> הגנב <strong>חוץ מידה, חוץ מרגלה, חוץ מקרנה, חוץ מגיזותיה</strong> — <strong>אינו משלם תשלומי ארבעה וחמשה. רבי אומר:</strong> אם שייר הגנב <strong>דבר המעכב בשחיטה</strong> שאם יינטל מגוף הבהמה לא תועיל שחיטה להכשירה לאכילה — <strong>אינו משלם תשלומי ארבעה וחמשה,</strong>
 <strong>ו</strong>אולם חלק בבהמה <strong>שאינו מעכב בשחיטה</strong> אם ניטל ממנה בחייה — <strong>משלם תשלומי ארבעה וחמשה.</strong>
 <strong>ר' שמעון בן אלעזר אומר:</strong> מכרה <strong>חוץ מקרנה</strong> — <strong>אינו משלם תשלומי ארבעה וחמשה</strong> שהוא חלק ממנה, <strong>חוץ מגיזותיה</strong> — <strong>משלם תשלומי ארבעה וחמשה.</strong>
 ומעירים: <strong>בשלמא</strong> <small>[נניח]</small> <strong>ל</strong>שיטתו של <strong>לוי</strong> הוא סבור <strong>כ</strong>דברי ה<strong>תנא קמא</strong> <small>[הראשון]</small> בפשטות, <strong>אלא ל</strong>שיטת <strong>רב כמאן</strong> <small>[כ</small>שיטת <small>מי]</small> אמר? הלא אינו הולך לפי אחת משיטות אלה!
 <strong>אמרי</strong> <small>[אומרים]:</small> <strong>רב דאמר כי האי תנא</strong> <small>[אומר כ</small>דעת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן אלעזר אומר: מכרה חוץ מידה וחוץ מרגלה</strong> — <strong>אינו משלם תשלומי ארבעה וחמשה.</strong> ואולם אם מכרה <strong>חוץ מקרנה</strong> או <strong>חוץ מגיזותיה</strong> — <strong>משלם תשלומי ארבעה וחמשה,</strong> והוא כשיטת רב.
  ושואלים:  <strong>במאי קמיפלגי</strong> <small>[במה,</small> באיזו סברה, <small>חלוקים]</small> תנאים אלה? ומסבירים: ה<strong>תנא קמא סבר</strong> <small>[הראשון סבור]</small> כי יש ללמוד מהשוואת הביטויים, שכן נאמר "וטבחו או מכרו" (שמות כא, לז) והשוואה זו מלמדת: כשם ש<strong>"וטבחו"</strong> <strong>כולו בעינן</strong> <small>[צריכים אנו],</small> כדי לחייבו ארבעה וחמישה, שהרי לא יתכן שטובח רק מקצתו, אף <strong>מכרו כולו בעינן</strong> <small>[צריכים אנו],</small> כדי לחייבו ארבעה וחמישה, ובכלל זה אף גיזותיה צריכים להימכר.
 <strong>ורבי סבר</strong> <small>[סבור]:</small> <strong>"וטבחו"</strong> כוונתו: <strong>מידי דהוי</strong> <small>[דבר שהריהו</small> ישנו<small>]</small> בכלל הצורך <strong>בטביחה</strong> כדי להתירו, <strong>לאפוקי מידי דלא הויא</strong> <small>[להוציא דבר שאינו]</small> צריך היתר <strong>בטביחה,</strong> כמו כן <strong>"ומכרו"</strong> שאמר הכתוב הוא <strong>דומיא</strong> <small>[בדומה]</small> ל<strong>טביחה,</strong> שכל דבר הניתר בטביחה הוא זה שמעכב במכירה.
 <strong>ור' שמעון בן אלעזר סבר</strong> <small>[סבור]:</small> <strong>קרנא דלא למגזא קיימא</strong> <small>[הקרן שאינה עומדת להיגזז]</small> ואם כן היא חלק בלתי נפרד מגוף הבהמה, <strong>הוי</strong> <small>[הריהי]</small> <strong>שיור, ואינו משלם תשלום ארבעה וחמשה</strong> אם עכבה בידו. ואילו <strong>גיזותיה דלמיגז קיימי</strong> <small>[שלגזיזה</small> הן <small>עומדות]</small> <strong>לא הוי</strong> <small>[אינן]</small> <strong>שיור, ומשלם תשלום ארבעה וחמשה</strong> אם עכבן הגנב לעצמו.
 <strong>ואידך תנא</strong> <small>[והתנא האחר]</small> <strong>דבי</strong> <small>[שמבית</small> מדרשו<small>]</small> של <strong>ר' שמעון בן אלעזר סבר</strong> <small>[סבור]:</small> <strong>ידיו ורגליו דצריכי</strong> <small>[שצריכות]</small> <strong>טביחה</strong> כדי להתירן, אם שיירן לעצמו — <strong>הוי</strong> <small>[הריהו]</small> <strong>שיור, ולא משלם תשלומי ארבעה וחמשה, קרניה וגיזותיה</strong> ש<strong>לא צריכי</strong> <small>[צריכות]</small> <strong>טביחה</strong> כדי להתירן, שיכול להשתמש בהן גם לפני ששחט — <strong>לא הוי</strong> <small>[אינן]</small> <strong>שיור.</strong>
 ומעירים: מכל מקום <strong>קשיא</strong> <small>[קשה]</small> <strong>מ</strong>דברי <strong>ר' שמעון בן אלעזר</strong> בברייתא אחת על דברי <strong>ר' שמעון בן אלעזר</strong> בברייתא האחרת, שהרי אין שיטתו בשתי הברייתות זהה! ומשיבים: יש לומר כי יש כאן <strong>תרי תנאי</strong> <small>[שני תנאים]</small> שנחלקו <strong>ואליבא</strong> <small>[ועל פי שיטתו]</small> של <strong>ר' שמעון בן אלעזר.</strong>
 <big>ד</big> <strong>תנו רבנן</strong> <small>[שנו חכמים]</small> בברייתא: <strong>הגונב</strong> את הבהמה <strong>הקיטעת</strong> חסרת רגל <strong>ואת החיגרת</strong> חסרת יד <strong>ואת הסומא</strong> וטבחה או מכרה, <strong>וכן הגונב בהמת השותפין</strong> וטבחה או מכרה — <strong>חייב</strong> בתשלומי ארבעה וחמישה, <strong>ושותפים שגנבו</strong> וטבחו או מכרו — <strong>פטורים.</strong> ותוהים: <strong>והתניא</strong> <small>[והרי שנינו</small> בברייתא<small>]</small> אחרת: <strong>שותפין שגנבו</strong> וטבחו או מכרו — <strong>חייבין!</strong>
 <strong>אמר רב נחמן, לא קשיא</strong> <small>[אין</small> זה <small>קשה],</small> וכך יש לתרץ: <strong>כאן</strong> ששנינו שפטורים מדובר <strong>בשותף שגנב מחבירו,</strong> שכיון שגם לו יש בעלות בחפץ אינו מתחייב, שהרי לא טבח או מכר את כולו באיסור. ואילו <strong>כאן</strong> ששנינו שחייבים מדובר <strong>בשותף שגנב,</strong> כלומר, שותפים שגנבו <strong>מעלמא</strong> <small>[מן העולם,</small> מאנשים אחרים<small>]</small> שהם חייבים.
 <strong>איתיביה</strong> <small>[הקשה לו]</small> <strong>רבא לרב נחמן</strong> מברייתא ששנינו בה: <strong>יכול שותף שגנב מחבירו, ושותפים שגנבו יהו חייבין? תלמוד לומר: "וטבחו"</strong> ומלשון זה נשמע כי <strong>כולו בעינן</strong> <small>[צריכים אנו]</small> <strong>וליכא</strong> <small>[ואין כאן]!</small>
 <strong>אלא אמר רב נחמן:</strong> יש לחזור מתירוץ זה ולומר כי <strong>לא קשיא</strong> <small>[אין</small> זה <small>קשה],</small> וכך יש לומר: בשתי הברייתות מדובר בשותפים שגנבו מן העולם, ומדובר בשתי הברייתות במקרים שונים. <strong>כאן</strong> ששנינו שחייבים, מדובר <strong>בשותף שטבח לדעת חבירו,</strong> ואז מחייב גם את חבירו, ואילו <strong>כאן</strong> ששנינו שפטורים, מדובר <strong>בשותף שטבח שלא לדעת חבירו,</strong> וכיון שאז חל עליו רק חצי מתשלום ארבעה וחמישה — אינו משלם כלל.
 <big>ה</big> <strong>בעי</strong> <small>[שאל]</small> <strong>ר' ירמיה</strong> שאלה זו: <strong>מכרה</strong> הגנב <strong>חוץ משלשים יום,</strong> שהשאיר לעצמו זכות שימוש בה למשך שלושים יום, או מכר את הבהמה לגופה <strong>חוץ ממלאכתה,</strong> שהוא משייר לעצמו את הזכות לעשות בה מלאכה, או מכרה <strong>חוץ מעוברה,</strong> שהעובר הנולד ממנה יהיה שייך לו, <strong>מהו</strong> הדין? האם נחשב הדבר כמכירה גמורה לחייבו בארבעה וחמישה שהרי מכר את גופה, או לא?
  ומעירים:  <strong>אליבא דמאן דאמר</strong> <small>[לשיטתו של מי שאומר]</small> <strong>עובר ירך אמו הוא</strong> שנחשב חלק ממנה — <strong>לא תבעי</strong> <small>[תישאל]</small> <strong>לך</strong> שאלה אחרונה זו, <strong>דהא</strong> <small>[שהרי]</small> <strong>שייר בה,</strong> שהעובר הוא כחלק מן הבהמה. <strong>כי תבעי</strong> <small>[כאשר תישאל]</small> <strong>לך</strong> שאלה זו הרי זה <strong>אליבא דמאן דאמר</strong> <small>[לשיטתו של מי שאומר]</small> ש<strong>עובר לאו</strong> <small>[אינו]</small> <strong>ירך אמו,</strong> אם כן <strong>מאי</strong> <small>[מה]</small> יהא הדין? וצדדי השאלה: האם <strong>מימר אמרינן</strong> <small>[אומרים אנו]:</small> <strong>כיון</strong> ש<strong>מחובר בה הוי</strong> <small>[הריהו]</small> נחשב <strong>שיור, או דלמא</strong> <small>[שמא]</small> <strong>כיון דלמפרש מינה קאי</strong> <small>[שלפרוש ממנה</small> הוא <small>עומד],</small> שבהכרח ייוולד ולא יהא חלק מגופה <strong>לא הוי</strong> <small>[אינו</small> נחשב<small>]</small> <strong>שיור?</strong>
 <strong>איכא דאמרי</strong> <small>[יש שאומרים]</small> שאלה זו בלשון אחרת: האם <strong>כיון דלאו</strong> <small>[שלא]</small> <strong>ירך אמו הוא</strong> בוודאי <strong>לא הוי</strong> <small>[אינו</small> נחשב<small>]</small> <strong>שיור, או דלמא</strong> <small>[שמא]</small> <strong>כיון</strong> ש<strong>צריך לאישתרויי בהדה</strong> <small>[להיות ניתר יחד איתה]</small> <strong>בשחיטה,</strong> שאת העובר אינו יכול לאכול (לפני שנולד) אלא אם כן ישחטו את אמו, הרי זה <strong>כמאן</strong> <small>[כמי]</small> ש<strong>שייר בגופה דמי</strong> <small>[נחשב]?</small> לשאלות אלה לא נמצאו תשובות, ולכן <strong>תיקו</strong> <small>[תעמודנה]</small> במקומן.
 <strong>בעי</strong> <small>[שאל]</small> <strong>רב פפא</strong> שאלה זו: <strong>גנבה, קטעה</strong> (קטע ממנה חלק) <strong>ומכרה</strong> לאחר מכן בלי אותו חלק, <strong>מהו</strong> הדין? וצדדי השאלה: <strong>מי אמרינן</strong> <small>[האם אומרים אנו]</small> <strong>מאי</strong> <small>[מה]</small> ש<strong>גנב הא</strong> <small>[הרי]</small> <strong>לא זבין</strong> <small>[מכר]</small> וכיון שכך חייב על הגניבה אבל לא על המכירה, <strong>או דלמא</strong> <small>[שמא]</small> בבהמה זו שלפניו, <strong>מה דזבין</strong> <small>[שמכר]</small> <strong>הא</strong> <small>[הרי]</small> <strong>לא שייר,</strong> שהרי את הבהמה שבידו מכר בשלימות. אף לשאלה זו לא נמצא פתרון ולכן <strong>תיקו</strong> <small>[תעמוד]</small> אף היא במקומה.
 <big>ו</big> <strong>תנו רבנן</strong> <small>[שנו חכמים]:</small> <strong>גנב</strong> בהמה <strong>ונתן</strong> אותה <strong>לאחר</strong> להיות שליחו <strong>ו</strong>אותו אחר <strong>טבח,</strong> או ש<strong>גנב ונתן לאחר ומכר</strong> האחר,
## דף עט.
 <strong>גנב והקדיש, גנב והקיף</strong> (מכר את הבהמה בהקפה, ולא קיבל תשלום עבורה), <strong>גנב והחליף</strong> את הגניבה בדבר אחר, <strong>גנב ונתן במתנה, גנב ופרע</strong> בגניבה את <strong>חובו,</strong> <strong>גנב ופרע ב</strong>גניבה את <strong>הקיפו</strong> (מה שלקח בהקפה), <strong>גנב ושלח סבלונות</strong> (מתנות) <strong>בבית חמיו,</strong> בכל אלה, אף שהגנב לא ביצע פעולה של מכירה רגילה, הואיל ובפועל העביר את הבהמה לבעלותו של אדם אחר — <strong>משלם תשלומי ארבעה וחמשה.</strong>
 ושואלים: <strong>מאי קא משמע לן</strong> <small>[מה השמיע לנו]</small> בכל המקרים הללו? ומסבירים: <strong>אשמעינן רישא</strong> <small>[השמיע לנו</small> בדין שהביא <small>בתחילה]</small> <strong>גנב ונתן לאחר וטבח,</strong> ש<strong>יש שליח לדבר עבירה,</strong> שעל ידי האחר שטבח מתחייב הגנב. כי <strong>אף על גב</strong> <small>[אף על פי]</small> ש<strong>בכל התורה כולה</strong> כלל הוא כי <strong>אין שליח לדבר עבירה,</strong> שהמעשה של העבירה שעשה השליח אינו מתייחס לשולחו, מכל מקום <strong>הכא</strong> <small>[כאן]</small> <strong>יש שליח לדבר עבירה,</strong>
 <strong>מאי טעמא</strong> <small>[מה טעם]</small> הדבר? — נאמר <strong>"וטבחו</strong> או <strong>מכרו"</strong> (שמות כא, לז) לומר: <strong>מה מכירה</strong> שמתחייב עליה היא מעשה ש<strong>לא אפשר דלאו</strong> <small>[ש</small>לא תיעשה אם <small>לא]</small> <strong>על ידי אחר</strong> שמוכר לו, <strong>אף טביחה</strong> אף <strong>על ידי אחר מחייב</strong> <small>[מתחייב].</small>
 <strong>ואשמעינן סיפא</strong> <small>[והשמיע לנו</small> בדין שהוא <small>בסוף]</small> <strong>גנב והקדיש,</strong> לומר לנו כי <strong>מה לי מכרו להדיוט</strong> במכירה פשוטה, <strong>מה לי מכרו לשמים</strong> על ידי הקדש, שאף זה קרוי מוכר, ומתחייב.
 <big>א משנה</big> <strong>גנב</strong> אדם בהמה <strong>ב</strong>מקום שהוא <strong>רשות הבעלים, וטבח ומכר</strong> אותה <strong>חוץ מרשותם, או שגנב חוץ מרשותם,</strong> שהוציאה מרשותם, <strong>וטבח ומכר ברשותם</strong> לאחר שהביאה שוב (לא על מנת להחזירה) אל תוך רשותם, <strong>או שגנב וטבח ומכר חוץ מרשותם</strong> — בכל האופנים הללו <strong>משלם תשלומי ארבעה וחמשה, אבל</strong> אם גם <strong>גנב ו</strong>גם <strong>טבח ומכר ברשותם</strong> של הבעלים — <strong>פטור</strong> מתשלומי ארבעה וחמישה ומכפל (אף שחייב בתשלום על הבהמה עצמה), שהרי אין נחשב גנב על כך.
 <strong>היה מושכו</strong> את בעל החיים <strong>ויוצא</strong> <strong>ו</strong>בתוך כדי כך <strong>מת</strong> הדבר הנגנב <strong>ב</strong>תוך <strong>רשות הבעלים</strong> — <strong>פטור</strong> הגנב לגמרי, כיון שלא נקנה לו עדיין החפץ. <strong>הגביהו</strong> את הדבר הנגנב, ואף ברשות הבעלים, <strong>או הוציאו מרשות בעלים</strong> <strong>ו</strong>אחר כך <strong>מת</strong> הדבר הנגנב אפילו לא הכניס הגנב את הדבר לרשותו — <strong>חייב</strong> עליו, כיון שכבר קנה אותו כגנב.
 <strong>נתנו</strong> הגנב לכהן <strong>ל</strong>צורך <strong>בכורות בנו,</strong> כלומר, שפדה בו את בנו במקום חמישה סלעים, <strong>או</strong> נתנו כתשלום חוב <strong>לבעל חוב,</strong> או שנתנו לשמירה <strong>לשומר חנם,</strong> או <strong>לשואל,</strong> או <strong>לנושא</strong> (שומר) <strong>שכר</strong> או <strong>לשוכר, והיה</strong> כל אחד מאלה שקבלו מן הגנב <strong>מושכו</strong> מרשות הבעלים <strong>ומת</strong> <strong>ברשות הבעלים</strong> — <strong>פטור</strong> הגנב. <strong>הגביהו או שהוציאו מרשות הבעלים ומת —</strong> <strong>חייב,</strong> שאותו אדם עשה את הקנין (של הגניבה) במקום הגנב.
 <big>ב גמרא</big> ומביאים ענין בו נדונה משנתנו. <strong>בעי</strong> <small>[שאל]</small> <strong>אמימר</strong> שאלה זו: האם <strong>תיקנו משיכה בשומרים, או לא?</strong> כלומר, האם השומר חייב באחריות לחפץ דווקא משעה שימשוך את החפץ לרשותו כעין קנין, או שמא מיד כשהוסכם הדבר בינו לבין הבעלים התחייב בו, ואין למשיכה משמעות לענין זה?
 <strong>אמר רב יימר, תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנתנו: <strong>נתנו</strong> הגנב <strong>לבכורות בנו או לבעל חובו, לשומר חנם</strong> או <strong>לשואל,</strong> או <strong>לנושא שכר</strong> או <strong>לשוכר, היה מושכו ויוצא ומת ברשות הבעלים</strong> — <strong>פטור. מאי לאו</strong> <small>[האם אין]</small> הכוונה שמשכו ה<strong>שומר? ושמע מינה</strong> <small>[ולמד מכאן]</small> כי אכן <strong>תיקנו משיכה בשומרין</strong> ומשום כך מתחייב הגנב במשיכתו.
 <strong>אמר ליה</strong> <small>[לו]</small> אמימר: <strong>לא,</strong> אין מכאן ראיה, שכן אפשר לומר שמדובר כאן שהבעלים נתנו תחילה לשומר, והיה מושכו ה<strong>גנב</strong> מבית השומר.
  והקשה לו רב יימר: אם המדובר כאן בגנב המושך <strong>הא תנא ליה רישא</strong> <small>[הרי שנה אותו</small> כבר ב<small>תחילת</small> המשנה<small>],</small> ומה טעם יש לשנות שוב דבר זה? ותירץ לו אמימר: <strong>תנא</strong> <small>[שנה]</small> קודם <strong>גנב שגנב מבית הבעלים</strong> עצמם, <strong>ותנא</strong> <small>[ושנה]</small> אחר כך <strong>גנב שגנב מבית שומר.</strong>
 <strong>אמר ליה</strong> <small>[לו]</small> <strong>רב אשי</strong> לאמימר: <strong>לא תדחייה</strong> <small>[תדחנו]</small> על ידי תירוץ זה, כי <strong>מה לי גנב שגנב מבית שומר, מה לי גנב שגנב מבית בעלים,</strong> ובזה אין צורך לשנות שוב, שאין הבדל בדבר.
 <strong>אלא לאו</strong> <small>[האם אין]</small> הכוונה שמה שנאמר פה בזה שהיה מושך הוא ב<strong>שומר, ושמע מינה</strong> <small>[ולמד מכאן]</small> כי <strong>תיקנו משיכה בשומרין.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא. <strong>איתמר נמי</strong> <small>[נאמר גם כן]</small> בשם אמורא אחר, ש<strong>אמר ר' אלעזר: כדרך שתיקנו משיכה בלקוחות,</strong> שאין חפץ עובר לרשותו של הקונה עד שימשכנו, <strong>כך תיקנו משיכה בשומרין</strong> שאינם מתחייבים באחריות לחפץ כל עוד לא משכוהו.
 <strong>תניא נמי הכי</strong> <small>[שנויה ברייתא גם כן כך]:</small> <strong>כדרך שתיקנו משיכה בלקוחות, כך תיקנו משיכה בשומרין. וכשם שהקרקע נקנית</strong> לקונה אותה <strong>בכסף,</strong> או <strong>בשטר,</strong> או <strong>בחזקה, כך שכירות נקנית בכסף, בשטר,</strong> או <strong>בחזקה.</strong> קטע אחרון זה בברייתא צריך ביאור.
  ושואלים:  <strong>שכירות דמאי</strong> <small>[של מה]?</small> <strong>אילימא</strong> <small>[אם תאמר]</small> שמדובר כאן
## דף עט:
 ב<strong>שכירות</strong> של <strong>מטלטלין</strong> ששכר כלי או בהמה לשימוש לזמן מסויים, וכי <strong>מטלטלי בני שטרא נינהו</strong> <small>[מיטלטלים בני שטר הם]?</small> כלומר, והלא אין כותבים שטרות על מכירת מיטלטלים! אלא <strong>אמר רב חסדא:</strong> מדובר כאן ב<strong>שכירות</strong> של <strong>קרקע,</strong> שדרכי הקנין לשכירות זו הם כדרך שנקנית הקרקע לקוניה.
 <big>א</big> <strong>אמר ר' אלעזר: ראוהו</strong> את הגנב <strong>שהטמין</strong> את הגניבה <strong>בחורשין</strong> (יער קטן) <strong>וטבח ומכר</strong> — <strong>משלם תשלומי ארבעה וחמשה.</strong> ותוהים: <strong>אמאי</strong> <small>[מדוע]</small> משלם? <strong>הא</strong> <small>[הרי]</small> <strong>לא משך</strong> ולא ראינוהו שגנב! <strong>אמר רב חסדא:</strong> מדובר כאן שראוהו <strong>שהכישה</strong> (היכה אותה) את הבהמה <strong>במקל</strong> שתלך לפניו, ומעשה כזה הריהו כמשיכה.
 <strong>אמרי</strong> <small>[אומרים]</small> בשאלה על הסברו של רב חסדא: <strong>וכיון</strong> ש<strong>ראוהו</strong> שעושה כן, הלא <strong>גזלן הוא</strong> שעשה בגלוי, וגזלן שטבח או מכר אינו משלם תשלומי כפל ותשלומי ארבעה וחמישה! ומשיבים: <strong>כיון דקא מטמרי מנייהו</strong> <small>[שהוא מתחבא מהם,</small> מהאנשים<small>]</small> ואין כוונתו לעשות זאת לעין כל, <strong>גנב הוא.</strong>
 ושואלים: <strong>ואלא גזלן היכי דמי</strong> <small>[כיצד הוא בדיוק]?</small> <strong>אמר ר' אבהו: כגון</strong> האמור אצל <strong>בניהו בן יהוידע, שנאמר: "ויגזל את החנית מיד המצרי ויהרגהו בחניתו"</strong> (שמואל ב כג, כא), כלומר, שנוטל במישרין מן האדם בכוח בעל כרחו של הנגזל בגלוי.
 <strong>ר' יוחנן אמר: כגון</strong> האמור אצל <strong>בעלי שכם, שנאמר: "וישימו לו בעלי שכם מארבים על ראשי ההרים ויגזלו את כל אשר יעבר עליהם בדרך"</strong> (שופטים ט, כה).
  ושואלים:  <strong>ור' אבהו מאי טעמא</strong> <small>[מה טעם]</small> <strong>לא אמר</strong> ראיה <strong>מהאי</strong> <small>[מ</small>כתוב <small>זה]</small> בבעלי שכם שהוא מוקדם יותר? ומשיבים: <strong>אמר</strong> <small>[</small>יכול היה <small>לומר]</small> <strong>לך: כיון דמטמרי איטמורי, לא גזלני נינהו</strong> <small>[מכיון ש</small>הם היו <small>מתחבאים</small> במארבים כדי לגזול, <small>אין הם גזלנים]</small> שגזלן הוא העושה הכל בגלוי. ומן הצד השני: <strong>ור' יוחנן</strong> מה הוא משיב על כך? לדעתו <strong>הא דקא מטמרי</strong> <small>[זה שהם התחבאו]</small> הרי זה כדי ש<strong>לא ניחזינהו אינשי וניערקו מנייהו</strong> <small>[יראום בני אדם ויברחו מהם]</small> ולא מחמת שהם בושים או מפחדים, אלא לצורך הגזילה התחבאו, ולאחר מכן היו גוזלים בגלוי ובחוזק יד את העוברים בדרך.
 <big>ב</big> <strong>שאלו תלמידיו את רבן יוחנן בן זכאי: מפני מה החמירה תורה בגנב יותר מגזלן</strong> שהגנב משלם קנסות (כפל, ארבעה וחמישה) ולא הגזלן? <strong>אמר להן: זה,</strong> הגזלן, <strong>השוה כבוד עבד</strong> (האדם) <strong>לכבוד קונו</strong> (הבורא), שהרי גוזל הוא לעיני הבריות ואינו מתיירא ומתבייש אף מהם, <strong>וזה,</strong> הגנב, <strong>לא השוה כבוד עבד לכבוד קונו,</strong>
 <strong>כביכול, עשה עין של מטה</strong> (כלומר, לשון נקיה, וכוונתו עין של מעלה, של הקדוש ברוך הוא) <strong>כאילו אינה רואה ואוזן של מטה</strong> (בלשון נקיה, והכוונה של מעלה) <strong>כאילו אינה שומעת,</strong> שהרי התחבא רק מבני אדם ואינו חושש מפני הקדוש ברוך הוא, <strong>שנאמר: "הוי המעמיקים מה' לסתר עצה והיה במחשך מעשיהם</strong> ויאמרו מי רואנו ומי יודענו<strong>"</strong> (ישעיהו כט, טו), <strong>וכתיב</strong> <small>[ונאמר]:</small> <strong>"ויאמרו לא יראה יה ולא יבין אלהי יעקב"</strong> (תהלים צד, ז), <strong>וכתיב</strong> <small>[ונאמר]:</small> <strong>"כי אמרו עזב ה' את הארץ ואין ה' ראה"</strong> (יחזקאל ט, ט).
 <strong>תניא</strong> <small>[שנויה</small> ברייתא<small>]:</small> <strong>אמר ר' מאיר: משלו משל משום</strong> (בשם) <strong>רבן גמליאל, למה הדבר דומה? לשני בני אדם שהיו בעיר ועשו משתה</strong> (סעודת חתונה), <strong>אחד זימן</strong> (הזמין) <strong>את בני העיר ולא זימן את בני המלך, ואחד לא זימן את בני העיר ולא זימן את בני המלך, איזה מהן עונשו מרובה? הוי אומר: זה שזימן את בני העיר ולא זימן את בני המלך.</strong>
 ובטעמי דיני קנסות אלה של ארבעה וחמישה <strong>אמר ר' מאיר: בא וראה כמה גדול כח של מלאכה</strong> וחשיבותה, הגונב <strong>שור, שביטלו</strong> את בעל השור <strong>ממלאכתו,</strong> שהרי שור בעיקר נועד לעבוד בו — משלם <strong>חמשה,</strong> ואילו הגונב <strong>שה, שלא ביטלו ממלאכתו</strong> — משלם רק <strong>ארבעה.</strong>
 <strong>אמר רבן יוחנן בן זכאי</strong> טעם אחר להבדל זה: <strong>בא וראה כמה גדול כבוד הבריות, שור שהלך</strong> הגנב <strong>ברגליו</strong> — משלם הגנב <strong>חמשה, שה שהרכיבו</strong> הגנב <strong>על כתיפו</strong> וכיון שביטל על ידי כך מכבודו — משלם רק <strong>ארבעה.</strong>
 <big>ג משנה</big> <strong>אין מגדלין בהמה דקה</strong> (עזים וכבשים) <strong>בארץ ישראל</strong> במקום ישוב, לפי שהן מזיקות את צמחיית השדות של אחרים, <strong>אבל מגדלין</strong> בהמה דקה <strong>בסוריא,</strong> ואף שיש דברים בה שדינה כארץ ישראל, <strong>ו</strong>כן מגדלים <strong>במדברות</strong> שאינם מקומות של ישוב <strong>של ארץ ישראל.</strong>
 <strong>אין מגדלין תרנגולין בירושלים מפני</strong> בשר <strong>הקדשים,</strong> שיש לחשוש שהתרנגולים יביאו דבר טמא מן האשפה ויטמאו על ידו דברים אחרים, <strong>ו</strong>כן <strong>לא</strong> מגדלים <strong>כהנים</strong> תרנגולים <strong>ב</strong>כל <strong>ארץ ישראל</strong> <strong>מפני הטהרות,</strong> כלומר, דברים הנאכלים בטהרה, כגון תרומה, שמא יטמאום התרנגולים.
 <strong>אין מגדלין חזירין בכל מקום.</strong> וכן <strong>לא יגדל אדם את הכלב, אלא אם כן היה קשור בשלשלת</strong> באופן שלא יזיק. <strong>אין פורסין נישובים</strong> (מלכודות) <strong>ליונים אלא אם כן היה רחוק מן הישוב שלשים ריס</strong> (ארבעה מילים) כדי שלא יצודו יונים השייכות לבני היישוב, אלא יוני בר בלבד.
 <big>ד גמרא</big> <strong>תנו רבנן</strong> <small>[שנו חכמים]:</small> <strong>אין מגדלין בהמה דקה בארץ ישראל, אבל מגדלין בחורשין</strong> (יערות) <strong>של ארץ ישראל,</strong> ואילו <strong>בסוריא</strong> מגדלים <strong>אפילו בישוב, ואין צריך לומר בחוצה לארץ</strong> שמותר.
 <strong>תניא אידך</strong> <small>[שנויה</small> ברייתא <small>אחרת]:</small> <strong>אין מגדלין בהמה דקה בארץ ישראל, אבל מגדלין במדבר שביהודה ובמדבר שבספר</strong> (גבול) <strong>עכו. ואף על פי שאמרו</strong> חכמים <strong>אין מגדלין בהמה דקה, אבל מגדלין בהמה גסה</strong> בישוב, <strong>לפי ש</strong>כלל הוא זה: <strong>אין גוזרין גזרה על הצבור אלא אם כן רוב</strong> ה<strong>צבור יכולין לעמוד בה,</strong> ובענייננו:
 <strong>בהמה דקה</strong> שעיקרה נועד לאכילה — <strong>אפשר להביא מחוצה לארץ,</strong> אבל <strong>בהמה גסה</strong> — <strong>אי אפשר להביא מחוצה לארץ,</strong> שהרי זקוקים לה לעבודה ולמשא בכל יום.
 <strong>ו</strong>הלכה נוספת, <strong>אף על פי שאמרו אין מגדלין בהמה דקה</strong> בארץ ישראל, <strong>אבל משהה הוא</strong> בביתו את הבהמה הדקה שקנה <strong>קודם לרגל שלשים יום</strong> כדי לשוחטה ברגל, <strong>ו</strong>כן <strong>קודם משתה</strong> (סעודת נישואי) <strong>בנו שלשים יום, ובלבד שלא ישהה את האחרונה,</strong> כלומר, בהמה אחרונה שנקנתה בתוך אותו זמן <strong>שלשים יום;</strong> ומסבירים:
 <strong>דסלקא דעתך אמינא</strong> <small>[שיעלה על דעתך לומר]</small> <strong>דאי נפק ליה</strong> <small>[שאם יצא לו,</small> עבר<small>]</small> ה<strong>רגל, ומכי זבנה</strong> <small>[ומאז שקנה אותה],</small> את האחרונה <strong>עד השתא</strong> <small>[עכשיו]</small> <strong>אכתי</strong> <small>[עדיין]</small> <strong>לא מלו ליה תלתין יומין</strong> <small>[מלאו לה</small> למכירה <small>שלושים יום],</small> ש<strong>לא נימא</strong> <small>[נאמר]:</small> <strong>תלתין משרא שרי ליה לשהויי</strong> <small>[שלושים</small> יום <small>מותר לו להשהותה].</small> <strong>אלא כיון דנפק ליה</strong> <small>[שיצא לו,</small> שעבר<small>]</small> ה<strong>רגל</strong> — <strong>לא מבעי ליה לשהויי</strong> <small>[אינו צריך,</small> אסור לו <small>להשהותה].</small> 
## דף פ.
 <strong>והטבח</strong> (השוחט, הקצב) <strong>לוקח</strong> (קונה) בהמה דקה <strong>ושוחט, לוקח ושוהה</strong> בביתו עד זמן השחיטה, <strong>ובלבד שלא ישהה העגונה</strong> (האחרונה) <strong>שבהן שלשים יום.</strong>
 באותו ענין <strong>שאלו תלמידיו את רבן גמליאל: מהו לגדל</strong> בהמה דקה בארץ ישראל? <strong>אמר להן: מותר.</strong> ותוהים על כך: <strong>והתנן</strong> <small>[והרי שנינו</small> במשנתנו<small>]:</small> <strong>אין מגדלין!</strong>
 <strong>אלא</strong> יש לתקן את הגרסה ולומר <strong>הכי קא בעו מיניה</strong> <small>[כך שאלו ממנו]:</small> <strong>מהו לשהות</strong> בהמה דקה לצורך שחיטה בארץ ישראל? <strong>אמר להן: מותר, ובלבד שלא תצא ותרעה בעדר</strong> בחוץ, <strong>אלא קושרה בכרעי המטה</strong> בתוך ביתו.
  ובענין זה מסופר, <strong>תנו רבנן</strong> <small>[שנו חכמים]:</small> <strong>מעשה בחסיד אחד שהיה גונח מלבו</strong> (שהיה משתעל בשל חליו), <strong>ושאלו לרופאים</strong> מה לעשות לרפואתו, <strong>ואמרו: אין לו תקנה עד שינק חלב רותח</strong> (מבעבע) מן הבהמה <strong>משחרית לשחרית,</strong> כלומר, בכל בוקר, <strong>ו</strong>לצורך זה <strong>הביאו לו עז וקשרו לו בכרעי המטה, והיה יונק ממנה משחרית לשחרית</strong> במשך זמן.
 <strong>לימים נכנסו חביריו לבקרו</strong> ביקור חולים, <strong>כיון שראו אותה העז קשורה בכרעי המטה חזרו לאחוריהם</strong> ולא נכנסו לביתו, <strong>ואמרו: לסטים </strong>(שודד) <strong>מזויין</strong> נמצא <strong>בביתו של זה, ואנו נכנסין אצלו?!</strong>
 <strong>ישבו</strong> חכמים <strong>ובדקו</strong> במעשיו <strong>ולא מצאו בו</strong> כל פגם <strong>אלא</strong> מלבד <strong>אותו עון של אותה העז</strong> שהחזיק בביתו. <strong>ואף הוא</strong> אותו חסיד <strong>בשעת מיתתו אמר: יודע אני שאין בי</strong> כל <strong>עון אלא עון אותה העז</strong> בלבד, <strong>שעברתי על דברי חברי</strong> שאמרו שאסור להשהות בהמה דקה בארץ ישראל.
  ובאותו ענין של בהמה דקה <strong>אמר ר' ישמעאל: מבעלי בתים שבגליל העליון היו בית אבא, ומפני מה</strong> איזה עוון גרם להם ש<strong>חרבו</strong> — <strong>שהיו מרעין</strong> (רועים) <strong>בחורשין</strong> (יערות) בסביבה, <strong>ודנין דיני ממונות ביחיד. ואף על פי שהיו להם חורשים סמוך לבתיהם</strong> והיו החורשים שלהם, ולא רעו בהמותיהם בשל אחרים. מכל מקום <strong>שדה קטנה</strong> של אחרים <strong>היתה</strong> בדרך בין ביתם לחורשיהם <strong>ומעבירין</strong> היו את הצאן <strong>דרך עליה</strong> (דרכה), וזה גרם להם שנענשו.
 <big>א</big> <strong>תנו רבנן</strong> <small>[שנו חכמים]:</small> <strong>רועה</strong> בהמה דקה <strong>שעשה תשובה</strong> ורוצה לנהוג מעתה כדין ולא לגדל עוד בהמה דקה, <strong>אין מחייבין אותו למכור</strong> את כל צאנו <strong>מיד,</strong> והרי בכך מקשים עליו ביותר, שנאלץ הוא למוכרם בפחות ממחירם, ויש לו הפסד מרובה <strong>אלא       מוכר על יד על יד</strong> (מעט מעט). <strong>וכן גר שנפלו לו</strong> <strong>כלבים וחזירים בירושתו</strong> מאבותיו הגויים, ואסור הוא בגידולם כמפורש במשנה, <strong>אין מחייבין אותו למכור</strong> הכל <strong>מיד, אלא מוכר על יד על יד.</strong>
 <strong>וכן מי שנדר ליקח</strong> (לקנות) <strong>בית</strong> או <strong>ליקח</strong> (לשאת) <strong>אשה בארץ ישראל</strong> ולא קבע לכך זמן מוגדר, <strong>אין מחייבין אותו ליקח מיד</strong> בית או אשה ראשונה שיזדמנו לו, <strong>עד שימצא את ההוגנת</strong> (הראויה) <strong>לו.</strong>
 <strong>ו</strong>כיוצא בו מספרים: <strong>מעשה באשה אחת שהיה בנה מיצר</strong> (מציק) <strong>לה,</strong> ולא היה לה בעל שיתיירא הבן מפניו, <strong>וקפצה ונשבעה: "כל מי שיבא</strong> ויבקש לשאת אותי לאשה <strong>איני מחזירתו</strong> (מסרבת לו)", <strong>וקפצו עליה בני אדם שאינן מהוגנין</strong> וביקשו לשאתה לאשה ולא ידעה מה לעשות שהרי נשבעה כן. <strong>וכשבא הדבר אצל חכמים, אמרו: לא נתכוונה זו אלא להגון לה</strong> בלבד ולא ממש לכל איש ראשון שיבוא.
 <big>ב</big> וממשיכה הברייתא: <strong>כשם שאמרו</strong> חכמים <strong>אין מגדלין בהמה דקה, כך אמרו</strong> ש<strong>אין מגדלין חיה דקה,</strong> כגון כלבים וחתולים. <strong>ר' ישמעאל אומר: מגדלין</strong> חיות בית שיש בהן תועלת ואינן מזיקות כגון <strong>כלבים כופרין</strong> (כלבי ציד), <strong>וחתולים, וקופין, וחולדות סנאים, מפני שעשויים</strong> אלה <strong>לנקר</strong> (לנקות) <strong>את הבית</strong> ממיני שרצים, ולכן מותר לגדלם.
  ושואלים:  <strong>מאי</strong> <small>[מה</small> הן<small>]</small> <strong>חולדות סנאים</strong> הללו? <strong>אמר רב יהודה:</strong> קוראים להן בארמית <strong>שרצא חרצא; ואיכא דאמרי</strong> <small>[ויש שאומרים]:</small> שקוראים להן <strong>חרזא, דקטיני שקיה ורעיא ביני וורדיני</strong> <small>[שדקות שוקיה ורועה בין הקוצים].</small> <strong>ומאי שרצא</strong> <small>[ומה</small> טעם קוראים להן <small>שרץ]?</small> <strong>דמתתאי שקיה</strong> <small>[</small>מפני <small>ששוקיה נמוכות]</small> ונגררות על הארץ ונראות כשרץ השורץ על הארץ.
 <big>ג</big> ועוד בקשר לדין המשנה. <strong>אמר רב יהודה אמר רב: עשינו עצמנו בבבל</strong> לנהוג <strong>כארץ ישראל ל</strong>ענין איסור גידול <strong>בהמה דקה.</strong> ובענין זה מסופר: <strong>אמר ליה</strong> <small>[לו]</small> <strong>רב אדא בר אהבה לרב הונא: דידך מאי</strong> <small>[</small>צאנך <small>שלך מה],</small> מדוע אין אתה נוהג כדברי רבך, רב, ומגדל אתה צאן?
 <strong>אמר ליה</strong> <small>[לו]:</small> את הבהמות <strong>דידן קא מינטרא להו</strong> <small>[שלנו שומרת אותן]</small> אשתי שנקראה <strong>חובה.</strong> <strong>אמר ליה</strong> <small>[לו]:</small> <strong>חובה תקברינהו לבנה</strong> <small>[תקבור את בניה].</small> ואומרים: כיון שיצא הדבר מפי רב אדא בר אהבה בלשון זו, היתה זו כשגגה היוצאת מפי השליט, ו<strong>כולה שניה</strong> <small>[כל שנותיו]</small> של <strong>רב אדא בר אהבה</strong> אכן <strong>לא אקיים זרעא</strong> <small>[נתקיים זרע]</small> <strong>לרב הונא מ</strong>אשתו <strong>חובה. איכא דאמרי</strong> <small>[יש שאומרים]</small> בנוסח אחר קצת <strong>אמר רב הונא אמר רב: עשינו עצמנו בבבל</strong> לנהוג <strong>כארץ ישראל ל</strong>ענין איסור גידול <strong>בהמה דקה, מכי אתא</strong> <small>[מאז</small> ש<small>בא]</small> <strong>רב לבבל</strong> מארץ ישראל ותיקן בה כמה תקנות גדולות.
  מסופר:  <strong>רב ושמואל ורב אסי איקלעו לבי</strong> <small>[הזדמנו לבית]</small> <strong>שבוע הבן</strong> שבו עשו ברית מילה, <strong>ואמרי לה</strong> <small>[ויש אומרים]</small> שהיה זה <strong>לבי</strong> <small>[לבית]</small> שבו עשו <strong>ישוע</strong> (פדיון) <strong>הבן</strong> — <strong>רב לא</strong> היה רוצה <strong>עייל קמיה</strong> <small>[להיכנס לפני]</small> <strong>שמואל,  </strong>
## דף פ:
 ואילו <strong>שמואל לא</strong> היה רוצה <strong>עייל קמיה</strong> <small>[להיכנס לפני]</small> <strong>רב אסי,</strong> שראה אותו כגדול ממנו, ו<strong>רב אסי לא</strong> היה רוצה <strong>עייל קמיה</strong> <small>[להיכנס לפני]</small> <strong>רב</strong> שהיה רבו, ומשום כך לא נכנסו שלושתם. <strong>אמרי</strong> <small>[אמרו]:</small> <strong>מאן נתרח</strong> <small>[מי יאחר]</small> וימתין בחוץ ויכנס לבדו אחרון? וסיכמו: <strong>נתרח</strong> <small>[יאחר]</small> <strong>שמואל וניתי</strong> <small>[ויבואו]</small> <strong>רב ו</strong>אחריו <strong>רב אסי.</strong>
 ושואלים: <strong>ונתרח</strong> <small>[ושיתאחר]</small> <strong>רב או רב אסי?</strong> שיכנס תחילה שמואל ואחריו אחד משניהם, והאחר ימתין! ומשיבים: משום שבאמת היה רב גדול משמואל, והיה ראוי לו להיכנס לפניו. אלא <strong>רב,</strong> שלא רצה להיכנס לפני שמואל, <strong>מילתא בעלמא</strong> <small>[דבר</small> של כבוד <small>לבד]</small> <strong>הוא דעבד ליה</strong> <small>[שעשה לו]</small> <strong>לשמואל,</strong> ולא משום שהיה גדול ממנו, אלא <strong>משום ההוא מעשה דלטייה</strong> <small>[אותו מעשה</small> שאירע <small>שקילל אותו]</small> רב לשמואל בטעות וכדי לפייסו על כך <strong>אדבריה</strong> <small>[הנהיגו]</small> <strong>רב עליה</strong> <small>[עליו],</small> שהיה נוהג כלפיו כבוד יתר.
  ומספרים:  <strong>אדהכי והכי</strong> <small>[בין כך וכך]</small> <strong>אתא שונרא קטעיה לידא דינוקא</strong> <small>[בא חתול</small> ו<small>קטע את ידו של תינוק].</small> <strong>נפק</strong> <small>[יצא]</small> <strong>רב ודרש</strong> בענין זה: <strong>חתול מותר להורגו, ואסור לקיימו</strong> בבית, <strong>ו</strong>כל הלוקח אותו והורגו <strong>אין בו משום</strong> איסור <strong>גזל, ואין בו משום</strong> מצוה של <strong>השב אבידה לבעלים.</strong>
 ושואלים: <strong>וכיון דאמרת</strong> <small>[שאתה אומר]</small> <strong>מותר להורגו, מאי ניהו תו</strong> <small>[מה הוא עוד]</small> הצורך לומר ש<strong>אסור לקיימו?</strong> ומסבירים: <strong>מהו דתימא</strong> <small>[שתאמר]</small> <strong>מותר</strong> אמנם לאחרים <strong>להורגו,</strong> אך <strong>איסורא ליכא</strong> <small>[איסור אין]</small> בהחזקתו, על כן <strong>קא משמע לן</strong> <small>[השמיע לנו]</small> שאף אסור לקיימו.
  ועוד <strong>אמרי</strong> <small>[אומרים]</small> בשאלה על ניסוח הדברים: <strong>וכיון דאמרת</strong> <small>[שאתה אומר]</small> <strong>"אין בו משום גזל",</strong> כלומר, שאין זה איסור לקחת מיד הבעלים בכח, <strong>מאי ניהו תו</strong> <small>[מה הוא עוד]</small> הצורך לומר ש<strong>"אין בו משום השב אבידה לבעלים"? אמר רבינא:</strong> הכוונה היא <strong>ל</strong>ענין <strong>עורו,</strong> שאין צורך להחזירו לבעלים.
  על דברי רב בדינו של חתול <strong>מיתיבי</strong> <small>[מקשים]</small> ממה ששנינו בברייתא, <strong>ר' שמעון בן אלעזר אומר: מגדלין כלבים כופרין</strong> (כלבי ציד), <strong>וחתולין, וקופין, וחולדות סנאים, מפני שעשויין לנקר את הבית,</strong> הרי שמותר לגדל חתול! ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> דברי ר' שמעון שאמר שמותר נאמרו <strong>באוכמא</strong> <small>[ב</small>חתול <small>שחור],</small> <strong>הא</strong> <small>[זה]</small> דברי רב שאמר שאסור נאמרו <strong>בחיוורא</strong> <small>[ב</small>חתול <small>לבן].</small>
 ומקשים על כך: <strong>והא</strong> <small>[והרי]</small> באותו <strong>מעשה</strong> של <strong>רב, אוכמא הוה</strong> <small>[</small>חתול <small>שחור היה]!</small> ומשיבים: <strong>התם אוכמא בר חיורא הוה</strong> <small>[שם</small> חתול <small>שחור בן לבן היה]</small> ודינו כחתול לבן. ומקשים: <strong>והא מבעיא בעיא ליה</strong> <small>[והרי דבר</small> זה <small>נסתפק לו]</small> ל<strong>רבינא,</strong>
 <strong>דבעי</strong> <small>[ששאל]</small> <strong>רבינא: אוכמא בר חיורא, מהו</strong> <small>[</small>חתול <small>שחור בן לבן מה</small> דינו<small>]?</small> ואם כך היה המקרה, מדוע היה מסופק בדבר? ומסבירים: <strong>כי קמבעיא ליה</strong> <small>[כאשר נסתפק לו]</small> <strong>לרבינא</strong> היה זה <strong>באוכמא בר חיורא בר אוכמא</strong> <small>[ב</small>חתול <small>שחור בן לבן בן שחור],</small> ואילו ה<strong>מעשה</strong> שאירע לפני <strong>רב</strong> — <strong>באוכמא בר חיורא בר חיורא הוה</strong> <small>[ב</small>חתול <small>שחור בן לבן בן לבן היה].</small>
 <big>א</big> <strong>(חב"ד בי"ח בח"ן: סימן</strong> לשלוש מסורות שונות של שמות החכמים וסדר מסירת הלכות שתוזכרנה להלן, והם: ר' א <strong>ח</strong> א, ר' א <strong>ב</strong>א, ר' א <strong>ד</strong>א. ר' א <strong>ב</strong>א, ר' ח <strong>י</strong> יא, ר' א <strong>ח</strong> א. ר' א <strong>ב</strong>א, ר' א <strong>ח</strong> א, ר' ח <strong>נ</strong> ינא). <strong>אמר ר' אחא בר פפא משום</strong> <small>[בשם]</small> <strong>ר' אבא בר פפא משום</strong> <small>[בשם]</small> <strong>ר' אדא בר פפא, ואמרי לה</strong> <small>[ויש אומרים]</small> שמסורת זו היתה כך: <strong>אמר ר' אבא בר פפא משום</strong> <small>[בשם]</small> <strong>ר' חייא בר פפא משום</strong> <small>[בשם]</small> <strong>ר' אחא בר פפא, ואמרי לה</strong> <small>[ויש אומרים]</small> שכך היתה  המסורת: <strong>אמר ר' אבא בר פפא משום</strong> <small>[בשם]</small> <strong>ר' אחא בר פפא משום</strong> <small>[בשם]</small> <strong>ר' חנינא בר פפא:</strong>
 <strong>מתריעין</strong> בתקיעת שופר <strong>על החיכוך</strong> (מחלת שחין המתפשטת) ואפילו <strong>בשבת,  ודלת הננעלת לא במהרה תפתח, והלוקח</strong> (הקונה) <strong>בית בארץ ישראל</strong> — <strong>כותבין עליו אונו</strong> (שטר מכירה) <strong>אפילו בשבת.</strong> ומבררים מאמרים אלה.
  על הנאמר "מתריעין על החיכוך" <strong>מיתיבי</strong> <small>[מקשים]</small> הלא שנינו בברייתא במסכת תענית: <strong>ושאר פורעניות המתרגשות ובאות על הצבור,</strong> חוץ מאלו המנויות במשנה שם, <strong>כגון חיכוך,</strong> או <strong>חגב,</strong> או <strong>זבוב, צירעה ויתוש, ושילוח נחשים ועקרבים</strong> — <strong>לא היו מתריעין</strong> בשופרות <strong>אלא צועקים</strong> בתפילה בלבד!
  ומתרצים:  <strong>לא קשיא</strong> <small>[אין</small> זה <small>קשה],</small> <strong>כאן</strong> מדובר <strong>ב</strong>שחין <strong>לח, כאן</strong> מדובר <strong>ב</strong>שחין <strong>יבש</strong> שהוא קשה מן הלח ועליו אף מתריעים בשופרות. שכן מצאנו שני סוגים אלה של שחין, וכפי ש<strong>אמר ר' יהושע בן לוי: שחין שהביא הקדוש ברוך הוא על המצרים</strong> — היה <strong>לח מבחוץ ויבש מבפנים, שנאמר: "ויהי שחין אבעבעת פרח באדם ובבהמה"</strong> (שמות ט, י), כלומר, שחין זה היה יבש ("שחין") מבפנים ולח מבחוץ ("אבעבועות פורח").
  ומה שאמרו <strong>"ודלת הננעלת לא במהרה תפתח", מאי</strong> <small>[מה]</small> <strong>היא,</strong> מה פירושו? <strong>מר זוטרא אמר: סמיכה,</strong> שאם אדם לא זכה להיסמך בתואר רבי בשעת הכושר שהזדמנה לפניו וחלפה, עלול לעבור זמן רב עד שיזכה לכך. <strong>רב אשי אמר: כל המריעין לו,</strong> מי שהורע מזלו, <strong>לא במהרה</strong> שבים ו<strong>מטיבין לו. רב אחא מדיפתי אמר: לעולם אין מטיבין לו</strong> עוד. ומעירים: <strong>ו</strong>דברים אלה <strong>לא</strong> פירוש המימרא <strong>היא,</strong> אלא <strong>רב אחא מדיפתי מילתא דנפשיה</strong> <small>[דבר של עצמו]</small> <strong>הוא</strong> ש<strong>אמר,</strong> שכך אירע לו בעצמו.
 <strong>ו</strong>על מה שאמרו <strong>"והלוקח בית בארץ ישראל</strong> — <strong>כותבין עליו אונו אפילו בשבת",</strong> תוהים: <strong>בשבת סלקא דעתך</strong> <small>[עולה על דעתך]?</small> וכי התירו איסור מלאכה בשבת לצורך זה?!
 <strong>אלא כ</strong>פי ש<strong>אמר רבא התם</strong> <small>[שם]</small> בענין אחר: <strong>אומר</strong> בשבת <strong>לגוי</strong> לעשות מלאכה <strong>ועושה, הכי נמי</strong> <small>[כאן גם כן]</small> הכוונה ש<strong>אומר לגוי</strong> שיכתוב שטר על המכירה <strong>ועושה</strong> הגוי כדבריו. <strong>ואף על גב</strong> <small>[ואף על פי]</small> ש<strong>אמירה לגוי</strong> לעשות מלאכה בשבת איסור <strong>שבות היא</strong> שאסרוהו חכמים, מכל מקום במקרה זה, <strong>משום</strong> מצוות <strong>ישוב ארץ ישראל לא גזרו ביה</strong> <small>[בו]</small> <strong>רבנן</strong> <small>[חכמים]</small> לאסור.
  ובענין זה <strong>אמר ר' שמואל בר נחמני אמר ר' יונתן: הלוקח</strong> (הקונה) <strong>עיר בארץ ישראל, כופין אותו</strong> עם זאת <strong>ליקח</strong> (לקנות) <strong>לה</strong> גם <strong>דרך מארבע רוחותיה, משום ישוב ארץ ישראל,</strong> שתהא עיר זו פתוחה לכל צד.
 <big>ב</big> אגב המדובר בתקנות שנעשו משום ישוב ארץ ישראל, מביאים כמה דברים כלליים בנושא זה. <strong>תנו רבנן</strong> <small>[שנו חכמים]:</small> <strong>עשרה תנאין התנה יהושע</strong> בן נון עם בני ישראל בכניסתם לארץ, שינהגו זה עם זה לפנים משורת הדין, ולא יקפידו על זכויותיהם.
## דף פא.
 <strong>שיהו</strong> כל האנשים <strong>מרעין</strong> (רועים) את בהמותיהם <strong>בחורשין</strong> (יער קטן), ולא יקפיד בעל היער על כך. <strong>ומלקטין עצים בשדותיהם</strong> של אחרים ואין בעל השדה מעכב, <strong>ומלקטים עשבים בכל מקום</strong> להאכיל לבהמה, <strong>חוץ מ</strong>בשדה <strong>תלתן,</strong> שבעל השדה רוצה בקיום העשבים. <strong>וקוטמים נטיעות</strong> (קוצצים ענפים צעירים) כדי להשתמש בהם כיחורים לנטיעה חדשה או להרכבה בעץ אחר, <strong>בכל מקום</strong> גם בלא רשות הבעלים, <strong>חוץ מגרופיות</strong> (יחורים) <strong>של זית,</strong> שאין לוקחים מהם. <strong>ומעין היוצא בתחילה</strong> (מעין חדש) <strong>בני העיר</strong> כולה <strong>מסתפקין</strong> (משתמשים לצרכיהם) <strong>ממנו,</strong> ולא רק בעל האדמה שממנה יצא המעין. <strong>ו</strong>הכל <strong>מחכין</strong> (מטילים חכות לדייג) <strong>בימה של</strong> העיר <strong>טבריא</strong> (טבריה) ולא רק בני שבט נפתלי שבנחלתו כלול ים כנרת, <strong>ובלבד שלא יפרוס קלע</strong> (מחיצה במים לתפוס הדגים) <strong>ו</strong>בכך גורם ש<strong>יעמיד,</strong> יעכב, <strong>את הספינה</strong> העוברת שם.
 <strong>ונפנין</strong> לעשות צרכים <strong>לאחורי הגדר, ואפילו בשדה מליאה כרכום</strong> שמשתמשים בו לתבלין. <strong>ו</strong>כן <strong>מהלכים בשבילי הרשות,</strong> כלומר, בשבילים שבשדות פרטיים, שאינם דרך הרבים, <strong>עד שתרד</strong> הגשמים של <strong>רביעה</strong> (עונת הגשמים) ה<strong>שניה,</strong> שאז ההילוך יכול לקלקל את התבואה שזרעו בשדה. <strong>ו</strong>כן מותר לעוברי דרכים להיות <strong>מסתלקין לצידי הדרכים</strong> אף על פי שדורכים על שדהו של אדם פרטי <strong>מפני יתידות</strong> (בליטות שבקרקע) <strong>הדרכים</strong> המקשות על אדם ללכת בדרך, <strong>ו</strong>כן <strong>התועה בין הכרמים</strong> ואינו מוצא דרך לצאת <strong>מפסיג</strong> (מפסק, מחתך) <strong>ועולה מפסיג ויורד,</strong> שמותר לו לחתוך מן הזמורות המסובכות כדי לצאת משם. <strong>ו</strong>כן תיקן ש<strong>מת מצוה,</strong> אדם שמצאוהו מוטל מת ואין לו מי שיטפל בקבורתו, <strong>קונה מקומו,</strong> שקוברים אותו במקום שנמצא ואין בעל השדה יכול לעכב. ומעתה דנים בדברים ומפרשים אותם לפרטיהם.
  מה שאמרנו שתיקן יהושע <strong>שיהו מרעין בחורשין, אמר רב פפא: לא אמרן</strong> <small>[אמרנו]</small> שהתיר יהושע <strong>אלא</strong> דווקא בהמה <strong>דקה ב</strong>יער <strong>גסה</strong> (יער שבו עצים גדולים), שאין הבהמה הדקה מזיקה להם הרבה, <strong>אבל</strong> בהמה <strong>דקה ב</strong>חורשה <strong>דקה,</strong> כלומר, ביער שעציו קטנים ודקים, או בהמה <strong>גסה ב</strong>חורשה <strong>גסה</strong> — <strong>לא. וכל שכן</strong> בהמה <strong>גסה ב</strong>חורשה <strong>דקה</strong> ש<strong>לא,</strong> שכן מזיקה אותה ביותר.
 <strong>ו</strong>ביחס לתקנה שעשה שיהיו <strong>מלקטין עצים משדותיהם,</strong> מסבירים: <strong>לא אמרן</strong> <small>[אמרנו]</small> דבר זה <strong>אלא</strong> דווקא ב<strong>היזמי והיגי</strong> שהם מיני קוצים, <strong>אבל בשאר עצים</strong> שיש להם חשיבות וערך — <strong>לא,</strong> שאותם לא הפקירו בעלי השדות. <strong>ואפילו בהיזמי והיגי לא  אמרן</strong> <small>[אמרנו]</small> דבר זה <strong>אלא במחוברין,</strong> שעל ידי כך מסייע קצת לבעל השדה, שהוא מנקה את שדהו, <strong>אבל בתלושין</strong> — <strong>לא,</strong> שבוודאי הכינם בעל השדה לעצמו.
 <strong>ואפילו במחוברין</strong> — <strong>לא אמרן</strong> <small>[אמרנו]</small> שמותר ללקטם <strong>אלא בלח, אבל ביבשים</strong> — <strong>לא,</strong> שהם מוכנים להסקה. <strong>ו</strong>כן מוגבל היתר זה <strong>בלבד שלא ישרש,</strong> שלא יעקור את שורשי הקוצים הללו ממקומם.
 ועוד אמרו שתיקן שיהיו <strong>מלקטין עשבים בכל מקום, חוץ משדה תלתן.</strong> ושואלים: <strong>למימרא</strong> <small>[האם</small> מכאן אפשר <small>לומר]</small> שצמח ה<strong>תלתן מעלו</strong> <small>[מועילים]</small> <strong>לה עשבים</strong> הצומחים לידו? <strong>ורמינהי</strong> <small>[משליכים,</small> מראים סתירה<small>]</small> ממה ששנינו בענין כלאים: <strong>תלתן שעלתה</strong> (צמחה) <strong>עם מיני עשבים</strong> — <strong>אין מחייבין אותו לעקור</strong> את העשבים משום כלאים. וטעמו של דבר — משום שעשבים אלה מזיקים לתלתן ואינו רוצה בקיומם, ואם כן מדוע אמרו שאסור לעקור עשבים הגדלים בשדה תלתן, שאין הם בכלל תקנת יהושע?
  ומשיבים:  <strong>אמר רב ירמיה, לא קשיא</strong> <small>[אינו קשה]:</small> <strong>כאן</strong> במקום אחד מדובר שמגדל את התלתן <strong>ל</strong>צורך <strong>זרע</strong> התלתן, ו<strong>כאן</strong> במקום אחר מדובר שמגדל את התלתן <strong>לזירין</strong> (לצורך הגבעולים), ומסביר את ההבדל; אם מגדלה <strong>לזרע</strong> — <strong>קשו</strong> <small>[קשים]</small> <strong>לה עשבים, דמכחשי לה</strong> <small>[שמכחישים אותה]</small> את היבול, ובמקרה שכזה אין מחייבים לעקור העשבים משום כלאים. ואם מגדלה <strong>לזירין</strong> — <strong>מעלי</strong> <small>[מועילים]</small> <strong>לה</strong> העשבים, <strong>דכי קיימי ביני</strong> <small>[שאם</small> גבעולי התלתן <small>עומדים בין]</small> ה<strong>עשבים מירכבא</strong> <small>[</small>התלתן <small>רוכב,</small> נכרך, <small>עליהם],</small> ובמקרה שכזה אסור ללקוט עשבים משדה תלתן של חבירו.
 <strong>איבעית אימא</strong> <small>[אם תרצה אמור]</small> הבדל אחר: <strong>כאן</strong> שאין העשבים מועילים לשדה תלתן, מדובר שמגדל את התלתן <strong>ל</strong>צורך <strong>אדם,</strong> ו<strong>כאן</strong> שהעשבים מועילים לשדה התלתן מדובר שמגדל את התלתן <strong>לבהמה,</strong> ש<strong>כיון</strong> ש<strong>לבהמה הוא</strong> ש<strong>זרעה, עשבים נמי מיבעי</strong> <small>[גם כן צריכים]</small> <strong>לה</strong> ולכן אסור לאדם לעקור משדה תלתן של חבירו את העשבים. ושואלים: <strong>ומנא ידעינן</strong> <small>[ומנין אנו יודעים]</small> אם זרע את התלתן לצורך אדם או לבהמה? <strong>אמר רב פפא:</strong> אם <strong>שאריה משארי</strong> <small>[עשה ערוגות]</small> — הרי זה ודאי <strong>לאדם,</strong> ואם <strong>לא שאריה משארי</strong> <small>[עשה ערוגות]</small> אלא זרע בצפיפות — הרי זה <strong>ל</strong>צורך מאכל <strong>בהמה.</strong>
 עוד שנינו בין התקנות: ש<strong>קוטמין נטיעה בכל מקום, חוץ מגרופיות</strong> (ענפים) <strong>של זית.</strong> ואת פרטי דיניו של דבר זה <strong>פירשו ר' תנחום ור' ברייס משום</strong> <small>[בשם]</small> <strong>זקן אחד:</strong> אף שהתירו לקטום נטיעה מאילן, התירו רק אם משאיר <strong>בזית</strong> (לא בגרופית) <strong>כ</strong>גודל <strong>ביצה</strong> מלמטה בסמוך לגזע, ואם חותך <strong>בקנים ובגפנים</strong> משאיר <strong>מן הפקק</strong> (פרק, קשר שבענף) <strong>ולמעלה, ושאר כל האילנות</strong> נוטל ענפים <strong>מן אובו</strong> (מעוביו, ענפים הפונים לכל עבר) <strong>של אילן ולא מן חודו של אילן,</strong> ששם הוא עצמו מוסיף לגדול, ואף באובו, נוטל דווקא
 <strong>מן</strong> הענף ה<strong>חדש</strong> שצמח באותה שנה <strong>שאינו עושה פירות</strong> עדיין, <strong>ולא מן ישן שהוא עושה פירות.</strong> ונוטל ענף <strong>ממקום שאינו רואה את החמה</strong> ואינו עשוי לגדל פירות הרבה,
## דף פא:
 <strong>ולא ממקום שהוא רואה את החמה, שנאמר: "וממגד תבואת שמש"</strong> (דברים לג, יד), ומכאן למדים שהשמש מבשילה ומשפרת את הפירות, ואם נוטל ענף ממקום זה גורם נזק רב יותר.
 עוד נאמר בין התקנות כי יהושע תיקן ש<strong>מעין היוצא תחילה בני העיר מסתפקין ממנו.</strong> ועל כך <strong>אמר רבה בר רב הונא: ונותן לו</strong> המשתמש במעין לבעל הקרקע שממנה יצא המעין <strong>דמים.</strong> ומעירים: <strong>ולית הלכתא כוותיה</strong> <small>[ואין הלכה כמותו]</small> אלא הכל מסתפקים מן המעין בחינם.
 ועוד נאמר בין התקנות ש<strong>מחכין</strong> (מטילים חכות) <strong>בימה של</strong> העיר <strong>טבריא</strong> על מנת לדוג דגים, <strong>ובלבד שלא יפרוס קלע ויעמיד את הספינה.</strong> ומעירים על כך: <strong>אבל צד הוא ברשתות ובמכמרות.</strong> וכן <strong>תנו רבנן</strong> <small>[שנו חכמים]</small> בברייתא: <strong>בראשונה,</strong> בראשית התיישבותם בארץ <strong>התנו</strong> ה<strong>שבטים</strong> בעם ישראל <strong>זה עם זה ש</strong>אדם מישראל <strong>לא יפרוס קליעה</strong> בימה של טבריה <strong>ויעמיד את הספינה, אבל צד הוא ברשתות ובמכמרות.</strong>
 ועוד <strong>תנו רבנן</strong> <small>[שנו חכמים]:</small> <strong>ימה של טבריא בחלקו של</strong> שבט <strong>נפתלי היתה, ולא עוד, אלא שנטל</strong> רצועת יבשה כמידת <strong>מלא חבל חרם</strong> (מכמורת) <strong>בדרומה</strong> של ים טבריה, <strong>לקיים מה שנאמר</strong> בברכת משה לנפתלי <strong>"ים ודרום ירשה"</strong> (דברים לג, כג).
  ובענין דומה <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר:</strong> עצים <strong>תלושין שבהרים</strong> — <strong>בחזקת כל השבטים הן עומדים</strong> והכל מותרים לקחתם, <strong>ו</strong>אילו עצים <strong>מחוברים</strong> הם <strong>בחזקת אותו השבט</strong> בו הם נמצאים, שזו היא נחלתו.
 <strong>ו</strong>עוד בענין נחלת השבטים, <strong>אין לך כל שבט ושבט מישראל שאין לו</strong> בנחלתו חלק <strong>בהר ובשפלה ובנגב ובעמק, שנאמר</strong> לכל השבטים: <strong>"פנו וסעו לכם ובאו הר האמרי ואל כל שכניו בערבה בהר</strong> ו<strong>בשפלה ובנגב ובחוף הים</strong> ארץ הכנעני והלבנון עד הנהר הגדול נהר פרת. ראה נתתי לפניכם את הארץ באו ורשו את הארץ<strong>"</strong> (דברים א, ז–ח). <strong>וכן אתה מוצא בכנענים ובפריזים ובאמוריים שלפניהם,</strong> שגם הם לקחו נחלה בכל סוגי הקרקע, <strong>שנאמר</strong> באותו כתוב <strong>"ואל כל שכניו"</strong> של האמורי, <strong>אלמא</strong> <small>[מכאן]</small> שאף <strong>שכניו הכי הוו</strong> <small>[כך היו],</small> שהיתה נחלתם כוללת כל סוגי הקרקעות.
 ועוד תיקן יהושע שיהיו <strong>נפנין לאחורי הגדר, ואפילו בשדה שהיא מלאה כרכום. אמר רב אחא בר יעקב: לא נצרכה</strong> הלכה זו, <strong>אלא</strong> להתיר <strong>ליטול הימנו</strong> מאותו המקום <strong>צרור</strong> כדי לקנח בו. <strong>אמר רב חסדא: ו</strong>מותר ליטול צרור <strong>אפילו בשבת. מר זוטרא חסידא</strong> <small>[החסיד]</small> במקרה כזה <strong>שקיל ומהדר</strong> <small>[היה לוקח</small> צרור מאותו מקום בו נפנה <small>ו</small>אחר כך <small>מחזירו</small> למקומו<small>],</small> <strong>ואמר ליה לשמעיה</strong> <small>[והיה אומר לו לשמשו]</small> <strong>למחר: זיל שירקיה</strong> <small>[לך והחלק אותו]</small> בטיט שלא יגרם נזק על ידו.
 ועוד תיקן יהושע שיהיו <strong>מהלכין בשבילי הרשות עד שתרד רביעה שניה. אמר רב פפא: והאי דידן</strong> <small>[וזו</small> הקרקע <small>שלנו</small> בבבל<small>]</small> <strong>אפילו טל קשי</strong> <small>[קשה]</small> <strong>לה</strong> ולכן אין לדרוך כלל בשדות זרועים לאחר שירד עליהן טל.
  ועוד תיקן יהושע שיהיו <strong>מסלקין</strong> (פונים) <strong>לצידי הדרכים מפני יתידות הדרכים.</strong> מסופר: <strong>שמואל ורב יהודה הוו שקלי ואזלי באורחא</strong> <small>[היו מהלכים בדרך],</small> <strong>הוה</strong> <small>[היה]</small> <strong>מסתלק שמואל לצידי הדרכים; אמר ליה</strong> <small>[לו]</small> <strong>רב יהודה:</strong> וכי <strong>תנאין שהתנה יהושע, אפילו בבבל</strong> הם חלים, שעל סמך זה פנה שמואל לצידי הדרכים? <strong>אמר ליה</strong> <small>[לו]</small> <strong>שאני אומר:</strong> תנאים אלה חלים לא רק בבבל <strong>אפילו ב</strong>שאר <strong>חוצה לארץ</strong> שהם תנאי יישובם של בני אדם, ואינם קשורים לארץ ישראל דווקא.
  מסופר:  <strong>רבי ור' חייא הוו שקלי ואזלי באורחא</strong> <small>[היו מהלכים בדרך],</small> <strong>אסתלקו</strong> <small>[פנו]</small> <strong>לצידי הדרכים</strong> מפני שקשה היה ללכת באמצע הדרך. <strong>הוה קא</strong> <small>[היה]</small> <strong>מפסיע</strong> בפסיעות גדולות <strong>ואזיל</strong> <small>[והולך]</small> <strong>ר' יהודה בן קנוסא קמייהו</strong> <small>[לפניהם]</small> שהיה מקפיד ללכת בדרך עצמה והיה מדלג בתוכה. <strong>אמר ליה</strong> <small>[לו]</small> <strong>רבי לר' חייא: מי הוא זה שמראה גדולה בפנינו?</strong> כלומר, שמראה לנו שהוא מדקדק בדברים יותר ממה שהוא מחוייב?
 <strong>אמר ליה</strong> <small>[לו]</small> <strong>ר' חייא: שמא ר' יהודה בן קנוסא תלמידי הוא,</strong> <strong>ו</strong>אם זה הוא — <strong>כל מעשיו לשם שמים,</strong> ומתוך חסידות הוא עושה ולא מיוהרה. <strong>כי מטו לגביה, חזייה</strong> <small>[כאשר הגיעו אליו ראה אותו]</small> רבי, <strong>אמר ליה</strong> <small>[לו]:</small> <strong>אי לאו</strong> <small>[אלמלא]</small> <strong>יהודה בן קנוסא את</strong> <small>[אתה],</small> <strong>גזרתינהו לשקך בגיזרא דפרזלא</strong> <small>[הייתי חותך את שוקך במסור של ברזל],</small> כלומר, הייתי מחרים אותך, שאין ראוי לאדם לנהוג כך  ברבים.
 ועוד תיקן יהושע ש<strong>התועה בין הכרמים, מפסיג ויורד מפסיג ועולה.</strong> ובאותו ענין <strong>תנו רבנן</strong> <small>[שנו חכמים]:</small> <strong>הרואה חבירו</strong> שהוא <strong>תועה בין הכרמים,</strong> הריהו <strong>מפסיג ועולה מפסיג ויורד עד שמעלהו לעיר או לדרך.</strong> <strong>וכן הוא</strong> עצמו <strong>שתועה בין הכרמים, מפסיג ועולה מפסיג ויורד עד שיעלה לעיר או לדרך.</strong>
 ושואלים: <strong>מאי</strong> <small>[מה]</small> מקומו של <strong>"וכן"</strong> זה, במקרה שהוא עצמו תועה שמשמע שיש בדבר זה חידוש נוסף על מה שנאמר בתחילה? לכאורה היה צריך לומר להיפך, שלצורך החבר מותר פחות מאשר לצורך עצמו! ומסבירים: <strong>מהו דתימא</strong> <small>[שתאמר]:</small> כאשר אדם עושה עבור <strong>חבירו</strong> שתועה, <strong>הוא</strong> המוליכו <strong>דידע</strong> <small>[שיודע]</small> את הדרך <strong>להיכא</strong> <small>[להיכן]</small> היא מובילה — התירו לו <strong>מסלק דניפסוג</strong> <small>[לפנות ולפסג],</small> משום שוודאי ילך בדרך הקצרה ביותר, <strong>אבל הוא</strong> עצמו שתועה <strong>דלא ידע להיכא קא סליק</strong> <small>[שאינו יודע להיכן הוא הולך]</small> — ש<strong>לא ניפסוג</strong> <small>[יפסג],</small> אלא <strong>נהדריה נהדר בי מיצרי</strong> <small>[יסובב סביב מיצרי</small> השדה<small>]</small> עד שיגיע למקום ממנו יוכל לצאת וללכת לדרכו, על כן <strong>קא משמע לן</strong> <small>[השמיע לנו]</small> שאף הוא התועה בכרם מותר לו לפסג בה.
  ועל הלכה זו של חבירו התועה שואלים: מה צורך לתקנה זו של יהושע והלא <strong>הא דאורייתא הוא</strong> <small>[זו</small> מצווה <small>מן התורה היא],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> מפורש בכתוב שיש חובת השבת אבידה בחפציו של חבירו, <strong>השבת גופו מניין</strong> שגם כן חייב אדם לסייע לאחר לצורך גופו? <strong>תלמוד לומר "והשבותו"</strong> (דברים כב, ב) במובן — שישיב לו את עצמו!
  ומשיבים:  <strong>דאורייתא הוא דקאי בי מיצרי</strong> <small>[</small>המצווה <small>מן התורה היא</small> דווקא כ<small>שעומד בין המיצרים]</small> ומשם מצווה הוא לעזור לו, שאין זה כרוך בנזקים של אדם אחר. <strong>אתא</strong> <small>[בא]</small> <strong>הוא</strong> יהושע <strong>תקין</strong> <small>[</small>ו<small>תיקן]</small> שאף בתועה בין הכרמים, שיש משום נזק לאחר — גם כן ש<strong>מפסיג ועולה מפסיג ויורד.</strong>
 ועוד תיקן יהושע ש<strong>מת מצוה קנה</strong> את <strong>מקומו</strong> לקבורה. <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>המוצא מת מוטל באיסרטיא</strong> (דרך ראשית) <strong>מפנהו לימין איסרטיא או לשמאל איסרטיא.</strong> היו שם <strong>שדה בור</strong> (שאינו חרוש) <strong>ושדה ניר</strong> (חרוש) — <strong>מפנהו לשדה בור.</strong>
 <strong>שדה ניר ושדה זרע</strong> (זרוע) — <strong>מפנהו לשדה ניר. היו שתיהן בורות,</strong> או שהיו <strong>שתיהן נירות,</strong> או <strong>שתיהן זרועות</strong> — <strong>מפנהו למקום שירצה,</strong> משמע שלא תמיד קוברים את המת במקומו!
 <strong>אמר רב ביבי:</strong> מדובר כאן <strong>ב</strong>מת ש<strong>מוטל על המיצר,</strong> שאי אפשר לקוברו שם באותו מקום, ו<strong>מתוך שניתן לפנותו</strong> ממקומו הצידה קצת, <strong>מפנהו לכל מקום שירצה.</strong>
 <big>א</big> לאחר בירור הפרטים דנים ברשימה כולה. <strong>אמרי</strong> <small>[אומרים]:</small> לפי ברייתא זו <strong>עשרה</strong> תקנות תיקן יהושע? הלא <strong>הני חד סרי הויין</strong> <small>[אלו</small> המנויות בברייתא לפנינו <small>אחת עשרה הן]!</small> ומשיבים: תקנה זו ש<strong>מהלכין בשבילי הרשות —</strong> <strong>שלמה</strong> המלך <strong>אמרה.</strong>
 <strong>כדתניא</strong> <small>[כפי ששנינו</small> בברייתא<small>]:</small> <strong>הרי שכלו פירותיו מן השדה</strong> והשדה עתה ריק, <strong>ו</strong>בכל זאת בעל השדה <strong>אינו מניח בני אדם ליכנס בתוך שדהו</strong> לקצר את הדרך, <strong>מה הבריות אומרות עליו</strong> — <strong>מה הנאה יש לפלוני</strong> בכך שמונע מהרבים את המעבר בשדותיו, <strong>ומה</strong> כבר היו <strong>הבריות מזיקות לו</strong> אילו היו עוברות שם? ו<strong>עליו הכתוב אומר: "מהיות טוב אל תקרי רע",</strong> אם יכול אתה להיקרא טוב אל תיקרא אדם רע. ותוהים: <strong>ומי כתיב</strong> <small>[והאם כתוב]</small> במקרא פסוק כזה <strong>"מהיות טוב אל תקרי רע"?</strong> ומשיבים: <strong>אין</strong> <small>[כן],</small> <strong>כתיב כי האי גוונא</strong> <small>[כתוב כעין זה],</small> שכן כך נאמר בדברי שלמה המלך: <strong>"אל תמנע טוב מבעליו בהיות לאל ידך לעשות"</strong> (משלי ג, כז), ותקנה זו להלך בשבילי הרשות, שהיא משום "אל תמנע טוב מבעליו" — של שלמה המלך היא.
  ושואלים:  <strong>ותו</strong> <small>[ועוד]</small> תקנות אחרות שתיקן יהושע בן נון <strong>ליכא</strong> <small>[אין]</small> אלא העשר הללו בלבד? <strong>והא איכא</strong> <small>[והרי יש]</small> עוד תקנה זו שמסר <strong>ר' יהודה, דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: בשעת הוצאת זבלים,</strong> שהכל מוציאים את הזבלים לרחוב <strong>אדם מוציא זבלו לרשות הרבים וצוברו</strong> שם <strong>כל שלשים</strong> יום, <strong>כדי שיהא נישוף</strong> (נדרס) <strong>ברגלי אדם וברגלי בהמה</strong> לטייבו ולהכשירו לשם זיבול, <strong>שעל מנת כן הנחיל יהושע לישראל את הארץ!</strong>
 ועוד <strong>והא איכא</strong> <small>[והרי יש]</small> תקנה זו שמסר <strong>ר' ישמעאל בנו של ר' יוחנן בן ברוקה, דתניא</strong> <small>[ש</small>כן <small>שנינו</small> בברייתא<small>],</small> <strong>ר' ישמעאל בנו של ר' יוחנן בן ברוקה אומר: תנאי בית דין הוא, שיהא זה</strong> שאינו בעל השדה <strong>יורד</strong> (נכנס) <strong>לתוך שדה חבירו וקוצץ שוכו</strong> (ענפו) <strong>של חבירו</strong> כדי <strong>להציל נחיל שלו</strong> של דבורים שעלה והתישב על הענף כדי שלא ישאר שם, <strong>ונותן לו</strong> לחבירו בתשלום <strong>דמי שוכו של חבירו. ו</strong>כן
 <strong>תנאי בית דין הוא, שיהא זה</strong> החבר <strong>שופך יינו</strong> מתוך חביתו שלו <strong>ומציל דובשנו</strong> (חבית דבש) <strong>של חבירו</strong> שנשברה, ומאבד יינו בכך שמכניס לתוך חביתו את דבש חבירו (היקר יותר מן היין) <strong>ו</strong>אחר כך <strong>נוטל דמי יינו מתוך דובשנו של חבירו,</strong> ואין החבר יכול לומר שלא התנה עמו לעשות כן. <strong>ו</strong>כן <strong>תנאי בית דין הוא, שיהא זה</strong> החבר <strong>מפרק את עציו</strong> מעל חמורו <strong>וטוען</strong> על חמורו את <strong>פשתנו של חבירו</strong> כדי להצילו, <strong>ונוטל דמי עציו מתוך פשתנו של חבירו, שעל מנת כן הנחיל יהושע לישראל את הארץ!</strong>
 ומשיבים: <strong>ביחידאי</strong> <small>[ב</small>דברים שאמרום חכמים <small>יחידים]</small> <strong>לא קאמרינן</strong> <small>[אמרנו]</small> כתקנות של יהושע, ושנינו רק תקנות המוסכמות על דעת הכל.
## דף פב.
 וחוזרים ומקשים: <strong>והא כי אתא</strong> <small>[והרי כאשר בא]</small> <strong>ר' אבין</strong> מארץ ישראל <strong>אמר</strong> בשם <strong>ר' יוחנן: אחד אילן הנוטה לתוך שדה חבירו, ואחד אילן הסמוך למצר,</strong> לגבול שדהו ושדה חבירו — <strong>מביא</strong> בעל האילן מפירותיו ביכורים <strong>וקורא</strong> במקדש את הפרשה כדרך כל מביאי ביכורים מפירות שדותיהם, <strong>שעל מנת כן הנחיל יהושע לישראל את הארץ</strong> שלא יקפידו על כך. ואם כן יש עוד תקנה שאינה מנויה בין עשר התקנות!
 <strong>אלא</strong> יש לומר <strong>מאן תנא</strong> <small>[מי הוא ששנה]</small> <strong>עשרה תנאין שהתנה יהושע</strong> — <strong>ר' יהושע בן לוי הוא,</strong> ור' יוחנן חולק עליו שסבור שהיו יותר, וכן חלקו עליו חכמים אחרים שהוזכרו מקודם. ומעירים, כי <strong>רב גביהה מבי כתיל מתני לה בהדיא</strong> <small>[היה שונה</small> את הדברים <small>במפורש]</small> כך: <strong>ר' תנחום ור' ברייס אמרי</strong> <small>[אמרו]</small> <strong>משום</strong> <small>[בשם]</small> <strong>זקן</strong> (חכם) <strong>אחד, ומנו</strong> <small>[ומי הוא]?</small> — <strong>ר' יהושע בן לוי! עשרה תנאין התנה יהושע.</strong>
 <big>א</big> כיון שהזכרנו עשר תקנות לטובת הכלל שתיקן יהושע, מביאים עוד תקנות כיוצא בהן שתיקנו מנהיגי ישראל לרבים. <strong>עשרה תקנות תיקן עזרא</strong> הסופר בימי שיבת ציון: שיהיו <strong>קורין</strong> (קוראים) בתורה <strong>ב</strong>תפילת <strong>מנחה בשבת, וקורין</strong> בתורה <strong>ב</strong>ימים <strong>שני ובחמישי, ודנין</strong> בבתי דין <strong>בשני ובחמישי</strong> בשבוע, <strong>ומכבסים</strong> כביסה <strong>בחמישי בשבת, ואוכלין שום בערב שבת, ושתהא אשה משכמת ואופה</strong> ביום שהיא צריכה לאפות בו, <strong>ושתהא אשה חוגרת בסינר. ושתהא אשה חופפת</strong> את שערותיה קודם <strong>ו</strong>אחר כך <strong>טובלת</strong> לטהרתה, <strong>ושיהו רוכלין מחזירין</strong> (סובבים) <strong>בעיירות</strong> ומוכרים תכשיטים וכשמים, <strong>ותיקן טבילה לבעלי קריין</strong> (קרי) לפני שעוסקים בתורה ותפילה. ומעתה מבארים ומפרטים את הדברים.
  מה שתיקן עזרא <strong>"שיהו קוראין במנחה בשבת"</strong> טעמו — <strong>משום יושבי קרנות,</strong> אנשים בטלים, שאין להם מה לעשות ואינם לומדים, תיקן להם שלא ייבטלו לגמרי וישמעו דברי תורה במנחה בשבת.
 <strong>ו</strong>עוד תיקן עזרא <strong>"שיהו קוראין בשני ובחמישי".</strong> ושואלים: תקנה זו <strong>עזרא תיקן? והא מעיקרא הוה מיתקנא</strong> <small>[והרי מתחילה,</small> מדורות ראשונים, <small>היתה מתוקנת]</small> תקנה זו! <strong>דתניא</strong> <small>[ש</small>כן <small>שנינו</small> בברייתא<small>]:</small> על הפסוק <strong>"וילכו שלשת ימים במדבר ולא מצאו מים"</strong> (שמות טו, כב), <strong>דורשי רשומות</strong> שדרשו ברמז לשון המקרא <strong>אמרו: אין מים אלא תורה, שנאמר: "הוי כל צמא לכו למים"</strong> (ישעיה נה, א),
 <strong>כיון שהלכו שלשת ימים בלא תורה נלאו</strong> (התעייפו) והתחילו להתאונן כמפורש שם, <strong>עמדו נביאים שביניהם</strong> שהיו באותו דור <strong>ותיקנו להם שיהו קורין</strong> בתורה <strong>בשבת, ומפסיקין</strong> ואין קוראים בתורה <strong>באחד בשבת, וקורין</strong> בתורה <strong>ב</strong>יום <strong>שני, ומפסיקין</strong> בימים <strong>שלישי ורביעי, וקורין בחמישי, ומפסיקין ערב שבת, כדי שלא ילינו שלשה ימים</strong> רצופים <strong>בלא תורה,</strong> ואם כן תקנה זו קדומה היא, ולא של עזרא!
 ומשיבים: <strong>מעיקרא</strong> <small>[מתחילה]</small> <strong>תקנו</strong> שיקרא <strong>חד גברא תלתא פסוקי</strong> <small>[אדם אחד</small> בתורה <small>שלושה פסוקים</small> בלבד<small>],</small> <strong>אי נמי תלתא גברי תלתא פסוקי</strong> <small>[או גם כן</small> שיקראו <small>שלושה אנשים שלושה פסוקים</small> בלבד<small>],</small> ושלושה פסוקים אלה <strong>כנגד כהנים לוים וישראלים, אתא</strong> <small>[בא]</small> <strong>הוא,</strong> עזרא, ו<strong>תיקן</strong> שיקראו בתורה <strong>תלתא גברי</strong> <small>[שלושה אנשים]</small> <strong>ו</strong>לפחות <strong>עשרה פסוקי</strong> <small>[פסוקים],</small> <strong>כנגד עשרה בטלנין</strong> היושבים תמיד בבית המדרש ולומדים תורה ובטלים מכל עיסוק אחר, שהם קיומה הרוחני של העיר.
 ועוד תיקן עזרא שיהיו <strong>דנין בשני ובחמישי</strong> בשבוע. ומסבירים: <strong>דשכיחי, דאתו למקרא בסיפרא</strong> <small>[שמצויים</small> אז אנשים <small>שבאים</small> לעיר <small>לקרוא בספר</small> התורה<small>]</small> ולכן תיקן שיקבעו גם את זמני מושב בית הדין באותם ימים.
 ומה שתיקן <strong>שיהו מכבסין בחמישי בשבת</strong> — <strong>משום כבוד שבת</strong> תיקן זאת, כדי שיהו בגדים נקיים ונאים מוכנים ללובשם, והרי זה מכבוד שבת.
 ועוד תיקן <strong>שיהו אוכלין שום בערב שבת.</strong> ומסבירים: תקנה זו היתה <strong>משום</strong> מצות <strong>עונה</strong> (תשמיש המיטה) בליל שבת, <strong>דכתיב</strong> <small>[שנאמר]:</small> במזמור "אשרי האיש": <strong>"אשר פריו יתן בעתו"</strong> (תהלים א, ג), <strong>ו</strong>על כך <strong>אמר רב יהודה, ואיתימא</strong> <small>[ויש אומרים]</small> שאמר זאת <strong>רב נחמן, ואיתימא</strong> <small>[ויש אומרים]</small> שאמר זאת <strong>רב כהנא, ואיתימא</strong> <small>[ויש אומרים]</small> שאמר זאת <strong>ר' יוחנן:</strong> פסוק זה רומז ל<strong>זה המשמש מטתו מערב</strong> (ליל) <strong>שבת לערב שבת,</strong> ולשם כך תיקן עזרא לאכול שום בערב שבת משום שיש באכילתו תועלת לכך.
  אגב כך מביאים מה ש<strong>תנו רבנן</strong> <small>[שנו חכמים]</small> בברייתא: <strong>חמשה דברים נאמרו בשום: משביע</strong> את האוכלו, <strong>ומשחין</strong> (מחמם אותו), <strong>ומצהיל פנים, ומרבה הזרע, והורג כנים</strong> (תולעים וטפילים) <strong>שבבני מעיים; ויש אומרים:</strong> אף <strong>מכניס אהבה ומוציא את הקנאה</strong> ולכן תיקן עזרא אכילת שום סמוך לזמן עונה.
 עוד תיקן עזרא <strong>שתהא אשה</strong> ביום שברצונה לאפות <strong>משכמת ואופה.</strong> וטעם הדבר — <strong>כדי שתהא פת מצויה לעניים</strong> המחזרים על הפתחים בבוקר.
 עוד תיקן עזרא <strong>שתהא אשה חוגרת בסינר</strong> כעין בגד תחתון בנוסף לבגדיה העליונים — <strong>משום צניעותא</strong> <small>[צניעות].</small>
 על מה שתיקן עזרא <strong>שתהא אשה חופפת וטובלת,</strong> שואלים: הלא אין זו תקנה של עזרא, שכן הלכה <strong>דאורייתא</strong> <small>[מן התורה]</small> <strong>היא!</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> מה שנאמר בטהרת טומאה <strong>"ורחץ את בשרו במים"</strong> (ויקרא יד, ט), הכוונה היא: <strong>שלא יהא דבר חוצץ בין בשרו למים,</strong> ועוד דייקו מ<strong>"את בשרו" —</strong> "את" הוא ביטוי הבא לרבות — וכוונתו לרבות <strong>את הטפל לבשרו, ומאי ניהו</strong> <small>[ומה הוא]?</small> — <strong>שער,</strong> שאף השיער אסור שתהיה בו חציצה, ואם כן בטבילת טהרה חייבים לחפוף את השערות מדין תורה כדי שלא תהיה בו חציצה!
 <strong>אמרי</strong> <small>[אומרים]</small> בתשובה לכך: <strong>דאורייתא</strong> <small>[מן התורה]</small> יש צורך רק <strong>לעיוני דלמא מיקטר</strong> <small>[לעיין,</small> לבדוק, <small>שמא נקשרה]</small> השערה, <strong>אי נמי מאוס מידי</strong> <small>[או גם כן</small> אם יש שם <small>לכלוך כלשהו],</small> <strong>משום חציצה,</strong>
## דף פב:
 <strong>ואתא איהו</strong> <small>[ובא הוא,</small> עזרא<small>]</small> ו<strong>תיקן חפיפה,</strong> שלא יסתפקו בבדיקה בלבד, אלא יחפפו ראשיהן.
 עוד תיקן <strong>שיהו רוכלין מחזרין בעיירות.</strong> וטעם הדבר — <strong>משום תכשיטי</strong> (בשמים וקישוטים) <strong>נשים, כדי שלא יתגנו</strong> הנשים היושבות בעיירות <strong>על בעליהם,</strong> שאם לא תהיינה מטופחות ומבושמות יכולים הבעלים למאוס בהן.
 עוד נאמר ש<strong>תיקן טבילה לבעלי קריין.</strong> ותוהים: מה מקום יש לתקנה זו והלא דין <strong>דאורייתא</strong> <small>[מן התורה]</small> <strong>הוא! דכתיב</strong> <small>[שנאמר]:</small> <strong>"ואיש כי תצא ממנו שכבת זרע ורחץ את בשרו במים"</strong> (ראה ויקרא טו, טז)! ומשיבים: <strong>דאורייתא</strong> <small>[מן התורה]</small> <strong>הוא</strong> שצריך לטבול <strong>לתרומה וקדשים</strong> שאסור לגעת בהם ולאוכלם בטומאה, <strong>אתא</strong> <small>[בא]</small> <strong>הוא,</strong> עזרא, ו<strong>תיקן</strong> ש<strong>אפילו לדברי תורה</strong> צריך בעל קרי לטבול, לפני שעוסק הוא בתורה ובתפילה.
 <big>א</big> ועוד בענין תקנות: <strong>עשרה דברים נאמרו בירושלים</strong> שמייחדים אותה משאר המקומות: <strong>אין הבית</strong> נעשה <strong>חלוט בה,</strong> שבית שקונה אדם בירושלים אינו נעשה קניינו המוחלט. <strong>ואינה מביאה עגלה ערופה</strong> גם אם נמצא ליד העיר הרוג שלא נודע מי הכהו. <strong>ואינה נעשית</strong> לעולם <strong>עיר הנדחת,</strong> כלומר, שאין חלים עליה דיני עיר הנדחת, גם אם היו רוב יושביה עובדי עבודה זרה.
 <strong>ואינה מטמאה בנגעים,</strong> שאין חלים בה דיני נגעי צרעת הבית. <strong>ואין מוציאין בה</strong> מן הבתים <strong>זיזין וגזוזטראות</strong> לרשות הרבים. <strong>ואין עושין בה</strong> בתחום העיר <strong>אשפתות</strong> (ריכוזי אשפה). <strong>ואין עושין בה כבשונות</strong> של סיד או כלי חרס. <strong>ואין עושין בה גנות ופרדסות, חוץ מגנות וורדין שהיו</strong> בירושלים <strong>מימות נביאים הראשונים</strong> ולא ביטלון. <strong>ואין מגדלים בה תרנגולין. ואין מלינין בה את המת,</strong> אלא קוברים אותו בו ביום. ומעתה מבררים ומפרשים את פרטי הדברים הללו.
  אמרנו ש<strong>אין הבית חלוט בה,</strong> ומסבירים: <strong>דכתיב</strong> <small>[שנאמר]</small> בדין בתי ערי חומה: <strong>"וקם הבית</strong> אשר בעיר <strong>אשר לו חומה לצמתת לקנה אתו לדרתיו"</strong> (ויקרא כה, ל), <strong>וקסבר</strong> <small>[וסבר]</small> תנא זה כי <strong>לא נתחלקה ירושלים</strong> בנחלה <strong>לשבטים</strong> מסויימים, אלא היא שייכת לכל ישראל, וכיון שאינה אחוזת נחלה לשבט או משפחה אין אדם יכול לקנות בה אחוזה לעולם.
 והטעם מדוע <strong>אינה מביאה עגלה ערופה</strong> — <strong>דכתיב</strong> <small>[שנאמר]</small> בדין עגלה ערופה: <strong>"כי ימצא חלל באדמה אשר ה' אלהיך נתן לך לרשתה"</strong> (דברים כא, א), <strong>וירושלים לא נתחלקה לשבטים,</strong> שאינה בכלל הארץ שניתנה לאחוזת שבט מסויים ("נותן לך לרשתה").
 והטעם מדוע <strong>אינה נעשית עיר הנדחת</strong> — <strong>דכתיב</strong> <small>[שנאמר]</small> בדין עיר הנידחת: "באחת <strong>עריך</strong> אשר ה' אלהיך נותן לך לשבת שם..." (דברים יג, יג), <strong>וירושלים לא נתחלקה לשבטים</strong> ואם כן אינה בכלל "עריך" השייכות לך ("נותן לך לשבת שם").
 <strong>ואינה מטמאה בנגעים</strong> — מאותו טעם, <strong>דכתיב</strong> <small>[שנאמר]</small> בדיני נגעי בתים: <strong>"</strong>כי תבואו אל ארץ כנען אשר אני נותן לכם לאחוזה <strong>ונתתי נגע צרעת בבית ארץ אחזתכם"</strong> (ויקרא יד, לד), <strong>וירושלים לא נתחלקה לשבטים,</strong> ואינה "אחוזה" של אדם מסויים.
 <strong>ואין מוציאין בה זיזין וגזוזטראות</strong> — משני טעמים: <strong>מפני אהל הטומאה,</strong> כדי שלא יאהילו הזיזים על טומאת המת ויביאו טומאה על האנשים המהלכים ברשות הרבים תחתם, וייטמאו האנשים בכך. <strong>ו</strong>עוד <strong>משום</strong> ש<strong>לא ליתזקו</strong> <small>[ינזקו]</small> <strong>עולי רגלים</strong> הבאים במספר רב לירושלים בזיזים הללו, אלא יוכלו ללכת בהרחבה וללא חשש.
 <strong>ואין עושין בה אשפתות</strong> — <strong>משום שקצים</strong> שדרכם להתרבות באשפתות, וירבו טומאה במותם.
 <strong>ואין עושין בה כבשונות</strong> — <strong>משום קוטרא</strong> <small>[עשן],</small> שלא יכער את פני העיר.
 <strong>ואין עושין בה גנות ופרדסין</strong> — <strong>משום סירחא</strong> <small>[סירחון]</small> של הזבל הנחוץ לגינות.
 <strong>ואין מגדלין בה תרנגולין</strong> — <strong>משום קדשים,</strong> לפי שמחטטים באשפה ועלולים להביא שרצים מתים במגע עם בשר הקדשים, ולטמאם.
 <strong>ואין מלינין בה את המת</strong> — הרי זה <strong>גמרא</strong> <small>[מסורת]</small> בידינו, ואין לנו טעם ברור לדבר.
 <big>ב</big> וחוזרים לפירוש המשנה. שנינו בה: <strong>אין מגדלין חזירים בכל מקום.</strong> ומביאים טעמו של דבר, <strong>תנו רבנן</strong> <small>[שנו חכמים]:</small> <strong>כשצרו</strong> בני <strong>בית חשמונאי זה על זה, היה הורקנוס מבפנים</strong> נצור בתוך ירושלים בפנים מבעד לחומה <strong>ואריסטובלוס מבחוץ. ובכל יום היו משלשים</strong> (מורידים) הנצורים <strong>להם</strong> לאנשי אריסטובלוס בחוץ <strong>בקופה</strong> (בסל) <strong>דינרין, והיו מעלים להם</strong> בתמורה לכך כבשים לצורך קרבנות  <strong>תמידים</strong> כדי שיוכלו כל יום להקריב את קרבן התמיד במקדש בבקר ובערב.
 <strong>היה שם זקן אחד שהיה מכיר בחכמת יוונית, אמר להם</strong> לצרים ברמז על ידי חכמה יוונית: <strong>כל זמן שעוסקין בעבודה</strong> במקדש <strong>אין נמסרים בידכם. למחר שילשלו</strong> כתמיד <strong>דינרין בקופה, והעלו להם</strong> במקום כבש <strong>חזיר. כיון שהגיע</strong> החזיר <strong>לחצי החומה נעץ צפרניו</strong> (טלפיו) <strong>בחומה, ונזדעזעה ארץ ישראל</strong> בשטח של <strong>ארבע מאות פרסה על ארבע מאות פרסה.</strong>
 <strong>באותה שעה אמרו: ארור האיש שיגדל חזירים, וארור האדם שילמד את בנו חכמת יוונית. ועל אותה שעה</strong> של מצוקה ומלחמה <strong>שנינו: מעשה שבא עומר</strong> להקרבה במקדש <strong>מגנות הצריפין</strong> שהוא מקום רחוק ולא רגיל, <strong>ושתי הלחם מבקעת עין סוכר,</strong> לפי שכל השטח הסמוך לירושלים נחרב במצור.
 <big>ג</big> כיון שהוזכרה הלכה זו בחכמה יוונית, שואלים: <strong>וחכמת יוונית מי אסירא</strong> <small>[האם</small> היא <small>אסורה]?</small> <strong>והתניא</strong> <small>[והרי שנינו</small> בברייתא<small>]:</small> <strong>אמר רבי: בארץ ישראל</strong>
## דף פג.
 השימוש ב<strong>לשון סורסי</strong> (ארמי סורי) <strong>למה?</strong> מדוע ידברו יהודים בלשון ארמית, שבה היו רגילים? אלא ידברו <strong>או לשון הקדש</strong> שהוא לשונם <strong>או לשון יונית</strong> שהיא לשון השלטון! <strong>ו</strong>כיוצא בזה <strong>אמר ר' יוסי:</strong> ב<strong>בבל לשון ארמי</strong> שמדברים בו יהודים <strong>למה? או</strong> שידברו <strong>לשון הקדש</strong> שהיא לשונם, <strong>או</strong> שידברו <strong>לשון פרסי</strong> שהיא לשון השלטון, והרי שחכמת יוונית מותרת! ומתרצים, <strong>אמרי</strong> <small>[אומרים]:</small> יש להבחין בין הדברים, <strong>לשון יוני לחוד</strong> שהוא מותר, <strong>חכמת יונית לחוד</strong> והיא שנאסרה.
  ומקשים על כך: <strong>וחכמת יונית מי אסירא</strong> <small>[האם</small> היא <small>אסורה]?</small> <strong>והאמר</strong> <small>[והרי אמר]</small> <strong>רב יהודה אמר שמואל משום</strong> (בשם) <strong>רבן שמעון בן גמליאל,</strong> על הכתוב <strong>"עיני עוללה לנפשי מכל בנות עירי"</strong> (איכה ג, נא), אמר שכך אירע לו עצמו: <strong>אלף ילדים</strong> (צעירים) <strong>היו בבית אבא,</strong> בבית הנשיאים ממשפחת הלל, <strong>חמש מאות מהם למדו תורה, חמש מאות</strong> האחרים <strong>למדו חכמת יונית, ולא נשתייר מהם</strong> לאחר המלחמות ומפלת ביתר <strong>אלא אני כאן ובן אחי אבא בעסיא!</strong> משמע שמותר ללמוד חכמת יוונית!
 <strong>אמרי</strong> <small>[אומרים]</small> בתשובה: <strong>שאני</strong> <small>[שונים]</small> <strong>בית רבן גמליאל, שהיו קרובים למלכות,</strong> ומשום כך היו צריכים ללמוד חכמת יוונית. <strong>וכדתניא</strong> <small>[וכמו ששנויה</small> ברייתא<small>]:</small> <strong>המספר קומי</strong> (תספורת מיוחדת לגויים) — <strong>הרי זה מדרכי האמורי</strong> ואסור. ואולם <strong>אבטולמוס בר ראובן התירו לו</strong> חכמים <strong>לספר קומי, מפני שהוא קרוב למלכות.</strong> וכיוצא בזה <strong>של בית רבן גמליאל התירו להם לספר</strong> (לעסוק) <strong>בחכמת יונית, מפני שקרובים למלכות.</strong>
 <big>א</big> שנינו במשנה ש<strong>לא יגדל אדם את הכלב אלא אם כן קשור בשלשלאות כו'.</strong> ומביאים באותו ענין: <strong>תנו רבנן</strong> <small>[שנו חכמים]</small> בברייתא: <strong>לא יגדל אדם את הכלב</strong> — <strong>אלא אם כן קשור בשלשלת, אבל מגדל הוא</strong> כלב <strong>בעיר הסמוכה לספר</strong> (לגבול), <strong>וקושרו ביום ומתירו בלילה</strong> לצורך שמירה.
  ועוד באותו ענין, <strong>תניא</strong> <small>[שנויה</small> ברייתא<small>]</small> <strong>ר' אליעזר הגדול אומר: המגדל כלבים</strong> הרי הוא <strong>כמגדל חזירים.</strong> ושואלים: <strong>למאי נפקא מינה</strong> <small>[מה יוצא מכאן]</small> ומה הוסיף על האיסור שבמשנה לגדל כלבים? ומשיבים: <strong>למיקם עליה</strong> <small>[לעמוד,</small> להתחייב <small>על כך]</small> <strong>ב"ארור",</strong> שלא רק איסור, אלא גם קללה יש בדבר.
 <strong>אמר רב יוסף בר מניומי אמר רב נחמן: בבל כעיר הסמוכה לספר דמי</strong> <small>[</small>היא <small>נחשבת]</small> ומותר לגדל בה כלבים. ומעירים: <strong>תרגמה</strong> <small>[תרגם,</small> הסביר <small>אותה]</small> שאין הדבר מתייחס לכל ארץ בבל, אלא על העיר <strong>נהרדעא</strong> שבבבל שהיתה סמוך לספר.
  ומעין הסבר לאיסור לגדל כלב, <strong>דריש</strong> <small>[דרש]</small> <strong>ר' דוסתאי</strong> ש<strong>מן</strong> העיר <strong>בירי:</strong> מה שנאמר <strong>"ובנחה יאמר שובה ה' רבבות אלפי ישראל"</strong> (במדבר י, לו), הרי זה בא <strong>ללמדך, שאין שכינה שורה על ישראל</strong> אם היו <strong>פחות משני אלפים ושני רבבות,</strong> שהוא "רבבות" ו"אלפי", ומיעוט רבים שנים. ואם היה <strong>חסר</strong> נפש <strong>אחת</strong> מביניהם, <strong>והיתה אשה מעוברת ביניהם וראויה להשלים</strong> מספר זה, <strong>ונבח בה</strong> עליה <strong>כלב</strong> ונבהלה <strong>ו</strong>כתוצאה מכך <strong>הפילה</strong> את עוברה, <strong>נמצא זה</strong> בעליו של הכלב <strong>גורם לשכינה שתסתלק מישראל,</strong> ומטעם זה אסרו לגדל כלבים.
  וכעין זה מסופר: <strong>ההיא איתתא דעלת למיפא בההוא ביתא</strong> <small>[אשה אחת</small> שהיתה הרה <small>שנכנסה לאפות</small> לחם <small>בבית אחד],</small> <strong>נבח בה כלבא</strong> <small>[הכלב]</small> ונבהלה מאד. <strong>אמר לה מריה</strong> <small>[בעליו</small> של הכלב<small>]:</small> <strong>לא תיסתפי מיניה, שקולי ניביה</strong> <small>[אל תפחדי ממנו</small> כי <small>נטולות שיניו]</small> ואינו יכול לנשוך, <strong>אמרה ליה</strong> <small>[לו]:</small> <strong>שקילי טיבותיך ושדיא אחיזרי</strong> <small>[קח</small> את <small>טובתך וזרוק</small> אותה <small>לקוצים],</small> כלומר, אין כבר תועלת בטובה זו שאתה מודיעני בה, שכן כבר נגרם נזק, ו<strong>כבר נד ולד</strong> ממקומו, ועומדת אני להפיל.
 <big>ב</big> שנינו במשנה ש<strong>אין פורסין נישבין</strong> (מלכודות) <strong>ליונים</strong> במרחק של שלושים ריס (ארבעה מילין) מן העיר. ושואלים: <strong>ומי אזלי כולי האי</strong> <small>[האם</small> היונים <small>הולכות</small> רחוק <small>כל כך]?</small> <strong>והתנן</strong> <small>[והרי שנינו</small> במשנה<small>]:</small> <strong>מרחיקין את השובך מן העיר חמשים אמה</strong> כדי שלא יזיקו היונים לגני העיר. נמצא שאין תחום מעופן אלא בחמישים אמה! <strong>אמר אביי: מישט שייטי טובא</strong> <small>[לשוט,</small> לעוף, <small>שטות הן הרבה]</small> יותר מזה, ולכן אסור לפרוס מלכודות בתוך שלושים ריס מן העיר, ואולם <strong>כרסייהו</strong> <small>[כרסן]</small> <strong>בחמשים אמה מליא</strong> <small>[מלאה],</small> ולכן כשמרחיקן יותר מחמישים אמה אינן מזיקות הרבה, ולא גזרו על כך.
  ושואלים:  <strong>ומישט</strong> <small>[ו</small>כי <small>לשוט]</small> שטות הן רק <strong>שלשים ריס ותו</strong> <small>[ויותר]</small> <strong>לא?</strong> <strong>והתניא</strong> <small>[והרי שנויה</small> ברייתא<small>]:</small> <strong>בישוב</strong> (איזור מיושב) <strong>אפילו מאה מיל לא יפרוס</strong> את הנישבין ליונים! <strong>רב יוסף אמר</strong> בתשובה לכך: מדובר בברייתא <strong>בישוב כרמים,</strong> שיש בו כרמים סמוכים זה לזה, והיונים עוברות מכרם לכרם. <strong>רבה אמר:</strong> מדובר כאן <strong>בישוב שובכין</strong> ודרך היונים לעוף למרחקים גדולים משובך לשובך.
  ומקשים על רבה: <strong>ותיפוק ליה</strong> <small>[ותצא לו]</small> הלכה זו שאין פורסים <strong>משום שובכין גופייהו</strong> <small>[עצמם]</small> שהרי עלול הוא לצוד את היונים שמאותם השובכים! ומשיבים: <strong>איבעית אימא</strong> <small>[אם תרצה אמור]</small> שמדובר כאן <strong>ב</strong>שובכים שהם של <strong>גוי. ואיבעית אימא</strong> <small>[ואם תרצה אמור]</small> <strong>ב</strong>שובכים שהם של יוני <strong>הפקר. ואיבעית אימא</strong> <small>[ואם תרצה אמור]</small> <strong>ב</strong>שובכים <strong>דידיה</strong>
## דף פג:
 <big>א משנה</big> <strong>החובל בחבירו</strong> עשוי שיהא <strong>חייב עליו משום חמשה דברים,</strong> שעשוי להתחייב בחמישה סוגים של תשלום עבור נזקים שונים שגורם בחבלה זו. והם: <strong>ב</strong>תשלום ה<strong>נזק, ב</strong>פיצוי עבור <strong>צער</strong> (כאב), <strong>ב</strong>דמי ה<strong>ריפוי, ב</strong>פיצוי על <strong>שבת</strong> (השבתה ממלאכה), <strong>ו</strong>בפיצוי עבור ה<strong>בושת.</strong>
 ומפרטים, <strong>בנזק כיצד?</strong> בכל מקרה של נזק גופני כגון: <strong>סימא</strong> (עיוור) <strong>את עינו</strong> של חבירו, או ש<strong>קטע את ידו,</strong> או ש<strong>שיבר את רגלו, רואין אותו,</strong> את הניזוק, <strong>כאילו הוא</strong> הינו <strong>עבד</strong> ה<strong>נמכר בשוק, ושמין</strong> (מעריכים) <strong>כמה היה יפה</strong> (שווה) לפני הנזק <strong>וכמה הוא יפה</strong> לאחר הנזק, ואת ההפרש ישלם החובל בנזקו.
  תשלומי <strong>צער</strong> כיצד? <strong>כואו</strong> (עשה בו כויה) <strong>בשפוד או במסמר</strong> חם, <strong>ואפילו</strong> עשה כויה <strong>על ציפורנו</strong> ב<strong>מקום שאינו עושה חבורה</strong> ולא גרם בכך להפחתת כושר עבודתו, <strong>אומדין</strong> (מעריכים) <strong>כמה</strong> כסף <strong>אדם כיוצא בזה</strong> כמו זה הניזוק היה <strong>רוצה</strong> (מוכן) <strong>ליטול</strong> כדי <strong>להיות מצטער כך,</strong> וסכום זה משלם המזיק.
  תשלומי <strong>ריפוי</strong> כיצד? שאם <strong>הכהו חייב</strong> לדאוג <strong>לרפאותו</strong> וישלם דמי רפואתו עד שיתרפא מהנזקים שגרם לו. ובאלו רפואות הוא חייב? <strong>עלה בו צמחים</strong> (פריחה, מוגלה) בפצע, <strong>אם מחמת המכה</strong> עלו — <strong>חייב,</strong> אם <strong>שלא מחמת המכה</strong> — <strong>פטור. חייתה</strong> (הבריאה) המכה <strong>ונסתרה</strong> (נפתחה), <strong>חייתה ונסתרה</strong> שנית — <strong>חייב לרפאותו,</strong> שכל זה הוא תוצאה של הנזק שגרם. <strong>חייתה</strong> המכה <strong>כל צורכה</strong> — שוב <strong>אינו חייב לרפאותו,</strong> שכבר שילם דמי ריפוי על המכה שהיכהו.
  תשלומי <strong>שבת</strong> כיצד? — <strong>רואין אותו,</strong> את הניזוק, <strong>כאילו הוא שומר קישואין</strong> שמקבל שכר מועט עבור עבודתו, ומשלם לו שכר זה עבור אותם הימים שאינו יכול לעבוד אפילו עבודה זו מפני החבלה. ומפני מה אינו משלם לו את כל ההפסד שנגרם לו בפועל על ידי שבטל ממלאכתו שלו — <strong>שכבר נתן לו דמי ידו ודמי רגלו,</strong> ובהערכה זו מעריכים גם את מקצועו ויכולתו להרוויח.
  תשלומי <strong>בושת</strong> כיצד? — מעריכים <strong>הכל לפי המבייש והמתבייש,</strong> שיש הבדל מי גרם את הבושת ולמי נגרמה הבושת.
 <big>ב גמרא</big> על עיקר ההלכה במשנה, שאדם משלם בכסף עבור נזק גופני שגרם לחבירו, שואלים: <strong>אמאי</strong> <small>[מדוע]?</small> הלא בתשלום נזקים שגרם אדם לחבירו <strong>"עין תחת עין"</strong> (שמות כא, כד) <strong>אמר רחמנא</strong> <small>[אמרה תורה]?</small> ואם כן <strong>אימא</strong> <small>[אמור]:</small> <strong>עין ממש!</strong>
 ודוחים: <strong>לא סלקא דעתך</strong> <small>[יעלה על דעתך</small> לומר כן<small>],</small> וטעמו של דבר כפי <strong>דתניא</strong> <small>[ששנינו</small> בברייתא<small>]:</small> <strong>יכול סימא את עינו</strong> של חבירו — <strong>מסמא</strong> בית הדין <strong>את עינו</strong> של המזיק, <strong>קטע את ידו</strong> — <strong>מקטע את ידו, שיבר את רגלו</strong> — <strong>משבר את רגלו</strong> וכיוצא באלה? — <strong>תלמוד לומר: "מכה אדם" ו"מכה בהמה",</strong> והשוואה זו מלמדת אותנו: <strong>מה מכה בהמה</strong> הכוונה <strong>לתשלומין</strong> של ממון, <strong>אף מכה אדם לתשלומין</strong> ולא לעונש אחר.
 <strong>ואם נפשך</strong> (רצונך) <strong>לומר</strong> שאפשר לדחות טעם זה, אביא טעם אחר — ש<strong>הרי הוא אומר</strong> בכתוב אחר: <strong>"</strong>ו<strong>לא תקחו כפר</strong> (תשלומי ממון) <strong>לנפש רצח אשר הוא רשע למות"</strong> (במדבר לה, לא), ומכאן נלמד: <strong>לנפש רוצח אי</strong> (אין) <strong>אתה לוקח כופר, אבל אתה לוקח כופר ל</strong>מי שקוטע <strong>ראשי אברים</strong> של חבירו, אף על פי <strong>שאין חוזרין</strong> (גדלים שוב), והרי זה כעין מיתה לאותו איבר.
  ומבררים את דברי הברייתא, תחילה הובאה שם ראייה מהשוואת מכה אדם ומכה בהמה, ושואלים: <strong>הי</strong> <small>[איזה]</small> <strong>מכה,</strong> לאיזה כתוב הכוונה? <strong>אילימא</strong> <small>[אם תאמר]</small> שהכוונה היא לכתוב <strong>"</strong>ו<strong>מכה בהמה ישלמנה ומכה אדם יומת"</strong> (ויקרא כד, כא), הלא הכתוב <strong>ההוא בקטלא כתיב</strong> <small>[במיתה</small> הוא ש<small>נאמר],</small> בהכאה הגורמת למות, ולא בחבלה סתם, ובמקרה זה בוודאי אינו נפטר בתשלומים!
 <strong>אלא</strong> תאמר כי הדבר נלמד <strong>מהכא</strong> <small>[מכאן],</small> מכתוב זה: <strong>"</strong>ו<strong>מכה נפש בהמה ישלמנה נפש תחת נפש"</strong> (ויקרא כד, יח), <strong>וסמיך ליה</strong> <small>[וסמוך לו]</small> הפסוק: <strong>"ואיש כי יתן מום</strong> <strong>בעמיתו כאשר עשה כן יעשה לו"</strong> ((ויקרא כד, יט), והרי <strong>האי</strong> <strong>לאו</strong> <small>[זה לא]</small> <strong>מכה הוא,</strong> שהרי לא נאמרה בכתוב זה לשון "מכה" באדם! ומשיבים: בגזירה שווה של <strong>הכאה הכאה קאמרינן</strong> <small>[אומרים אנו],</small> שלא היתה הכוונה ללמוד מן המלה כדיוקה אלא מתוכנה, וכך היא ההשוואה: <strong>מה הכאה האמורה בבהמה</strong> הרי היא <strong>לתשלומין, אף הכאה האמורה באדם</strong> הרי היא <strong>לתשלומין.</strong>
 ומקשים: <strong>והא כתיב</strong> <small>[והרי נאמר]</small> בהכאה האמורה באדם: <strong>"ואיש כי יכה כל נפש אדם מות יומת"</strong> (ויקרא כד, יז)! ומשיבים: הכוונה היא <strong>בממון</strong> ולא במיתה ממש. ושואלים: <strong>ממאי</strong> <small>[ממה</small> מנין<small>]</small> אתה לומר ש<strong>בממון? אימא</strong> <small>[אמור]</small> <strong>במיתה ממש!</strong>
 ודוחים: <strong>לא סלקא דעתך</strong> <small>[יעלה על דעתך]</small> לומר כן, משום שני טעמים: <strong>חדא</strong> <small>[האחד]</small> — <strong>דהא איתקש</strong> <small>[שהרי הוקש,</small> הושווה<small>]</small> מכה אדם <strong>ל"מכה</strong> נפש <strong>בהמה ישלמנה"</strong> שנאמר אחריו ((ויקרא כד, יח). ושם מדובר בתשלומים, <strong>ועוד, כתיב בתריה</strong> <small>[נאמר אחריו]</small> <strong>"</strong>שבר תחת שבר עין תחת עין שן תחת שן <strong>כאשר יתן מום באדם כן ינתן בו"</strong> ((ויקרא כד, כ), <strong>ושמע מינה</strong> <small>[ולמד כאן]</small> מלשון "ינתן" שמשלם <strong>ממון.</strong> וממשיכים לדון בפירוש הברייתא. על הראיה שהובאה בתחילת הברייתא נאמר "אם נפשך לומר".
  ושואלים:  <strong>ומאי</strong> <small>[ומה]</small> פירוש <strong>"אם נפשך לומר"</strong> זה? כלומר, כאן רומזת הברייתא שיש מקום לדחות ראיה זו, ולכן היא מציעה ראיה נוספת, אבל לא נאמר מה הקושי שיש בראיה הראשונה! ומסבירים: <strong>תו קא קשיא</strong> <small>[עוד</small> עדיין <small>היה קשה]</small> <strong>לתנא:</strong> <strong>מאי חזית דילפת</strong> <small>[מה ראית שלמדת]</small> דין זה <strong>ממכה בהמה</strong> להענישו ממון, <strong>לילף</strong> <small>[שילמד]</small> <strong>ממכה אדם</strong> ושמא הפירוש שעונשו עונש גוף, כמו מיתה!
 <strong>אמרי</strong> <small>[אומרים]</small> בדחייה להצעה זו: אין זה כלל קושי, שהרי <strong>דנין ניזקין מניזקין, ואין דנין ניזקין ממיתה.</strong> ועל כך מקשים: <strong>אדרבה</strong> <small>[להיפך]</small> יש מקום להעדיף לימוד ממכה אדם שהרי <strong>דנין אדם מאדם, ואין דנין אדם מבהמה!</strong>
 ואומרים: אכן, <strong>היינו דקתני</strong> <small>[זה הוא ששנה]</small> <strong>"אם נפשך לומר",</strong> שאם יש מקום לדחות את הראיה הראשונה, ומטעם זה יש להביא ראיה אחרת: <strong>הרי הוא אומר, "</strong>ו<strong>לא תקחו כפר לנפש רצח אשר הוא רשע למות כי מות יומת"</strong> (במדבר לה, לא), ומדייקים מכאן: <strong>לנפש רוצח אי</strong> (אין) <strong>אתה לוקח כופר</strong> (תשלומי ממון), <strong>אבל אתה לוקח כופר</strong> אפילו <strong>לראשי אברים שאינן חוזרין.</strong>
 ושואלים על ראיה זו: <strong>והאי</strong> <small>[ו</small>פסוק <small>זה]</small> <strong>"לא תקחו כפר לנפש רצח" למעוטי</strong> <small>[למעט]</small> <strong>ראשי אברים הוא דאתא</strong> <small>[שבא]?</small> הלא <strong>האי מבעי ליה</strong> <small>[</small>פסוק <small>זה נצרך לו]</small> למיעוט אחר: <strong>דאמר רחמנא</strong> <small>[שאמרה תורה]</small> <strong>לא תעביד ביה תרתי</strong> <small>[אל תעשה בו</small> באדם הנידון בבית דין <small>שתים,</small> שני עונשים<small>],</small> <strong>לא תשקול מיניה</strong> <small>[תקח ממנו]</small> <strong>ממון ותקטליה</strong> <small>[ו</small>גם <small>תהרגנו]!</small> ומשיבים: אין צורך למיעוט זה שהרי <strong>האי</strong> <small>[</small>דין <small>זה]</small> <strong>מ</strong>מה שנאמר "והכהו לפניו <strong>כדי רשעתו"</strong> (דברים כה, ב) <strong>נפקא</strong> <small>[יוצא</small> נלמד<small>],</small> ללמדנו: משום <strong>רשעה אחת אתה מחייבו</strong> (מענישו), <strong>ואי</strong> (אין) <strong>אתה מחייבו</strong> משום <strong>שתי רשעיות</strong> אלא עונש אחד בלבד על עבירה אחת.
  ושואלים:  <strong>ואכתי מבעי ליה</strong> <small>[ועדיין נצרך לו]</small> המיעוט שבכתוב "לא תקחו כופר לנפש רוצח" לענין אחר, <strong>דקאמר רחמנא</strong> <small>[שאמרה התורה]:</small> <strong>לא תשקול</strong> <small>[תקח]</small> <strong>ממון</strong> ככופר <strong>ותפטריה</strong> <small>[ותפטרנו]</small> מן העונש. ואם כן, אין לנו לימוד לענין תשלומי ממון על נזקי גוף באדם! ומשיבים: <strong>אם כן,</strong> אם זה בלבד רצה הכתוב ללמדנו, <strong>לכתוב רחמנא</strong> <small>[שתכתוב התורה]</small> רק <strong>"לא תקחו כופר לאשר הוא רשע למות", "לנפש רצח" למה לי?</strong> הלא יש בכך ייתור! <strong>שמע מינה</strong> <small>[למד מכאן]</small> שבא הדבר להדגיש: <strong>לנפש רוצח</strong> בלבד <strong>אי אתה לוקח כופר, אבל אתה לוקח כופר לראשי אברים שאינן חוזרין.</strong>
 ושואלים: <strong>וכי מאחר דכתיב</strong> <small>[שנאמר]</small> <strong>"לא תקחו כפר"</strong> שמכאן למדים היטב דין זה, הראיה הראשונה של <strong>"מכה" "מכה" למה לי</strong> ולמה הובאה כלל ראיה זו שיש עליה פירכה? <strong>אמרי</strong> <small>[אומרים]</small> בתשובה לכך: <strong>אי מהאי</strong> <small>[אם מ</small>פסוק <small>זה]</small> בלבד, <strong>הוה אמינא</strong> <small>[הייתי אומר]</small> שכך הוא הדין: <strong>אי בעי</strong> <small>[אם רוצה]</small> ליתן את <strong>עינו</strong> — <strong>ניתיב</strong> <small>[שיתן],</small> <strong>ואי בעי</strong> <small>[ואם רוצה]</small> ליתן את <strong>דמי עינו</strong> — <strong>ניתיב</strong> <small>[שיתן],</small> שהתורה נותנת אפשרות לשלם כופר עבור כל חבלה (שאינו מיתה) — על כן <strong>קא משמע לן</strong> <small>[משמיע לנו]</small> השוואה זו <strong>מבהמה, מה מכה בהמה לתשלומין</strong> ולא עונש הגוף, <strong>אף מכה אדם לתשלומין</strong> בלבד.
 <big>ג</big> ובענין זה <strong>תניא</strong> <small>[שנויה</small> ברייתא<small>],</small> <strong>ר' דוסתאי בן יהודה אומר: "עין תחת עין"</strong> (ויקרא כד, ב) כוונתו תשלומי <strong>ממון</strong> ולא עין ממש. והוא דן בדבר: <strong>אתה אומר ממון, או אינו אלא עין ממש? אמרת</strong> <small>[אומר אתה]</small> כנגד הסבר זה <strong>הרי ש</strong>אכן <strong>היתה עינו של זה גדולה ועינו של זה קטנה, היאך אני קורא ביה</strong> <small>[בו]</small> <strong>"עין תחת עין"?</strong>
 <strong>וכי תימא</strong> <small>[תאמר]:</small> ב<strong>כל</strong> מקרה <strong>כי האי</strong> <small>[כזה]</small> <strong>שקיל מיניה ממונא</strong> <small>[יקח ממנו כסף]</small> אבל כאשר הם שווים יקח ממנו את עינו ממש, והרי <strong>התורה אמרה</strong> שם בסמוך: <strong>"משפט אחד יהיה לכם"</strong> (שם כב), ללמד: <strong>משפט השוה לכולכם.</strong>
 <strong>אמרי</strong> <small>[אומרים]:</small> <strong>מאי קושיא</strong> <small>[מה קושיה]</small> היא זו? <strong>דלמא</strong> <small>[שמא]</small> תאמר כך: <strong>נהורא שקיל מיניה, נהורא אמר רחמנא נישקול מיניה</strong> <small>[</small>את <small>אור</small> עיניו <small>לקח ממנו,</small> את <small>אור</small> עיניו <small>אמרה התורה שיקח</small> בית הדין <small>ממנו]</small> ואין מחלקים בין עין גדולה וקטנה. <strong>דאי לא תימא הכי</strong> <small>[שאם לא תאמר כך]</small>
## דף פד.
 <strong>קטן</strong> (אדם קטן בקומתו) <strong>שהרג את הגדול ו</strong>כן <strong>גדול שהרג את הקטן, היכי קטלינן ליה</strong> <small>[איך הורגים אנו אותו]?</small> הלא <strong>התורה אמרה: "משפט אחד יהיה לכם"</strong> (ויקרא כד, כב), <strong>משפט השוה לכולכם,</strong> ובמשפט כזה אין שויון בעונשם של כל הרוצחים! <strong>אלא</strong> אומרים שאף במקרים אלה נחשב הדבר למשפט שווה כי <strong>נשמה שקיל מיניה</strong> <small>[לקח ממנו]</small> הרוצח מהנרצח, <strong>נשמה אמר רחמנא נשקול מיניה</strong> <small>[אמרה התורה שיקחו ממנו],</small> <strong>הכי נמי</strong> <small>[כאן גם כן]</small> במקרה של עין <strong>נהורא שקיל מיניה, נהורא אמר רחמנא נשקול מיניה</strong> <small>[</small>את <small>אור</small> עיניו <small>לקח ממנו,</small> לכן את <small>אור</small> עיניו <small>אמרה התורה שיקחו ממנו].</small>
 <strong>תניא אידך</strong> <small>[שנויה</small> ברייתא <small>אחרת]</small> באותו ענין, <strong>ר' שמעון בן יוחי אומר: "עין תחת עין"</strong> (שמות כא, כד) כוונתו לתשלומי <strong>ממון,</strong> והוא נושא ונותן בדבר. <strong>אתה אומר</strong> שכוונתו לתשלומי <strong>ממון, או אינו אלא</strong> הכוונה לתשלום <strong>עין ממש?</strong> לכן יש להשיב: <strong>הרי שהיה סומא וסימא</strong> אדם אחר, או שהיה <strong>קיטע</strong> יד — <strong>וקיטע</strong> ידו של אחר, או שהיה <strong>חיגר — וחיגר</strong> את רגלו של אחר, <strong>היאך אני מקיים בזה עין תחת עין?</strong> והרי אי אפשר לעשות לו כן, <strong>והתורה אמרה: "משפט אחד יהיה לכם", משפט השוה לכולכם!</strong>
 על דרך זו של הוכחה <strong>אמרי</strong> <small>[אומרים]</small> בדחייה: <strong>ומאי קושיא</strong> <small>[ומה הקושי</small> שבדבר]? <strong>דלמא</strong> <small>[שמא]</small> <strong>היכא</strong> <small>[במקום]</small> ש<strong>אפשר</strong> להעניש באברי גופו — <strong>אפשר</strong> ומענישים אותו בכך, <strong>היכא</strong> <small>[היכן]</small> ש<strong>לא אפשר —</strong> <strong>לא אפשר, ופטרינן ליה</strong> <small>[ופוטרים אנו אותו]</small> לגמרי. <strong>דאי לא תימא הכי</strong> <small>[שאם לא תאמר כך], איש</small> <strong>טרפה</strong> (מי שעומד למות בשל מחלה או פגיעה קשה) <strong>שהרג את השלם, מאי עבדינן ליה</strong> <small>[מה אנו עושים לו]?</small> הרי רוצח זה נחשב כבר כאדם הרוג, שאי אפשר להרוג אותו!
 <strong>אלא</strong> מוכרחים לומר <strong>היכא</strong> <small>[במקום]</small> ש<strong>אפשר — אפשר, היכא</strong> <small>[במקום]</small> ש<strong>לא אפשר — לא אפשר ופטרינן ליה</strong> <small>[ופוטרים אנו אותו].</small> ועוד בהוכחה שחובל בחבירו משלם ממון ולא באיברי גופו.
 <strong>דבי ר' ישמעאל תנא</strong> <small>[</small>התנא <small>של בית מדרשו של ר' ישמעאל שנה],</small> <strong>אמר קרא</strong> <small>[הכתוב]:</small> "כאשר יתן מום באדם <strong>כן ינתן בו"</strong> (ויקרא כד, כ), <strong>ואין</strong> מובנה של <strong>נתינה</strong> זו <strong>אלא ממון.</strong> ומקשים: <strong>אלא מעתה</strong> (לפי זה), שאתה מפרש את הפועל נתן האמור כאן כמתייחס לממון בלבד, הרי נאמר באותו הכתוב <strong>"כאשר יתן מום באדם"</strong> (שם), <strong>הכי נמי</strong> <small>[כך גם כן]</small> ש<strong>ממון הוא?</strong> והרי בוודאי אינך יכול לפרש כך!
 <strong>אמרי</strong> <small>[אומרים]</small> בתשובה לכך: <strong>דבי ר' ישמעאל קרא יתירא דרשי</strong> <small>[של בית מדרשו של ר' ישמעאל מקרא יתר</small> באותה פרשיה <small>דרשו],</small> <strong>מכדי כתיב</strong> <small>[הרי נאמר]</small> בפסוק הקודם: <strong>"ואיש כי יתן מום בעמיתו כאשר עשה כן יעשה לו"</strong> (שם יט), <strong>"כן ינתן בו"</strong> האמור בפסוק הבא אחריו <strong>למה לי? שמע מינה</strong> <small>[למד מכאן]:</small> שעונש זה הוא בנתינת <strong>ממון.</strong> ושואלים: אם כן שאתה דורש ייתור לשון נתינה שבמקרא זה מה שנאמר <strong>"כאשר יתן מום באדם" למה לי</strong> לכתוב בלשון "יתן" ומה בא זה ללמדנו? ומשיבים: אין אנו למדים דבר, שכן <strong>איידי דבעי מיכתב</strong> <small>[משום שרצה לכתוב]</small> <strong>"כן ינתן בו",</strong> שלשון נתינה בענין זה היא מדוייקת והכרחית, <strong>כתב נמי</strong> <small>[גם כן] "</small><strong>כאשר יתן מום באדם".</strong>
 <strong>דבי ר' חייא תנא</strong> <small>[</small>התנא <small>של בית מדרשו של ר' חייא שנה]</small> באותו ענין, <strong>אמר קרא</strong> <small>[המקרא]</small> לענין עונש עדים זוממים: "לא תחוס עינך נפש בנפש... <strong>יד ביד</strong> רגל ברגל" (דברים יט, כא), לומר: <strong>דבר הניתן מיד ליד, ומאי ניהו</strong> <small>[ומה הוא]?</small> <strong>ממון.</strong> ומקשים: <strong>אלא מעתה,</strong> לפי זה, מה שנאמר באותו פסוק <strong>"רגל ברגל" נמי הכי הוא</strong> <small>[גם כן כך הוא]</small> לשון מדוייקת וכוונתה: דבר הנעשה ברגל?!
 <strong>אמרי</strong> <small>[אומרים]:</small> <strong>דבי</strong> <small>[</small>החכמים של בית מדרשו של] <strong>ר' חייא קרא יתירא קא דרשי</strong> <small>[מקרא יתר הם דורשים],</small> וכך הם דורשים: <strong>מכדי כתיב</strong> <small>[הרי נאמר]</small> בפסוק הקודם: <strong>"ועשיתם לו כאשר זמם לעשות לאחיו"</strong> (שם יט), <strong>אי סלקא דעתך</strong> <small>[אם עולה על דעתך</small> לומר] שהכוונה שמענישים אותו באותו דבר <strong>ממש,</strong> אם כן הפירוט <strong>"יד ביד" למה לי? שמע מינה</strong> <small>[למד מכאן]:</small> שהכוונה היא <strong>ממון.</strong> שואלים אם כן, <strong>"רגל ברגל" למה לי?</strong> ומשיבים: <strong>איידי דכתיב</strong> <small>[מתוך שכתוב]</small> <strong>"יד ביד", כתב נמי</strong> <small>[גם כן]</small> <strong>"רגל ברגל".</strong>
 <strong>אביי אומר: אתיא</strong> <small>[באה</small> הלכה זו] ש"עין תחת עין" — ממון, <strong>מדתני דבי חזקיה</strong> <small>[ממה ששנה</small> החכם <small>בבית</small> מדרשו <small>של חזקיה],</small> <strong>דתנא</strong> <small>[ששנה]</small> החכם <strong>דבי</strong> <small>[של בית</small> מדרשו של] <strong>חזקיה:</strong> כתוב <strong>"עין תחת עין"</strong> (שמות כא, כד) ובפסוק קודם כתוב <strong>"נפש תחת נפש"</strong> (שם, כג), להדגיש: <strong>ולא נפש ועין תחת עין; ואי סלקא דעתך</strong> <small>[ואם עולה על דעתך</small> לומר] שנוטלים ממנו עין <strong>ממש, זימנין דמשכחת לה</strong> <small>[פעמים שאתה מוצא אותה</small> אפשרות מתקיימת] שיהיה עונש <strong>עין ונפש תחת עין, דבהדי דעויר ליה נפקא ליה נשמתיה</strong> <small>[שבתוך שמעוור אותו</small> גם <small>יוצאת נשמתו]</small> שמפני חולשתו של הנאשם גורמת הוצאת העין למותו.
  ושואלים:  <strong>ומאי קושיא</strong> <small>[ומה הקושיה</small> שבדבר<small>]?</small> <strong>דלמא מימד אמדינן ליה</strong> <small>[שמא אומדים אנו אותו],</small> <strong>אי מצי מקבל</strong> — <strong>עבדינן</strong> <small>[אם</small> הוא <small>יכול לקבל</small> עונש <small>זה</small> — <small>עושים אנו</small> לו], <strong>ואי לא מצי מקבל</strong> — <strong>לא עבדינן</strong> <small>[ואם אינו יכול לקבל</small> עונש זה — <small>אין אנו עושים].</small> <strong>ואי אמדינן דמצי מקבל ועבדינן ביה ונפק רוחיה</strong> <small>[ו</small>גם <small>אם אמדנו</small> אותו <small>שיכול לקבל ועשינו בו</small> את העונש <small>ויצאה נשמתו</small> בתוך כך<small>]</small> בכל זאת על ידי מעשה זה, <strong>אי מיית</strong> — <strong>לימות</strong> <small>[אם מת — שימות],</small> <strong>מי לא תנן</strong> <small>[האם לא שנינו]</small> כיוצא בזה <strong>גבי</strong> <small>[אצל]</small> <strong>מלקות:</strong> מי ש<strong>אמדוהו</strong> למספר מסויים של מלקות <strong>ומת תחת ידו</strong> של המלקה בתוך המספר הזה — <strong>פטור,</strong> שאף על פי שעונשו הוא למלקות בלבד כיון שעשה המלקה כדין — אינו חייב עליו.
 <strong>רב זביד משמיה</strong> <small>[משמו]</small> של <strong>רבה אמר</strong> הסבר נוסף: <strong>אמר קרא</strong> <small>[הכתוב</small> באותה פרשיה]: <strong>"פצע תחת פצע"</strong> (שם כד), וכתוב זה שהוא מיותר בא ללמדנו: <strong>ליתן</strong> לחייב תשלומי <strong>צער</strong> גם <strong>במקום</strong> שמשלם <strong>נזק.</strong> ומעתה נברר: <strong>ואי סלקא דעתך</strong> <small>[ואם עולה על דעתך</small> לומר<small>]</small> ש"עין תחת עין" <strong>ממש,</strong> ועושים לחובל מה שעשה לחבירו, הרי <strong>כי היכי דלהאי הוי ליה צערא, להאי נמי אית ליה צערא</strong> <small>[כמו שלזה</small> לנחבל <small>יש לו צער, לזה</small> לחובל <small>גם כן יש לו צער]</small> בהוצאת עינו, ואם כן מפני מה צריך הוא גם לשלם דמי צער בנוסף לכך?
  ודוחים:  <strong>ומאי קושיא</strong> <small>[ומה הקושיה]</small> שבכך? <strong>דלמא איכא איניש דמפנק אית ליה צערא טפי</strong> <small>[שמא יש אדם ש</small>הוא מפונק יש לו צער יותר], <strong>ואיכא איניש דלא מפנק לית ליה צערא</strong> <small>[ויש אדם שאינו מפונק</small> שאין לו צער], ואם כן, אף אם נקיים "עין תחת עין" כפשוטו עדיין יש צורך לחייב צער במקום נזק, ומסבירים: <strong>למאי נפקא מינה</strong> <small>[מה יוצא מזה]</small> שכתבה התורה "פצע תחת פצע" ללמדנו שמשלם דמי צער? הרי זה כדי <strong>למתבי ליה היאך דביני ביני</strong> <small>[לתת לו את</small> ההבדל <small>שבין זה לזה],</small> שאם הנחבל הוא אדם מפונק והחובל אינו מפונק צריך להוסיף לו דמי צערו היתר.
 <strong>רב פפא משמיה</strong> <small>[משמו]</small> של <strong>רבא אמר</strong> ראייה נוספת, <strong>אמר קרא</strong> <small>[הכתוב</small> עוד באותה פרשיה<small>]:</small> <strong>"ורפא ירפא"</strong> (שמות כא, יט) ובא זה ללמדנו, <strong>ליתן,</strong> כלומר, לחייב תשלום <strong>רפואה</strong> גם <strong>במקום</strong> שמשלם <strong>נזק; ואי סלקא דעתך</strong> <small>[ואם עולה על דעתך</small> לומר<small>]</small> ש"עין תחת עין" <strong>ממש,</strong> אם כן, מדוע ישלם החובל דמי רפואה והרי <strong>כי היכי דהאי בעי אסייא, האי נמי בעי אסייא</strong> <small>[כמו שזה,</small> הנחבל, <small>צריך רופא, זה,</small> החובל, <small>גם כן צריך רופא]</small> לרפואת עינו שנעקרה ממנו כעונש.
  ודוחים:  <strong>מאי קושיא</strong> <small>[מה הקושיה</small> בדבר<small>]?</small> <strong>דלמא איכא דסליק בשריה הייא</strong> <small>[שמא יש</small> מי <small>שמתרפא בשרו במהרה],</small> <strong>ואיכא</strong> <small>[ויש]</small> מי ש<strong>לא סליק בשריה הייא</strong> <small>[מתרפא בשרו במהרה],</small> ונמצא שגם אם נפרש "עין תחת עין" ממש, יש צורך לחייב גם על ריפוי. <strong>למאי נפקא מינה</strong> <small>[מה יוצא מזה]</small> שכתבה התורה "ורפא ירפא" לתשלום דמי רפואה? — הרי זה כדי <strong>למיתב ליה היאך דביני ביני</strong> <small>[לתת לו מה שיש בין זה לזה]</small> בהבדל בזמן הריפוי.
 <strong>רב אשי אמר</strong> ראיה נוספת שתשלום על חבלת גוף הוא ממון ולא ממש: <strong>אתיא</strong> <small>[בא,</small> נלמד הדבר<small>]</small> בגזירה שווה <strong>"תחת" "תחת" משור. כתיב הכא</strong> <small>[נאמר כאן]:</small> <strong>"עין תחת עין"</strong> (שמות כא, כד), <strong>וכתיב התם</strong> <small>[ונאמר שם]</small> בשור מועד שנגח שור חבירו: <strong>"שלם ישלם שור תחת השור"</strong> (שמות כא, לו), <strong>מה להלן</strong> בשור הכוונה שמשלם <strong>ממון,</strong> ולאו דווקא שנותן תחתיו שור ממש, <strong>אף כאן</strong> בחבלות הגוף <strong>ממון.</strong>
 ושואלים: <strong>מאי חזית</strong> <small>[מה ראית]</small> <strong>דילפת</strong> <small>[שאתה לומד]</small> <strong>"תחת" "תחת" משור? נילף</strong> <small>[נלמד]</small> <strong>"תחת" "תחת" מאדם, דכתיב</strong> <small>[שנאמר]</small> באדם ההורג אדם אחר: <strong>"ונתת נפש תחת נפש"</strong> (שמות כא, כג), <strong>מה להלן</strong> עונשו הוא נפש <strong>ממש, אף כאן</strong> בענין חבלת הגוף הכוונה לעונש אבר <strong>ממש!</strong>
 <strong>אמרי</strong> <small>[אומרים]:</small> עדיף הלימוד משור משום ש<strong>דנין</strong> (לומדים) <strong>נזקין מנזקין, ואין דנין נזקין ממיתה.</strong> ודוחים: <strong>אדרבה,</strong> להיפך: עדיף הלימוד מאדם ההורג משום ש<strong>דנין אדם מאדם, ואין דנין אדם מבהמה!</strong>
 <strong>אלא</strong> חזר בו רב אשי מראיה זו ו<strong>אמר רב אשי</strong> ראיה אחרת: <strong>מ"תחת אשר ענה"</strong> (דברים כב, כט) <strong>יליף ליה</strong> <small>[לומד</small> את <small>זאת],</small> שהמפתה נערה נותן כסף במקום העינוי, ונמצא שיש פה לימוד של "תחת" "תחת" שהוא של <strong>אדם מאדם ונזיקין מנזיקין.</strong>
 <big>א</big> <strong>תניא</strong> <small>[שנויה</small> ברייתא<small>]</small> באותו ענין, <strong>ר' אליעזר אומר:</strong> מה שנאמר <strong>"עין תחת עין",</strong> הכוונה היא — <strong>ממש.</strong> ותוהים: <strong>ממש סלקא דעתך</strong> <small>[עולה על דעתך]</small> לומר? וכי <strong>ר' אליעזר לית ליה ככל הני תנאי</strong> <small>[אין לו,</small> אינו מקבל את שיטתם של <small>כל התנאים הללו]</small> הסוברים כולם שהכוונה לממון?
 <strong>אמר רבה:</strong> הכוונה היא <strong>לומר, שאין שמין אותו</strong> את הניזק לצורך תשלום הנזק <strong>כעבד</strong> לצורך חישוב תשלום הנזק. <strong>אמר ליה</strong> <small>[לו]</small> <strong>אביי: אלא כמאן</strong> <small>[כמי</small> יעשו<small>],</small> כיצד יאמדו אותו? אם תאמר <strong>כבן חורין, בן חורין מי אית ליה דמי</strong> <small>[האם יש לו מחיר]?</small> ואם כן באיזו דרך נקצוב את המחיר של הנזק שלו? <strong>אלא אמר רב אשי:</strong> כוונת ר' אליעזר <strong>לומר, שאין שמין אותו</strong> כעבד — <strong>בניזק</strong> לאמוד כמה הוזק הנחבל, <strong>אלא במזיק,</strong> כמה שוויו עכשיו כעבד, ויפחת מחירו אם באמת היו עושים בו את העונש ממש, והיו מוציאים ממנו עין. ואת הסכום הזה משלם.
 <big>ב</big> מסופר: <strong>ההוא חמרא דקטע ידא דינוקא</strong> <small>[</small>מעשה ב<small>חמור אחד שקטע</small> את <small>ידו של ילד],</small> <strong>אתא לקמיה</strong> <small>[בא</small> הדין <small>לפני]</small> <strong>רב פפא בר שמואל, אמר להו</strong> <small>[להם]:</small> <strong>זילו שומו ליה</strong> <small>[לכו</small> ו<small>העריכו לו]</small> <strong>ארבעה דברים</strong> שצריך לשלם בעליו של החמור. <strong>אמר ליה</strong> <small>[לו]</small> <strong>רבא</strong> בשאלה: <strong>והא אנן</strong> <small>[והרי אנו]</small> <strong>חמשה תנן</strong> <small>[שנינו]</small> במשנתנו! <strong>אמר ליה</strong> <small>[לו]:</small> ארבעה דברים <strong>לבר</strong> <small>[חוץ]</small> <strong>מנזק קאמינא</strong> <small>[אמרתי].</small> <strong>אמר ליה</strong> <small>[לו]</small> <strong>אביי</strong> בשאלה: <strong>והא</strong> <small>[והרי]</small> <strong>חמור הוא</strong> שהזיק, <strong>וחמור אינו משלם אלא נזק! אמר להו</strong> <small>[להם]</small> רב פפא בר שמואל: <strong>זילו שומו ליה נזקיה</strong> <small>[לכו העריכו לו</small> את <small>נזקו</small> בלבד<small>].</small> אמרו לו: <strong>והא כעבדא בעי למשיימיה</strong> <small>[והרי</small> צריך <small>להעריך אותו כ</small>אילו היה <small>עבד</small> נמכר בשוק<small>]!</small> <strong>אמר להו</strong> <small>[להם]:</small> <strong>זילו שיימוהו כעבדא</strong> <small>[לכו העריכו אותו כעבד].</small>
 <strong>אמר להו אבוה דינוקא</strong> <small>[אמר להם אביו של התינוק]:</small> <strong>לא בעינא, דזילא ביה מילתא</strong> <small>[אינני רוצה, שמזולזל בו הדבר]</small> שיעריכו אותו כאילו היה עבד. <strong>אמרו ליה</strong> <small>[לו]</small> לאב: <strong>והא קא מחייבת ליה לינוקא</strong> <small>[והרי</small> בכך <small>אתה מחייב אותו, את הילד],</small> שהרי כסף זה שייך לילד, ומגיע לו סכום זה ואין אתה יכול לוותר על המגיע לו! <strong>אמר להו</strong> <small>[להם]:</small> <strong>לכי גדיל מפייסנא ליה מדידי</strong> <small>[כאשר יגדל, אפייס,</small> אפצה, <small>אותו מ</small>כספי <small>שלי]</small> ואינני רוצה שיתבזה עכשיו.
 <big>ג</big> עוד מסופר: <strong>ההוא תורא דאלס ידיה דינוקא</strong> <small>[</small>מעשה ב<small>שור אחד שלעס</small> וחיבל <small>ידו של ילד],</small> <strong>אתא לקמיה</strong> <small>[בא</small> הדין <small>לפני]</small> <strong>רבא, אמר להו</strong> <small>[להם]:</small> <strong>זילו שיימוהו כעבדא</strong> <small>[לכו</small> ו<small>העריכו אותו כעבד].</small> <strong>אמרו ליה</strong> <small>[לו]:</small> <strong>והא מר</strong> <small>[אדוני]</small> עצמו <strong>הוא דאמר</strong> <small>[שאומר]:</small> <strong>כל</strong> תשלום שאומדנו הוא <strong>הנישום כעבד</strong> — <strong>אין גובין אותו</strong> בית דין <strong>בבבל! אמר להו</strong> <small>[להם]:</small> <strong>לא צריכא</strong> <small>[נצרכה]</small> הערכה זו שיעריכוהו אלא <strong>דאי תפס</strong> <small>[שאם יתפוס]</small> הניזק סכום זה מן המזיק לא יוציאו מידו.
  ומעירים:  <strong>רבא</strong> הולך <strong>לטעמיה</strong> <small>[לטעמו,</small> לשיטתו<small>],</small> ש<strong>אמר רבא: נזקי שור בשור,</strong> כלומר, שור שניזוק על ידי שור, <strong>ו</strong>כן <strong>נזקי שור באדם,</strong> כלומר, שור שניזוק על ידי אדם — <strong>גובין אותו בבבל,</strong> אבל <strong>נזקי אדם באדם ונזקי אדם בשור</strong> שור שהזיק אדם — <strong>אין גובין אותו בבבל.</strong>
 ושואלים: <strong>מאי שנא</strong> <small>[</small>ב<small>מה שונה]</small> <strong>נזקי אדם באדם ונזקי אדם בשור</strong> ש<strong>לא?</strong> — שאתה אומר ש<strong>"אלהים",</strong> כלומר, דיינים סמוכים, <strong>בעינן</strong> <small>[צריכים אנו],</small> <strong>וליכא</strong> <small>[ואין]</small> בבבל, ואולם <strong>נזקי שור בשור ושור באדם נמי</strong> <small>[גם כן]</small>
## דף פד:
 <strong>"אלהים" בעינן</strong> <small>[צריכים אנו]</small> <strong>וליכא</strong> <small>[ואין</small> בבבל<small>]!</small>
 <strong>אלא</strong> תאמר: <strong>מאי שנא</strong> <small>[</small>ב<small>מה שונה]</small> <strong>שור</strong> שהוזק <strong>ב</strong>ידי <strong>שור ושור</strong> שהוזק <strong>ב</strong>ידי <strong>אדם?</strong> — <strong>דשליחותייהו קא עבדינן</strong> <small>[ש</small>את <small>שליחותם</small> של דייני ארץ ישראל הסמוכים <small>אנו</small> דייני בבל <small>עושים],</small> <strong>מידי דהוה</strong> <small>[כמו שהוא</small> הדין<small>]</small> לגבי דיני <strong>הודאות והלואות</strong> שאנו דנים בהן בבבל מכוח שליחות זו אף שאיננו דיינים סמוכים, אם כן <strong>אדם באדם ואדם בשור נמי</strong> <small>[</small>נאמר <small>גם כן]</small> שאת <strong>שליחותייהו קא עבדינן</strong> <small>[שליחותם אנו עושים],</small> <strong>מידי דהוה</strong> <small>[כמו שהוא</small> הדין<small>]</small> לגבי <strong>הודאות והלואות!</strong>
 <strong>אמרי</strong> <small>[אומרים]</small> בתשובה לכך כי יש לחלק: <strong>כי קא עבדינן שליחותייהו</strong> <small>[כאשר אנו עושים</small> את <small>שליחותם]</small> הרי זה — <strong>במידי דקים לן בגויה</strong> <small>[בדבר שברור לנו</small> הדין ש<small>בו],</small> <strong>במידי</strong> <small>[בדבר]</small> ש<strong>לא קים לן בגויה</strong> <small>[ברור לנו</small> דין ש<small>בו]</small> כגון זה שצריך הערכה ואומדן שלנו — <strong>לא עבדינן שליחותייהו</strong> <small>[עושים אנו</small> את <small>שליחותם].</small>
 על כך <strong>אמרי</strong> <small>[אומרים]</small> בשאלה: <strong>שור בשור ושור באדם</strong> שאנו דנים בהם בבבל <strong>נמי</strong> <small>[גם כן]</small> <strong>לא קים לן בגויה</strong> <small>[ברור לנו</small> הדין ש<small>בו]</small> מעצמו, וחייבים להעריך ולאמוד את הנזק, <strong>אלא</strong> איך עושים — <strong>פוק חזי היכא מזדבני תורא בשוקא</strong> <small>[צא</small> ו<small>ראה איך נמכר שור בשוק],</small> ולפי זה קובעים את שיעור הנזק, ואם כן <strong>אדם באדם ואדם בשור נמי</strong> <small>[גם כן]</small> <strong>פוק חזי היכא מזדבני עבדי בשוקא</strong> <small>[צא</small> ו<small>ראה איך נמכרים עבדים בשוק]</small> ומדוע אין דנים בהם בבבל?
 <strong>ועוד, תשלום כפל</strong> בגנב <strong>ותשלום ארבעה וחמשה</strong> בגונב שה או שור וטובחו או מוכרו, <strong>דקיצי</strong> <small>[ש</small>הם <small>קצובים]</small> ואין כאן מקום לאומדן, <strong>נעבד שליחותייהו</strong> <small>[נעשה</small> את <small>שליחותם]</small> ונדונם בבבל!
 על הקושיה האחרונה <strong>אמרי</strong> <small>[אומרים]</small> בתשובה: <strong>כי קא עבדינן שליחותייהו</strong> <small>[כאשר אנו עושים</small> את <small>שליחותם]</small> הרי זה רק <strong>בממונא</strong> <small>[ב</small>דבר שהוא חיוב <small>ממון],</small> שאדם משלם לחבירו ממון שהפסידו, <strong>בקנסא לא עבדינן שליחותייהו</strong> <small>[בקנס,</small> שהוא עונש, <small>אין אנו עושים את שליחותם]</small> ואין דנים בבבל.
  ושוב מקשים: <strong>אדם באדם דממונא</strong> <small>[ש</small>חיוב <small>ממון]</small> <strong>הוא, נעבד שליחותייהו</strong> <small>[נעשה</small> את <small>שליחותם]!</small> ומשיבים: <strong>כי קא עבדינן שליחותייהו</strong> <small>[כאשר אנו עושים</small> את <small>שליחותם]</small> הרי זה רק <strong>במילתא דשכיחא</strong> <small>[בדבר המצוי],</small> ולכן נזקי <strong>אדם באדם דלא שכיחא</strong> <small>[שאין</small> זה דבר <small>מצוי]</small> — <strong>לא עבדינן שליחותייהו</strong> <small>[אין אנו עושים</small> את <small>שליחותם].</small>
 ומקשים: <strong>הרי בושת ופגם</strong> שמשלמים אונס ומפתה <strong>דשכיח</strong> <small>[שמצוי</small> הדבר<small>],</small> <strong>נעביד שליחותייהו</strong> <small>[נעשה</small> את <small>שליחותם]!</small> <strong>אמרי</strong> <small>[אומרים]</small> בתשובה: <strong>הכי נמי</strong> <small>[כך גם כן]</small> באמת, שבאמת אנו דנים דיני בושת ופגם גם בבבל, <strong>דהא</strong> <small>[שהרי]</small> <strong>רב פפא אגבי</strong> <small>[היגבה]</small> <strong>ארבע מאה זוזי</strong> <small>[ארבע מאות זוז]</small> בעבור <strong>בושת.</strong> ומקשים: <strong>והא ליתיה</strong> <small>[והרי אין]</small> הלכה כמעשה זה של <strong>רב פפא</strong> ואין נוהגים כן! שכן <strong>שלח ליה</strong> <small>[לו]</small> <strong>רב חסדא לרב נחמן</strong> שאלה בענין זה של בושת ופגם, <strong>ושלח ליה</strong> <small>[לו]</small> רב נחמן בתשובה: <strong>חסדא, חסדא, קנסא קא מגבית</strong> <small>[קנס אתה מגבה]</small> <strong>בבבל?</strong>
 <strong>אלא</strong> כך צריכים לומר: <strong>כי עבדינן שליחותייהו</strong> <small>[כאשר אנו עושים</small> את <small>שליחותם]</small> הרי זה דווקא <strong>במילתא דשכיחא ואית ביה</strong> <small>[בדבר המצוי ויש בו]</small> גם <strong>חסרון כיס</strong> שהניזק הפסיד כסף מכיסו, <strong>אבל מילתא דשכיחא ולית ביה</strong> <small>[דבר ש</small>הוא <small>מצוי ואין בו]</small> <strong>חסרון כיס, אי נמי מילתא דלא שכיחא ואית ביה</strong> <small>[או גם כן דבר שאינו מצוי ויש בו]</small> <strong>חסרון כיס, לא עבדינן שליחותייהו</strong> <small>[אין אנו עושים</small> את <small>שליחותם].</small> <strong>הלכך</strong> <small>[על כן]</small> נזקי <strong>אדם באדם, אף על גב דאית ביה</strong> <small>[אף על פי שיש בו]</small> <strong>חסרון כיס, כיון</strong> ש<strong>לא שכיחא</strong> <small>[מצוי</small> הדבר<small>]</small> — <strong>לא עבדינן שליחותייהו</strong> <small>[אין אנו עושים</small> את <small>שליחותם],</small> <strong>בושת אף על גב דשכיחא</strong> <small>[אף על פי ש</small>היא <small>מצויה],</small> <strong>כיון דלית ביה</strong> <small>[שאין בה]</small> <strong>חסרון כיס,</strong> שהרי לא הפסידה כסף בכך — <strong>לא עבדינן שליחותייהו</strong> <small>[אין אנו עושים</small> את <small>שליחותם].</small>
 <big>א</big> ולעצם מה שנאמר בשם רב שואלים: <strong>ו</strong>דין <strong>שור</strong> שניזוק <strong>ב</strong>ידי <strong>שור גובין בבבל? והאמר</strong> <small>[והרי אמר]</small> <strong>רבא: שור שהזיק</strong> — <strong>אין גובין אותו בבבל.</strong> ומעתה נברר: <strong>דאזיק מאן</strong> <small>[שהזיק</small> את <small>מי]?</small> <strong>אילימא דאזיק</strong> <small>[אם תאמר שהזיק]</small> <strong>אדם, מאי איריא</strong> <small>[מה שייך,</small> מדוע דווקא<small>]</small> <strong>שור דאזיק</strong> <small>[שהזיק]</small> <strong>אדם? אפילו אדם דאזיק</strong> <small>[שהזיק]</small> <strong>אדם</strong> שהוא מקרה מצוי יותר <strong>נמי</strong> <small>[גם כן]</small> <strong>אין גובין אותו בבבל,</strong> שאין דנים דיני חבלות בבבל! <strong>אלא פשיטא</strong> <small>[פשוט,</small> מובן מאליו<small>]</small> שמדובר בשור <strong>דאזיק</strong> <small>[שהזיק]</small> <strong>שור</strong> אחר, <strong>וקתני</strong> <small>[ושנה]:</small> <strong>אין גובין אותו בבבל!</strong>
 <strong>אמרי</strong> <small>[אומרים]</small> בתשובה: <strong>התם</strong> <small>[שם]</small> מדובר <strong>ב</strong>שור <strong>תם</strong> שנוגח, שמה שמשלם קנס הוא, ואין דנים דיני קנסות בבבל, <strong>הכא</strong> <small>[כאן]</small> מדובר <strong>ב</strong>שור <strong>מועד</strong> שנוגח שאין התשלום שבו קנס. ומקשים על כך: <strong>והאמר</strong> <small>[והרי אמר]</small> <strong>רבא: אין</strong> שור תם נעשה <strong>מועד בבבל,</strong> שאין בית דין סמוך בבבל הראוי לקבל עדות זו! <strong>אמרי</strong> <small>[אומרים]</small> בתשובה <small>:</small> מדובר כאן <strong>דאייעד התם ואייתוה להכא</strong> <small>[שהועד שם</small> בארץ ישראל <small>והביאו אותו לכאן,</small> לבבל<small>].</small>
 ומקשים: <strong>והא מילתא דלא שכיחא היא</strong> <small>[והרי דבר שאינו מצוי הוא]</small> שיביאו שור מועד מארץ ישראל לבבל, <strong>ומילתא דלא שכיחא הא אמרת דלא עבדינן שליחותייהו</strong> <small>[ודבר שאינו מצוי הרי אמרת שאין אנו עושים</small> את <small>שליחותם]!</small> ומשיבים, מדובר במקרה אחר: <strong>דאתו רבנן דהתם וייעדוה הכא</strong> <small>[שבאו חכמים משם,</small> שהם חכמים סמוכים, <small>ו</small>הם <small>עשו אותו מועד כאן].</small> ומקשים: <strong>סוף סוף מילתא דלא שכיחא היא</strong> <small>[דבר שאינו מצוי הוא],</small> <strong>ואת</strong> <small>[ואתה]</small> <strong>אמרת</strong> כי <strong>מילתא דלא שכיחא לא קא עבדינן שליחותייהו</strong> <small>[דבר שאינו מצוי אין אנו עושים</small> את <small>שליחותם]!</small>
 <strong>אלא</strong> צריך לומר, <strong>כי קאמר</strong> <small>[כאשר אומר]</small> <strong>רבא</strong> שגובים נזקי שור בבבל הרי זה <strong>בשן ורגל,</strong> ש<strong>מועדין מתחילתן נינהו</strong> <small>[הם],</small> ובמקרה כזה הכל מודים שמכיון שהוא נזק מצוי (ויש בו חסרון כיס) עושים בבבל את שליחותם של חכמי ארץ ישראל.
 <big>ב</big> ומכאן שבים לביאור המשנה, שנינו בה: מהו תשלום על <strong>צער</strong> — כגון ש<strong>כוואו בשפוד או במסמר</strong> ואפילו על ציפורנו מקום שאינו עושה חבורה — אומדין כמה אדם כיוצא בזה רוצה ליטול להיות מצטער כך. ומעירים: מדוגמאות אלה שהביא התנא למדים ש<strong>צער</strong> אפילו <strong>שלא במקום נזק,</strong> כלומר, גם במקום שלא נגרם כל נזק אלא רק צער — גם כן <strong>משתלם</strong> (משלמים עבורו). ושואלים: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר רבא:</strong> שיטת <strong>בן עזאי היא. דתניא</strong> <small>[ש</small>כן <small>שנינו</small> בברייתא<small>],</small> על הכתוב "כויה תחת כויה פצע תחת פצע חבורה תחת חבורה" (שמות כא, כה), <strong>רבי אומר: כויה נאמרה תחילה, בן עזאי אומר: חבורה נאמרה תחילה.</strong>
 נחלקו חכמים בדבר: ומסבירים: <strong>במאי קא מיפלגי</strong> <small>[במה,</small> באיזה ענין <small>הם</small> <small>חולקים]?</small> והרי בוודאי אין בן עזאי הופך את הפסוק! <strong>רבי סבר</strong> <small>[סבור]:</small> <strong>"כויה"</strong> שנאמרה תחילה (בפסוק כד) — אף כזו <strong>דלית</strong> <small>[שאין]</small> <strong>בה חבורה משמע,</strong> לכן <strong>כתב רחמנא</strong> <small>[כתבה תורה]</small> אחרי כן <strong>"חבורה", לגלויי עלה</strong> <small>[לגלות עליה]</small> ש<strong>כויה דאית</strong> <small>[שיש]</small> <strong>בה חבורה</strong> — <strong>אין</strong> <small>[כן]</small> משלמים עליה גם דמי צער, <strong>אי</strong> <small>[אם]</small> <strong>לא,</strong> שאין בה חבורה — <strong>לא</strong> משלמים דמי צער.
 <strong>ובן עזאי סבר</strong> <small>[סבור]:</small> <strong>"כויה"</strong> שנאמרה תחילה בפסוק — <strong>דאית</strong> <small>[שיש]</small> <strong>בה חבורה משמע,</strong> ומשום כך <strong>כתב רחמנא</strong> <small>[כתבה התורה]</small> <strong>"חבורה", לגלויי עלה</strong> <small>[לגלות עליה]</small> ש<strong>"כויה"</strong> שנאמר בתורה שמשלם עליה היא אף זו <strong>דלית</strong> <small>[שאין]</small> <strong>בה חבורה,</strong> וכשיטת משנתנו, שאף שלא במקום נזק משלם צער.
 <strong>מתקיף לה</strong> <small>[מקשה על כך]</small> <strong>רב פפא:</strong> מנין שמשנתנו כבן עזאי ולא כרבי, <strong>אדרבה, איפכא מסתברא</strong> <small>[ההיפך מסתבר</small> לומר<small>],</small> ש<strong>רבי</strong> ש<strong>אומר</strong> ש<strong>כויה נאמרה תחילה,</strong> הוא <strong>סבר</strong> <small>[סבור]:</small> <strong>"כויה"</strong> — <strong>דאית</strong> <small>[שיש]</small> <strong>בה</strong> <strong>חבורה משמע,</strong> לכן <strong>כתב רחמנא</strong> <small>[כתבה התורה]</small> <strong>"חבורה", לגלויי עלה</strong> <small>[לגלות עליה]</small> ש<strong>כויה</strong> היא זו <strong>דלית</strong> <small>[שאין]</small> <strong>בה חבורה,</strong> וכשיטת משנתנו.
 <strong>בן עזאי</strong> ש<strong>אומר</strong> ש<strong>חבורה נאמרה תחילה,</strong> הוא ש<strong>סבר</strong> <small>[סבור]</small> ש<strong>"כויה"</strong> — <strong>דלית</strong> <small>[שאין]</small> <strong>בה חבורה משמע,</strong> ועל כן <strong>כתב רחמנא</strong> <small>[כתבה תורה]</small> <strong>"חבורה", לגלויי עלה</strong> <small>[לגלות עליה]</small> ש<strong>כויה דאית</strong> <small>[שיש]</small> <strong>בה חבורה</strong> — <strong>אין</strong> <small>[כן],</small> <strong>אי</strong> <small>[אם]</small> <strong>לא</strong> — <strong>לא, ואמסקנא קיימי</strong> <small>[ולפי המסקנה</small> של הפסוק הם <small>עומדים],</small> כלומר, נאמרו דעותיהם בברייתא כפי שמשמע מסוף הפסוק, שמסוף הפסוק יש להבין אחרת את תחילתו,
 <strong>אי נמי</strong> <small>[או גם כן],</small> ניתן לפרש באופן אחר: <strong>דכולי עלמא</strong> <small>[לדעת הכל],</small> <strong>"כויה"</strong> — <strong>בין דאית</strong> <small>[שיש]</small> <strong>בה חבורה בין דלית</strong> <small>[שאין]</small> <strong>בה חבורה משמע, והכא</strong> <small>[וכאן]  ג</small>
## דף פה.
 אם למדים <strong>ב</strong>מקום ש<strong>כלל ופרט המרוחקים זה מזה קמיפלגי</strong> <small>[חלוקים</small> הם<small>],</small> לפי שהכתוב אומר "כויה תחת כויה פצע תחת פצע חבורה תחת חבורה" (שמות כא, כד) ש"כויה" היא כלל, שיש בו גם כויה שיש בה חבורה וגם כויה שאין בה חבורה, ולאחריה בא פרט בענין חבורה.
 <strong>רבי סבר</strong> <small>[סבור]:</small> כיון שאין הכלל והפרט סמוכים זה לזה (שהרי "פצע תחת פצע" מפסיק ביניהם), <strong>אין דנין אותו בכלל ופרט,</strong> לומר לפי כללי ההלכה שאין בכלל אלא מה שבפרט ויהיה חייב רק על כויה שיש בה חבורה, ולכן לשיטתו על כל כויה משלם, ואף על זו שאין בה חבורה. <strong>ובן עזאי סבר</strong> <small>[סבור]:</small> <strong>דנין אותו בכלל ופרט.</strong> ואין בכלל אלא מה שבפרט, ואין משלמים עבור כויה אלא אם כן יש בה חבורה. <strong>וכי תימא</strong> <small>[ואם תאמר]</small> אם כן <strong>"חבורה" לרבי למה לי?</strong> שהרי בכלל "כויה" נאמר הכל! דבר זה בא ללמד <strong>לדמים יתרים,</strong> שאם גרם נוסף לכוויה גם חבורה — עליו להוסיף תשלום כסף על מה שהזיק לו.
 <big>א</big> שנינו במשנה כיצד משלם צער — <strong>אומדין כמה אדם כיוצא בזה</strong> (כמוהו) <strong>רוצה ליטול</strong> להיות מצטער כך. ושואלים: <strong>צער במקום</strong> שהיה בו גם <strong>נזק, היכי שיימינן</strong> <small>[איך אנו מעריכים</small> אותו<small>],</small> איך מעריכים את הצער בנפרד מהנזק?
 <strong>אמר אבוה</strong> <small>[אביו]</small> של <strong>שמואל:</strong> <strong>אומדין כמה אדם רוצה ליטול לקטוע לו ידו.</strong> ותוהים על כך: <strong>לקטוע לו ידו?</strong> הרי <strong>לא צער לחודיה</strong> <small>[בלבד]</small> <strong>הוא, הא כולהו</strong> <small>[הרי כל]</small> ה<strong>חמשה דברים איכא</strong> <small>[יש כאן]!</small> <strong>ועוד,</strong> וכי <strong>בשופטני עסקינן</strong> <small>[בשוטים אנו עוסקים],</small> באדם שמוכן לקבל שכר על מנת שיקטעו לו את ידו? <strong>אלא,</strong> השאלה היא כמה מוכן לקבל כדי <strong>לקטוע</strong> לו לגמרי את <strong>ידו הקטועה</strong> כבר (שאינה פועלת). ותוהים: <strong>ידו הקטועה נמי</strong> <small>[גם כן]</small> <strong>לא צער לחודיה איכא</strong> <small>[בלבד יש כאן],</small> <strong>הא</strong> <small>[הרי]</small> <strong>צער ובושת איכא</strong> <small>[יש כאן]</small> גם כן, שהרי <strong>כסיפא ליה מילתא</strong> <small>[מבוזה לו הדבר]</small> <strong>למשקל</strong> <small>[לקחת]</small> <strong>מבשרו למשדייה</strong> <small>[לזורקו]</small> <strong>לכלבים!</strong>
 <strong>אלא</strong> כך עושים: <strong>אומדין כמה אדם רוצה ליטול לקטוע לו ידו המוכתב למלכות,</strong> שהמלכות גזרה עליו שיקטעו את ידו, כאשר הברירה היא בידו <strong>בין</strong> קטיעה על ידי <strong>סם</strong> שאין הדבר מלווה בכאב, <strong>ל</strong>בין קטיעה ב<strong>סייף</strong> שיש בו צער, בעד איזה סכום יהא מוכן לעשות זאת בסייף. <strong>אמרי</strong> <small>[אומרים]</small> בדחייה לכך: <strong>הכא נמי לא שקיל</strong> <small>[כאן גם כן אין</small> אדם <small>נוטל</small> כסף<small>]</small> <strong>ומצער נפשיה</strong> <small>[</small>את <small>עצמו]</small> בצער זה, ובוודאי יעדיף שיחתכו בסם ולא ניתן לאמוד דבר כזה!
 <strong>אלא</strong> כך עושים: <strong>אומדין כמה אדם</strong> כמוהו <strong>רוצה ליתן</strong> (לשלם) כדי <strong>לקטוע לו ידו המוכתב למלכות בין</strong> קטיעה ב<strong>סייף ל</strong>קטיעה ב<strong>סם,</strong> כלומר, על מנת שיעשו זאת בסם ולא בסייף.
  ותוהים: אם כן  <strong>האי</strong> <small>[זה]</small> הלשון <strong>"ליטול"</strong> אינה נכונה, <strong>"ליתן" מבעי ליה</strong> <small>[צריך היה לו</small> לומר<small>]:</small> כמה אדם רוצה ליתן כדי לא להצטער! <strong>אמר רב הונא בריה</strong> <small>[בנו]</small> של <strong>רב יהושע:</strong> הכוונה היא <strong>ליטול זה מזה</strong> הניזק מהמזיק <strong>מה שנתן,</strong> כלומר, שהיה נותן, <strong>זה,</strong> הניזק למלך כדי שלא יצטער בצער זה.
 <big>ב</big> שנינו במשנה: <strong>רפוי</strong> מהו? — אם <strong>הכהו חייב לרפאותו.</strong> עלו בו צמחים (מוגלה וגידולים אחרים), אם מחמת המכה — חייב, שלא מחמת המכה — פטור. ובענין זה <strong>תנו רבנן</strong> <small>[שנו חכמים]</small> בברייתא: <strong>עלו בו צמחים מחמת המכה ונסתרה</strong> (ונפתחה) <strong>המכה</strong> — <strong>חייב לרפאותו</strong> שוב <strong>וחייב ליתן לו דמי שבתו,</strong> שביטל מזמן עבודתו בריפוי המכה שנפתחה. אבל אם עלו בו <strong>שלא מחמת המכה</strong> — <strong>אינו חייב לרפאותו ואינו חייב ליתן לו דמי שבתו,</strong> זאת דעה אחת.
  ואילו <strong>ר' יהודה אומר: אף מחמת המכה</strong> — אכן <strong>חייב לרפאותו, ו</strong>אולם <strong>אינו חייב ליתן לו דמי שבתו.</strong> <strong>ו</strong>אילו <strong>חכמים אומרים:</strong> במקרה זה אינו חייב כלל, כי <strong>שבתו ורפואתו</strong> נאמרו כאחד, והרי זה בא ללמד כי <strong>כל שחייב בשבת</strong> — <strong>חייב בריפוי, ו</strong>כל <strong>שאינו חייב בשבת</strong> — <strong>אינו חייב בריפוי.</strong>
 ושואלים: <strong>במאי קא מיפלגי</strong> <small>[במה,</small> באיזה עקרון <small>הם חלוקים]?</small> <strong>אמר רבה: אשכחתינהו לרבנן בבי רב דיתבי וקאמרי</strong> <small>[מצאתי את החכמים בבית המדרש שיושבים ואומרים]:</small> <strong>הכא</strong> <small>[כאן]</small> <strong>ב</strong>שאלה האם <strong>מכה ניתנה לאגד</strong> (לחבישה) <strong>קמיפלגי</strong> <small>[חלוקים</small> הם<small>],</small> כלומר, האם מותר לאדם לחבוש את מכתו כדי שלא יסבול בכך אף שבכך הוא גורם לתוצאות לוואי מזיקות ביצירת מוגלה וכיוצא בה.
 <strong>רבנן סברי</strong> <small>[חכמים</small> כלומר, התנא הראשון בברייתא <small>סבורים]:</small> <strong>מכה ניתנה לאגד,</strong> וגם אם גרמה התחבושת להוצאות כספיות נוספות בשל תוצאות הלוואי, הרי אף אלה נחשבות כנגרמות מחמת המכה. <strong>ור' יהודה סבר</strong> <small>[סבור]:</small> <strong>מכה לא ניתנה לאגד,</strong> ומשום כך על <strong>ריפוי דתנא ביה קרא</strong> <small>[ששנה בו הכתוב]</small> בלשון "רפא ירפא" (שמות כא, יט) — הרי זה ריבוי מיוחד, ולכך <strong>מיחייב</strong> <small>[חייב]</small> המכה לשלם לו,  אבל <strong>שבת</strong> ש<strong>לא תנא ביה קרא</strong> <small>[שנה בו הכתוב]</small> — <strong>לא מיחייב</strong> <small>[חייב].</small> כך הסבירו חכמי בית המדרש את המחלוקת.
 <strong>ואמינא להו אנא</strong> <small>[ואמרתי להם אני,</small> רבה<small>]:</small> <strong>אי</strong> <small>[אם]</small> לדעת ר' יהודה <strong>מכה לא ניתנה לאגד</strong> ואסור לו לעשות כן, <strong>ריפוי נמי</strong> <small>[גם כן]</small> <strong>לא מיחייב</strong> <small>[יהיה חייב]!</small> <strong>אלא</strong> ההסבר למחלוקת כך הוא: <strong>דכולי עלמא</strong> <small>[לדעת הכל]</small> <strong>מכה ניתנה לאגד ו</strong>אולם <strong>לא ניתנה לאגד יתירה</strong> <small>[יתר],</small> להוסיף בה תחבושת יתירה, והוא עשה זאת לנוחיותו.
 <strong>ר' יהודה סבר</strong> <small>[סבור]:</small> <strong>כיון</strong> ש<strong>לא ניתנה לאגד יתירה</strong> <small>[יתר]</small> ומכל מקום ניתנה לאגד, לכן <strong>ריפוי דתנא ביה קרא</strong> <small>[ששנה בו הכתוב]</small> — <strong>מיחייב</strong> <small>[חייב]</small> בו, <strong>שבת</strong> ש<strong>לא תנא ביה קרא</strong> <small>[שנה בו הכתוב]</small> — <strong>לא מיחייב</strong> <small>[חייב]</small> בו. <strong>ורבנן סברי</strong> <small>[וחכמים סבורים]:</small> <strong>כיון דתנא ביה קרא</strong> <small>[ששנה בו הכתוב]</small> <strong>בריפוי, אשבת נמי מיחייב</strong> <small>[על שבת גם כן חייב],</small> <strong>דאיתקש</strong> <small>[שהוקש</small> בכתוב<small>]</small> <strong>לריפוי.</strong>
 ומעירים: <strong>ור' יהודה סבר</strong> <small>[סבור]:</small> אף שהוקשו זה לזה, מכל מקום <strong>שבת לא מיחייב</strong> <small>[חייב],</small> משום <strong>דמעטיה רחמנא</strong> <small>[שמיעט אותו הכתוב]</small> שנאמר <strong>"רק</strong> שבתו יתן<strong>"</strong> (שמות כא, יט), ו"רק" לשון מיעוט היא. ומן הצד השני <strong>ורבנן</strong> <small>[וחכמים]</small> מה הם אומרים? — לדעתם <strong>"רק"</strong> זה <strong>ל</strong>עלו בו צמחים <strong>שלא מחמת המכה הוא דאתא</strong> <small>[שבא]</small> למעט שפטור מלשלם.
  ושואלים:  <strong>ולרבנן בתראי דאמרי</strong> <small>[ולחכמים האחרונים שאומרים]</small> ש<strong>כל שחייב בשבת חייב בריפוי, וכל שאינו חייב בשבת אינו חייב בריפוי, ריפוי דתנא ביה קרא</strong> <small>[ששנה בו הכתוב]</small> <strong>למה לי?</strong> ומשיבים: <strong>מיבעי ליה</strong> <small>[צריך אותו]</small> <strong>לכדתנא דבי</strong> <small>[לכפי ששנה</small> החכם <small>של בית</small> מדרשו<small>]</small> של <strong>ר' ישמעאל. דתניא</strong> <small>[ש</small>כן <small>שנינו</small> בברייתא<small>],</small> התנא <strong>דבי</strong> <small>[של בית</small> מדרשו<small>]</small> של <strong>ר' ישמעאל אומר: "ורפא ירפא"</strong> (שמות כא, יט) — <strong>מכאן שניתן רשות לרופא לרפאות,</strong> ואין אומרים שצריך לסמוך על הקדוש ברך הוא בלבד. ובענין זה מביאים את מה ששנינו בברייתא נוספת.
 <strong>תנו רבנן</strong> <small>[שנו חכמים]:</small> <strong>מנין שאם עלו בו צמחים מחמת המכה ונסתרה המכה, שחייב</strong> החובל בחבירו <strong>לרפאותו</strong> שוב <strong>וחייב ליתן לו שבתו</strong> על הימים הנוספים לשביתתו ממלאכה? — <strong>תלמוד לומר: "רק שבתו יתן ורפא ירפא". יכול</strong> שיהא הדין כן <strong>אפילו</strong> עלו בו <strong>שלא מחמת המכה?</strong> — <strong>תלמוד לומר: "רק",</strong> למעט. והרי זה כדעת חכמים ראשונים שבברייתא. <strong>ר' יוסי בר יהודה אומר: אף</strong> אם עלו בו צמחים <strong>מחמת המכה</strong> — <strong>פטור, שנאמר: "רק".</strong>
 <strong>איכא דאמרי</strong> <small>[יש שאומרים]</small> בדעת ר' יוסי בר' יהודה: <strong>אף מחמת המכה</strong> — <strong>פטור לגמרי</strong> בלי לשלם כל דבר, לא ריפוי ולא שבת, והרי זה <strong>כ</strong>דעת <strong>רבנן בתראי</strong> <small>[חכמים אחרונים].</small> <strong>ואיכא דאמרי</strong> <small>[ויש שאומרים]:</small> <strong>אף מחמת המכה</strong> — <strong>פטור מ</strong>תשלום על ה<strong>שבת ו</strong>אולם <strong>חייב בריפוי, כמאן</strong> <small>[כמי]</small> הוא אומר זאת? — <strong>כאבוה</strong> <small>[כ</small>דעת <small>אביו</small> ר' יהודה<small>],</small> כן גם דעתו.
 <big>ג</big> ושבים לדון בדעת חכמים ראשונים שבברייתא. <strong>אמר מר</strong> <small>[החכם]:</small> <strong>יכול אפילו</strong> עלו בו צמחים <strong>שלא מחמת המכה</strong> חייב לרפאותו? — <strong>תלמוד לומר: "רק".</strong> ותוהים: <strong>שלא מחמת המכה בעי קרא</strong> <small>[צריך כתוב]</small> מיוחד להשמיענו שהחובל אינו חייב לשלם, וכי מדוע שישלם אם הוא לא גרם לכך?
 <strong>אמרי</strong> <small>[אומרים]:</small> <strong>מאי</strong> <small>[מה]</small> פירוש <strong>"שלא מחמת המכה"? כדתניא</strong> <small>[כפי ששנינו</small> בברייתא<small>]:</small> <strong>הרי שעבר</strong> הניזוק <strong>על דברי</strong> ה<strong>רופא ואכל דבש או כל מיני מתיקה</strong> שאסר עליו לאוכלם, <strong>מפני שדבש וכל מיני מתיקה קשין</strong> (מזיקים) <strong>למכה, והעלה מכתו גרגותני</strong> <small>[נמק]</small> מחמת כך, <strong>יכול יהא חייב</strong> החובל <strong>לרפאותו? — תלמוד לומר: "רק".</strong> ושואלים: <strong>מאי</strong> <small>[מה]</small> פירוש <strong>גרגותני? אמר אביי: נאתא כריכתא</strong> <small>[בשר מת].</small> <strong>מאי אסותיה</strong> <small>[מה רפואתו]?</small> — <strong>אהלא וקירא וקלבא</strong> <small>[אהל ושעווה ושמרים].</small>
 <big>ד</big> ומביאים מספר הלכות בפרטי תשלום הריפוי: <strong>ואי אמר ליה</strong> <small>[ואם אומר לו]</small> המזיק: <strong>אסייך אנא</strong> <small>[ארפאך אני],</small> שהוא עצמו רופא, <strong>אמר ליה</strong> <small>[יכול לומר לו]</small> הניזק: <strong>דמית</strong> <small>[דומה אתה]</small> <strong>עלי כאריא ארבא</strong> <small>[כאריה אורב]</small> ואני מפחד ממך ואיני רוצה להתרפא ממך. <strong>ואי אמר ליה</strong> <small>[ואם אומר לו]</small> המזיק: <strong>מייתינא אסיא דמגן במגן</strong> <small>[אני אביא רופא של חינם ש</small>ירפא אותך <small>בחינם]</small> ולא אצטרך לשלם, <strong>אמר ליה</strong> <small>[יכול לומר לו]</small> הניזק: <strong>אסיא דמגן במגן</strong> <small>[רופא ש</small>מרפא <small>בחינם]</small> — <strong>מגן</strong> <small>[חינם,</small> לא כלום<small>]</small> הוא <strong>שוה.</strong>
 <strong>ואי אמר</strong> <small>[ואם אומר]</small> המזיק: <strong>מייתינא</strong> <small>[אביא]</small> <strong>לך אסיא רחיקא</strong> <small>[רופא</small> ממקום <small>רחוק]</small> שיוריד מן המחיר בשבילי, <strong>אמר ליה</strong> <small>[יכול לומר לו]</small> הניזק: <strong>אסיא רחיקא עינא עוירא</strong> <small>[רופא רחוק מעוור</small> את <small>העין],</small> כי רופא הדר באותו מקום דואג שהחולה יתרפא, ורופא הגר במקום רחוק לא איכפת לו לאחר שמקבל שכרו.
  ומן הצד השני <strong>ואי אמר ליה היאך</strong> <small>[ואם אומר לו האחר,</small> הניזק<small>]:</small> <strong>הב</strong> <small>[תן]</small> <strong>לי לדידי</strong> <small>[לעצמי]</small> את הכסף <strong>ואנא מסינא נפשאי</strong> <small>[ואני</small> אדאג <small>לרפא את עצמי],</small> <strong>אמר ליה</strong> <small>[יכול לומר לו</small> המזיק<small>]:</small> <strong>פשעת בנפשך ושקלת מינאי טפי</strong> <small>[תתרשל בעצמך ו</small>בסוף <small>תיקח ממני יותר]</small> משום שלא תתרפא כראוי. <strong>ואי אמר ליה</strong> <small>[ואם אומר לו</small> הניזק<small>]:</small> <strong>קוץ לי מקץ</strong> <small>[קצוב לי קיצבה]</small> סכום מסויים לריפוי ואני אטפל בדבר, <strong>אמר ליה</strong> <small>[יכול לומר לו]</small> המזיק: <strong>כל שכן דפשעת בנפשך</strong> <small>[שתתרשל בעצמך]</small> שתרצה להרויח ולא תשלם לרופא כראוי ותישאר חולה, <strong>וקרו</strong> <small>[ויקראו]</small> <strong>לי</strong> הבריות <strong>"שור המזיק",</strong> שאני גרמתי לך לנזק שאינו מתרפא.
 <big>ה</big> על המשנה המסבירה את תשלומי הצער והריפוי השבת והבושת <strong>תנא</strong> <small>[שנה</small> החכם<small>]:</small> <strong>וכולן,</strong> כל אלה, <strong>משתלמין במקום</strong> שמשלם <strong>נזק.</strong> כלומר, בנוסף לתשלום הנזק. ושואלים: <strong>מנהני מילי</strong> <small>[מנין הדברים הללו],</small> מה מקורם? <strong>אמר רב זביד משמיה</strong> <small>[משמו]</small> של <strong>רבא, אמר קרא</strong> <small>[הכתוב]:</small> <strong>"פצע תחת פצע"</strong> (שמות כא, כה) — <strong>ליתן צער במקום נזק,</strong> שצריך להוסיף גם תשלום צער במקום שמשלם על הנזק.
  ותוהים: הלא  <strong>האי מבעי ליה</strong> <small>[</small>הכתוב <small>הזה צריך אותו]</small> ללימוד אחר:
## דף פה:
 <strong>לרבות</strong> מי שהזיק ב<strong>שוגג כמזיד ואונס כרצון,</strong> שחייב בכל דרך שהזיק! ומשיבים: <strong>אם כן,</strong> אם רק בשביל כך בלבד בא המקרא, <strong>נכתוב קרא</strong> <small>[שיכתוב הכתוב]</small> רק <strong>"פצע בפצע", מאי</strong> <small>[מה</small> פירוש<small>],</small> מדוע כתבה התורה בלשון <strong>"פצע תחת פצע"?</strong> — <strong>שמע מינה תרתי</strong> <small>[למד מכאן שני</small> דברים<small>],</small> גם לענין זה שהחובל משלם בכל דרך שהזיק, וגם לענין זה שצריך להוסיף תשלומי צער נוסף לנזק. זהו המקור לתשלום צער במקום נזק.
  ובאשר לתשלום ריפוי במקום נזק <strong>רב פפא משמיה</strong> <small>[משמו]</small> של <strong>רבא אמר, אמר קרא</strong> <small>[הכתוב]:</small> <strong>"ורפא ירפא"</strong> (שמות כא, יט), והדגשה זו באה לחייב את החובל <strong>ליתן</strong> דמי <strong>רפואה במקום</strong> שמשלם דמי <strong>נזק.</strong>
 ושואלים: <strong>האי מבעי ליה לכדתנא דבי</strong> <small>[</small>דבר <small>זה צריך אותו לכמו ששנה</small> החכם <small>בבית</small> מדרשו<small>]</small> של <strong>ר' ישמעאל,</strong> <strong>דתנא דבי</strong> <small>[ששנה</small> החכם <small>בבית</small> מדרשו<small>]</small> של <strong>ר' ישמעאל:</strong> מה שנאמר <strong>"ורפא ירפא"</strong> — <strong>מכאן שניתנה רשות לרופא לרפאות!</strong> ומשיבים: <strong>אם כן, נכתוב קרא</strong> <small>[שיכתוב הכתוב]</small> <strong>"ורופא ירפא",</strong> ומדוע נאמר "ורפא ירפא"? <strong>שמע מינה</strong> <small>[למד מכאן]</small> את הלכה זו <strong>ליתן רפואה במקום נזק.</strong>
 ומקשים: <strong>ואכתי מבעי ליה</strong> <small>[ועדיין צריך אותו]</small> <strong>לכדאמרן</strong> <small>[לכפי שאמרנו</small> קודם<small>],</small> <strong>למיתני ביה קרא</strong> <small>[לשנות בו הכתוב]</small> זה <strong>בריפוי,</strong> שהרי למדו מכפילות זו של המלים כמה הלכות! ומשיבים: <strong>אם כן, לימא קרא</strong> <small>[שיאמר הכתוב]</small> רק אותן מילים בהכפלה: <strong>או "רפא רפא" או "ירפא ירפא", מאי</strong> <small>[מה]</small> פירוש <strong>"ורפא ירפא"</strong> בשינוי? <strong>שמע מינה</strong> <small>[למד מכאן]</small> שבא הדבר <strong>ליתן</strong> חיוב תשלומי <strong>רפואה במקום נזק.</strong>
 <big>א</big> שואלים: מתוך ששנינו בברייתא שתשלומי צער, ריפוי, שבת ובושת משולמים גם במקום שיש תשלום נזק <strong>מכלל דמשכחת להו</strong> <small>[מכאן שאתה מוצא אותם]</small> את חיובי התשלומים הללו גם <strong>שלא במקום נזק, שלא במקום</strong> שעשה <strong>נזק היכי משכחת להו</strong> <small>[כיצד אתה מוצא אותם]?</small>
 ומשיבים: <strong>צער</strong> שלא במקום נזק, <strong>כדקתני</strong> <small>[כמו ששנה]</small> במשנה במפורש: <strong>צער</strong> — ש<strong>כוואו בשפוד או במסמר, ואפילו על צפורנו מקום שאינו עושה חבורה,</strong> אלא רק כאב בלבד. <strong>ריפוי</strong> שלא במקום נזק — <strong>דהוה כאיב ליה מידי</strong> <small>[שהיה כואב לו דבר],</small> <strong>וסליק ואייתי ליה סמא חריפא</strong> <small>[ובא</small> זה המזיק <small>והביא לו סם חריף]</small> <strong>ואחווריה לבישריה</strong> <small>[והלבין את בשרו]</small> על ידי כך, <strong>דצריך לאותבי ליה סמא לאנקוטיה גוונא דבישריה</strong> <small>[שצריך לתת לו סם</small> תרופה כדי <small>להחזיר לו</small> את <small>גוון הבשר]</small> ואף שלא גרם לו נזק, אבל עדיין צריך ריפוי.
 <strong>שבת</strong> שלא במקום נזק — <strong>דהדקיה באינדרונא ובטליה</strong> <small>[ששם אותו במקום סגור וביטל אותו</small> מעבודתו<small>]</small> ולא גרם לו כל נזק בגופו. <strong>בושת</strong> שלא במקום נזק — כגון <strong>דרק ליה באפיה</strong> <small>[שירק לו בפניו]</small> אף על פי שלא גרם לו נזק.
 <big>ב</big> שנינו במשנה: <strong>שבת</strong> — <strong>רואין אותו כאילו הוא שומר קישואין.</strong> ובאותו ענין <strong>תנו רבנן</strong> <small>[שנו חכמים]:</small> <strong>שבת</strong> — <strong>רואין אותו כאילו הוא שומר קישואין. ואם תאמר: לקתה</strong> בכך <strong>מדת הדין,</strong> ומסבירים: <strong>דכי מיתפח האי גברא, לאו אגרא</strong> <small>[שכאשר מתרפא אדם זה, לא שכר]</small> של <strong>שומר קישואין הוא שקיל</strong> <small>[</small>ש<small>לוקח],</small> <strong>אלא דלי דוולא ושקיל אגרא</strong> <small>[דולה דליים ומקבל שכר]</small> מרובה יותר, <strong>אי נמי אזיל בשליח ושקיל אגרא</strong> <small>[או גם כן הולך כשליח ונוטל שכר]</small> או דברים חשובים יותר!
  יש לענות על כך שבכל זאת <strong>מדת הדין לא לקתה, שכבר נתן לו דמי ידו ודמי רגלו</strong> ושילם לו עבור ההפחתה בדמיו שנוצרה על ידי החבלה.
  ובפרטי הדברים בענין זה <strong>אמר רבא: קטע את ידו</strong> — <strong>נותן לו דמי ידו</strong> כתשלום הנזק, <strong>ושבת</strong> — <strong>רואין אותו כאילו הוא שומר קישואין,</strong> שמהלך סביב הקישואים ושומר אותם. אם <strong>שיבר את רגלו</strong> — <strong>נותן לו דמי רגלו, ושבת</strong> — <strong>רואין אותו כאילו הוא שומר את הפתח,</strong> לפי שאם הוא קטוע רגל אינו יכול לשמש כשומר קישואים, משום ששומר קישואים צריך ללכת מסביב לשדה כדי לשומרו.
  אם <strong>סימא את עינו</strong> — <strong>נותן לו דמי עינו, ושבת</strong> — <strong>רואין אותו כאילו הוא מטחינו,</strong> נותן לו עבודה כטוחן <strong>בריחים,</strong> שגם עיוור יכול לעשות זאת (וראה שופטים טז, כא). אם <strong>חירשו</strong> — <strong>נותן לו דמי כולו,</strong> משום שהוא נחשב אז כמי שאינו ראוי לכל מלאכה.
 <big>ג</big> <strong>בעי</strong> <small>[שאל]</small> <strong>רבא</strong> שאלה זו: אם <strong>קטע את ידו ולא אמדוהו</strong> בית דין כמה הוא צריך לתת לו, ואחר כך הוסיף ו<strong>שיבר את רגלו ולא אמדוהו</strong> אף על כך, ואחר כך <strong>סימא את עינו ולא אמדוהו, ולבסוף חירשו, מהו</strong> דינו? <strong>מי אמרינן</strong> <small>[האם אנו אומרים]:</small> <strong>כיון</strong> ש<strong>לא אמדוהו</strong> בכל פעם, <strong>בחד אומדנא סגי ליה</strong> <small>[באומדן אחד די לו],</small> <strong>ויהיב ליה</strong> <small>[ויתן לו]</small> את <strong>דמי כוליה בהדי הדדי</strong> <small>[כולו ביחד],</small> <strong>או דלמא חדא חדא אמדינן</strong> <small>[שמא אחת אחת אנו אומדים]</small> <strong>ויהבינן ליה</strong> <small>[ונותנים אנו לו]?</small>
 <strong>נפקא מיניה</strong> <small>[ויוצא מזה]</small> מדרך זו של ההערכה הנפרדת שוני מההערכה אחת על הכל משום שכך <strong>דבעי למיתב ליה</strong> <small>[צריך לתת לו]</small> <strong>צער ובושת</strong> של <strong>כל חדא וחדא</strong> <small>[אחת ואחת]</small> מן הפגיעות שפגע בו. שכן <strong>נהי</strong> <small>[</small>אם <small>אמנם]</small> ש<strong>נזק וריפוי ושבת</strong> של <strong>כל חדא וחדא לא יהבינן ליה</strong> <small>[אחת ואחת אין אנו נותנים לו],</small> ש<strong>כיון דקא יהיב ליה דמי כוליה כמאן דקטליה דמי</strong> <small>[שנותן לו</small> לבסוף את <small>דמי כולו</small> משום שחירשו, <small>כמי שהרגו נחשב],</small> <strong>והא יהיב ליה</strong> <small>[והרי נותן לו]</small> את <strong>דמי כוליה</strong> <small>[כולו],</small> אבל <strong>צער ובושת מיהת</strong> <small>[בכל זאת]</small> של <strong>כל חדא וחדא יהיב</strong> <small>[אחת ואחת נותן],</small> <strong>דהא הוה ליה</strong> <small>[שהרי היה לו]</small> <strong>צער ובושת</strong> בכל פעם.
 <strong>ואם תימצי</strong> <small>[תמצא]</small> <strong>לומר</strong> בפתרון שאלה זו כי <strong>כיון</strong> ש<strong>לא אמדוהו</strong> בזמנו <strong>קא יהיב ליה</strong> <small>[נותן לו]</small> את <strong>דמי כוליה בהדי הדדי</strong> <small>[כולו ביחד],</small> יש לשאול עוד: אם <strong>אמדוהו</strong> על ידו, רגלו ועינו קודם לכן, ולא שילם לו לפני שחירשו <strong>מהו</strong> הדין? <strong>מי אמרינן</strong> <small>[האם אנו אומרים]:</small> <strong>כיון</strong> ש<strong>אמדוהו חדא חדא בעי למיתב ליה</strong> <small>[אחת אחת צריך לתת לו],</small> <strong>או דלמא</strong> <small>[שמא]</small> <strong>כיון</strong> ש<strong>לא שלים</strong> <small>[שילם]</small> עדיין לפני שחירשו — <strong>יהיב ליה</strong> <small>[נותן לו]</small> את <strong>דמי כוליה</strong> <small>[כולו]?</small> לשאלות אלה לא נמצאה תשובה ועל כן <strong>תיקו</strong> <small>[תעמודנה]</small> במקומן.
 <big>ד</big> <strong>בעי רבה:</strong> המכה את חבירו הכאה המביאתו לידי <strong>שבת</strong> (בטלה ממלאכה) <strong>הפוחתתו בדמים, מהו</strong> <small>[דינו]?</small> ומסבירים: <strong>היכי דמי</strong> <small>[כיצד בדיוק היה הדבר]?</small> — <strong>כגון שהכהו על ידו וצמתה</strong> (התכווצה, שותקה) <strong>ידו</strong> ואינו יכול עתה לעבוד עבודתו <strong>וסופה לחזור</strong> למצבה הרגיל, <strong>מאי</strong> <small>[מה]</small> הדין? האם נאמר <strong>כיון</strong> ש<strong>סופה לחזור לא יהיב ליה</strong> <small>[נותן לו]</small> <strong>ולא מידי</strong> <small>[דבר],</small> <strong>או דלמא השתא מיהת אפחתיה</strong> <small>[שמא עכשיו</small> עד שתחזור ידו לפעילותה <small>על כל פנים הפחית אותו</small> מערכו<small>]?</small>
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו: <strong>המכה</strong> את <strong>אביו ואמו ולא עשה בהן חבורה</strong> (פצע שיש בו דימום) ואין עליו באופן זה חיוב מיתה אלא אם כן עושה בהם חבורה, <strong>והחובל בחבירו ביום הכפורים</strong> שחייב כרת בידי שמים ואינו נענש בידי אדם —
## דף פו.
 <strong>חייב בכולן,</strong> כלומר, בכל חמשת התשלומים של החובל בחבירו.
  ונברר:  <strong>האי</strong> <small>[זה]</small> החובל בהוריו באופן ש<strong>לא עשה בו חבורה, היכי דמי</strong> <small>[כיצד בדיוק היה הדבר]?</small> <strong>לאו</strong> <small>[האם לא]</small> <strong>כגון שהכהו על ידו</strong> ונפגעה ידו ואינו יכול לעבוד בה <strong>וסופו לחזור</strong> ולהירפא, <strong>וקתני</strong> <small>[ושנה]:</small> <strong>חייב בכולן</strong> ואף בנזק, אף שהוא זמני. ואם כן יש מכאן תשובה לשאלה ששאל רבה.
 <strong>אמרי</strong> <small>[אומרים</small> בדחייה<small>]:</small> <strong>הכא במאי עסקינן</strong> <small>[כאן במה אנו עוסקים]?</small> — <strong>כגון שחירשו</strong> (עשה את אחד מהוריו חרש) על ידי מכה, <strong>ולא עשה בו חבורה,</strong> שהוא נזק שאינו חוזר ומשום כך משלם את כל חמשת התשלומים. ומקשים: כיצד ניתן להעמיד במקרה כזה? <strong>והאמר</strong> <small>[והרי אמר]</small> <strong>רבה</strong> עצמו: <strong>החורש</strong> (העושה חרש) <strong>את אביו</strong> על ידי שמכה אותו — <strong>נהרג,</strong> אף על פי שאין רואים חבורה, <strong>לפי שאי אפשר לחרישה בלא חבורה,</strong> מדוע? ודאי <strong>טיפתא דדמא נפלה ליה באודניה</strong> <small>[טיפת דם נפלה לו באוזנו]</small> והיא שגרמה לו את החרשות, אף על פי שאין הדבר נראה מבחוץ!
 <strong>אלא</strong> יש לומר כי <strong>הכא במאי עסקינן</strong> <small>[כאן במה אנו עוסקים]</small> — <strong>כגון שגילחו,</strong> שגילח את שערו ולא גרם לו לחבורה. ואומרים: אם <strong>גילחו מהדר הדר</strong> <small>[הרי חוזר הדבר],</small> <strong>והיינו בעיין</strong> <small>[והרי זו שאלתנו]</small> ששאלנו מה קורה בנזק שסופו להיתקן? ואם כן, נמצא פתרון לשאלת רבה.
 <strong>אמרי</strong> <small>[אומרים</small> בדחייה<small>]:</small> <strong>הכא במאי עסקינן</strong> <small>[כאן במה אנו עוסקים]</small> — <strong>כגון שסכו נשא</strong> <small>[</small>ב<small>סם]</small> שגורם לכך שהשערות <strong>לא הדר</strong> <small>[יחזרו]</small> ויצמחו.
  ומסבירים כיצד בענין זה יכול להיות שחייב בחמישה דברים: <strong>צער</strong> — כגון <strong>דאית ליה קרטופני ברישיה</strong> <small>[שיש לו פצעים בראשו]</small> <strong>וצווחי מהנהו קרטופני</strong> <small>[ו</small>יש לו <small>כאבים מאותם הפצעים]</small> בגלל הסם. <strong>ריפוי</strong> — <strong>דבעיא אסויי</strong> <small>[שצריך לרפא אותו]</small> מהפצעים הללו. <strong>שבת</strong> — <strong>דהוה מרקיד בי כובי, דבעיא מחוי גוני ארישא</strong> <small>[שהיה</small> זה אדם <small>שרוקד</small> בשכר <small>בבית המרזח, שהיה רוצה להראות</small> תוך כדי ריקוד <small>דברים בראשו</small> ושערותיו<small>],</small> <strong>ו</strong>עתה <strong>לא מחוי מהנהו קרטופני</strong> <small>[מראה מ</small>חמת <small>הפצעים הללו].</small> <strong>בושת</strong> — <strong>אין לך בושת גדול מזה</strong> שגילח אותו ונראים על ראשו אותם פצעים.
  ומעירים:  <strong>ומילתא דבעיא ליה</strong> <small>[ודבר שהיה מסופק לו]</small> <strong>לרבה,</strong> <strong>פשיטא ליה</strong> <small>[פשוט לו]</small> <strong>לאביי</strong> <strong>להך גיסא</strong> <small>[כצד זה]</small> של הבעיה, <strong>ולרבא להך גיסא</strong> <small>[כצד האחר]</small> של הבעיה, כלומר, שכל אחד מהם פתר את הבעיה, אבל כל אחד פתרה באופן אחר. <strong>דאתמר</strong> <small>[שנאמר]</small> שנחלקו בבעיה זו של רבה מה הדין אם <strong>הכהו על ידו וצמתה</strong> (יבשה, שותקה) <strong>וסופה לחזור, אביי אמר: נותן לו שבת גדולה,</strong> כלומר, נזק, דמי היד, <strong>ושבת קטנה</strong> דמי ביטול מלאכה. <strong>ורבא אמר: אינו נותן לו אלא דמי שבתו שבכל יום ויום,</strong> שמשלם רק את השבת במשך הימים שבפועל אינו עובד בהם, אבל לא את דמי היד. ושניהם פתרו איפוא שאלה זו.
 <big>א</big> ועוד נחלקו אביי ורבא בתשלומי נזק ושבת. <strong>איתמר</strong> <small>[נאמר]:</small> <strong>הקוטע יד עבד עברי של חבירו, אביי אמר: נותן לו שבת גדולה</strong> (נזק) <strong>לעבד, ושבת קטנה</strong> את דמי ביטול המלאכה שלו בזמן חוליו <strong>לרב</strong> (לאדון). <strong>רבא אמר: הכל ינתן לעבד,</strong> אבל <strong>ילקח</strong> (יקנה) <strong>בהן קרקע והרב אוכל</strong> את <strong>פירות</strong> הקרקע כל תקופת עבדותו של העבד, ונמצא על ידי זה ששניהם מקבלים את המגיע להם.
  ומעירים:  <strong>פשיטא</strong> <small>[פשוט</small> הדבר<small>],</small> אם <strong>פיחת</strong> שגרם לעבד נזק שפוחת ערכו <strong>אצל עצמו, ואצל רבו לא פיחת</strong> שבשביל אדוניו אין בזה פחת, <strong>היכי דמי</strong> <small>[כיצד בדיוק היה הדבר]?</small> — כגון <strong>דפסקיה לריש אוניה</strong> <small>[שחתך את תחילת אוזנו]</small> <strong>או לריש נחיריה</strong> <small>[את תחילת נחירו],</small> שלענין מלאכה לרבו אין בזה הבדל, אבל יש בזה נזק לעבד עצמו, במקרה כזה <strong>הכל,</strong> כל מה שיש לשלם הרי זה ניתן <strong>לעצמו,</strong> לעבד, ואולם אם <strong>פיחת אצל רבו</strong> שהיה נזק גם אצל רבו — בזה <strong>פלוגתא</strong> <small>[המחלוקת]</small> של <strong>אביי ורבא.</strong>
 <big>ב</big> שנינו במשנה: שתשלום <strong>בושת</strong> — <strong>הכל לפי המבייש והמתבייש.</strong> ומסבירים: <strong>מני מתניתין</strong> <small>[כ</small>שיטת <small>מי היא משנתנו]</small> — <strong>לא</strong> כדעת <strong>ר' מאיר ולא</strong> כדעת <strong>ר' יהודה, אלא</strong> כדעת <strong>ר' שמעון היא.</strong>
 <strong>דתנן</strong> <small>[ש</small>כן <small>שנינו]</small> בברייתא: <strong>וכולן</strong> כל אלו שבוישו על ידי אחרים <strong>רואין אותן</strong> (מתייחסים אליהם) לענין חישוב דמי הבושת <strong>כאילו הם בני חורין ש</strong>היו עשירים ו<strong>ירדו מנכסיהם,</strong> אף על פי שאינם עשירים כעת. ומדוע? — <strong>שהן בני אברהם יצחק ויעקב</strong> ומגיע להם. אלו <strong>דברי ר' מאיר. ר' יהודה אומר:</strong> אומדים כל אדם לפי מה שהוא: <strong>הגדול לפי גודלו, והקטן לפי קטנו. ר' שמעון אומר: עשירים</strong> — <strong>רואין אותן כאילו הם בני חורין שירדו מנכסיהם, עניים</strong> — רואים אותן <strong>כפחותין שבהן</strong> שבעניים, וכל זאת כדי להקל בתשלום הבושת על המבייש.
  ומעתה נברר: <strong>מני</strong> <small>[</small>כשיטת <small>מי היא</small> משנתנו<small>]?</small> <strong>אי</strong> <small>[אם]</small> כשיטת <strong>ר' מאיר</strong> הלא <strong>מתניתין קתני</strong> <small>[משנתנו שונה]:</small> <strong>הכל לפי המבייש והמתבייש,</strong> לשיטת <strong>ר' מאיר: כולהו בהדי הדדי נינהו</strong> <small>[כולם</small> כל המבוישים <small>זה כמו זה הם].</small> <strong>ואי</strong> <small>[ואם]</small> כדעת <strong>ר' יהודה,</strong> הלא <strong>מתניתין קתני</strong> <small>[משנתנו שונה]</small> להלן (עמוד ב): <strong>המבייש את הסומא</strong> — <strong>חייב, ואילו ר' יהודה אומר: סומא אין לו</strong> תשלום <strong>בושת. אלא לאו</strong> <small>[האם לא]</small> כשיטת <strong>ר' שמעון היא?</strong>
 ודוחים: <strong>אפילו תימא</strong> <small>[תאמר]</small> שהיא כדעת <strong>ר' יהודה, כי אמר</strong> <small>[כאשר אומר]</small> <strong>ר' יהודה סומא אין לו בושת,</strong> הכוונה היא לסומא שבייש אדם פיקח <strong>למשקל מיניה</strong> <small>[לקחת ממנו]</small> דמי בושתו של המבוייש, שמפני שהוא סומא אינו רואה מה הוא עושה, ואין אדם מתחייב בתשלום בושת אלא אם נתכוון, <strong>אבל למיתבא ליה</strong> <small>[לתת לו</small> לסומא<small>]</small> כאשר ביישו אותו — <strong>יהבינן ליה</strong> <small>[נותנים לו]</small> דמי בושתו.
  ומקשים:  <strong>והא מדקתני סיפא</strong> <small>[והרי ממה ש</small>הוא <small>שונה</small> ב<small>סוף</small> המשנה<small>]:</small> <strong>המבייש את הישן</strong> — <strong>חייב, וישן שבייש</strong> — <strong>פטור,</strong> ודווקא בזה מחלקת המשנה <strong>ולא קתני</strong> <small>[ואינה שונה]</small> חילוק נוסף בין סומא שבויש, שחייב המבייש, ו<strong>סומא שבייש</strong> אחר שהוא <strong>פטור, מכלל</strong> הדברים אתה למד ש<strong>לא שנא הכי</strong> <small>[שונה כך]</small> <strong>ולא שנא הכי</strong> <small>[שונה כך]</small> ואין לחלק בסומא ובכל מקרה פטור! <strong>אלא מחוורתא</strong> <small>[מחוור,</small> ברור<small>]</small> כי <strong>מתניתין</strong> <small>[משנתנו]</small> כשיטת <strong>ר' שמעון היא.</strong>
 <big>ג</big> ומנסים לברר לפי ברייתא זו גם ברייתא שנאמרה בסתם. ובאותו ענין שואלים עוד: <strong>מאן תנא להא דתנו רבנן</strong> <small>[מי שנה את זו ששנו חכמים]:</small> <strong>נתכוון לבייש את הקטן ובייש את הגדול</strong> — <strong>נותן לגדול דמי בושתו של קטן.</strong> התכוון <strong>לבייש את העבד ובייש את בן חורין</strong> — <strong>נותן לבן חורין דמי בושתו של עבד.</strong> ונברר: <strong>מני</strong> <small>[כ</small>שיטת <small>מי היא]?</small> <strong>לא</strong> כשיטת <strong>ר' מאיר ולא</strong> כשיטת <strong>ר' יהודה ולא</strong> כשיטת <strong>ר' שמעון!</strong>
 ומסבירים מדוע אין זה כשיטת כל אלו התנאים: <strong>קא סלקא דעתך</strong> <small>[עלה על דעתך]</small> מתחילה לומר ש<strong>קטן</strong> זה הנזכר בברייתא — הכוונה למי שהוא <strong>קטן בנכסים</strong> (עני), <strong>גדול</strong> — <strong>גדול בנכסים</strong> (עשיר), ומעתה <strong>אי</strong> <small>[אם]</small> כשיטת <strong>ר' מאיר</strong> אי אפשר לומר זאת כי <strong>האמר</strong> <small>[הרי</small> הוא <small>אומר]:</small> <strong>כולהו בהדי הדדי נינהו</strong> <small>[כולם זה כמו זה הם],</small> שדנים בכולם דין אחד של בן חורין שירד מנכסיו, ואין הבדל בין עני לעשיר! <strong>ואי</strong> <small>[ואם]</small> כשיטת <strong>ר' יהודה, האמר</strong> <small>[הרי</small> הוא <small>אומר]:</small> <strong>אין לעבדים בושת,</strong> וממילא אין ענין של בושת בעבד ואין בן החורין מקבל דבר אם התכוון המבייש לבייש עבד! <strong>ואי</strong> <small>[ואם]</small> כשיטת <strong>ר' שמעון, האמר</strong> <small>[הרי</small> הוא <small>אומר]:</small> <strong>נתכוון לבייש את זה ובייש את זה</strong> — <strong>פטור</strong> לגמרי,
 <strong>מאי טעמא</strong> <small>[מה טעם</small> הדבר<small>]?</small> — הרי זה <strong>כקטלא</strong> <small>[כ</small>מו דין <small>מיתה],</small> <strong>מה קטלא</strong> <small>[מיתה]</small> אין ממיתים אותו <strong>עד</strong> שהרג את האדם ש<strong>מתכוון ליה</strong> <small>[לו]</small> דווקא, <strong>דכתיב</strong> <small>[שנאמר]:</small> <strong>"וארב לו וקם עליו"</strong> (דברים יט, יא) שכוונתו: <strong>עד שיתכוון לו,</strong> לזה שהרג, <strong>בושת נמי</strong> <small>[גם כן]</small> <strong>עד דמיכוין ליה</strong> <small>[שמתכוון לו],</small> <strong>דכתיב</strong> <small>[שנאמר]:</small> <strong>"ושלחה ידה והחזיקה במבשיו"</strong> (דברים כה, יא), שאין משלם עבור הבושת <strong>עד שיתכוון לו!</strong>
 ודוחים: <strong>לעולם</strong> שיטת <strong>ר' יהודה</strong> היא, <strong>וכי קאמר</strong> <small>[וכאשר אומר]</small> <strong>ר' יהודה אין לעבדים בושת</strong> — הרי זה <strong>למיתבא להו</strong> <small>[לתת להם],</small> <strong>אבל למישם, שיימינן בהו</strong> <small>[לאמוד, אומדים אותם]</small> כמה בושת יש להם, ואותו שיעור בושת ישלם לבן החורין שביישו מתוך מחשבה שהוא עבד.
 <strong>ואי בעית אימא ד</strong><small>[ואם תרצה אמור]:</small> <strong>אפילו תימא</strong> <small>[תאמר]</small> שהיא כשיטת <strong>ר' מאיר,</strong> שכן <strong>מי סברת</strong> <small>[האם סבור אתה]</small> ש<strong>גדול</strong> — <strong>גדול בנכסים, קטן</strong> — <strong>קטן בנכסים? לא, גדול</strong> — <strong>גדול ממש</strong> (מבוגר), <strong>וקטן</strong> — <strong>קטן ממש</strong> שעדיין לא הגיע לבגרות.
  ושואלים:  <strong>ו</strong>כי <strong>קטן בר</strong> <small>[בן]</small> <strong>בושת הוא,</strong> הרי אין בו דעת? ומשיבים: <strong>אין</strong> <small>[כן],</small> <strong>כדאמר</strong> <small>[כמו שאמר]</small> <strong>רב פפא</strong> בענין אחר: שמדובר בקטן בגיל <strong>דמיכלמו ליה ומיכלם</strong> <small>[שכשמביישים אותו ו</small>הוא <small>מתבייש]</small> שיש לו בושת, <strong>הכא נמי</strong> <small>[כאן גם כן]</small> —
## דף פו:
 מדובר באופן <strong>דמיכלמו ליה ומיכלם</strong> <small>[שמביישים אותו ומתבייש]</small> ולכן צריך לשלם לגדול כשיעור בושתו של קטן כזה.
 <big>א משנה</big> <strong>המבייש את הערום,</strong> וכן <strong>המבייש את הסומא, והמבייש את הישן</strong> — על כל אלה <strong>חייב,</strong> <strong>ו</strong>אולם <strong>ישן שבייש</strong> — <strong>פטור. נפל מן הגג</strong> על אדם <strong>והזיק</strong> את מי שנפל עליו <strong>ו</strong>בתוך כך גם <strong>בייש</strong> אותו — <strong>חייב על הנזק,</strong> שאדם מועד לעולם, <strong>ופטור על הבושת,</strong> לפי שאין משלמים על הבושת <strong>עד שיהא</strong> המבייש <strong>מתכוין</strong> לבייש.
 <big>ב גמרא</big> ועוד בענין זה <strong>תנו רבנן</strong> <small>[שנו חכמים]:</small> <strong>ביישו ערום</strong> אם בייש אדם מסויים כשהיה אותו אדם ערום — <strong>חייב, ו</strong>אולם <strong>אינו דומה</strong> מידת הבושה, ולכן גם מידת התשלומים של מי ש<strong>ביישו</strong> כשהוא <strong>ערום ל</strong>מי ש<strong>ביישו</strong> כשהוא <strong>לבוש,</strong> שכשהוא ערום בושתו פחותה. וכן אם <strong>ביישו בבית המרחץ</strong> — <strong>חייב,</strong> <strong>ו</strong>אולם <strong>אינו דומה ביישו בבית המרחץ לביישו בשוק,</strong> כלומר, מקום ציבורי בו מהלכים אנשים.
  ומבררים את הברייתא: <strong>אמר מר</strong> <small>[החכם]:</small> <strong>ביישו ערום</strong> — <strong>חייב.</strong> ושואלים: וכי <strong>ערום בר</strong> <small>[בן]</small> <strong>בושת הוא?</strong> הרי הוא עכשיו נמצא במצב שאי אפשר לבייש אותו! <strong>אמר רב פפא: מאי</strong> <small>[מה]</small> פירוש <strong>"ערום"</strong> שאמרנו? — <strong>דאתא זיקא כרכינהו למאניה</strong> <small>[שבאה רוח</small> ו<small>הרימה את בגדיו],</small> <strong>ואתא</strong> <small>[ובא]</small> <strong>הוא דלינהו טפי וביישיה</strong> <small>[</small>ו<small>הרים אותם יותר ובייש אותו]</small> בכך.
 עוד שנינו שאם <strong>ביישו בבית המרחץ</strong> — <strong>חייב.</strong> ושואלים: וכי אדם הנמצא ב<strong>בית המרחץ בר</strong> <small>[בן]</small> <strong>בושת הוא?</strong> האם מקום זה הוא מקום שמתביישים בו באופן של הסרת בגדים? <strong>אמר רב פפא:</strong> כאן מדובר כ<strong>שביישו</strong> לא בבית המרחץ ממש אלא <strong>על גב</strong> (שפת) <strong>הנהר,</strong> שאף שרוחצים שם ומתפשטים — נוהגים שם ביתר צניעות.
 <big>ג</big> <strong>בעי</strong> <small>[שאל]</small> <strong>ר' אבא בר ממל: ביישו</strong> את האדם כשהוא <strong>ישן, ומת</strong> אותו האיש שביישו אותו, בתוך שנתו, ולא ידע כלל שביישוהו <strong>מהו</strong> הדין? ושואלים: <strong>מאי קמבעיא ליה</strong> <small>[מה נשאלה לו],</small> מה הם צדדי השאלה הזו? <strong>אמר רב זביד, הכי קמבעיא ליה</strong> <small>[כך נשאלה לו]:</small> האם תשלום בושת <strong>משום כיסופא</strong> <small>[בושה],</small> <strong>הוא</strong> שהוא מתבייש וסובל מחמת מה שביזהו קודם, <strong>והא מית ליה ולית ליה כיסופא</strong> <small>[והרי מת לו ואין לו בושה],</small> שלא ידע כלל שביישו אותו. <strong>או דלמא</strong> <small>[שמא]</small> <strong>משום זילותא</strong> <small>[זלזול</small> פגיעה בכבודו<small>]</small> בפני אנשים אחרים <strong>הוא,</strong> <strong>והא אוזליה</strong> <small>[והרי זלזל בו]?</small>
 ומציעים, <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו בברייתא, <strong>ר' מאיר אומר: חרש וקטן יש להן</strong> תשלומי <strong>בושת, שוטה אין לו בושת.</strong> ומעתה נברר: <strong>אי אמרת בשלמא</strong> <small>[נניח אם אתה אומר]</small> שהוא <strong>משום זילותא, היינו דקתני</strong> <small>[זהו ששנה]</small> <strong>קטן,</strong> שאף על פי שאינו מתבייש — יש בו זלזול, <strong>אלא אי אמרת</strong> <small>[אם אתה אומר]</small> שהוא <strong>משום כיסופא</strong> <small>[בושה]</small> וכי <strong>קטן בר</strong> <small>[בן]</small> <strong>בושת הוא?</strong>
 ודוחים: <strong>אלא מאי</strong> <small>[מה]</small> אתה אומר, <strong>משום זילותא</strong> <small>[זלזול]?</small> <strong>אפילו שוטה נמי</strong> <small>[גם כן]!</small> <strong>אמרי</strong> <small>[אומרים]</small> על כך: אדם שהוא <strong>שוטה</strong> — <strong>אין לך בושת גדולה מזו,</strong> כלומר, אי אפשר לזלזל בו, שמחמת שטותו הוא כבר מזולזל כמה שאפשר.
  וחוזרים ואומרים: <strong>מכל מקום ניפשוט מינה</strong> <small>[נפתור מכאן]</small> ש<strong>משום זילותא</strong> <small>[זלזול]</small> <strong>הוא,</strong> <strong>דאי</strong> <small>[שאם]</small> <strong>משום כיסופא</strong> <small>[בושה],</small> וכי <strong>קטן בר כיסופא</strong> <small>[בן בושה]</small> <strong>הוא?</strong> וראיה זו דוחים: כפי ש<strong>אמר רב פפא,</strong> שמדובר בקטן <strong>דמיכלמו ליה ומיכלם</strong> <small>[שמביישים אותו ומתבייש],</small> <strong>הכא נמי דמיכלמו ליה ומיכלם</strong> <small>[כאן</small> בברייתא זו <small>גם כן מדובר בקטן</small> <small>שמביישים אותו ומתבייש].</small> זו היתה שיטת רב זביד בהבנת שאלתו של ר' אבא בר ממל.
  ואילו <strong>רב פפא אמר: הכי קמבעיא ליה</strong> <small>[כך נשאלה לו],</small> זו היתה שאלתו של ר' אבא בר ממל במי שביישוהו כשהוא ישן ומת אחר כך: האם תשלום בושת רגיל הוא <strong>משום כיסופא דידיה</strong> <small>[בושה שלו עצמו]</small> <strong>הוא,</strong> <strong>והא מיית ליה</strong> <small>[והרי</small> הוא <small>מת לו</small> ולא התבייש<small>],</small> <strong>או דלמא</strong> <small>[שמא]</small> <strong>משום בושת משפחה</strong> ואם כן צריכים לתת דמי בושתו לבני המשפחה?
 ומציעים פתרון: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: <strong>חרש וקטן יש לו</strong> תשלומי <strong>בושת, שוטה אין לו</strong> תשלומי <strong>בושת.</strong> ומעתה נברר: <strong>אי אמרת בשלמא</strong> <small>[נניח אם אתה אומר]</small> <strong>משום בושת משפחה, היינו דקתני</strong> <small>[זהו ששנה]</small> <strong>קטן</strong> שיש לו בושת, משום שבני משפחתו מתביישים מכך. <strong>אלא אי אמרת</strong> <small>[אם אתה]</small> שהוא <strong>משום כיסופא דידיה</strong> <small>[בושה שלו],</small> וכי <strong>קטן בר</strong> <small>[בן]</small> <strong>בושת הוא?</strong>
 ודוחים: <strong>אלא מאי</strong> <small>[מה]</small> אתה אומר? <strong>משום בושת</strong> של <strong>בני משפחה?</strong> אם כן <strong>אפילו</strong> בושתו של <strong>שוטה נמי</strong> <small>[גם כן]</small> ישלמו משום בושת משפחתו! ומשיבים: <strong>שוטה</strong> — <strong>אין לך בושת גדולה מזו.</strong>
 וחוזרים ושואלים: <strong>מכל מקום ניפשוט מינה</strong> <small>[נפתור מכך]</small> ש<strong>משום בושת משפחה, דאי</strong> <small>[שאם]</small> <strong>משום כיסופא</strong> <small>[בושה],</small> וכי <strong>קטן בר כיסופא</strong> <small>[בן בושה]</small> <strong>הוא? אמר רב פפא: אין</strong> <small>[כן],</small> מדובר פה בקטן <strong>דמיכלמו ליה ומיכלם</strong> <small>[שמביישים אותו ומתבייש].</small>
 ומוסיפים: <strong>והתניא</strong> <small>[ו</small>אכן <small>כן שנינו</small> בברייתא<small>],</small> <strong>רבי אומר: חרש יש לו בושת, שוטה אין לו בושת, קטן</strong> — <strong>פעמים יש לו, פעמים אין לו.</strong> כיצד יש להסביר דבר זה? <strong>הא דמיכלמו ליה ומיכלם</strong> <small>[זה</small> שיש לו הוא מי <small>שמביישים אותו ומתבייש],</small> <strong>הא דמיכלמו ליה ולא מיכלם</strong> <small>[זה</small> שאין לו הוא מי <small>שמביישים אותו ואינו מתבייש]</small> ובמקרה זה אין צריך לתת לו דמי בושת.
 <big>ד</big> שנינו במשנה שם: <strong>המבייש את הסומא</strong> — חייב בבושת. ומעירים: <strong>מתניתין</strong> <small>[משנתנו]</small> היא ש<strong>לא כ</strong>שיטת <strong>ר' יהודה. דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהודה אומר: סומא</strong> שבייש אדם <strong>אין לו</strong> (עליו) תשלומי <strong>בושת, וכך היה ר' יהודה פוטר</strong> את הסומא <strong>מ</strong>להיכלל בכלל <strong>חייבי גליות</strong> אם רצח בשוגג <strong>ומחייבי מלקיות ומחייבי מיתות בית דין</strong> אם עבר עבירות כאלה שפיקח חייב עליהם עונשים אלה.
  ומבררים:  <strong>מאי טעמא</strong> <small>[מהו הטעם]</small> של <strong>ר' יהודה</strong> לענין בושת — <strong>גמר</strong> <small>[למד]</small> בגזירה שווה <strong>"עינך" "עינך" מעדים זוממין,</strong> שנאמר בבושת "לא תחוס עינך" (דברים כה, יב) ונאמר בעדים זוממים "ולא תחוס עינך" (דברים יט, כא) ללמדנו: <strong>מה התם</strong> <small>[שם]</small> בדין עדים זוממים <strong>סומין לא</strong> נכללים, שהרי אם סומים הם לא ראו דבר ואינם יכולים להעיד, <strong>אף הכא</strong> <small>[כאן]</small> <strong>סומין לא</strong> בכלל דין בושת.
  ומסבירים:  <strong>מחייבי גליות,</strong> מדוע ר' יהודה פוטר סומא? — <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב ברוצח בשגגה שגולה: <strong>"בלא ראות"</strong> (במדבר לה, כג), ומלשון זה למדו — <strong>פרט לסומא,</strong> אלו <strong>דברי ר' יהודה. ר' מאיר אומר:</strong> להיפך, בא הכתוב <strong>לרבות את הסומא.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' יהודה</strong> למעט סומא מגלות? <strong>אמר</strong> <small>[</small>יכול היה <small>לומר]</small> <strong>לך:</strong> מה שנאמר בדין רוצח בשגגה <strong>"ואשר יבא את רעהו ביער לחטב עצים"</strong> (דברים יט, ה) הרי זה כלל, <strong>ו</strong>בכלל זה <strong>אפילו סומא, כתב רחמנא</strong> <small>[כתבה התורה]</small> <strong>"בלא ראות"</strong> (במדבר לה, כג) <strong>למעוטי</strong> <small>[למעט]</small> את הסומא.
  ושואלים:  <strong>ור' מאיר</strong> מה הוא סבור? — <strong>כתב רחמנא</strong> <small>[כתבה התורה]</small> <strong>"בלא ראות" למעוטי</strong> <small>[למעט]</small> מי שאינו רואה, <strong>וכתב רחמנא</strong> <small>[וכתבה התורה]</small> גם <strong>"</strong>אשר יכה את רעהו <strong>בבלי דעת"</strong> (דברים יט, ד), <strong>למעוטי</strong> <small>[למעט]</small> סומא, שהרי סומא בכל מקרה אינו יודע היכן חבירו, אם כן <strong>הוי</strong> <small>[הרי זה]</small> <strong>מיעוט אחר מיעוט,</strong> <strong>ו</strong>כלל בידינו: <strong>אין מיעוט אחר מיעוט אלא לרבות,</strong> ולכן אף סומא בכלל דין גלות.
  ושואלים:  <strong>ור' יהודה</strong> מה אומר הוא על כך? ומסבירים: לדעתו הכתוב <strong>ההוא "בבלי דעת"</strong> אין עניינו למעט מי שאינו יודע כגון רואה, אלא <strong>פרט למתכוין הוא דאתא</strong> <small>[שבא],</small> שמי שאכן התכוון להרוג אבל לא אדם זה אלא אדם אחר — אינו גולה.
  ושבים להסביר את שיטת ר' יהודה: <strong>חייבי מיתות בית דין</strong> מנין שאין הסומא חייב? — <strong>אתיא</strong> <small>[באה]</small> נלמדת הלכה זו בגזירה שווה <strong>"רצח"</strong> שנאמר שחייב מיתה ("וימות רוצח הוא מות יומת הרוצח". במדבר לה, טז) מ<strong>"רצח"</strong> שנאמר ב<strong>חייבי גליות</strong> ("ונס שמה רוצח". במדבר לה, יא).
 <strong>חייבי מלקיות</strong> מניין שסומא פטור לדעת ר' יהודה? — <strong>אתיא</strong> <small>[באה]</small> נלמדת הלכה דזו בגזירה שווה של <strong>"רשע" "רשע" מחייבי מיתות בית דין,</strong> שנאמר בחייבי מלקות "והיה אם בן הכות הרשע" (דברים כה, ב) ונאמר בחייבי מיתות בית דין "אשר הוא רשע למות" (במדבר לה, לא).
  ומציעים עוד בשיטת ר' יהודה בדין סומא, <strong>תניא אידך</strong> <small>[שנויה</small> ברייתא <small>אחרת]:</small> <strong>ר' יהודה אומר: סומא אין לו בושת,</strong>
## דף פז.
 <strong>וכן היה ר' יהודה פוטרו</strong> את הסומא <strong>מכל דינים</strong> (דיני ממונות) <strong>שבתורה.</strong> ומסבירים: <strong>מאי טעמא</strong> <small>[מה הטעם]</small> של <strong>ר' יהודה</strong> בענין זה? — <strong>אמר קרא</strong> <small>[הכתוב]:</small> <strong>"ושפטו העדה בין המכה ובין גאל הדם על המשפטים האלה"</strong> (במדבר לה, כד), ללמדנו: <strong>כל שישנו ב</strong>דין <strong>מכה</strong> (מלקות) <strong>וב</strong>דין <strong>גואל הדם</strong> — <strong>ישנו במשפטים</strong> כולם, ואילו <strong>כל שאינו במכה ובגואל הדם</strong> כגון סומא — <strong>אינו במשפטים,</strong> שאינו בכלל ענין משפטי.
  ומציעים עוד בשיטת ר' יהודה בדין סומא: <strong>תניא אידך</strong> <small>[שנויה</small> ברייתא <small>אחרת],</small> <strong>ר' יהודה אומר: סומא אין לו בושת, וכן היה ר' יהודה פוטרו מכל מצו‍ת האמורות בתורה. אמר רב שישא בריה</strong> <small>[בנו]</small> של <strong>רב אידי: מאי טעמא</strong> <small>[מה הטעם]</small> של <strong>ר' יהודה? אמר קרא</strong> <small>[הכתוב]:</small> <strong>"ואלה המצו‍ת החקים והמשפטים"</strong> (ראה דברים ו, א) ללמדנו: <strong>כל שישנו במשפטים</strong> — <strong>ישנו</strong> גם <strong>במצו‍ת וחקים, וכל שאינו במשפטים,</strong> כגון סומא (כאמור בברייתא הקודמת) — <strong>אינו</strong> גם <strong>במצו‍ת וחקים.</strong>
 <strong>אמר רב יוסף</strong> שהיה עיוור: <strong>מריש הוה אמינא</strong> <small>[מתחילה הייתי אומר]:</small> <strong>מאן דאמר</strong> <small>[מי שיאמר]</small> ויקבע ש<strong>הלכה כ</strong>שיטת <strong>ר' יהודה,</strong> ש<strong>אמר: סומא פטור מן המצו‍ת, קא עבדינא יומא טבא לרבנן</strong> <small>[אעשה</small> אז לכבוד זאת <small>יום טוב</small> סעודה ומשתה <small>לחכמים],</small> <strong>מאי טעמא</strong> <small>[מה טעם]?</small> — <strong>דלא מפקדינא וקא עבדינא</strong> <small>[שאיני מצווה ו</small>בכל זאת <small>אני עושה]</small> <strong>מצו‍ת.</strong>
 <strong>והשתא דשמעית להא</strong> <small>[ו</small>אולם <small>עכשיו</small> אחרי <small>ששמעתי את זו]</small> שאמר <strong>ר' חנינא,</strong> ש<strong>אמר ר' חנינא: גדול המצווה</strong> בדבר <strong>ועושה</strong> אותו יותר <strong>ממי שאינו מצווה ועושה,</strong> משום כך <strong>מאן דאמר</strong> <small>[מי שיאמר]</small> <strong>לי</strong> ש<strong>אין הלכה כ</strong>שיטת <strong>ר' יהודה, עבדינא יומא טבא לרבנן</strong> <small>[אעשה</small> אז <small>יום טוב לחכמים],</small> <strong>מאי טעמא</strong> <small>[מה טעם]?</small> — <strong>דכי מפקדינא אית</strong> <small>[שכאשר אני מצווה יש]</small> <strong>לי אגרא טפי</strong> <small>[שכר יותר]</small> על עשייתי את המצוות. 
 <big>א משנה</big> <strong>זה חומר</strong> (חומרה) שיש בהלכה <strong>באדם</strong> המזיק <strong>מבשור</strong> המזיק, <strong>שהאדם</strong> המזיק <strong>משלם נזק, צער, ריפוי, שבת ובושת, ומשלם דמי ולדות</strong> אם גרם לאשה שתפיל כפי שנאמר בתורה (שמות כא, כב), <strong>ו</strong>אילו <strong>שור</strong> שהזיק — <strong>אינו משלם אלא נזק, ופטור מדמי ולדות.</strong>
 בן <strong>המכה את אביו ואת אמו ולא עשה בהן חבורה</strong> (פצע שיש בו דם), ובמקרה זה אינו חייב מיתה, <strong>ו</strong>כן מי ש<strong>חובל בחבירו  ביום הכפורים,</strong> כיון שאינו מחוייב על מעשהו זה בעונש בדיני אדם החמור יותר — <strong>חייב בכולן,</strong> בכל התשלומים שמשלם אדם החובל בחבירו.
 <strong>החובל בעבד עברי</strong> — <strong>חייב ב</strong>כל התשלומים <strong>כולן, חוץ מן</strong> תשלום <strong>השבת בזמן ש</strong>העבד שחבל בו <strong>הוא שלו,</strong> שהרי עבודתו שייכת לאדוניו, והוא עצמו האדון זה שהפסיד מבטלת עבדו ממלאכה. <strong>החובל בעבד כנעני של אחרים</strong> — <strong>חייב בכולן. ר' יהודה אומר: אין לעבדים בושת</strong> ולכן עבור הבושת אינו צריך לשלם.
  ועוד:  <strong>חרש שוטה וקטן פגיעתן רעה,</strong> כלומר, כל מי שמגיע לידי היתקלות עימם לא טוב לו הדבר בכל אופן שהוא, כי <strong>החובל בהן</strong> — <strong>חייב</strong> בכל התשלומים, <strong>והם שחבלו באחרים</strong> — <strong>פטורין,</strong> שהרי אין הם נחשבים כבעלי דעת ואין הם בעלי אחריות למעשיהם.
  וכן <strong>העבד והאשה פגיעתן רעה, החובל בהם</strong> — <strong>חייב, והם שחבלו באחרים</strong> — <strong>פטורין,</strong> שהרי אין להם כעת כסף לשלם, <strong>אבל משלמין לאחר זמן,</strong> כלומר, אין זה פטור מוחלט, אלא לשעתו. שאם <strong>נתגרשה האשה</strong> או <strong>נשתחרר העבד</strong> ויש להם עתה כסף משלהם — <strong>חייבין לשלם.</strong>
 <strong>המכה אביו ואמו ועשה בהן חבורה, והחובל בחבירו בשבת</strong> — <strong>פטור מ</strong>כל עונשי הממון <strong>כולן, מפני שהוא נדון בנפשו,</strong> שחייב מיתה על מעשהו זה, ואין מענישים אותו עונש נוסף.
 <strong>והחובל בעבד כנעני שלו</strong> — <strong>פטור מכולן,</strong> מכל תשלום של ממון לעבד, שהרי העבד קניינו הוא.
 <big>ב גמרא</big> ודנים בשאלה הנוגעת לתשלום חבלה <strong>בעא מיניה</strong> <small>[שאל אותו]</small> <strong>ר' אלעזר מרב: החובל בבת קטנה של אחרים,</strong> דמי <strong>חבלה למי,</strong> לאב או לבת?
  וצדדי השאלה: <strong>מי אמרינן</strong> <small>[האם אנו אומרים]:</small> <strong>כיון דאקני ליה רחמנא</strong> <small>[שהקנתה לו התורה]</small> <strong>שבח נעורים</strong> של בתו <strong>לאב,</strong> שהוא מקבל את כסף קידושיה, דמי <strong>חבלה נמי דאבוה הוי</strong> <small>[גם כן של אביה הוא];</small> <strong>מאי טעמא</strong> <small>[מה הטעם]?</small> — <strong>דהא אפחתה</strong> <small>[שהרי הפחית אותה]</small> <strong>מכספה,</strong> מערכה, שמפני החבלה שיש בה לא יתנו לו מוהר כמו שנותנים לבת שלימה ובריאה, ונמצא שהאב הוא המפסיד בזה. <strong>או דילמא</strong> <small>[שמא]</small> <strong>שבח נעורים הוא דאקני ליה רחמנא</strong> <small>[שהקנתה לו התורה],</small> ומדוע? — <strong>דאי בעי לממסר לה למוכה שחין מצי מסר</strong> <small>[ש</small>הרי <small>אם</small> הוא <small>רוצה למסור אותה למוכה שחין יכול</small> הוא <small>למסור</small> אותה<small>],</small> ואם כן יש לו זכות בלעדית בכל מה שנוגע לקידושיה, <strong>אבל חבלה, כיון דאי בעי מתחבל</strong> <small>[שאם ירצה לחבול]</small> <strong>בה</strong> בעצמו <strong>לא מצי חביל</strong> <small>[אינו יכול לחבול</small> בה<small>],</small> שאסור לו לחבול בילדיו כשם שאסור לחבול בכל אדם, אם כן <strong>לא קנייה ליה רחמנא</strong> <small>[הקנתה לו התורה</small> זכות ממונית זו<small>]?</small>
## דף פז:
 <strong>אמר ליה</strong> <small>[לו]</small> רב בתשובה: <strong>לא זכתה</strong> ה<strong>תורה לאב</strong> בבתו <strong>אלא שבח נעורים בלבד,</strong> ולא דבר אחר, ולכן תשלומי הנזק יינתנו לבת. <strong>איתיביה</strong> <small>[הקשה לו]</small> לשיטת רב ממה ששנינו במשנתנו: <strong>החובל בעבד עברי</strong> — <strong>חייב בכולן, חוץ מן השבת בזמן שהוא שלו,</strong> ואם כן, אף בתו כיון שמעשה ידיה שלו — צריך אף תשלום השבת להיות שלו! <strong>אמר אביי:</strong> אכן, <strong>מודה רב ב</strong>תשלום ה<strong>שבת</strong> שנותן אותו המזיק אותה לאביה, שכן <strong>מעשה ידיה עד שעת בגרות דאבוה הוי</strong> <small>[של אביה הם]</small> ודמי השבת — דמי ביטול מעשה ידיה הם.
 <strong>איתיביה</strong> <small>[הקשה לו]</small> לשיטת רב ממה ששנינו בברייתא: אב <strong>החובל בבנו גדול</strong> — <strong>יתן לו מיד</strong> מה שחייב לשלם לו, חבל <strong>בבנו קטן</strong> — <strong>יעשה לו</strong> בדמי החבלה שחייב לו <strong>סגולה</strong> (שעניינה יבואר להלן). <strong>החובל בבתו קטנה</strong> — <strong>פטור, ולא עוד אלא אחרים שחבלו בה</strong> — <strong>חייבין ליתן לאביה!</strong> ומשיבים: <strong>הכי נמי</strong> <small>[כאן גם כן]</small> מדובר <strong>ב</strong>תשלומי <strong>שבת</strong> בלבד, אבל לא לגבי תשלום שאר נזקים שהם ניתנים לבת.
 <big>א</big> ועל האמור בברייתא זו שהובאה עתה תמהים: <strong>ובבנו גדול</strong> — <strong>יתן לו מיד? ורמינהו</strong> <small>[ומשליכים</small> מראים סתירה<small>]</small> ממה ששנינו בברייתא אחרת: <strong>החובל בבניו ובבנותיו של אחרים,</strong> אם היו <strong>גדולים</strong> — <strong>יתן להם מיד</strong> את תשלומי החבלה, <strong>קטנים</strong> — <strong>יעשה להם סגולה. בבניו ובבנותיו שלו</strong> (ומשמע, אפילו גדולים) — <strong>פטור!</strong>
 <strong>אמרי</strong> <small>[אומרים]</small> בתשובה: <strong>לא קשיא</strong> <small>[אין</small> זה <small>קשה],</small> <strong>כאן</strong> בברייתא ששנינו שפטור מדובר <strong>כש</strong>הבנים הגדולים <strong>סמוכים על שלחנו,</strong> כלומר, שמתפרנסים וניזונים ממנו, <strong>כאן</strong> ששנינו שחייב מדובר <strong>כשאין</strong> הבנים הגדולים <strong>סמוכין על שלחנו.</strong>
 על תירוץ זה מקשים: <strong>במאי אוקימתא לקמייתא</strong> <small>[במה העמדת את</small> הברייתא <small>הראשונה</small> שחייב<small>]?</small> — <strong>בשאין סמוכין על שלחנו; אי הכי, אימא סיפא</strong> <small>[אם כך, אמור</small> את <small>סופה]:</small> <strong>החובל בבתו הקטנה</strong> — <strong>פטור, ולא עוד אלא אחרים שחבלו בה</strong> — <strong>חייבין ליתן לאביה.</strong> ואם מדובר כאן שאינו מפרנס את בתו הלא <strong>לדידה בעי למיתב</strong> <small>[לה עצמה צריך לתת]</small> <strong>לה</strong> את התשלום, <strong>דבעיא מזוני</strong> <small>[שצריכה</small> היא <small>מזונות],</small> שהרי אינה סמוכה על שולחן אביה!
 <strong>ואפילו למאן דאמר</strong> <small>[ל</small>דעת <small>מי שאומר]:</small> <strong>יכול הרב לומר לעבד "עשה עמי</strong> (עבוד בשבילי) <strong>ואיני זנך"</strong> לפי שאיני חייב לפרנסך, <strong>הני מילי</strong> <small>[דברים אלה]</small> אמורים <strong>בעבד כנעני, דאמר ליה</strong> <small>[ש</small>יכול האדון <small>לומר לו]:</small> <strong>עביד עבידתא כולי יומא</strong> <small>[עבוד עבודה כל היום]</small> <strong>ולאורתא זיל סחר</strong> <small>[ולערב לך חזר]</small> על הפתחים לבקש צדקה <strong>ואכול</strong> ממה שיתנו לך, <strong>אבל עבד עברי, דכתיב</strong> <small>[שנאמר]</small> בו: <strong>"כי טוב לו עמך"</strong> (דברים טו, טז), ולמדו חכמים מכאן שצריך להיות שווה <strong>עמך במאכל, עמך במשתה</strong> — <strong>לא,</strong> וחייב לספק לו מזונות, ו<strong>כל שכן בתו!</strong>
 ומשיבים: <strong>כ</strong>דרך ש<strong>אמר רבא בריה</strong> <small>[בנו]</small> של <strong>רב עולא</strong> בקשר לענין דומה: <strong>לא נצרכה</strong> הלכה זו <strong>אלא להעדפה,</strong> כלומר, לסכום העודף על מזונותיה ההכרחיים. <strong>הכא נמי</strong> <small>[כאן גם כן]</small> <strong>לא נצרכה אלא להעדפה,</strong> שאותו מקבל האב מן החובל בבתו הקטנה.
 ועוד שואלים על דרך זו של יישוב הסתירה בין הברייתות: <strong>במאי אוקימתא לבתרייתא</strong> <small>[במה העמדת את</small> הברייתא <small>האחרונה]</small> — <strong>בסמוכין על שלחנו,</strong> ואמרנו בברייתא ש<strong>גדולים</strong> — <strong>יתן להם מיד, קטנים</strong> — <strong>יעשה להם סגולה, אמאי</strong> <small>[מדוע]</small> יעשה להם סגולה? <strong>לאביהם בעי למיתבי</strong> <small>[צריך</small> הוא <small>לתת]!</small>
 <strong>אמרי</strong> <small>[אומרים]</small> בתשובה: <strong>כי קא קפיד</strong> <small>[כאשר</small> האב <small>מקפיד]</small> לקבל דבר השייך לילדיו, הרי זה דווקא <strong>במידי דקא חסר</strong> <small>[בדבר ש</small>הוא <small>חסר</small> ממנו<small>]</small> שהוא מפסיד בגללו כגון במקרה שחבל בבניו, שיצטרך לשלם לבניו, ואולם <strong>במידי דאתא מעלמא</strong> <small>[בדבר שבא מן העולם,</small> מן החוץ<small>]</small> שחבלו בהם אחרים — <strong>לא קפיד</strong> <small>[מקפיד].</small>
 ומקשים על כך: <strong>והא</strong> <small>[והרי]</small> <strong>מציאה דמעלמא קאתי להו</strong> <small>[שמהחוץ באה להם]</small> <strong>וקא קפיד</strong> <small>[ו</small>האב <small>מקפיד]</small> על כך ולכן אומרים שמציאת הקטנים לאביהם! <strong>אמרי</strong> <small>[אומרים]</small> בתשובה לכך: <strong>רווחא דקאתי להו מעלמא, ולית להו צערא דגופייהו בגווה</strong> <small>[רווח שבא להם מהחוץ, ואין להם צער של גופם בו]</small> — <strong>קפיד</strong> <small>[מקפיד]</small> האב לקבל, <strong>אבל חבלה</strong> של ילדיו <strong>דאית להו צערא דגופייהו</strong> <small>[שיש להם צער של גופם</small> בכך<small>]</small> <strong>ומעלמא קאתי להו</strong> <small>[ו</small>גם <small>מהחוץ בא להם]</small> — <strong>לא קפיד</strong> <small>[מקפיד]</small> לקבל מילדיו.
  ומקשים:  <strong>והא התם</strong> <small>[והרי שם]</small> בברייתא הראשונה מדובר במקרה <strong>דאית</strong> <small>[שיש]</small> <strong>לה</strong> לבתו <strong>צערא דגופא</strong> <small>[צער הגוף]</small> <strong>ומעלמא קאתי</strong> <small>[ומהחוץ בא]</small> <strong>לה, וקא קפיד</strong> <small>[ו</small>הוא <small>מקפיד]</small> על קבלת תשלומיה! <strong>דקתני</strong> <small>[</small>כפי <small>ש</small>הוא <small>שונה]:</small> <strong>ולא עוד אלא אחרים שחבלו בה</strong> — <strong>חייבין ליתן לאביה!</strong>
 <strong>אמרי</strong> <small>[אומרים]</small> בתשובה לכך: <strong>התם דגברא קפדנא</strong> <small>[שם שאיש קפדן]</small> <strong>הוא,</strong> וראיה לדבר <strong>דהא</strong> <small>[שהרי]</small> <strong>אין</strong> ילדיו <strong>סמוכין על שלחנו</strong> ואינו דואג למזונותיהם, איש כזה <strong>אפילו במידי דאתי להו מעלמא קפיד</strong> <small>[בדבר שבא להם מבחוץ מקפיד].</small> ואולם <strong>הכא</strong> <small>[כאן],</small> בברייתא זו, <strong>דלאו גברא קפדנא</strong> <small>[שלא אדם קפדן]</small> <strong>הוא, דהא</strong> <small>[שהרי]</small> ילדיו <strong>סמוכין על שלחנו, כי קא קפיד</strong> <small>[כאשר הוא מקפיד]</small> — הרי זה <strong>במידי דקא חסר ליה</strong> <small>[בדבר שהוא חסר בו],</small> אבל <strong>במידי דאתי להו מעלמא</strong> <small>[בדבר שבא להם מן החוץ]</small> — <strong>לא קפיד</strong> <small>[מקפיד].</small>
 ומסבירים עוד: שנינו בשתי הברייתות שיעשה לבניו הקטנים בכסף התשלומים המגיע להם סגולה, ושואלים: <strong>מאי</strong> <small>[מה]</small> פירושה של <strong>סגולה</strong> זו? <strong>רב חסדא אמר:</strong> שיקנה להם בכסף זה <strong>ספר תורה, רבה בר רב הונא אמר:</strong> שיקנה להם <strong>דיקלא דאכיל מיניה תמרי</strong> <small>[דקל שיאכל</small> הילד <small>ממנו תמרים].</small> ומעירים כי אותם הדברים שנדונו על ידי אמוראי בבל, נדונו גם בארץ ישראל.
 <strong>וכן אמר ריש לקיש</strong> כדברי רב: <strong>לא זכתה תורה לאב אלא שבח נעורים בלבד, ור' יוחנן אמר: אפילו פציעה.</strong>
 ותוהים: <strong>פציעה</strong> שאין בה אובדן כושר עבודה, כחבלה, <strong>סלקא דעתך</strong> <small>[עולה על דעתך]</small> לומר שיזכה בזה האב? והרי <strong>אפילו ר' אלעזר לא קמיבעיא ליה</strong> <small>[נשאלה לו],</small> לא היה לו ספק לגבי זכות האב בתשלומי בתו <strong>אלא</strong> לגבי <strong>חבלה,</strong>
## דף פח.
 <strong>דאפחתה</strong> <small>[שהפחיתה]</small> <strong>מכספה,</strong> כלומר, מערכה הכספי שיינתן לו עבורה, <strong>אבל פציעה</strong> ש<strong>לא אפחתה</strong> <small>[הפחיתה]</small> <strong>מכספה לא קמיבעיא ליה</strong> <small>[נשאלה לו]!</small>
 <strong>אמר ר' יוסי בר חנינא:</strong> כאן מדובר <strong>שפצעה בפניה, ו</strong>פציעה שכזו <strong>אפחתה</strong> <small>[הפחיתה]</small> <strong>מכספה,</strong> ממה שיכול לקבל עבורה.
 <big>א</big> שנינו במשנה: <strong>החובל בעבד כנעני של אחרים</strong> — <strong>חייב</strong> בכל התשלומים. ור' יהודה סבור שאין צריך לשלם במקרה זה בושת. ושואלים: <strong>מאי טעמא</strong> <small>[מה הטעם]</small> של <strong>ר' יהודה?</strong> ומסבירים: <strong>אמר קרא</strong> <small>[הכתוב]</small> שממנו למדים דין בושת: <strong>"כי ינצו אנשים יחדו איש ואחיו"</strong> (דברים כה, יא), ומלשון הכתוב נלמד שהוא מדבר רק <strong>במי שיש לו</strong> יחס של <strong>אחוה</strong> בישראל, <strong>יצא עבד שאין לו אחוה</strong> עם ישראל, שאינו נכלל בקהל ישראל, ולכן גם אינו בכלל אלה שמגיע תשלום על בושתם. <strong>ורבנן</strong> <small>[וחכמים]</small> סבורים: הריהו נחשב בכלל אחוה בישראל לענין בושת משום ש<strong>אחיו הוא במצו‍ת,</strong> שהרי גם העבד הכנעני צריך לקיים את רוב המצוות.
  ושואלים:  <strong>אלא מעתה, ל</strong>פי נימוקו זה של <strong>ר' יהודה</strong> שאין העבד הכנעני נחשב אחיו של ישראל — <strong>זוממי עבד,</strong> אנשים שהעידו עדות שקר שעבר עבירה שיש בה חיוב מיתה <strong>לא יהרוגו</strong> אותם בית דין, <strong>דכתיב</strong> <small>[שנאמר]:</small> <strong>"ועשיתם לו כאשר זמם לעשות לאחיו"</strong> (דברים יט, יט) והעבד אינו בכלל אחיו! <strong>אמר רבא אמר רב ששת, אמר קרא</strong> <small>[הכתוב]</small> באותו ענין: <strong>"ובערת הרע מקרבך"</strong> (דברים יט, יט), וכוונתו שיש לבער את עושה הרשעה <strong>מכל מקום,</strong> לרבות מי שזמם להרוג עבד.
  ושואלים מצד שני: <strong>אלא מעתה, לרבנן</strong> <small>[ל</small>דעת <small>חכמים]</small> שאומרים שעבד כנעני הרי הוא בכלל אחוה בישראל, <strong>עבד יהא כשר למלכות</strong> שנאמר בה "מקרב אחיך תשים עליך מלך" (דברים יז, טו), ולדעתם הלא הוא בכלל "אחיך"! <strong>אמרי</strong> <small>[אומרים]</small> בתשובה לכך: <strong>ולטעמיך</strong> <small>[ולטעמך,</small> לשיטתך<small>],</small> <strong>תיקשי</strong> <small>[יקשה]</small> <strong>לך</strong> דינו של <strong>גר לדברי הכל,</strong> בין לחכמים ובין לר' יהודה, שמדוע אומרים שאין ממנים גר למלך והרי יש לו אחוה בישראל? <strong>אלא,</strong> בענין זה <strong>אמר קרא</strong> <small>[הכתוב]:</small> <strong>"מקרב אחיך</strong> תשים עליך מלך <strong>",</strong> וכוונתו <strong>ממובחר שבאחיך,</strong> ומטעם זה פסולים גרים ועבדים.
  ועוד מקשים: <strong>אלא מעתה, לרבנן</strong> <small>[ל</small>דברי <small>חכמים]</small> <strong>יהא עבד כשר לעדות, דכתיב</strong> <small>[שנאמר]:</small> <strong>"והנה עד שקר העד שקר ענה באחיו"</strong> (דברים יט, יח), ואם עבד הוא בכלל אחוה בישראל, מדוע לא יוכל להעיד?
 <strong>אמר עולא: עדות לא מצית אמרת</strong> <small>[אין אתה יכול לומר]</small> שיהא כשר בה עבד, שכן <strong>אתיא</strong> <small>[באה,</small> נלמדת<small>]</small> פסילת <strong>עדות</strong> של עבד <strong>בקל וחומר מאשה: ומה אשה שהיא ראויה לבא בקהל</strong> להינשא לכל בן ישראל — <strong>פסולה לעדות, עבד שאינו ראוי לבא בקהל</strong> שהרי הוא אסור בבת ישראל — <strong>אינו דין שפסול לעדות?</strong>
 ודוחים: <strong>מה לאשה</strong> שיש בה צד של קולה <strong>שכן אינה ראויה ל</strong>מצות <strong>מילה, תאמר בעבד שהוא ראוי למילה!</strong> ומשיבים: <strong>קטן יוכיח, שישנו ב</strong>מצות <strong>מילה</strong> <strong>ו</strong>עדיין <strong>פסול</strong> הוא <strong>לעדות.</strong>
 ומשיבים: <strong>מה לקטן שאינו</strong> חייב <strong>במצו‍ת, תאמר בעבד שהוא</strong> חייב <strong>ב</strong>רוב ה<strong>מצו‍ת?</strong> ומשיבים: <strong>אשה תוכיח, שישנה ב</strong>חיוב <strong>מצות ופסולה לעדות.</strong>
 <strong>וחזר הדין,</strong> לפי זה יוצא שהדיון הולך וחוזר: <strong>לא ראי זה כראי זה ולא ראי זה כראי זה,</strong> שיש צדדים שונים ונימוקים שונים בין לפסול ובין להכשיר, ואולם <strong>הצד השוה שבהן</strong> — <strong>שכן</strong> גם אשה וגם קטן <strong>אינן</strong> חייבים <strong>בכל המצו‍ת ופסולין להעיד, אף אני אביא</strong> (אוסיף) בדין זה <strong>את העבד</strong> — <strong>ש</strong>אף הוא <strong>אינו</strong> חייב <strong>בכל המצו‍ת ופסול להעיד.</strong>
 ומקשים שוב: <strong>מה להצד השוה שבהם שכן אינו איש,</strong> שלא אשה ולא קטן קרויים "איש", ולכן פסולים לעדות, <strong>תאמר בעבד שהוא</strong> נקרא <strong>"איש"</strong>?
 <strong> אלא</strong> יש להביא נימוק אחר לפסולו של עבד לעדות: <strong>תיתי</strong> <small>[תבוא</small> תילמד<small>]</small> ההלכה הזו <strong>מגזלן,</strong> כשם שהוא פסול לעדות כך עבד פסול לעדות. ומשיבים: <strong>מה לגזלן שכן מעשיו</strong> הרעים <strong>גרמו לו, תאמר בעבד שאין</strong> (שלא) <strong>מעשיו גרמו לו?</strong>
 <strong>אלא תיתי</strong> <small>[תבוא</small> תילמד<small>]</small> ההלכה הזו <strong>מגזלן ומחד מהנך</strong> <small>[ומאחד מאלה],</small> מאשה או מקטן.
 <strong>מר בריה</strong> <small>[בנו]</small> של <strong>רבינא אמר</strong> טעם אחר לפסולו של עבד לעדות: מה ש<strong>אמר קרא</strong> <small>[הכתוב]</small> <strong>"לא יומתו אבות על בנים"</strong> (דברים כד, טז), כוונתו: <strong>לא יומתו</strong> אנשים מישראל, וכן לא ייענשו בשאר עונשים <strong>על פי</strong> עדותם של מי שהם <strong>אבות שאין להם חייס</strong> <small>[ייחוס]</small> של <strong>בנים,</strong> כלומר, שאין בניהם מתייחסים אחריהם שאלו הם העבדים. <strong>דאי סלקא דעתך</strong> <small>[שאם יעלה על דעתך]</small> לומר שמשמעות הפסוק הזה <strong>כדאמרינן</strong> <small>[כמו שאנו אומרים,</small> מפרשים אותו<small>]</small> כפשוטו ש<strong>לא יומתו אבות על בנים</strong> — <strong>ב</strong>גלל <strong>עדות</strong> של <strong>בנים, לכתוב רחמנא</strong> <small>[שתכתוב התורה]</small> <strong>"לא יומתו אבות על בניהם", מאי</strong> <small>[מה]</small> פירוש <strong>"בנים"? שמע מינה</strong> <small>[למד מכאן]</small> ש<strong>לא יומתו על פי אבות שאין להם חייס</strong> <small>[ייחוס]</small> <strong>בנים.</strong>
 ומקשים: <strong>אלא מעתה,</strong> לפי אותו הסבר, מה שנאמר בהמשך כתוב זה <strong>"ובנים לא יומתו על אבות"</strong> (דברים כד,  טז), <strong>הכי נמי</strong> <small>[כך גם כן]</small> תפרש: <strong>לא יומתו</strong> אנשים <strong>על פי</strong> עדותם של <strong>בנים שאין להם חייס</strong> <small>[ייחוס]</small> <strong>אבות? אלא</strong> מעתה לפי זה <strong>גר הכי נמי</strong> <small>[כך גם כן]</small> נאמר שהוא <strong>פסול לעדות</strong> שהרי אין לו ייחוס אבות, שמשעה שהתגייר אין הוא מתייחס ואינו נחשב כבן לאביו!
 <strong>אמרי</strong> <small>[אומרים]</small> בתשובה: <strong>הכי השתא</strong> <small>[כך עכשיו</small> כיצד אתה משווה<small>]?!</small> <strong>גר, נהי</strong> <small>[אם אמנם]</small> ש<strong>אין לו חייס</strong> <small>[ייחוס]</small> <strong>למעלה</strong> לאבותיו שלו, אבל <strong>למטה</strong> (לבניו וצאצאיו) <strong>יש לו חייס</strong> <small>[ייחוס],</small> <strong>לאפוקי</strong> <small>[להוציא</small> למעט<small>]</small> <strong>עבד</strong> ש<strong>אין לו</strong> כלל <strong>חייס</strong> <small>[ייחוס],</small> <strong>לא למעלה ולא למטה.</strong>
 ויש הוכחה לדבר, שכן <strong>דאי סלקא דעתך</strong> <small>[שאם עולה על דעתך</small> לומר<small>]</small> ש<strong>גר פסול לעדות,</strong> אם כן <strong>לכתוב רחמנא</strong> <small>[שתכתוב התורה]</small> <strong>"לא יומתו אבות על בניהם" לכדאמרינן</strong> <small>[לכפי שאמרנו,</small> פירשנו<small>]:</small> <strong>לא יומתו</strong> אבות <strong>בעדות בנים, ונכתוב רחמנא</strong> <small>[ושתכתוב התורה]</small> <strong>"ובנים לא יומתו על אבות", דשמעת מינה תרי</strong> <small>[שתלמד מכאן שתי</small> הלכות<small>]:</small> <strong>חדא</strong> <small>[אחת]</small> — ש<strong>לא יומתו בנים בעדות אבות, ואידך</strong> <small>[והאחרת],</small> — ש<strong>לא יומתו על פי בנים שאין להם חייס</strong> <small>[ייחוס]</small> <strong>אבות,</strong> כלומר, גר,
 <strong>ו</strong>אילו דינו של <strong>עבד נפקא ליה</strong> <small>[יצא לו,</small> יילמד<small>]</small> <strong>בקל וחומר מגר</strong> ובאופן זה: <strong>ומה גר</strong> ש<strong>למעלה</strong> מצד אבותיו <strong>הוא</strong> ש<strong>אין לו חייס</strong> <small>[ייחוס],</small> <strong>אבל למטה</strong> מצד בניו <strong>יש לו חייס</strong> <small>[ייחוס]</small> — <strong>פסול לעדות, עבד שאין לו חייס</strong> <small>[ייחוס]</small> כלל <strong>לא למעלה ולא למטה</strong> — <strong>אינו דין שיהא פסול לעדות?</strong>
 <strong>אלא מדכתב רחמנא</strong> <small>[ממה שכתבה התורה]</small> לא כך אלא <strong>"לא יומתו אבות על בנים", משמע</strong> מכאן ללמדנו: <strong>לא יומתו על פי אבות שאין לו חייס</strong> <small>[ייחוס]</small> <strong>בנים, שמע מינה</strong> <small>[למד מכאן]:</small> <strong>עבד שאין לו חייס</strong> <small>[ייחוס]</small> <strong>לא למעלה ולא למטה</strong> — <strong>הוא</strong> ש<strong>פסול לעדות, אבל גר כיון</strong> ש<strong>יש לו חייס</strong> <small>[ייחוס]</small> <strong>למטה</strong> — <strong>כשר לעדות.</strong>
 <strong>וכי תימא</strong> <small>[ואם תאמר]:</small> <strong>לכתוב רחמנא</strong> <small>[שתכתוב התורה]</small> <strong>"ובנים לא יומתו על אבותיהם", למה לי</strong> לאיזה ענין <strong>דכתב רחמנא</strong> <small>[שכתבה התורה]</small> <strong>"ובנים לא יומתו על אבות",</strong> ש<strong>משמע</strong> הכתוב לפי זה: <strong>לא יומתו על פי בנים שאין להם חייס</strong> <small>[ייחוס]</small> <strong>אבות?</strong> יש לומר: <strong>איידי</strong> <small>[מתוך]</small> ש<strong>כתב "לא יומתו אבות על בנים", כתב נמי</strong> <small>[גם כן]</small> באותו סגנון <strong>"ובנים לא יומתו על אבות".</strong>
 <big>ב</big> שנינו במשנה: <strong>חרש שוטה וקטן פגיעתן רעה,</strong> שהחובל בהם — חייב, והם שחבלו באחרים — פטורים. מסופר: <strong>אימיה</strong> <small>[אמו]</small> של <strong>רב שמואל בר אבא מ</strong>העיר <strong>הגרוניא הות נסיבא ליה</strong> <small>[היתה נשואה לו]</small> <strong>לר' אבא,</strong> לאחר הנישואין <strong>כתבתינהו לנכסי</strong> <small>[כתבה את נכסיה]</small> <strong>לרב שמואל בר אבא ברה</strong> <small>[בנה]</small> שיזכה בהם. <strong>בתר דשכיבא</strong> <small>[אחרי שמתה]</small> האם,
## דף פח:
 <strong>אזל</strong> <small>[הלך]</small> <strong>רב שמואל בר אבא קמיה</strong> <small>[לפני]</small> <strong>ר' ירמיה בר אבא</strong> לתבוע את נכסי אמו שניתנו לו, <strong>אוקמיה בנכסי</strong> <small>[העמידו,</small> נתן לו זכות, <small>בנכסים]</small> לפי השטר. <strong>אזל</strong> <small>[הלך]</small> <strong>ר' אבא</strong> בעלה של האם <strong>אמרה  למילתא קמיה</strong> <small>[אמר את הדבר לפני]</small> <strong>רב הושעיא, אזל</strong> <small>[הלך]</small> <strong>רב הושעיא אמרה קמיה</strong> <small>[אמר אותה לפני]</small> <strong>רב יהודה. אמר ליה</strong> <small>[לו]</small> רב יהודה: <strong>הכי</strong> <small>[כך]</small> <strong>אמר שמואל: האשה שמכרה בנכסי מלוג</strong> (נכסים שלה שהבעל אוכל את פירותיהם) <strong>בחיי בעלה ומתה</strong> — דין הוא ש<strong>הבעל מוציא</strong> אותם <strong>מיד הלקוחות</strong> (הקונים). ואף מתנה זו שנתנה לבנה — כמכר הוא, והכל שייך לבעל.
 <strong>אמרוה</strong> את ההלכה הזו של רב יהודה <strong>קמיה</strong> <small>[לפני]</small> <strong>ר' ירמיה בר אבא</strong> שפסק לא כך, שכן נתן הנכסים ביד רב שמואל, <strong>אמר להו</strong> <small>[להם]:</small> <strong>אנא מתניתא ידענא</strong> <small>[אני</small> את ה<small>משנה אני יודע]</small> ועליה אני סומך, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הכותב נכסיו לבנו</strong> שיזכה בהם הבן <strong>לאחר מותו</strong> וכל עוד האב חי הוא יהנה מפירות הנכסים — <strong>הבן אינו יכול למכור</strong> את הנכסים הללו <strong>מפני שהן</strong> עדיין <strong>ברשות האב,</strong> <strong>והאב אינו יכול למכור מפני שהן כתובין</strong> ושייכים <strong>לבן.</strong> אם <strong>מכר האב</strong> — הריהם <strong>מכורים</strong> לקונה, לאכול מפירותיהם <strong>עד שימות</strong> האב. אם <strong>מכר הבן</strong> את הנכסים — <strong>אין לו ללוקח</strong> בהם דבר <strong>עד שימות האב.</strong>
 ומכאן נלמד: <strong>כי מיית</strong> <small>[כאשר ימות]</small> ה<strong>אב מיהא אית ליה</strong> <small>[בכל אופן יהיה לו]</small> <strong>ללוקח</strong> נכס זה, <strong>ואף על גב</strong> <small>[ואף על פי]</small> ש<strong>מת הבן בחיי אב,</strong> ש<strong>לא אתו</strong> <small>[באו]</small> כלל <strong>לידי הבן.</strong>
 ומסבירים ביתר פירוט את דבריו של ר' ירמיה בר אבא, שאנו מפרשים משנה זו <strong>כ</strong>דעת <strong>ר' שמעון בן לקיש,</strong> ש<strong>אמר: לא שנא</strong> <small>[שונה]</small> אם <strong>מת הבן בחיי האב</strong> ש<strong>לא אתו</strong> <small>[באו]</small> הנכסים כלל <strong>לידיה</strong> <small>[לידו]</small> של ה<strong>בן,</strong> <strong>לא שנא</strong> <small>[שונה]</small> אם <strong>מת האב בחיי הבן, דאתו לידיה</strong> <small>[שבאו לידו]</small> של ה<strong>בן,</strong> בכל אופן <strong>קנה</strong> ה<strong>לוקח.</strong>
 <strong>דאתמר</strong> <small>[שנאמר]</small> שנחלקו בהלכה הנוגעת למשנה בכותב נכסיו לבנו. <strong>מכר הבן</strong> את ירושתו <strong>בחיי האב, ומת הבן בחיי האב,</strong> ואחר כך מת האב, <strong>ר' יוחנן אמר: לא קנה לוקח, ריש לקיש אמר: קנה לוקח.</strong>
 ומסבירים את טעמיהם בפירוט: <strong>ר' יוחנן</strong> ש<strong>אמר</strong> ש<strong>לא קנה לוקח, אמר</strong> <small>[אומר]</small> <strong>לך</strong> את טעמו בהסבר דבריו: <strong>כי קתני מתניתין</strong> <small>[כאשר שנה</small> ב<small>משנתנו]</small> <strong>מכר הבן לא קנה לוקח עד שימות האב, וכי מיית</strong> <small>[וכאשר מת]</small> <strong>האב אית ליה</strong> <small>[יש לו]</small> <strong>ללוקח</strong> נכס זה, מדובר ש<strong>לא מת הבן בחיי האב, דאתו</strong> <small>[ש</small>כבר <small>באו]</small> הנכסים לגמרי <strong>לידי הבן</strong> כשמת האב, ומידיו עוברים הם ליד הלוקח. <strong>אבל מת הבן בחיי האב,</strong> ש<strong>לא אתו לידיה</strong> <small>[באו לידיו]</small> של ה<strong>בן,</strong> <strong>כי מיית</strong> <small>[כאשר מת]</small> <strong>אב נמי לית ליה</strong> <small>[גם כן אין לו]</small> <strong>ללוקח</strong> בהם דבר.
  ואומרים:  <strong>אלמא קא סבר</strong> <small>[מכאן רואים שהוא סבור]</small> ש<strong>קנין פירות</strong> שיש לאדם בדבר — <strong>כקנין הגוף דמי</strong> <small>[נחשב],</small> <strong>ו</strong>כיון שהאב אוכל את הפירות נמצא ש<strong>כי זבין</strong> <small>[כאשר מכר]</small> הבן — <strong>לאו דידיה זבין</strong> <small>[לא</small> את <small>שלו מכר],</small> שהרי אינו יכול למכור את זכות אכילת הפירות, השייכת לאב.
  ואילו <strong>ר' שמעון בן לקיש</strong> ש<strong>אומר קנה לוקח,</strong> טעמו <strong>כי קתני מתניתין</strong> <small>[כאשר שנה</small> ב<small>משנתנו]</small> <strong>מכר הבן אין ללוקח עד שימות האב,</strong> משמע: <strong>כי מיית</strong> <small>[כאשר ימות]</small> <strong>אב מיהת אית ליה</strong> <small>[מכל מקום יש לו]</small> <strong>ללוקח,</strong> <strong>לא שנא</strong> <small>[שונה]</small> <strong>לא מת הבן בחיי האב דאתו לידיה</strong> <small>[שבאו לידיו]</small> של ה<strong>בן</strong> <strong>ולא שנא</strong> <small>[שונה]</small> אם <strong>מת הבן בחיי האב</strong> ש<strong>לא אתו לידיה דבן</strong> <small>[באו לידיו של הבן]</small> בכל מקרה <strong>קנה לוקח,</strong> ומעירים:
 <strong>אלמא קסבר</strong> <small>[מכאן שהוא סבור]:</small> <strong>קנין פירות לאו</strong> <small> [לא]</small> <strong>כקנין הגוף דמי</strong> <small>[נחשב],</small> <strong>וכי קא זבין</strong> <small>[וכאשר הוא מוכר]</small> — <strong>דידיה קא זבין</strong> <small>[את שלו הוא מוכר].</small> ושבים להסבר טענתו של ר' ירמיה בר אבא.
 <strong>ואנן השתא</strong> <small>[ואנו עכשיו],</small> <strong>בין ר' ירמיה בר אבא ובין רב יהודה,</strong> הלא <strong>כר' שמעון בן לקיש סבירא להו</strong> <small>[סבורים הם],</small> <strong>וקאמר</strong> <small>[ואומר]</small> <strong>ר' ירמיה בר אבא: אי סלקא דעתך</strong> <small>[אם עולה על דעתך]</small> לומר ש<strong>קנין פירות כקנין הגוף דמי</strong> <small>[נחשב],</small> אם כן, <strong>כי מיית</strong> <small>[כאשר ימות]</small> ה<strong>אב</strong> <strong>ומיית</strong> <small>[ומת]</small> <strong>הבן בחיי האב, אמאי אית ליה</strong> <small>[מדוע יש לו]</small> <strong>ללוקח</strong> זכות בהם<small>?</small> הרי <strong>כי קא זבין האי לאו דידיה קא זבין</strong> <small>[כאשר זה</small> הבן <small>מכר, לא את שלו</small> הוא <small>מכר]!</small>
 <strong>אלא לאו שמע מינה</strong> <small>[האם לא תלמד מכאן]</small> ש<strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב],</small> ואם כן מדוע לא יזכה רב שמואל בר אבא בנכסים שנתנה לו אמו בחייה?
 <strong>אהדרוה לקמיה</strong> <small>[החזירו</small> את התשובה הזו <small>לפני]</small> <strong>רב יהודה, אמר להו</strong> <small>[להם]:</small> <strong>הכי</strong> <small>[כך]</small> <strong>אמר שמואל:</strong> הלכה <strong>זו</strong> שבעל מוציא מיד לקוחות <strong>אינה דומה למשנתנו</strong> באב שכתב נכסיו לבנו.
  ושואלים:  <strong>מאי טעמא</strong> <small>[מה טעם]</small> הדבר? <strong>אמר רב יוסף: בשלמא אי תני איפכא</strong> <small>[נניח אם היה שונה ההיפך]:</small> <strong>הכותב נכסיו לאביו</strong> לאחר מותו, ומכר האב בחיי הבן, ומת בחיי הבן, ואומרת המשנה כי הלוקח זוכה בנכסים לאחר מות הבן, <strong>איכא למפשט מינה</strong> <small>[יש,</small> אפשר, <small>לפתור מכאן]</small> ש<strong>קנין פירות לאו</strong> <small> [לא]</small> <strong>כקנין הגוף דמי</strong> <small>[נחשב],</small> וכפי שהוכחנו קודם.
 <strong>אלא השתא</strong> <small>[עכשיו]</small> <strong>דקתני</strong> <small>[ש</small>הוא <small>שונה]</small> דווקא <strong>הכותב נכסיו לבנו,</strong> טעמו של דבר שהמכר של הבן בחיי אביו תקף <strong>משום</strong> שהבן <strong>ראוי ליורשו הוא,</strong> שיש לו כבר זכות בנכסים, ולא משום השטר לבדו. ואילו במקרה של רב שמואל בר אבא, הרי לא הבן יורש, אלא הבעל הוא יורשה.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>אטו ברא ירית אבא, אבא</strong> <small>[וכי הבן יורש</small> את <small>האב,</small> ו<small>האב]</small> <strong>לא ירית ברא</strong> <small>[יורש</small> את הבן]? ומצד זכות הירושה אין איפוא הבדל ביניהם. <strong>אלא</strong> גם אם היה שונה במשנה "הכותב נכסיו לאביו", היינו מבינים כי טעם הדבר — <strong>לאברוחינהו לנכסי מבריה קא אתי</strong> <small>[להבריח את הנכסים מבנו הוא בא,</small> רוצה<small>],</small> ומשום כך כתבם לאביו. <strong>הכא נמי לאברוחינהו לנכסי מאחוה אתי</strong> <small>[כאן גם כן,</small> באב שכותב לבנו, <small>להבריח את הנכסים מאחיו</small> הוא <small>בא],</small> שיש לאב בנים אחרים, והוא רוצה שרק בנו זה יירש נכסיו. ואם כן, אין ראיה משימוש המשנה במקרה זה דווקא.
 <strong>אלא</strong> יש לדחות הסבר זה שאמרנו, ולומר באופן אחר: <strong>מאי</strong> <small>[מה]</small> פירוש מה שאמר שמואל שזכות הבעל בנכסים שמכרה אשתו בחייה <strong>אינה דומה למשנתנו</strong> לפיה אב אינו זוכה בנכסים שמכר בנו? הטעם הוא אחר: <strong>משום</strong> שיש כאן <strong>תקנת אושא,</strong> שהיא תקנה מיוחדת לגבי זכות הבעל בנכסי אשתו. ש<strong>אמר ר' יוסי בר חנינא: באושא התקינו,</strong> ש<strong>האשה שמכרה בנכסי מלוג</strong> שהכניסה בנישואיה לבעלה והיה המכר <strong>בחיי בעלה ומתה, הבעל מוציא</strong> את הנכסים <strong>מיד הלקוחות.</strong>
 <strong>אמר רב אידי בר אבין, אף אנן נמי תנינא</strong> <small>[אף אנו גם כן שנינו]</small> רמז לתקנת אושא במקור אחר, אם היו עדים שאמרו: <strong>"מעידים אנו באיש פלוני שגירש את אשתו ונתן</strong> לה את <strong>כתובתה",</strong>
## דף פט.
 <strong>והרי היא תחתיו ומשמשתו,</strong> כלומר, והאשה נמצאת נשואה וחיה עם בעלה לכל דבר, <strong>ונמצאו</strong> עדים אלה <strong>זוממין,</strong> כלומר, שהוזמו על ידי עדים אחרים ונמצא שרצו בעדותם למנוע מאשה זו את כתובתה, שהרי העידו שכבר קיבלה כתובה, במקרה זה <strong>אין אומרים</strong> ש<strong>ישלמו</strong> העדים את <strong>כל</strong> הסכום הכתוב ב<strong>כתובתה, אלא</strong> רק <strong>טובת הנאת כתובתה,</strong> ו<strong>איזהו</strong> (מה היא) <strong>טובת הנאת כתובתה?</strong> — <strong>אומדין</strong> (משערים) <strong>כמה אדם רוצה ליתן,</strong> מוכן לשלם תמורת הסיכוי שיזכה <strong>בכתובה של</strong> אשה <strong>זו, ש</strong>הרי <strong>אם נתארמלה או נתגרשה</strong> (תתאלמן או תתגרש) — יקבל את הכתובה, אף שהוא יודע ש<strong>אם מתה</strong> (תמות) בחיי בעלה — <strong>יירשנה בעלה.</strong>
 <strong>ואי סלקא דעתך</strong> <small>[ואם עולה על דעתך]</small> כי <strong>ליתא</strong> <small>[אין]</small> מקבלים <strong>לתקנת אושא, אמאי</strong> <small>[מדוע]</small> בכלל <strong>יירשנה בעלה? תזבין</strong> <small>[תמכור]</small> את <strong>כתובתה לגמרי!</strong>
 <strong>אמר אביי:</strong> מכאן אין ראיה לתקנת אושא, שכן גם לחולקים עליה <strong>אם אמרו</strong> שיכולה אשה למכור <strong>בנכסי מלוג</strong> שהם שלה, וכי <strong>יאמרו</strong> דבר זה <strong>בנכסי צאן ברזל</strong> (שהם הנכסים המשועבדים לפרעון כתובתה) שאינם של האשה, אלא הם ברשות ובאחריות הבעל לגמרי? ואם כן בכל אופן יש בכתובתה נכסים שאם מתה יורש אותם בעלה. ואין מכאן ראיה לתקנת אושא.
 <big>א</big> <strong>אמר אביי:</strong> ענין זה של <strong>טובת הנאה הואיל ואתא לידן</strong> <small>[והגיע</small> בא <small>לידינו],</small> <strong>נימא</strong> <small>[נאמר]</small> <strong>בה מילתא</strong> <small>[דבר</small> הלכה<small>]:</small> <strong>טובת הנאה</strong> של מכירת הכתובה <strong>לאשה הויא</strong> <small>[היא],</small> ואין בה חלק לבעל. <strong>דאי סלקא דעתך</strong> <small>[שאם עולה על דעתך]</small> לומר ש<strong>לבעל הויא</strong> <small>[היא],</small> <strong>לימרו</strong> <small>[שיאמרו]</small> <strong>לה עדים</strong> זוממים שבאו להפסידה כתובתה: <strong>מאי אפסדינך</strong> <small>[מה הפסדנו אותך]</small> על ידי עדותנו? הרי גם <strong>אי הות מזבנת לה</strong> <small>[אם היית מוכרת אותה]</small> את <strong>טובת הנאה,</strong> ה<strong>בעל הוה שקיל מינך</strong> <small>[היה נוטל</small> את תמורתה <small>ממך]!</small> <strong>אמר רב שלמן:</strong> אין להביא מכאן ראיה <strong>משום דאיכא</strong> <small>[שיש]</small> <strong>רווח ביתא</strong> <small>[הבית]</small> בתוספת כסף על ידי מכירת הכתובה, וייתכן שהאשה מעדיפה חיי רווח בזמן נישואיה יותר מהחזקת נכסים אלה לאחר מכן.
 <strong>אמר רבא, הלכתא</strong> <small>[הלכה</small> היא<small>]:</small> <strong>טובת הנאה לאשה, ו</strong>אף <strong>אין הבעל אוכל פירות</strong> מן הנכסים שקנתה בכספי טובת הנאה. <strong>מאי טעמא</strong> <small>[מה טעם]</small> הדבר? <strong>פירא תקינו ליה רבנן</strong> <small>[</small>את <small>פירות</small> נכסיה של האשה <small>תיקנו לו</small> הקנו לבעל <small>חכמים]</small> ואולם <strong>פירא דפירא</strong> <small>[פירות הפירות]</small> הללו <strong>לא תקינו ליה רבנן</strong> <small>[תיקנו לו חכמים].</small>
 <big>ב</big> <strong>כי אתא</strong> <small>[כאשר באו]</small> <strong>רב פפא ורב הונא בריה</strong> <small>[בנו]</small> של <strong>רב יהושע מבי רב</strong> <small>[מבית הרב],</small> מבית המדרש בו למדו, <strong>אמרי</strong> <small>[היו אומרים]:</small> <strong>תנינא</strong> <small>[שנינו]</small> במשנה את <strong>תקנת אושא:</strong> והיכן? ממה ששנינו במשנתנו: <strong>העבד והאשה פגיעתן רעה, החובל בהן</strong> — <strong>חייב, והם שחבלו באחרים</strong> — <strong>פטורין,</strong> משום שאין בידם לשלם. <strong>ו</strong>מעתה <strong>אי סלקא דעתך</strong> <small>[אם עולה על דעתך]</small> לומר ש<strong>ליתא</strong> <small>[אין]</small> הלכה שכזו שהיא <strong>תקנת אושא,</strong> מדוע אם כן פטורה אשה שחבלה והלא היא יכולה להשיג כסף גם בחיי בעלה! כיצד? — <strong>תזבין</strong> <small>[תמכור]</small> <strong>נכסי מלוג ותתן ליה</strong> <small>[לו]</small> לניזק את התשלום! אלא משמע שהאשה אינה יכולה למכור כלל את נכסי מלוג שלה.
  על הוכחה זו מקשים: <strong>ולטעמיך</strong> <small>[ו</small>אף <small>לטעמך</small> ולשיטתך<small>]</small> שמכאן אתה רוצה להביא ראיה, <strong>נהי נמי דאיתיה</strong> <small>[גם כן</small> אם נניח <small>שיש]</small> <strong>לתקנת אושא ולא  מצי מזבנה</strong> <small>[יכולה למכור]</small> את נכסי מלוג <strong>לגמרי,</strong> מכל מקום <strong>תזבין</strong> <small>[תמכור]</small> את <strong>נכסי מלוג בטובת הנאה,</strong> כלומר, תמכור את הסיכוי שיחזרו הנכסים לרשותה (אם תתאלמן או תתגרש) <strong>ותתן ליה</strong> <small>[לו]</small> לניזק את מה שהזיקה לו! <strong>אלא</strong> בהכרח יש לפרש את המשנה שמדובר במקרה <strong>דלית</strong> <small>[שאין]</small> <strong>לה</strong> נכסי מלוג, <strong>הכי נמי</strong> <small>[כך גם כן]</small> יש לפרש לענין טובת הנאה שאינה יכולה למכור — משום <strong>דלית</strong> <small>[שאין]</small> <strong>לה.</strong> 
 <big>ג</big> אגב שהובא ענין זה שואלים: <strong>ותזבין</strong> <small>[ותמכור]</small> את <strong>כתובתה בטובת הנאה,</strong> כלומר, מה שתקבל מבעלה אם תתגרש או תתאלמן, <strong>ותתן ליה</strong> <small>[לו]</small> לניזק, ואם כן יש לה כסף מסויים? ומשיבים: <strong>הא מני</strong> <small>[</small>משנה <small>זאת</small> שיטת <small>מי היא]?</small> — שיטת <strong>ר' מאיר היא, דאמר</strong> <small>[שאומר]:</small> <strong>אסור לו לאדם שישהא את אשתו</strong> תחתיו <strong>אפילו שעה אחת בלא כתובה.</strong> וכיון שכך — אין האשה יכולה למכור את כתובתה בטובת הנאה.
  ודוחים:  <strong>וטעמא מאי</strong> <small>[ו</small>הרי <small>טעם</small> הדבר <small>מהו],</small> מדוע אסור לאשה נשואה להיות בלא כתובה? <strong>כדי שלא תהא</strong> אשתו של אדם <strong>קלה בעיניו להוציאה</strong> (לגרשה), שהרי יצטרך לתת לה כתובתה, ואולם אם כן <strong>הכא</strong> <small>[כאן]</small> כשמוכרת את כתובתה גם כן <strong>לא מגרש לה</strong> <small>[אותה],</small> בגלל נימוק זה שאין לה תשלומי כתובה, <strong>דאי מגרש לה</strong> <small>[ש</small>הרי <small>אם יגרש אותה],</small> <strong>אתו הנך דזבני גבו לה</strong> <small>[יבואו אלה שקנו</small> ממנה <small>ויגבו אותה]</small> את <strong>כתובתה מיניה</strong> <small>[ממנו],</small> ואם כן מבחינתו של הבעל אין הבדל לענין קלות הגירושין אם מכרה או לא מכרה את הכתובה!
 <strong>אלא,</strong> יש לומר כך בתשובה: טעם הדבר שאשה אינה משלמת לניזק למרות שבאפשרותה למכור את כתובתה בטובת הנאה, היא משום ש<strong>טובת הנאה מילי נינהו</strong> <small>[מילים,</small> דיבורים, <small>הם],</small> כלומר, אין הם רכוש מסויים, אלא רק דיבורים של הבטחת אפשרות (שמא תגבה את כתובתה) <strong>ומילי</strong> <small>[ומילים,</small> דיבורים<small>]</small> <strong>לא משתעבדי</strong> <small>[ומילים,</small> דיבורים, <small>אינם משתעבדים]</small> לחוב כגון זה של הניזק.
  ושואלים:  <strong>אלמה</strong> <small>[מדוע]</small> הם <strong>לא</strong> משתעבדים? והרי אלו <strong>מילי דמזדבני בדינרי נינהו</strong> <small>[מילים,</small> דיבורים, <small>שנמכרים בדינרים הם],</small> שהרי הבטחה זו שמבטיחה האשה לקונה שווה כסף! <strong>אלא</strong> טעם הדבר שאינה מוכרת כתובתה בטובת הנאה, הוא <strong>משום</strong> דבריו של <strong>שמואל,</strong> ש<strong>אמר שמואל:</strong> מלווה <strong>המוכר שטר חוב</strong> שיש בידו <strong>לחבירו, וחזר ומחלו</strong> ללווה את חובו לו — החוב <strong>מחול,</strong> ונמצא שטר החוב חסר ערך. <strong>ו</strong>לא רק בעל החוב עצמו יכול לעשות כן אלא <strong>אפילו יורש מוחל.</strong> וכך חוששים אנו שמא תמחול האשה לבעל על כתובתה (שהוא למעשה שטר חוב), ונמצא הקונה מפסיד. ולכן אין האשה יכולה למכור את כתובתה בטובת הנאה.
 <strong>אמרי</strong> <small>[אומרים]:</small> תעשה כך, <strong>זבוני זבין</strong> <small>[תמכור]</small> את טובת הנאת כתובתה <strong>ותתן ליה</strong> <small>[לו]</small> לניזק, <strong>ואי מחלה ליה לגבי בעל</strong> <small>[ואם מוחלת לו עבור בעלה]</small> — <strong>תמחלה</strong> <small>[תמחול]</small> ויפסיד הקונה. שהרי אין הכרח לומר שתמחל, כשם שאדם יכול למכור את שטר חובו, אף שיכול למוחלו.
 <strong>אמרי</strong> <small>[אומרים]:</small> במקרה כזה, שמכריחים אותה למכור את כתובתה, <strong>כל</strong> דבר <strong>לגבי</strong> <small>[אצל</small> שקשור ושייך<small>]</small> ל<strong>בעל,</strong> האשה <strong>ודאי מחלה ליה</strong> <small>[תמחול לו]</small> שלא יצטרך לפרוע, <strong>ואפסדיניה לההוא זבינא</strong> <small>[ולהפסיד</small> לקונים <small>את המיקח הזה]</small> <strong>בידים לא אפסדינהו</strong> <small>[מפסידים</small> אותם<small>]</small> שאין מתקנים דבר שבוודאי יפסיד ממנו הקונה.
 <strong>וכי תימא</strong> <small>[ואם תאמר]:</small> <strong>זבינא ניהליה לההוא דחבלה ביה</strong> <small>[תמכור לו</small> את כתובתה <small>לזה שחבלה בו]</small> <strong>בטובת הנאה,</strong> תמורת הסכום שנתחייבה לו,
## דף פט:
 <strong>דאי מחלה</strong> <small>[ש</small>גם אם <small>תמחל]</small> האשה את הכתובה <strong>לגבי</strong> <small>[אצל]</small> ה<strong>בעל</strong> — <strong>לא קא מפסיד</strong> <small>[הוא</small> הנחבל <small>לא מפסיד],</small> <strong>דהשתא נמי לא מידי קא יהבה ליה</strong> <small>[ש</small>הרי <small>עכשיו</small> שמוכרת כתובתה <small>גם כן שום דבר אינה נותנת לו]!</small> על כך יש להשיב: <strong>סוף סוף כל</strong> דבר <strong>לגבי</strong> <small>[אצל]</small> <strong>בעל ודאי מחלה</strong> <small>[תמחול],</small> <strong>ואטרוחי בי דינא בכדי</strong> <small>[ולהטריח</small> את <small>בית הדין בחינם]</small> לעסוק במכירה זו שבוודאי בסופו של דבר לא תצא אל הפועל <strong>לא מטרחינן</strong> <small>[אין אנו מטריחים].</small>
 וחוזרים ומקשים: אם טעם הדבר שאשה אינה יכולה למכור כתובתה בטובת הנאה הוא משום שיכולה למחול אותה לבעלה, <strong>אלא הא דתניא</strong> <small>[</small>הלכה <small>זו ששנינו</small> בברייתא<small>]:</small> <strong>וכן היא שחבלה בבעלה</strong> — <strong>לא הפסידה</strong> בכך את <strong>כתובתה,</strong> שאין הבעל גובה את התשלומים מנכסים שהכניסה לו בכתובתה. ויש לשאול <strong>אמאי</strong> <small>[מדוע]?</small> <strong>תזבנינה ניהליה</strong> <small>[תמכור לו]</small> את <strong>כתובתה</strong> <strong>לבעלה</strong> עצמו <strong>בטובת הנאה בהא</strong> <small>[ב</small>עבור <small>זו]</small> ה<strong>חבלה,</strong> <strong>דאי מחלה</strong> <small>[ש</small>גם <small>אם תמחל]</small> <strong>לגבי</strong> <small>[אצל]</small> <strong>בעל ליכא פסידא</strong> <small>[אין</small> לו <small>הפסד],</small> שהרי לו עצמו היא מוחלת!
  ומשיבים:  <strong>הא</strong> <small>[</small>ברייתא <small>זו]</small> <strong>ודאי</strong> שיטת <strong>ר' מאיר היא,</strong> ש<strong>אמר: אסור לאדם שישהא את אשתו אפילו שעה אחת בלא כתובה.</strong>
 <strong>וטעמא מאי</strong> <small>[ומה הטעם]</small> שאסר לאשה להיות בלא כתובה — <strong>כדי שלא תהא קלה בעיניו להוציאה</strong> (לגרשה), ואף <strong>הכא</strong> <small>[כאן]</small> אם תמכור האשה לבעלה את הזכות לכתובתה, יביא הדבר לתוצאה הפוכה, שהבעל ירצה עוד יותר <strong>מגרש לה</strong> <small>[</small>ו<small>יגרש אותה]</small> <strong>וגבי ליה בחבליה מינה</strong> <small>[ויגבה</small> את <small>חבלתו ממנה</small> מכתובתה<small>]!</small> ואומרים: <strong>אי הכי</strong> <small>[אם כך]</small> שאתה חושש לכך, <strong>השתא נמי</strong> <small>[עכשיו גם כן]</small> שפסקו שאינו גובה ממנה ואין היא מוכרת לו את כתובתה, מדוע לא נחשוש שבעלה <strong>מגרש לה וגבי ליה בחבליה מינה</strong> <small>[יגרש אותה ויגבה את חבלתו ממנה]!</small>
 ומשיבים: מדובר כאן <strong>כגון דנפיש</strong> <small>[שמרובה]</small> סכום <strong>כתובתה,</strong> שצריך לשלם לה כשמגרשה, ש<strong>משום ההוא פורתא</strong> <small>[אותו</small> סכום <small>מעט]</small> של דמי החבלה <strong>לא</strong> ירצה הבעל <strong>מפסיד טובא</strong> <small>[להפסיד הרבה].</small>
 ושואלים: <strong>ואי</strong> <small>[ואם]</small> אכן מדובר במקרה <strong>דנפישא</strong> <small>[שמרובה]</small> סכום <strong>כתובתה מ</strong>סכום ה<strong>כתובה דאורייתא</strong> <small>[של התורה]</small> שהכתובה המינימלית היא של מאתים זוז, <strong>נוקמא אכתובה דאורייתא</strong> <small>[נעמיד</small> את כתובתה <small>על</small> סכום <small>הכתובה של התורה],</small> <strong>ואידך תזבנה ניהליה בחבליה</strong> <small>[ו</small>את החלק ה<small>אחר</small> של כתובתה <small>תמכור לו</small> לבעלה <small>בחבלתו]!</small>
 ומשיבים: מדובר כאן <strong>כגון</strong> ש<strong>לא נפישא</strong> <small>[מרובה]</small> <strong>כתובתה מכתובה דאורייתא</strong> <small>[של התורה],</small> כגון <strong>דהוי חבליה ארבעה זוזי</strong> <small>[שהיו</small> דמי <small>חבלתו ארבעה זוזים],</small> ש<strong>משום ארבעה זוזי</strong> <small>[זוזים]</small> <strong>לא מפסיד</strong> <small>[</small>יהא מוכן <small>להפסיד]</small> <strong>עשרים וחמשה</strong> של הכתובה.
  ומקשים:  <strong>אלא</strong> לדרך זו, <strong>הא דתניא</strong> <small>[</small>הלכה <small>זו ששנינו</small> בסוף הברייתא<small>]:</small> <strong>כשם שלא תמכור</strong> כתובתה לצורך תשלומי נזיקין <strong>והיא תחתיו,  כך לא תפסיד</strong> חלק מכתובתה <strong>והיא תחתיו, והא זימנין משכח לה דמפסדא</strong> <small>[והרי פעמים נמצא שמפסידה]</small> ומפחיתה מכתובתה, <strong>והיכי דמי</strong> <small>[וכיצד הוא בדיוק]?</small> <strong>כגון דנפישא</strong> <small>[שמרובה]</small> סכום <strong>כתובתה מ</strong>סכום <strong>כתובה דאורייתא</strong> <small>[של התורה]!</small>
 <strong>אמר רבא: סיפא</strong> <small>[</small>ב<small>סוף</small> הברייתא<small>],</small> כלומר, בהלכה זו <strong>אתאן</strong> <small>[באנו,</small> עברנו<small>]</small> לענין אחר — <strong>לכתובת בנין דכרין</strong> <small>[בנים זכרים]</small> מבעלה, שיש תנאי הכתוב בכתובה שאם תמות היא, ואחר כך ימות בעלה, בנים זכרים שיהיו לה ממנו הם יירשו את דמי הכתובה יתר על חלקם בירושה אם יתחלקו בה עם בני אשה אחרת של אותו אב.
 <strong>והכי קתני</strong> <small>[וכך שנה]:</small> <strong>כשם שהמוכרת כתובתה לאחרים לא הפסידה כתובת בנין דכרין,</strong> והם נוטלים דמי כתובתה מנכסי אביה כשמת, <strong>מאי טעמא</strong> <small>[מה טעם</small> הדבר<small>]?</small> — <strong>זוזי</strong> <small>[הזוזים</small> הכסף<small>]</small> <strong>הוא</strong> ש<strong>אנסוה</strong> <small>[הכריחוה]</small> לכך, למכור לפי שעה, ולא רצתה לבטל זכות בניה, <strong>כך מוכרת כתובתה לבעלה לא הפסידה כתובת בנין דכרין, מאי טעמא</strong> <small>[מה טעם</small> הדבר<small>]?</small> <strong>זוזי</strong> <small>[הזוזים</small> הכסף<small>]</small> <strong>הוא</strong> ש<strong>אנסוה</strong> <small>[הכריחוה]</small> לכך.
 <big>א</big> ועתה שבים לעיקר הדיון, ושואלים: <strong>לימא</strong> <small>[האם לומר]</small> ש<strong>תקנת אושא</strong> שאשה אינה יכולה למכור נכסי מלוג שהכניסה בכתובתה במחלוקת <strong>תנאי</strong> <small>[תנאים]</small> <strong>היא</strong> שנויה. <strong>דתני חדא</strong> <small>[ששנויה</small> ברייתא <small>אחת]:</small> <strong>עבדי</strong> נכסי <strong>מלוג</strong> שהכניסה אשה לבעלה <strong>יוצאין</strong> לחירות <strong>ב</strong>דין <strong>שן ועין לאשה</strong> אם היא חבלה בהם, שהרי הם שייכים לה (ראה שמות כא, כו–כז), <strong>אבל לא לאיש</strong> (לבעל) אם הוא חבל בהם, משום שאינו בעליהם. <strong>ותניא אידך</strong> <small>[ושנויה</small> ברייתא <small>אחרת]:</small> אינם יוצאים בשן ועין <strong>לא לאיש ולא לאשה.</strong>
 ומסבירים כיצד נובעת הנחה זו שנחלקו ברייתות אלה בתקנת אושא: <strong>סברוה</strong> <small>[סברו</small> הלומדים<small>]</small> מתחילה, <strong>דכולי עלמא</strong> <small>[שלדעת הכל]</small> <strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב],</small> ואם כן, <strong>מאי לאו</strong> <small>[האם לא]</small> <strong>בהא קא מיפלגי</strong> <small>[ב</small>נושא <small>זה הם חלוקים]:</small> <strong>דמאן דאמר</strong> <small>[שמי שאומר,</small> הברייתא הראשונה<small>]</small> שהעבדים יוצאים בשן ועין <strong>לאשה</strong> — <strong>לית ליה</strong> <small>[אין לו,</small> אינו מקבל<small>]</small> את <strong>תקנת אושא,</strong> ולכן הוא סבור שכל נכסי מלוג שייכים שייכות גמורה לאשה, שהרי היא גם יכולה למכור אותם, ולכן חייבת לשחרר את עבדי מלוג שהם שלה אם פגעה בהם. <strong>ומאן דאמר</strong> <small>[ומי שאומר,</small> הברייתא השניה<small>]</small> שהעבדים אינם יוצאים בשן ועין <strong>לא לאיש ולא לאשה</strong> — <strong>אית ליה</strong> <small>[יש לו,</small> מקבל<small>]</small> את <strong>תקנת אושא</strong> ולכן אין נכסי מלוג שייכים בשלימות לא לבעל ולא לאשה.
  ודוחים:  <strong>לא, דכולי עלמא אית להו</strong> <small>[לדעת הכל יש להם,</small> מקבלים<small>]</small> את <strong>תקנת אושא, אלא כאן</strong> בברייתא שעבדים יוצאים לחירות בשן ועין לאשה מדובר <strong>קודם</strong> ה<strong>תקנה</strong> ואז היו שייכים רק לאשה, ואילו <strong>כאן</strong> ששנינו שאינם יוצאים לחירות אף לאשה, הרי זה <strong>לאחר</strong> ה<strong>תקנה</strong> שמאותה תקנה הריהם של שניהם.
 <strong>ואי בעית אימא</strong> <small>[ואם תרצה אמור]</small> הסבר נוסף: <strong>אידי ואידי</strong> <small>[זו וזו],</small> שתי הברייתות, נשנו <strong>לאחר תקנה,</strong> <strong>ו</strong>שתיהן <strong>אית להו</strong> <small>[יש להן,</small> מקבלים<small>]</small> את <strong>תקנת אושא, אלא למאן דאמר</strong> <small>[ל</small>דעת <small>מי שאומר]</small> שהם משתחררים <strong>לאשה ולא לאיש מאי טעמא</strong> <small>[מה טעם</small> הדבר<small>]?</small> — <strong>כ</strong>דברי <strong>רבא,</strong> ש<strong>אמר רבא:</strong>
## דף צ.
 <strong>הקדש</strong> (שמקדיש דבר בקדושת הגוף), <strong>חמץ</strong> (שהגיע הפסח וחל איסור חמץ) <strong>ושחרור</strong> של עבד — <strong>מפקיעים מידי שיעבוד.</strong> ואף כאן, כיון שחבלה בעבד והוא משתחרר בכך — בטל ממנו השיעבוד שמשועבדים נכסי מלוג שלה לבעלה.
  ואומרים: אם כן  <strong>לימא</strong> <small>[האם לומר]</small> ששיטת <strong>רבא</strong> במחלוקת <strong>תנאי</strong> <small>[תנאים]</small> <strong>היא</strong> שנויה, שהרי בברייתא האחרת נאמר שאינו יוצא כלל בשן ועין ואם כן לדעה זו אין השחרור מפקיע ממנו את שיעבוד הבעל על נכסי המלוג! ודוחים: <strong>לא, דכולי עלמא אית להו</strong> <small>[הכל יש להם,</small> מקבלים<small>]</small> את שיטת <strong>רבא, והכא אלמוה רבנן לשיעבודא</strong> <small>[וכאן</small> לדעת הברייתא האחרת, <small>חיזקו חכמים</small> במיוחד <small>את השיעבוד]</small> של ה<strong>בעל</strong> יותר משאר שיעבודים, שלא יופקע על ידי שחרור.
 <strong>ואיבעית אימא</strong> <small>[ואם תרצה אמור]</small> באופן אחר: <strong>דכולי עלמא לית להו להני תנאי</strong> <small>[לדעת הכל אין להם לתנאים הללו</small> בשתי הברייתות<small>]</small> <strong>תקנת אושא, והכא</strong> <small>[וכאן]</small> <strong>ב</strong>עצם השאלה האם <strong>קנין פירות כקנין הגוף דמי</strong> <small>[נחשב]</small> <strong>קמיפלגי</strong> <small>[חלוקים</small> הם<small>],</small>
 <strong>ובפלוגתא דהני תנאי</strong> <small>[ובמחלוקת של תנאים אלה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המוכר עבדו</strong> הכנעני <strong>לאחר, ופסק עמו</strong> עם הקונה תנאי <strong>על מנת שישמשנו</strong> העבד עוד <strong>שלשים יום</strong> לאחר שמכרו, ואם כן יש למוכר באותם שלושים יום קנין פירות בעבד. ונחלקו תנאים מה דינו של העבד באותם שלושים יום.
 <strong>ר' מאיר אומר: ראשון,</strong> כלומר, המוכר <strong>ישנו בדין יום או יומים</strong> כדין כל בעליו של עבד, שאם היכה בו מכות קשות ומת תחת ידיו, רק אם מת בתוך יום או יומיים מההכאה (ולא לאחר מכן) הרי הוא חייב מיתה עליו. ונחשב המוכר כבעליו של העבד <strong>מפני שהוא תחתיו,</strong> שבפועל הוא עדיין נמצא ברשותו. ומסבירים: <strong>קסבר</strong> <small>[סבור</small> הוא<small>]:</small> ש<strong>קנין פירות,</strong> כלומר, זכות השימוש בדבר <strong>כקנין הגוף דמי</strong> <small>[נחשב].</small>
 ואילו <strong>ר' יהודה אומר:</strong> האדון ה<strong>שני,</strong> הקונה, דווקא הוא <strong>ישנו בדין יום או יומים, מפני שהוא כספו</strong> ולא המוכר. ומסבירים: <strong>קסבר</strong> <small>[סבור</small> הוא<small>]:</small> <strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב].</small>
 ואילו <strong>ר' יוסי אומר: שניהם ישנן בדין יום או יומים, זה,</strong> המוכר, <strong>מפני שהוא תחתיו, וזה,</strong> הקונה, <strong>מפני שהוא כספו.</strong> ומסבירים: <strong>מספקא ליה</strong> <small>[מסופק לו]</small> לגבי <strong>קנין פירות, אי</strong> <small>[אם]</small> <strong>כקנין הגוף דמי</strong> <small>[</small>הוא <small>נחשב]</small> <strong>אי לאו</strong> <small>[אם לא]</small> <strong>כקנין הגוף דמי</strong> <small>[</small>הוא <small>נחשב],</small> <strong>ו</strong>כלל הוא: כל דבר שהוא בכלל <strong>ספק נפשות,</strong> נוהגים בדינו <strong>להקל,</strong> ולכן אם היכה אחד מהם את העבד ומת לאחר יומיים — אין הורגים מספק, שמא הוא האדון.
 <strong>ר' אליעזר אומר: שניהם אינן בדין יום או יומים,</strong> והריהם כשאר כל אדם ולכן אם מת מחמת ההכאה של אחד מהם — חייב הלה מיתה אף לאחר יומיים. ומדוע? <strong>זה,</strong> הקונה, <strong>לפי שאינו תחתיו, וזה,</strong> המוכר, <strong>לפי שאינו כספו.</strong>
 <strong>אמר רבא: מאי טעמא</strong> <small>[מה הטעם]</small> של <strong>ר' אליעזר?</strong> — <strong>אמר קרא</strong> <small>[הכתוב]</small> בטעמה של הלכה זו: <strong>"כי כספו הוא"</strong> (שמות כא, כא), לדייק מכאן: <strong>כספו המיוחד לו,</strong> ולא בזמן שיש זכות כלשהי לאחר בו.
  ועוד אומרים: <strong>כמאן אזלא</strong> <small>[כ</small>דעת <small>מי הולכת]</small> <strong>הא</strong> <small>[זו]</small> ש<strong>אמר אמימר: איש ואשה שמכרו בנכסי מלוג</strong> של האשה — <strong>לא עשו ולא כלום? כמאן</strong> <small>[כ</small>דעת <small>מי]</small> — <strong>כ</strong>דעת <strong>ר' אליעזר,</strong> הסבור שדבר שאינו קנין גמור של אדם אינו יכול למכור אותו.
  ועוד שואלים: <strong>מאן תנא להא דתנו רבנן</strong> <small>[מי שנה את זו ששנו חכמים]:</small> <strong>מי שחציו עבד וחציו בן חורין, וכן עבד של שני שותפין</strong> — <strong>אין</strong> הם <strong>יוצאין</strong> לחירות אם בעליהם חבלו בהם <strong>בראשי אברים שאינן חוזרין</strong> כגון שן ועין? <strong>אמר ליה</strong> <small>[לו]</small> <strong>רב מרדכי לרב אשי, הכי אמרי משמיה</strong> <small>[כך אומרים משמו]</small> של <strong>רבא:</strong> שיטת <strong>ר' אליעזר היא;</strong>
 <strong>מי</strong> <small>[האם]</small> <strong>לא אמר ר' אליעזר</strong> בדין יום או יומיים: <strong>"כספו"</strong> כוונתו <strong>המיוחד לו, הכא נמי</strong> <small>[כאן גם כן]</small> בדין שן ועין נאמר שהכתוב <strong>"עבדו"</strong> ("וכי יכה איש את עין עבדו... לחפשי ישלחנו תחת עינו. ואם שן עבדו... לחפשי ישלחנו תחת שינו". שמות כ״א:כ״ו-כ״ז, פסוקים כו–כז) כוונתו: <strong>המיוחד לו.</strong>
 <big>א משנה</big> <strong>התוקע</strong> (המכה) <strong>לחבירו</strong> על אוזנו — <strong>נותן לו סלע</strong> כקנס דמי בושתו. <strong>ר' יהודה אומר משום</strong> (בשם) <strong>ר' יוסי הגלילי:</strong> נותן לו <strong>מנה</strong> (מאה דינרים). אם <strong>סטרו</strong> על לחיו — <strong>נותן לו מאתים זוז.</strong> סטרו <strong>לאחר ידו,</strong> כלומר, אם היכהו על הלחי, לא בחלק הפנימי של כף היד אלא בצידה החיצון, שהיא בושה גדולה — <strong>נותן לו ארבע מאות זוז.</strong>
 <strong>צרם</strong> (משך, פגם) <strong>באזנו,</strong> או <strong>תלש בשערו,</strong> או <strong>רקק</strong> (ירק בו) <strong>והגיע</strong> (ופגע) <strong>בו ד</strong>באיש שירק בו <strong>רוקו,</strong> או <strong>העביר</strong> (הוריד) <strong>טליתו ממנו,</strong> או <strong>פרע</strong> (חשף) <strong>ראש האשה</strong> מכיסויה <strong>בשוק</strong> (בפומבי) — <strong>נותן לו</strong> (לה) <strong>ארבע מאות זוז.</strong>
## דף צ:
 <strong>זה הכלל:</strong> איך קוצבים את תשלום הבושת — <strong>הכל לפי כבודו</strong> של המתבייש. <strong>אמר ר' עקיבא: אפילו עניים שבישראל רואין אותם כאילו הם בני חורין</strong> מיוחסים <strong>שירדו</strong> (הענו) <strong>מנכסיהם</strong> ולפי זה דנים אותם לענין בושת, ומדוע? — שהם כולם מיוחסים, לפי <strong>שהם בני אברהם יצחק ויעקב. ו</strong>מספרים:
 <strong>מעשה באחד שפרע</strong> (חשף, הסיר את כיסוי) <strong>ראש האשה בשוק, באת</strong> (באה) האשה <strong>לפני ר' עקיבא</strong> לתובעו דמי בושתה, <strong>וחייבו ליתן לה ארבע מאות זוז. אמר לו</strong> האיש לר' עקיבא: <strong>רבי, תן לי זמן</strong> עד שאפרע, <strong>ונתן לו זמן.</strong>
 מה עשה אותו אדם, <strong>שמרה</strong> (המתין לה) ומצאה כשהיא <strong>עומדת על פתח חצרה, ושבר את הכד</strong> של שמן <strong>בפניה, ובו</strong> (בתוך הכד) היה <strong>כ</strong>שווי <strong>איסר שמן, גילתה</strong> בעצמה אותה אשה <strong>את ראשה והיתה מטפחת</strong> (מרטיבה ידה) בשמן <strong>ומנחת ידה על ראשה</strong> כדי למרוח את ראשה בשמן וליהנות ממנו.
 <strong>העמיד עליה עדים</strong> שראו שכך עשתה, <strong>ובא לפני ר' עקיבא, אמר לו:</strong> וכי <strong>לזו אני נותן ארבע מאות זוז</strong> על פריעת ראשה? הרי יש עדים שהיא בעצמה אינה חוששת לכבודה ופורעת את ראשה משום דבר מועט כל כך.
 <strong>אמר לו</strong> ר' עקיבא: <strong>לא אמרת כלום.</strong> כלומר, אין ממש בטענתך, שכן אדם <strong>החובל בעצמו אף על פי שאינו רשאי</strong> לחבול בעצמו — <strong>פטור</strong> הוא מקנס, ואילו <strong>אחרים שחבלו בו</strong> — <strong>חייבים, ו</strong>כן <strong>הקוצץ נטיעותיו</strong> של עצמו <strong>אף על פי שאינו רשאי</strong> לקצוץ (מדין "בל תשחית". ראה דברים כ, יט) — <strong>פטור,</strong> ו<strong>אחרים</strong> שעשו כן — <strong>חייבין.</strong> וכיוצא בזה לענין הבושת.
 <big>א גמרא</big> שנינו במשנה שהתוקע לחבירו נותן לו מנה (מאה דינרים) לדעת ר' יוסי הגלילי. ובענין זה <strong>איבעיא להו</strong> <small>[נשאלה להם]</small> ללומדים: האם <strong>מנה צורי</strong> שהוא מאה דינרים ממש <strong>תנן</strong> <small>[שנינו</small> במשנה<small>],</small> <strong>או מנה מדינה</strong> שערכו רק שמינית ממנה צורי, דהיינו שנים עשרה וחצי דינרים של מנה צורי <strong>תנן</strong> <small>[שנינו</small> במשנה<small>]?</small>
 ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה מן המסופר: <strong>דההוא גברא דתקע ליה לחבריה</strong> <small>[שאדם אחד תקע לו לחבירו],</small> <strong>אתא לקמיה</strong> <small>[בא לפני]</small> <strong>ר' יהודה נשיאה</strong> <small>[הנשיא]</small> לתובעו דמי בושתו, <strong>אמר ליה</strong> <small>[לו]</small> למזיק: <strong>הא אנא</strong> <small>[הרי אני],</small> <strong>הא</strong> <small>[הרי]</small> <strong>ר' יוסי הגלילי, הב ליה</strong> <small>[תן לו]</small> <strong>מנה צורי. שמע מינה</strong> <small>[למד מכאן]:</small> ש<strong>מנה צורי תנן</strong> <small>[שנינו</small> במשנה<small>].</small> ומסכמים: אכן <strong>שמע מינה</strong> <small>[למד מכאן]</small> שכן הוא.
  אגב כך שואלים: <strong>מאי</strong> <small>[מה]</small> פירוש הביטוי: <strong>הא אנא, הא</strong> <small>[הרי אני, הרי]</small> <strong>ר' יוסי הגלילי? אילימא הכי קאמר ליה</strong> <small>[אם תאמר</small> ש<small>כך אמר לו]:</small> <strong>הא אנא דחזיתך</strong> <small>[הרי אני שראיתיך]</small> עושה את הדבר, <strong>והא</strong> <small>[והרי]</small> דעת <strong>ר' יוסי הגלילי</strong> ש<strong>אמר מנה צורי,</strong> ולכן <strong>זיל הב ליה</strong> <small>[לך תן לו]</small> <strong>מנה צורי; למימרא</strong> <small>[האם לומר</small> מכאן<small>]</small> ש<strong>עד נעשה דיין,</strong> ואין צורך בהבאת עדים לפני הדיין, אלא הוא עצמו שראה את הדבר פוסק בו הלכה, ולכן יכול ר' יהודה נשיאה לשמש בשני התפקידים?
 <strong>והתניא</strong> <small>[והרי שנינו</small> בברייתא<small>]:</small> <strong>סנהדרין שראו אחד שהרג את הנפש</strong> — <strong>מקצתן</strong> של הדיינים <strong>נעשו עדים</strong> על כך, <strong>ומקצתן נעשו דיינין</strong> לדונו על כך על פי עדותם של אלה, אלו <strong>דברי ר' טרפון. ר' עקיבא אומר: כולם עדים הם, ואין עד נעשה דיין.</strong>
 ונדקדק מברייתא זו: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' טרפון</strong> שהתיר בענין זה — <strong>אלא</strong> באופן ש<strong>מקצתן נעשו עדים ומקצתן נעשו דיינין, אבל עד</strong> ש<strong>נעשה דיין</strong> בלא עדות עדים אחרים כלל <strong>לא קאמר</strong> <small>[אמר],</small> וכל שכן ר' עקיבא!
  ודוחים: אפשר לומר  <strong>כי תניא ההיא</strong> <small>[כאשר שנויה אותה</small> ברייתא<small>],</small> היה זה <strong>כגון שראו</strong> הסנהדרין את המעשה <strong>בלילה,</strong> ש<strong>לא למעבד דינא נינהו</strong> <small>[לעשות דין הם]</small> יכולים באותה שעה, משום שאין דנים דיני נפשות אלא ביום, ואם כן אינם יכולים להיות דיינים באותה שעה, אלא רק להיות עדים לדבר.
 <strong>ואיבעית אימא</strong> <small>[ואם תרצה אמור]</small> דחייה אחרת, כי ר' יהודה הנשיא כלל לא היה עד על עצם המעשה, ומה שאמר "הרי אני", <strong>הכי קאמר ליה</strong> <small>[כך אמר לו]</small> לאותו אדם שתקע: <strong>הא אנא דסבירא לי</strong> <small>[הרי אני שסבור אני]</small> <strong>כ</strong>שיטת <strong>ר' יוסי הגלילי</strong> ש<strong>אמר</strong> שהכוונה ל<strong>מנה צורי, והא סהדי דמסהדי</strong> <small>[והרי עדים שמעידים]</small> <strong>בך</strong> שכך עשית, לכן <strong>זיל הב ליה</strong> <small>[לך תן לו]</small> <strong>מנה צורי.</strong> 
 <big>ב</big> לגוף הענין שהזכרנו שואלים: <strong>וסבר</strong> <small>[ו</small>האם <small>סבור]</small> <strong>ר' עקיבא</strong> ש<strong>אין עד נעשה דיין?</strong>
 <strong>והתניא</strong> <small>[והרי שנינו</small> בברייתא<small>]:</small> על מה שנאמר בדיני חבלות <strong>"והכה איש את רעהו באבן או באגרף"</strong> (שמות כא, יח), <strong>שמעון התימני אומר: מה אגרוף מיוחד</strong> (מתאפיין בכך) <strong>ש</strong>הוא <strong>מסור</strong> (נתון לפני כל) <strong>לעדה ולעדים,</strong> כלומר, מסור לעדה שהדיינים עצמם, כמו העדים, יכולים לדעת מה שיעורו וכוחו של האגרוף שחבל, <strong>אף כל</strong> דבר שחבל צריך <strong>ש</strong>יהיה <strong>מסור לעדה ולעדים,</strong> והרי זה בא למעט, <strong>פרט לשיצתה</strong> (יצאה) האבן <strong>מתחת יד העדים.</strong> כלומר, שהאבן הזו עצמה שבה היכה נעלמה לאחר שהעדים ראוה, ובית הדין לא ראוה, ואין בית הדין יכולים לאמוד אם היתה ראויה להזיק כל כך.
 <strong>אמר לו ר' עקיבא</strong> שאין לקבל סברה זו: <strong>וכי</strong> בכל מקרה שדנים אדם שהיכה את חבירו <strong>בפני בית דין הכהו, שיודעין</strong> בדיוק <strong>כמה הכהו ועל מה הכהו, אם על שוקו או ציפר נפשו</strong> (צווארו)? ואם כן בית הדין בהכרח אינו יודע את פרטי הדברים מעצמו אלא על פי העדים.
 <strong>ועוד, הרי שדחף את חבירו מראש הגג או מראש הבירה</strong> (מגדל) <strong>ומת</strong> בדחיפה זו, האם <strong>בית דין הולכין אצל בירה או בירה הולכת אצל בית דין</strong> כדי לאמוד אם היתה ראויה להמית? אלא ודאי סומכים על תיאור העדים.<strong> ועוד</strong>, <strong>אם נפלה</strong> אחר כך אותה בירה, וכי <strong>חוזר ובונה</strong> אותה כדי שיוכלו בית דין לאמוד?
 <strong>אלא</strong> כך יש ללמוד, <strong>מה אגרוף מיוחד שהוא מסור לעדים</strong> שהם יכולים להעיד על כך ולספר את כל הפרטים, <strong>אף כל שהוא מסור לעדים</strong> ולכן גם אם נעלמה האבן, אם העדים מעידים שהיתה זו אבן גדולה למדי, שראויה להרוג — הרי זה די עבור הדיינים ויכולים לפסוק בכך.
  ומה בא הכתוב למעט, <strong>פרט לכשיצתה אבן מתחת ידו של מכה,</strong> שאף העדים לא ראו בדיוק את האבן, והאבן הזו נעלמה מעיניהם — שאז <strong>פטור.</strong> שכן במקרה כזה אין העדים יכולים להעיד, שהרי אינם יכולים לומר שהיתה זו אבן גדולה מספיק כדי להזיק בה עד כדי כך.
 <strong>קתני מיהת</strong> <small>[שנינו על כל פנים]</small> ש<strong>אמר לו ר' עקיבא</strong> לשמעון התימני: <strong>וכי בפני בית דין הכהו, שיודעין כמה הכהו?</strong> ונדייק מכאן: <strong>הא</strong> <small>[הרי]</small> אם <strong>הכהו בפניהם</strong> היינו אומרים ש<strong>עד נעשה דיין,</strong> שהם רואים את הדבר ויכולים לדון על פי ראייתם, והרי אין זה כשיטת ר' עקיבא בברייתא!
  ודוחים: מכאן אין ראיה שכך שיטת ר' עקיבא. כי אפשר לומר ש<strong>לדבריו</strong> של <strong>ר' שמעון התימני קאמר</strong> <small>[אמר],</small> שלפי שיטתו ענה לו, <strong>וליה לא סבירא ליה</strong> <small>[ו</small>אולם <small>הוא עצמו אינו סבור כן]</small> ולדעתו אם נעשה הדבר בפני בית דין — אין אותו בית הדין יכול לדון באותו נושא.
 ובהמשך לדברים אלה, מביאים את מה ש<strong>תנו רבנן</strong> <small>[שנו חכמים]:</small> <strong>שור תם שהמית</strong> אדם ואחר כך חזר <strong>והזיק</strong> — <strong>דנין אותו דיני נפשות</strong> והורגים אותו, <strong>ואין דנין אותו דיני ממונות</strong> על מה שהזיק.
  ואילו שור <strong>מועד שהמית והזיק</strong> — <strong>דנין אותו דיני ממונות</strong> ומשלם את הנזק, <strong>וחוזרין ודנין אותו דיני נפשות.</strong> אבל אם <strong>קדמו ודנוהו</strong> תחילה <strong>דיני נפשות</strong> — <strong>אין חוזרין ודנין אותו דיני ממונות,</strong> שכבר ראוי לסקילה.
  ותוהים:  <strong>וכי</strong> <small>[וכאשר]</small> <strong>קדמו ודנוהו דיני נפשות מאי הוי</strong> <small>[מה היה</small> על ידי כך<small>]?</small> <strong>ליהדר ולידייניה נמי</strong> <small>[שיחזרו וידונו אותו גם כן]</small> ב<strong>ממונות!</strong>
 <strong>אמר רבא: אשכחתינהו לרבנן דבי רב</strong> <small>[מצאתי את החכמים של בית הרב,</small> בית המדרש<small>]</small> <strong>דיתבי וקאמרי</strong> <small>[שיושבים ואומרים]</small> בפירוש דבר זה: <strong>הא מני</strong> <small>[זו</small> כשיטת <small>מי היא]?</small> — שיטת <strong>ר' שמעון התימני היא,</strong> ש<strong>אמר: מה אגרוף מיוחד שמסור לעדה ולעדים,</strong> שיכולים לאמוד בבית דין כיצד בדיוק אירע הדבר,
## דף צא.
 <strong>אלמא בעינן אומדנא דבי דינא</strong> <small>[מכאן</small> ש<small>מצריכים אנו אומדן של בית הדין</small> עצמו<small>]</small> כדי לחייבו, <strong>והא</strong> <small>[וזה]</small> שור שהרג <strong>כיון דגמר דינא לקטלא</strong> <small>[שנגמר דינו למות],</small> <strong>לא משהינן ליה לאומדנא דבי דינא</strong> <small>[אין אנו משהים אותו את אומדן בית הדין]</small> <strong>ולא מענינן לדיניה</strong> <small>[ואין אנו מענים את דינו]</small> להשהותו זמן רב עד שייגמר, ולכן אי אפשר לדון אותו שוב.
 <strong>ואמינא להו אנא</strong> <small>[ואמרתי להם אני]:</small> <strong>אפילו תימא</strong> <small>[תאמר]</small> שהוא כשיטת <strong>ר' עקיבא</strong> באותה ברייתא, שאינו מצריך אומדן של בית דין, יש לפרש כי <strong>הכא במאי עסקינן</strong> <small>[כאן במה אנו עוסקים]?</small> — <strong>כגון שברח</strong> בעל השור ולא ניתן עתה לדונו שלא בפניו, ולחייבו על הנזק שהזיק שורו.
  ושואלים:  <strong>אי</strong> <small>[אם]</small> מדובר בברייתא זו במקרה ש<strong>ברח</strong> בעל השור, אם כן, במקרה האחר, <strong>כי</strong> <small>[כאשר]</small> עדיין <strong>לא דנוהו דיני נפשות, היכי דיינינא ליה</strong> <small>[איך דנים אותו]</small> <strong>דיני ממונות בלא בעלים?</strong> שהרי גם בדיני ממונות צריכים הבעלים להיות נוכחים. ומשיבים: מדובר במקרה <strong>דקביל סהדי</strong> <small>[שקיבל</small> את עדות ה<small>עדים]</small> בפני בעל השור ונתחייב לשלם <strong>וברח.</strong>
 ושואלים: <strong>סוף סוף מהיכא</strong> <small>[מהיכן]</small> <strong>משתלם</strong> (נפרע) הנזק במקרה זה — <strong>מרידיא</strong> <small>[מחרישה].</small> שלוקחים את השור הזה ומשכירים אותו לחרישה, ומדמיו משלמים את המחיר, ואחר כך מעמידים אותו לדיני נפשות. <strong>אי הכי</strong> <small>[אם כך],</small> שור <strong>תם</strong> גם כן <strong>נדייניה</strong> <small>[נדון אותו]</small> <strong>דיני ממונות ברישא</strong> <small>[בתחילה]</small> <strong>ונשתלם מרידיא</strong> <small>[וישתלם</small> הנזק <small>מחרישה],</small> <strong>והדר נדייניה</strong> <small>[ואחר כך נדון אותו]</small> <strong>דיני נפשות!</strong> ומדוע שנינו בברייתא שאין דנים אותו כלל דיני ממונות?
  בעקבות שאלה זו <strong>אמר רב מרי בריה</strong> <small>[בנו]</small> של <strong>רב כהנא, זאת אומרת:</strong> כסף <strong>רידייא</strong> <small>[חרישה]</small> — כ<strong>עלייה דמרה</strong> <small>[של הבעלים]</small> <strong>הוא</strong> נחשב, כלומר, כאילו היה משלם מנכסיו ולא כגבייה מגוף השור עצמו, והואיל ושור תם אינו משלם אלא מגופו נמצא שלא ניתן לגבות נזקי שור תם מדמי החרישה.
 <big>א</big> אגב דברי הברייתא המצריכה לאמוד האם ראוי היה ההרוג בידי חבירו למות במכה שהיכהו, מביאים כי <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>יש</strong> דין <strong>אומד לנזקין,</strong> האם אומדים אם היה מעשה זה שעשה המזיק ראוי לגרום נזק שכזה, <strong>או אין אומד לנזקין?</strong>
 וצדדי השאלה: <strong>מי אמרינן</strong> <small>[האם אנו אומרים]:</small> דווקא <strong>לקטלא</strong> <small>[ל</small>ענין <small>מיתה]</small> <strong>הוא דאמדינן</strong> <small>[שאנו אומדים]:</small> <strong>בהכי נפקא</strong> <small>[בכך יוצאת]</small> <strong>נשמה, בהכי</strong> <small>[בכך]</small> <strong>לא נפקא</strong> <small>[יוצאת]</small> <strong>נשמה,</strong> ואם היה הדבר שהרג פחות מן השיעור אומרים שלא מחמתו אירע הדבר, אלא מקרה היה, וכמבואר בברייתא, <strong>אבל לנזקין</strong> ב<strong>כל</strong> שיעור <strong>דהו</strong> <small>[שהוא],</small> כיון שהזיק — חייב, <strong>או דלמא</strong> <small>[שמא]</small> <strong>לא שנא</strong> <small>[שונה]</small> וגם בנזקים עושים אומד, אם ראוי היה הדבר להזיק נזק זה, ואם לא היה ראוי — פטור.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנה: <strong>מה בור</strong> שחייבה התורה על נזקיו — <strong>שיש בו כדי להמית</strong> שהוא <strong>עשרה טפחים, אף כל</strong> צורה אחרת של חפירה בקרקע, כגון מערה — <strong>שיש בו כדי להמית</strong> דהיינו <strong>עשרה טפחים. היו פחותין מעשרה טפחים ונפל לתוכו שור או חמור ומת</strong> — <strong>פטור,</strong> אם <strong>הוזק בו</strong> — <strong>חייב.</strong>
 <strong>מאי לאו</strong> <small>[האם לא]</small> <strong>ממטה למעלה קא חשיב</strong> <small>[הוא מונה],</small> <strong>והכי קאמר</strong> <small>[וכך</small> הוא <small>אומר]:</small> <strong>מטפח ועד עשרה</strong> — דין <strong>מיתה ליכא</strong> <small>[אין],</small> אבל <strong>נזקין איכא</strong> <small>[יש],</small> <strong>אלמא</strong> <small>[מכאן</small> יוצא<small>]</small> ש<strong>לנזקין</strong> ב<strong>כל</strong> שיעור <strong>דהו</strong> <small>[שהוא]</small> יהא חייב, <strong>שמע מינה</strong> <small>[למד מכאן]</small> ש<strong>אין אומדין לנזקין.</strong>
 ודוחים: <strong>לא,</strong> כאן בברייתא זו <strong>ממעלה למטה קא חשיב</strong> <small>[מונה],</small> <strong>והכי קאמר</strong> <small>[וכך</small> הוא <small>אומר]:</small> כשיש <strong>עשרה</strong> טפחים — דין <strong>מיתה איכא</strong> <small>[יש],</small> <strong>פחות מעשרה פורתא</strong> <small>[מעט]</small> — דין <strong>נזקין איתא</strong> <small>[יש],</small> דין <strong>מיתה ליכא</strong> <small>[אין],</small> <strong>ולעולם אימא</strong> <small>[אומר]</small> <strong>לך</strong> ש<strong>יש אומד לנזקין, וכל מידי ומידי כי היכי דמיתזקה ביה בעינן</strong> <small>[דבר ודבר</small> שיעור <small>כדי שתינזק בו צריכים אנו]</small> ולכן אם היה המקום שטוח ביותר, אין אנו אומרים שזה שגרם לנזק.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>הכהו על עינו וסימאו</strong> (עשה אותו עיוור), <strong>על אזנו וחירשו</strong> — <strong>עבד יוצא בהן לחירות</strong> על ידי מכות אלה. אבל אם היכה <strong>כנגד עינו,</strong> שלא פגע בגופו, <strong>ואינו רואה,</strong> או היכה <strong>כנגד אזנו</strong> וגרם לרעש גדול, <strong>ואינו שומע</strong> — <strong>אין עבד יוצא בהן לחירות; מאי טעמא</strong> <small>[מה טעם</small> הדבר<small>]</small> שפטור? <strong>לאו</strong> <small>[האם לא]</small> <strong>משום דבעינן אומדנא</strong> <small>[שאנו צריכים אומדן]</small> ואנו אומדים שבכגון זה אינו יכול להזיק? <strong>ושמע מינה</strong> <small>[ולמד מכאן]</small> ש<strong>יש אומדנא לנזקין.</strong>
 ודוחים: <strong>לא, משום דאמרינן</strong> <small>[שאנו אומרים]:</small> <strong>הוא דאבעית נפשיה</strong> <small>[שהבהיל</small> את <small>עצמו],</small> כלומר, לא המכה עצמה גרמה לעיוורון או לחירשות, אלא הוא גרם לעצמו על ידי הפחד. <strong>כדתניא</strong> <small>[כפי ששנינו</small> בברייתא<small>]:</small> <strong>המבעית</strong> <small>[המפחיד]</small> <strong>את חבירו</strong> וגרם לו בכך לאיזה שהוא נזק — <strong>פטור מדיני אדם ו</strong>אולם <strong>חייב בדיני שמים, כיצד?</strong> אם <strong>תקע</strong> בקול <strong>באזנו וחירשו</strong> — <strong>פטור,</strong> אבל אם עשה מעשה, ש<strong>אחזו ותקע באזנו וחירשו</strong> — <strong>חייב.</strong>
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>חמשה דברים</strong> שמשלם החובל בחבירו <strong>אומדין אותו</strong> את הניזק, כמה זכאי הוא לקבל, <strong>ונותנין לו  מיד. ריפוי ושבת</strong> — אומדים כמה יצטרך <strong>עד שיתרפא. אמדוהו</strong> את התשלומים המגיעים לניזק בשיעור מסויים <strong>והיה מתנונה</strong> (מתנוון) <strong>והולך,</strong> כלומר, שנעשה יותר ויותר חלש והרי זה שלא כדמי האומדנא בתחילה — <strong>אין נותנין לו אלא כמו שאמדוהו</strong> ולא יותר, ומן הצד השני אם
 <strong>אמדוהו</strong> לסכום מסויים והתבססה אומדנא זו על הערכה שיבריא בזמן רב <strong>והבריא</strong> לפני הזמן — <strong>נותנין לו</strong> את <strong>כל</strong> הסכום לפי <strong>מה שאמדוהו. שמע מינה</strong> <small>[למד מכאן]:</small> ש<strong>יש אומד לנזקין!</strong> ומשיבים: אין ראיה מברייתא זו לשאלתנו, שכן <strong>למימד גברא</strong> <small>[לאמוד</small> את <small>האיש]</small> הניזוק <strong>כמה ליקצר מיהא מכה</strong> <small>[יהא חולה ממכה זו],</small> ו<strong>כמה לא מקצר</strong> <small>[יהא חולה]</small> — <strong>לא קא מבעי לן</strong> <small>[נשאלה לנו],</small> ש<strong>ודאי אמדינן</strong> <small>[אנו אומדים]</small> בכגון זה. <strong>כי קא מבעיא לן</strong> <small>[כאשר נשאלה לנו</small> השאלה<small>]</small> היה זה <strong>למימד חפצא</strong> <small>[לאמוד</small> את <small>החפץ]</small> <strong>אי עביד האי נזקא</strong> <small>[אם עושה</small> הוא <small>נזק זה],</small> <strong>או לא,</strong> אם כן <strong>מאי</strong> <small>[מה]</small> הדין?
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא, <strong>שמעון התימני אומר: מה אגרוף מיוחד</strong> (מתאפיין בכך) <strong>ש</strong>הוא <strong>מסור</strong> (נתון לפני כל) <strong>לעדה ולעדים,</strong> כלומר, מסור לעדה שהדיינים עצמם, כמו העדים, יכולים לדעת מה שיעורו וכוחו של האגרוף שחבל, <strong>אף כל</strong> דבר שחבל צריך <strong>ש</strong>יהיה <strong>מיוחד</strong> בכך שיהיה <strong>מסור לעדה ולעדים, שמע מינה</strong> <small>[למד מכאן]:</small> ש<strong>יש אומד לנזקין.</strong> ומסכמים: אכן <strong>שמע מינה</strong> <small>[למד מכאן]</small> שכן הוא.
 ודנים עוד במה שנאמר בברייתא שהובאה מקודם, <strong>אמר מר</strong> <small>[החכם]</small> באותה ברייתא: <strong>אמדוהו</strong> שיבריא לזמן מסויים <strong>והבריא</strong> מוקדם ממה שאמדוהו — <strong>נותנין לו</strong> את <strong>כל</strong> הסכום לפי <strong>מה שאמדוהו. מסייע ליה</strong> <small>[לו]</small> הדבר <strong>לרבא,</strong> ש<strong>אמר רבא: האי מאן</strong> <small>[מי]</small> שניזק ש<strong>אמדוהו</strong> שלא יוכל לעבוד <strong>לכולי יומא</strong> <small>[לכל היום],</small> <strong>ואיתפח לפלגא דיומא וקא עביד עבידתא</strong> <small>[והבריא בחצי היום ו</small>הוא <small>עובד עבודה]</small> — <strong>יהבינן ליה דכולי יומא</strong> <small>[נותנים לו</small> את דמי השבת <small>של כל היום],</small> ומדוע? <strong>מן שמיא</strong> <small>[השמים]</small> <strong>הוא דרחמי עליה</strong> <small>[שריחמו עליו]</small> והבריא מהר יותר, אבל אין זה משנה את חובת התשלומים של המזיק.
 <big>ב</big> שנינו במשנה: אם <strong>רקק והגיע בו הרוק,</strong> או ש<strong>העביר</strong> את כסותו — נותן לו ארבע מאות זוז. <strong>אמר רב פפא: לא שנו אלא</strong> שרקק והגיע הרוק <strong>בו</strong> עצמו, <strong>אבל</strong> אם נגע הרוק רק <strong>בבגדו</strong> — <strong>לא.</strong> ושואלים: מדוע ייפטר מבושת אם הרוק נגע בבגדיו, <strong>וניהוי</strong> <small>[ויהא</small> זה<small>]</small> <strong>כי</strong> <small>[כמו]</small> אם <strong>בייש</strong> את חבירו <strong>בדברים?</strong>
 <strong>אמרי במערבא</strong> <small>[אומרים בארץ ישראל]</small> <strong>משמיה</strong> <small>[משמו]</small> של <strong>ר' יוסי בר אבין, זאת אומרת: ביישו</strong> חבירו <strong>בדברים</strong> בלבד <strong>פטור מכלום,</strong> שאינו משלם על כך קנס אף על פי שחייב כלפי שמים.
 <big>ג</big> שנינו במשנה: את הסכום לבושת קובעים <strong>הכל לפי כבודו. איבעיא להו</strong> <small>[נשאלה להם</small> ללומדים<small>]:</small> ה<strong>תנא קמא</strong> <small>[הראשון]</small> במשנה, שאמר כך, האם <strong>לקולא קאמר</strong> <small>[להקל אמר],</small> <strong>או לחומרא קאמר</strong> <small>[להחמיר אמר]?</small> ומסבירים את צדדי השאלה: <strong>לקולא קאמר</strong> <small>[להקל אמר]</small> — <strong>דאיכא</strong> <small>[שיש]</small> <strong>עני</strong> ש<strong>לא בעי למשקל כולי האי</strong> <small>[צריך לקבל כל כך</small> הרבה<small>]</small> באותם סכומים הקצובים במשנה, <strong>או דלמא לחומרא קאמר</strong> <small>[שמא להחמיר אמר],</small> <strong>דאיכא</strong> <small>[שיש]</small> <strong>עשיר דבעי למיתב ליה טפי</strong> <small>[שצריך לתת לו יותר]?</small>
 ומציעים: <strong>תא שמע</strong> <small>[בוא</small> ו<small>שמע],</small> <strong>מדקאמר</strong> <small>[ממה שאומר]</small> <strong>ר' עקיבא</strong> שם: <strong>אפילו עניים שבישראל רואין אותן כאילו הן בני חורין שירדו מנכסיהם,</strong> לפי <strong>שהם בני אברהם יצחק ויעקב, שמע מינה</strong> <small>[למד מכאן]</small> כי ה<strong>תנא קמא</strong> <small>[הראשון]</small> <strong>לקולא קאמר</strong> <small>[להקל אומר],</small> כלומר, שהעניים יקבלו סכום יותר נמוך, ועל זה בא ר' עקיבא ואומר שאין מקילים לעניים משום שכולם שווים מפני חשיבות ישראל. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ד</big> מסופר במשנה: <strong>ומעשה באחד שפרע ראש האשה</strong> בשוק וביקש זמן עד שישלם ונתן לו ר' עקיבא. ושואלים: <strong>ומי יהבינן</strong> <small>[והאם נותנים אנו]</small> <strong>זמן</strong> לפירעון חוב של חבלות? <strong>והאמר</strong> <small>[והרי אמר]</small> <strong>ר' חנינא: אין נותנין זמן לחבלות</strong> אלא משלם מיד!
  ומשיבים:  <strong>כי לא יהבינן ליה</strong> <small>[כאשר אין אנו נותנים לו,</small> לחובל<small>]</small> <strong>זמן</strong> — הרי זה דווקא <strong>לחבלה,</strong> משום <strong>דחסריה ממונא</strong> <small>[שהחסיר אותו,</small> את הנחבל, <small>ממון]</small> בעצם החבלה, <strong>אבל לבושת,</strong> ש<strong>לא חסריה ממונא</strong> <small>[החסיר אותו,</small> את המתבייש, <small>ממון]</small> — <strong>יהבינן</strong> <small>[אנו נותנים]</small> זמן לתשלום<small>.</small>
 <big>ה</big> באותו מעשה שנינו שאותו אדם שפרע ראש האשה <strong>שמרה עומדת על פתח חצירה וכו'</strong> ואמר לו ר' עקיבא כי החובל בעצמו אף שאינו רשאי לעשות כן — פטור. ומקשים בדבר: <strong>והתניא</strong> <small>[והרי שנינו</small> בברייתא<small>],</small> <strong>אמר לו ר' עקיבא: צללת במים אדירים והעלית חרס בידך,</strong> כלומר, עשית מאמץ גדול ולא הישגת דבר חשוב, שכן <strong>אדם רשאי לחבל בעצמו,</strong> וקשה שהרי אצלנו במשנה נאמר בשם ר' עקיבא שאינו רשאי לחבול בעצמו!
 <strong>אמר רבא, לא קשיא</strong> <small>[אין</small> זה <small>קשה]:</small> <strong>כאן</strong> (במשנה) ששנינו שאינו רשאי לחבול בעצמו, מדובר <strong>בחבלה</strong> ממש, ואילו <strong>כאן</strong> (בברייתא) ששנינו שרשאי אדם לבייש את עצמו, מדובר <strong>בבושת.</strong> ומקשים: <strong>והא מתניתין</strong> <small>[והרי משנתנו]</small> <strong>בבושת הוא</strong> שמדובר בה,
## דף צא:
 <strong>וקתני</strong> <small>[ושנה]:</small> <strong>החובל בעצמו אף על פי שאינו רשאי</strong> — <strong>פטור,</strong> משמע שאף לגבי בושת אינו רשאי! ומשיבים: <strong>הכי קאמר ליה</strong> <small>[כך אמר לו]</small> ר' עקיבא לאותו אדם: <strong>לא מבעיא</strong> <small>[נצרכה]</small> לומר <strong>בושת,</strong> ש<strong>אדם רשאי לבייש את עצמו,</strong> מכל מקום המביישו חייב, <strong>אלא אפילו חבלה,</strong> ש<strong>אין אדם רשאי לחבל בעצמו</strong> והוא עושה זאת, מכל מקום <strong>אחרים שחבלו בו</strong> — <strong>חייבין.</strong>
 <big>א</big> ועל ההנחה המוסכמת בענין זה שואלים: <strong>ו</strong>האם <strong>אין אדם רשאי לחבל בעצמו? והתניא</strong> <small>[והרי שנינו</small> בברייתא<small>]:</small> <strong>יכול</strong> מי ש<strong>נשבע להרע בעצמו ולא הרע יהא פטור</strong> מקרבן שבועה על שהפר שבועה זו? — <strong>תלמוד לומר:</strong> שנאמר בחיוב קרבן שבועה על המיפר שבועתו <strong>"להרע או להטיב"</strong> (ויקרא ה, ד), <strong>מה הטבה</strong> שמתחייב אם נשבע לעשות דבר טוב הוא דווקא בדבר שהוא <strong>רשות,</strong> ולא בנשבע לקיים מצוה, <strong>אף הרעה</strong> שמתחייב על שבועתה, היא דווקא בדבר שהוא <strong>רשות,</strong> ולא עבירה. ובכך <strong>אביא</strong> (אוסיף) לחייב גם מי ש<strong>נשבע להרע בעצמו ולא הרע</strong> ומכאן שאדם רשאי להרע לעצמו!
 <strong>אמר שמואל:</strong> אין מדובר כאן בהרעה לעצמו בדרך של חבלה ממש, אלא <strong>ב</strong>נשבע: <strong>"אשב בתענית",</strong> ודבר זה מותר לעשותו.
  ושואלים:  <strong>דכוותה גבי</strong> <small>[כיוצא בה אצל]</small> <strong>הרעת אחרים</strong> ששנינו באותה ברייתא, שאינו חייב על שבועתה, צריכים גם כן לפרש שמדובר <strong>להשיבם בתענית,</strong> ויש לתמוה: <strong>אחרים מי מותיב להו בתעניתא</strong> <small>[האם</small> הוא <small>יכול להושיב אותם בתענית]?</small>
 ומשיבים: <strong>אין</strong> <small>[כן]</small> באופן שגורם להם שאינם יכולים לאכול כגון <strong>דמהדק להו באנדרונא</strong> <small>[שמחזיק אותם,</small> סוגר אותם, <small>בחדר].</small> ומקשים: וכיצד מפרש אתה כך את הברייתא?
 <strong>והתניא</strong> <small>[והרי שנינו</small> בברייתא<small>]:</small> <strong>איזהו הרעת אחרים?</strong> — "<strong>אכה פלוני ואפצע את מוחו</strong>"! ולפי זה צריכים לפרש גם הרעת עצמו בחובל בעצמו, ונמצא שאדם רשאי בכך!
 <strong>אלא</strong> בהכרח יש לומר כי <strong>תנאי</strong> <small>[</small>מחלוקת <small>תנאים]</small> <strong>היא</strong> בעניין זה, <strong>דאיכא למאן דאמר</strong> <small>[שיש מי שאומר]:</small> <strong>אין אדם רשאי לחבל בעצמו, ואיכא למאן דאמר</strong> <small>[ויש מי שאומר]:</small> <strong>אדם רשאי לחבל בעצמו.</strong>
 ושואלים: <strong>מאן</strong> <small>[מיהו]</small> ה<strong>תנא</strong> ש<strong>שמעת ליה</strong> <small>[אותו]</small> ש<strong>אמר: אין אדם רשאי לחבל בעצמו? אילימא האי</strong> <small>[אם תאמר</small> ש<small>זה]</small> ה<strong>תנא הוא,</strong> <strong>דתניא</strong> <small>[ש</small>כן <small>שנינו</small> בברייתא<small>]</small> על הפסוק: <strong>"ואך את דמכם לנפשתיכם אדרש"</strong> (בראשית ט, ה), <strong>ר' אלעזר אומר: מיד נפשותיכם</strong> (מעצמכם) <strong>אדרש את דמכם,</strong> שאפילו מי שהורג את עצמו ייענש על כך?
 <strong>ודלמא קטלא שאני</strong> <small>[ושמא מיתה שונה],</small> שאסור לאדם להמית את עצמו, אבל לא מדובר כאן בחבלה כלל!
 <strong>אלא</strong> שיטת <strong>האי</strong> <small>[זה]</small> ה<strong>תנא הוא, דתניא</strong> <small>[ש</small>כן <small>שנינו</small> בברייתא<small>]:</small> <strong>מקרעין</strong> בגדים <strong>על המת, ולא</strong> נחשב הדבר <strong>מדרכי האמורי</strong> שנאסרו, אלא מנהג ישראל. <strong>אמר ר' אלעזר: שמעתי, שהמקרע על המת יותר מדאי</strong> — <strong>לוקה משום "בל תשחית"</strong> (ראה דברים ב, יט), <strong>וכל שכן</strong> מי שמזיק ל<strong>גופו</strong> מתוך צערו על המת שעובר על כך.
  ודוחים: אין זו הוכחה,  <strong>ודלמא</strong> <small>[ושמא]</small> <strong>בגדים שאני</strong> <small>[שונים],</small> <strong>דפסידא דלא הדר</strong> <small>[שהפסד שאינו חוזר]</small> <strong>הוא, כי הא</strong> <small>[כמו זו]</small> ש<strong>ר' יוחנן קרי למאני מכבדותא</strong> <small>[היה קורא לבגדיו כבודי],</small> <strong>ורב חסדא כד הוה מסגי ביני היזמי והגא</strong> <small>[כאשר היה הולך בין הקוצים],</small> <strong>מדלי להו למאניה</strong> <small>[היה מרים את בגדיו]</small> ולא היה חושש שבשרו נשרט בקוצים, <strong>אמר</strong> <small>[</small>ו<small>היה אומר]</small> הסבר להתנהגותו זו: <strong>זה</strong> הבשר <strong>מעלה ארוכה</strong> (מתרפא), <strong>וזה</strong> הבגד <strong>אינו מעלה ארוכה</strong> (אינו מתרפא) כשיקרע! ואם כן, אפשר שדווקא המקרע על המת יהיה חייב, ואילו החובל בעצמו אין איסור בדבר.
 <strong>אלא</strong> צריך לומר כי שיטת <strong>האי</strong> <small>[זה]</small> ה<strong>תנא הוא,</strong> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' אלעזר הקפר ברבי: מה תלמוד לומר</strong> בנזיר <strong>"וכפר עליו מאשר חטא על הנפש"</strong> (במדבר ו, יא)? <strong>וכי באיזה נפש חטא זה?       אלא</strong> חטאו הוא בזה <strong>שציער עצמו מן היין</strong> על ידי הנזירות, וחטא לנפשו בדבר זה. <strong>והלא דברים קל וחומר: ומה זה שלא ציער עצמו אלא מן היין</strong> בלבד <strong>נקרא חוטא, המצער עצמו מכל דבר, על אחת כמה וכמה.</strong> הרי ששיטת ר' אלעזר הקפר היא שאין אדם רשאי לחבל בעצמו כלל.
 <big>ב</big> ועוד שנינו במשנה: <strong>הקוצץ נטיעותיו</strong> של עצמו — אף על פי שאינו רשאי — פטור, אחרים שעשו כן — חייבים. <strong>תני</strong> <small>[שנה]</small> <strong>רבה בר בר חנה קמיה</strong> <small>[לפני]</small> <strong>רב</strong> ברייתא זו, בא אדם לחבירו וטוען: <strong>שורי הרגת</strong> או <strong>נטיעותי קצצת</strong> ועליך לשלם לי עליהם, אומר לו החבר: אכן כן, אבל <strong>אתה אמרת לי להורגו</strong> או <strong>אתה אמרת לי לקוצצו</strong> — <strong>פטור. אמר ליה</strong> <small>[לו]</small> רב: <strong>אם כן, לא שבקת חיי לברייתא</strong> <small>[אין אתה מניח חיים לבריות]!</small> <strong>כל כמיניה</strong> <small>[וכי הכל ביכולתו</small> לומר ונקבל דבריו<small>]?!</small> שהרי בטענה זו יכול להיפטר כל מזיק!
 <strong>אמר ליה</strong> <small>[לו]</small> רבה בר בר חנה בשאלה: <strong>איסמייה</strong> <small>[</small>האם <small>אמחוק אותה]</small> את הברייתא הזו מן הברייתות הראויות להיאמר? <strong>אמר ליה</strong> <small>[לו]</small> רב בתשובה: <strong>לא,</strong> אל תעשה כן, אלא <strong>תתרגם מתניתך</strong> <small>[הסבר</small> את <small>הברייתא שלך]</small> שמדובר בה <strong>בשור העומד להריגה,</strong> וכגון שנגח והרג אדם, <strong>ובאילן העומד לקציצה,</strong> כגון אשירה, או שציוו חכמים לכורתו, שאז יש בטענת המזיק ממש, שמסתבר שאכן כך אמר לו הבעלים.
  ואומרים:  <strong>אי הכי,</strong> <small>[אם כך]</small> שגם בעל השור מודה שהשור עומד היה להריגה <strong>מאי קא טעין ליה</strong> <small>[מה הוא טוען נגדו]</small> והרי לא הפסידו דבר? ומשיבים: <strong>דאמר ליה</strong> <small>[שאומר לו]:</small> <strong>אנא בעינא למיעבד הא</strong> <small>[אני רציתי לעשות</small> בעצמי את <small>זאת]</small> ה<strong>מצוה</strong> של ביעור הרע, ושל "לא תשים דמים בביתך", ותובע אני פיצוי כספי ממך על שמנעת ממני קיום מצוה זו.
 <strong>דתניא</strong> <small>[</small>וכפי <small>ששנויה</small> ברייתא<small>]:</small> במצוות כיסוי הדם נאמר <strong>"ושפך וכסה"</strong> ("ושפך את דמו וכסהו בעפר". ויקרא יז, יג), לומר: <strong>מי ששפך,</strong> כלומר, מי ששוחט, הוא <strong>יכסה</strong> את הדם, <strong>ומעשה באחד ששחט, וקדם חבירו וכסה</strong> את הדם, <strong>וחייבו רבן גמליאל ליתן לו</strong> לשוחט <strong>עשרה זהובים</strong> משום שביטל אותו מהמצוה הזו.
 <big>ג</big> אגב ענין זה של קציצת אילנות שנזכר במשנה, מביאים מה ש<strong>אמר רב: דיקלא דטען קבא</strong> <small>[דקל שטוען,</small> שעדיין נותן פירות בשיעור <small>קב]</small> — <strong>אסור</strong> <strong>למקצציה</strong> <small>[לקצוץ אותו]</small> משום "בל תשחית" (שנאמר: "כי תצור אל עיר... לא תשחית את עצה". דברים כ, יט).
 <strong>מיתיבי</strong> <small>[מקשים]</small> על דברי רב ממה ששנינו: <strong>כמה</strong> פירות <strong>יהא ב</strong>עץ <strong>זית ולא יקצצו? רובע</strong> (רבע) הקב! ואם כן מדוע הוא אומר שצריך שיהא דווקא קב? ומשיבים: <strong>שאני</strong> <small>[שונים]</small> <strong>זיתים, דחשיבי</strong> <small>[ש</small>הם <small>חשובים]</small> ואפילו רובע קב מהם יש לו ערך.
 <strong>אמר ר' חנינא: לא שכיב</strong> <small>[מת]</small> <strong>שיבחת ברי</strong> <small>[בני]</small> <strong>אלא</strong> משום <strong>דקץ תאינתא</strong> <small>[שקצץ תאינה]</small> <strong>בלא</strong> (טרם) <strong>זמנה.</strong> <strong>אמר רבינא: ואם היה מעולה בדמים,</strong> כלומר, אם מחיר העץ או רווח אחר שיש לו מתוך קציצת האילן גדול יותר מאשר פירות האילן — <strong>מותר</strong> לקוצצו, שאין בכך משום "בל תשחית".
 <strong>תניא נמי הכי</strong> <small>[שנויה</small> ברייתא <small>גם כן כך]</small> על הפסוק "רק עץ אשר תדע כי לא עץ מאכל הוא אותו תשחית וכרת" (ויקרא יז, כ) שנינו: <strong>"רק עץ אשר תדע"</strong> — <strong>זה אילן מאכל, "כי לא עץ מאכל הוא"</strong> — <strong>זה אילן סרק,</strong> שאף באילן מאכל יש אופנים שמותר לקוצצו.
  ושואלים:  <strong>וכי מאחר שסופו לרבות כל דבר</strong> ואף אילן פרי, ולהתיר להשתמש בו לצורך, <strong>מה תלמוד לומר "כי לא עץ מאכל"?</strong> ומשיבים: הרי זה בא <strong>להקדים</strong> קציצת אילן <strong>סרק ל</strong>אילן <strong>מאכל.</strong>
## דף צב.
 <strong>יכול אפילו</strong> היה אילן הסרק <strong>מעולה בדמים,</strong> יקר יותר מאילן מאכל, יהא כך הדין שאילן סרק קודם בקציצתו לאילן מאכל? — <strong>תלמוד לומר: "רק",</strong> למעט, שאף שאילן סרק קודם לאילן פרי, הכל תלוי בהפסד שיש בדבר, ובמקרים מסויימים יהא אילן פרי קודם לאילן סרק.
  ומסופר:  <strong>שמואל אייתי ליה אריסיה תמרי</strong> <small>[הביא לו אריסו תמרים].</small> <strong>אכיל, טעים בהו טעמא דחמרא</strong> <small>[אכל, טעם בהם טעם של יין].</small> <strong>אמר ליה</strong> <small>[לו]</small> לאריס: <strong>מאי האי</strong> <small>[מה זה]?</small> <strong>אמר ליה</strong> <small>[לו]:</small> <strong>ביני גופני קיימי</strong> <small>[בין הגפנים</small> התמרים <small>עומדים]</small> ולכן יש בהם טעם מסויים של יין. <strong>אמר</strong> שמואל: <strong>מכחשי בחמרא כולי האי</strong> <small>[מכחישים ביין כל זאת</small> כל כך הרבה<small>]</small> שמרגישים בתמרים טעם יין? <strong>למחר</strong> קצוץ את התמרים ו<strong>אייתי</strong> <small>[הבא]</small> <strong>לי</strong> את <strong>מקורייהו</strong> <small>[קצה האילן]</small> לאכילה.
  וכיוצא בו: <strong>רב חסדא חזא תאלי בי גופני</strong> <small>[ראה</small> באחוזתו <small>דקלים בין הגפנים].</small> <strong>אמר ליה לאריסיה</strong> <small>[לו לאריסו]:</small> <strong>עקרינהו</strong> <small>[עקור אותם],</small> את הדקלים, שכן <strong>גופני קני דקלי</strong> <small>[הגפנים קונים את הדקלים]</small> ומחירם מרובה יותר, ואילו <strong>דקלי לא קני גופני</strong> <small>[דקלים אינם קונים גפנים].</small>
 <big>א משנה</big> <strong>אף על פי שהוא,</strong> המזיק, <strong>נותן לו</strong> לניזק את כל התשלומים המגיעים לו עבור נזקו, <strong>אין נמחל</strong> <strong>לו</strong> משמים <strong>עד שיבקש ממנו</strong> מחילה, <strong>שנאמר: "ועתה השב אשת</strong> האיש כי נביא הוא ויתפלל בעדך<strong>"</strong> (בראשית כ, ז). <strong>ומנין שאם לא מחל לו</strong> הניזק <strong>שהוא אכזרי? שנאמר: "ויתפלל אברהם אל האלהים וירפא אלהים את אבימלך"</strong> (שם פסוק יז).
 <strong>האומר</strong> לחבירו <strong>"סמא את עיני",</strong> או <strong>"קטע את ידי",</strong> או <strong>"שבר את רגלי"</strong> ועשה זאת — אף על פי כן <strong>חייב</strong> בכל הנזקים. ואף אם הוסיף ואמר לו במפורש <strong>"</strong>עשה כן <strong>על מנת לפטור"</strong> — בכל זאת <strong>חייב.</strong>
 אם אמר לו <strong>"קרע את כסותי",</strong> או <strong>"שבר את כדי"</strong> — <strong>חייב,</strong> אבל אם אמר לו במפורש שיעשה כן <strong>על מנת לפטור</strong> — <strong>פטור.</strong> לעומת זאת, אם אמר <strong>"עשה כן,</strong> כלומר, הזק <strong>לאיש פלוני על מנת לפטור"</strong> — <strong>חייב, בין</strong> שאמר להזיקו <strong>בגופו בין בממונו.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> <strong>כל</strong> סכומים <strong>אלו שאמרו</strong> במשנה הקודמת, שחייב אדם לשלם לחבירו אם סטר לחבירו וכיוצא בזה, הם <strong>דמי בושתו,</strong> שלזה יש קנס קצוב, <strong>אבל</strong> בנוגע ל<strong>צערו</strong> של אדם <strong>אפילו הביא</strong> החובל <strong>כל אילי נביות</strong> המשובחים <strong>שבעולם</strong> לשם קרבן, <strong>אין נמחל לו</strong> למזיק <strong>עד שיבקש ממנו,</strong> מן הניזק, מחילה, <strong>שנאמר: "השב אשת האיש כי נביא הוא ויתפלל בעדך"</strong> (שם פסוק ז).
  ואגב שהובא הפסוק תוהים: וכי יש להבין מכאן ש<strong>אשת נביא בעי אהדורי</strong> <small>[צריך להחזיר],</small> <strong>אשת אחר לא בעי אהדורי</strong> <small>[צריך להחזיר]?</small>
 <strong>אמר ר' שמואל בר נחמני אמר ר' יונתן,</strong> כך צריך לפרש: <strong>"השב אשת האיש" מכל מקום,</strong> שהרי אשתו היא. <strong>ודקא אמרת</strong> <small>[ומה שאמרת]</small> אבימלך: <strong>"הגוי גם צדיק תהרג. הלא הוא אמר לי אחתי היא והיא גם הוא אמרה אחי הוא"</strong> (שם פסוקים ד–ה)! על כך יש להשיב לך כי אינך כה צדיק, וטעם הדבר שאמר ששרה אחותו היא, כי <strong>נביא הוא, וכבר לימד,</strong> כלומר, כבר למד כיצד לנהוג מתוך התנהגותך שלך, ש<strong>אכסנאי</strong> (אורח) <strong>שבא לעיר, על עסקי</strong> (ענייני) <strong>אכילה ושתיה שואלין אותו, או על עסקי אשתו שואלין אותו,</strong> האם שואלים את האורח <strong>אשתך היא? אחותך היא?</strong> ולכן האשמה תלויה בך, שחשד שבאים לגזול ממנו את אשתו.
  ומעירים:  <strong>מכאן לבן נח שנהרג</strong> אפילו על דבר שחטא בו בלי לדעת שהוא אסור, משום <strong>שהיה לו ללמוד ולא למד.</strong> אגב הזכרת ענין אברהם ואבימלך מפרשים עוד מהפסוקים באותו ענין.
  נאמר שם: <strong>"כי עצר עצר ה'</strong> בעד כל רחם לבית אבימלך" <small>(שם פסוק יח)</small>. <strong>אמר ר' אלעזר: שתי עצירות הללו</strong> הכתובות שם ("עצור עצר"), <strong>למה?</strong> <strong>אחת באיש</strong> — שלא יצאה ממנו <strong>שכבת זרע, שתים באשה</strong> — שלא יצאה לא <strong>שכבת זרע</strong> <strong>ו</strong>לא <strong>לידה,</strong> שלא יכלה ללדת.
 <strong>במתניתא תנא</strong> <small>[בברייתא שנה]:</small> <strong>שתים באיש</strong> — <strong>שכבת זרע וקטנים</strong> (מי רגלים), <strong>שלשה באשה</strong> — גם <strong>שכבת זרע</strong> <strong>ו</strong>גם <strong>קטנים</strong> <strong>ו</strong>גם <strong>לידה.</strong>
 <strong>רבינא אמר: שלש באיש</strong> — <strong>שכבת זרע וקטנים ופי טבעת,</strong> שגם צואה לא יכלו להוציא, שלא יכלו כלל לעשות צרכיהם, ואילו <strong>ארבעה באשה</strong> — <strong>שכבת זרע</strong> <strong>ולידה, וקטנים ופי טבעת.</strong>
 עוד נאמר שם: <strong>"בעד כל רחם"</strong> — <strong>אמרי דבי</strong> <small>[אמרו</small> החכמים <small>של בית</small> מדרשו<small>]</small> של <strong>ר' ינאי: אפילו תרנגולת של בית אבימלך לא הטילה ביצתה</strong> באותה הזמן, שהרי נאמר "כל רחם" לא רק של הנשים.
 <big>ג</big> אגב הזכרת ענין זה של אבימלך מביאים שורה של שאלות ששאל רבא את רבה בר מרי, והראשונה בהן קשורה לענין זה. <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמור רבנן</strong> <small>[מנין דבר זה שאמרו חכמים]:</small> <strong>כל המבקש רחמים על חבירו והוא צריך לאותו דבר, הוא נענה תחילה? אמר ליה</strong> <small>[לו]:</small> ראיה לדבר, <strong>דכתיב</strong> <small>[שנאמר]:</small> <strong>"וה' שב את שבות איוב בהתפללו בעד רעהו"</strong> (איוב מב, י).
 <strong>אמר ליה</strong> <small>[לו]</small> רבא: <strong>את אמרת מהתם, ואנא אמינא מהכא</strong> <small>[אתה אומר משם,</small> מן הכתובים, <small>ואני אומר מכאן,</small> מן התורה<small>],</small> שנאמר: <strong>"ויתפלל אברהם אל האלהים וירפא אלהים את אבימלך ואת אשתו ואמהותיו"</strong> (בראשית כ, יז), <strong>וכתיב</strong> <small>[ונאמר]</small> מיד אחר כך <strong>"וה' פקד את שרה כאשר אמר"</strong> (שם כא, א), הכוונה היא <strong>כאשר אמר אברהם אל אבימלך,</strong> שמשום שהתפלל עליו שתלדנה הנשים בביתו — הוא עצמו זכה להיענות בכך.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]</small> בפתגם עממי: <strong>בהדי הוצא לקי כרבא</strong> <small>[יחד עם הקוץ לוקה</small> גם <small>הכרוב],</small> שפעמים עוקרים את הכרוב עם הקוץ? <strong>אמר ליה</strong> <small>[לו],</small> <strong>דכתיב</strong> <small>[שנאמר]:</small> <strong>"למה תריבו אלי כלכם פשעתם בי נאם ה'"</strong> (ירמיה ב, כט), משמע מלשון "כולכם" שנאמרה התוכחה לכולם, אפילו לאלה שלא היו פושעים.
 <strong>אמר ליה</strong> <small>[לו]</small> רבא: <strong>את אמרת מהתם, ואנא אמינא מהכא</strong> <small>[אתה אומר משם,</small> מן הנביאים, <small>ואני אומר</small> ראיה <small>מכאן,</small> מן התורה<small>]</small> שאמר ה' למשה לאחר שליקטו אנשים מבני ישראל מן בשבת: <strong>"עד אנה מאנתם לשמר מצותי ותורתי"</strong> (שמות טז, כח), ומשמע שאף משה בכלל זה, אף שהוא לא חטא.
 ועוד <strong>אמר ליה</strong> <small>[לו]</small> <strong>רבא לרבה בר מרי: כתיב</strong> <small>[נאמר]</small> ביוסף: <strong>"ומקצה אחיו לקח חמשה אנשים</strong> ויציגם לפני פרעה<strong>"</strong> (בראשית מז, ב), <strong>מאן נינהו</strong> <small>[מי הם</small> אותם<small>]</small> <strong>חמשה? אמר ליה</strong> <small>[לו]:</small> <strong>הכי</strong> <small>[כך]</small> <strong>אמר ר' יוחנן: אותן שהוכפלו בשמות</strong> בברכה שבירכם משה, דן, זבולון, גד, אשר, ונפתלי (ראה דברים, לג), משום שהיו חלשים, ואותם הביא יוסף לפני פרעה.
  ושואלים: הרי  <strong>יהודה נמי איכפולי מיכפל</strong> <small>[גם כן הוכפל]</small> בברכה, ובוודאי שהיה גיבור!
 <strong>אמר ליה</strong> <small>[לו]:</small> <strong>למילתיה</strong> <small>[לעניינו]</small> <strong>הוא דאיכפל</strong> <small>[שהוכפל]</small> לשם דבר אחר, ש<strong>אמר ר' שמואל בר נחמני אמר ר' יונתן, מאי דכתיב</strong> <small>[מהו שנאמר]</small> בברכת משה: <strong>"יחי ראובן ואל ימת ויהי מתיו מספר"</strong> (דברים, לג ו) ומיד אחר כך: <strong>"וזאת ליהודה"</strong> (שם פסוק ז)?
 ש<strong>כל אותן ארבעים שנה שהיו ישראל במדבר היו עצמותיו של יהודה מגולגלין בארון,</strong> ולא היה שלדו מחובר <strong>עד שבא משה</strong> לפני מותו <strong>ובקש</strong> עליו <strong>רחמים.</strong> <strong>אמר לפניו: רבונו של עולם, מי גרם לראובן שיודה</strong> על מה שחטא בבלהה ועל כך זכה לברכה שלא יצא מכלל מנין שנים עשר בני יעקב (ראה בראשית לה, כב)? — <strong>יהודה,</strong> לכן נאמר
 <strong>מיד</strong> אחר כך שהתפלל משה <strong>"שמע ה' קול יהודה"</strong> (דברים, לג, ז), <strong>על איבריה לשפא</strong> <small>[נכנסו  איבריו למקומם]</small> והיה שלדו מחובר ושלם. ועדיין <strong>לא הוו קא מסקי למתיבתא דרקיעא</strong> <small>[העלוהו לישיבה של מעלה],</small> על כך התפלל משה: <strong>"ואל עמו תביאנו"</strong> (דברים, לג, ז), שיהא עם "עמו" — שאר החכמים. הועילה תפילה זו, ועדיין <strong>לא הוה ידע מאי קאמרי רבנן</strong> <small>[היה יודע</small> שם <small>מה אומרים חכמים],</small> <strong>ולמשקל ומיטרח בהדי רבנן</strong> <small>[ולשאת ולתת יחד עם החכמים],</small> על כך ביקש: <strong>"ידיו רב לו"</strong> (דברים, לג, ז), שתהיה לו יכולת ללמוד איתם. ועדיין <strong>לא הוה סליק ליה שמעתתא אליבא דהלכתא</strong> <small>[היתה עולה לו השמועה על פי הלכה],</small> התפלל עליו: <strong>"ועזר מצריו תהיה"</strong> (דברים, לג, ז). כלומר, שינצח בדבר הלכה.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>בתר עניא אזלא עניותא</strong> <small>[אחר העני הולכת עניות]?</small> <strong>אמר ליה</strong> <small>[לו],</small> <strong>דתנן</strong> <small>[ש</small>כן <small>שנינו</small> במשנה<small>]</small> <strong>עשירים מביאין בכורים בקלתות</strong> (סלים) <strong>של זהב ושל כסף,</strong> והכהנים נוטלים את הביכורים ומחזירים את הקלתות, <strong>ועניים</strong> מביאים אותם <strong>בסלי נצרים של ערבה קלופה,</strong> ובמקרה זה <strong>הסלים והבכורים נותנים לכהנים.</strong> נמצא שהעשיר מקבל בחזרה את הסל של זהב שהביא, ואילו העני מאבד גם את סלו. <strong>אמר ליה</strong> <small>[לו]:</small> <strong>את אמרת מהתם, ואנא אמינא מהכא</strong> <small>[אתה אומר משם,</small> מן המשנה, <small>ואני אומר מכאן,</small> מן התורה<small>]</small> ראיה לדבר:
## דף צב:
 ממה שנאמר <strong>"וטמא טמא יקרא"</strong> (ויקרא יג, מה), שלא די לו שהוא סובל מנגע הצרעת אלא גם צריך להודיע לרבים שהוא טמא.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמור רבנן</strong> <small>[מנין דבר זה שאמרו חכמים]:</small> <strong>השכם ואכול בקיץ מפני החמה, ובחורף מפני הצינה;</strong> <strong>ו</strong>עוד <strong>אמרי אינשי</strong> <small>[אומרים אנשים]</small> בענין זה: <strong>שיתין רהוטי רהוט</strong> <small>[שישים</small> אנשים <small>רצים]</small> <strong>ולא מטו לגברא דמצפרא כרך</strong> <small>[מגיעים,</small> משיגים, <small>את האדם שאכל בבוקר].</small> אמר לו רבה בר מרי, <strong>דכתיב</strong> <small>[שנאמר]:</small> <strong>"לא ירעבו ולא יצמאו ולא יכם שרב ושמש"</strong> (ישעיהו מט, י), משמע שמי שאכל ושתה בבוקר שוב אין שרב ושמש הבאים אחר כך יכולים להכותו.
 <strong>אמר ליה</strong> <small>[לו]:</small> <strong>את אמרת מהתם, ואנא אמינא מהכא</strong> <small>[אתה אומר</small> ראיה <small>משם,</small> מן הנביאים, <small>ואני אומר מכאן,</small> מן התורה<small>],</small> מה שנאמר: <strong>"ועבדתם את ה' אלהיכם"</strong> (שמות כג, כה) — <strong>זו קרית</strong> (קריאת) <strong>שמע ותפלה, "וברך את לחמך ואת מימיך"</strong> (שמות כג, כה) — <strong>זו פת במלח וקיתון</strong> (כוס) <strong>של מים</strong> ששותים לאחר מיכן בבוקר, <strong>מכאן ואילך</strong> מתקיים המשך הפסוק <strong>"והסירתי מחלה מקרבך",</strong>
 <strong>ותניא</strong> <small>[ושנויה</small> ברייתא<small>]:</small> <strong>מחלה</strong> — <strong>זו מרה, ולמה נקרא שמה מחלה? ששמונים ושלשה חלאין יש בה</strong> במרה, <strong>"מחלה" בגימטריא הכי הוו</strong> <small>[כך הם],</small> שמונים ושלוש, <strong>וכולן,</strong> כל החולאים הללו שבמרה, <strong>פת במלח</strong> ב<strong>שחרית</strong> (בבוקר) <strong>וקיתון של מים מבטלן.</strong>
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמור רבנן</strong> <small>[מנין דבר זה שאמרו חכמים]:</small> <strong>חברך קרייך "חמרא", אוכפא לגביך מוש</strong> <small>[חברך קורא אותך "חמור", שים על גבך אוכף]</small> וקבל את דבריו? <strong>אמר ליה</strong> <small>[לו]</small> בראיה מן התורה, <strong>דכתיב</strong> <small>[שנאמר]:</small> <strong>"ויאמר הגר שפחת שרי אי  מזה באת ואנה תלכי ותאמר מפני שרי גברתי אנכי בורחת"</strong> (בראשית טז, ח), ומלשון "גברתי" משמע שלאחר שהמלאך קרא לה שפחה הודתה שהיא שפחה.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>מילתא גנאה דאית ביך קדים אמרה</strong> <small>[דבר מגונה שיש בך הקדם</small> ו<small>אמור אותו אתה]</small> ולא שיישמע מפי אחרים? <strong>אמר ליה</strong> <small>[לו],</small> <strong>דכתיב</strong> <small>[שנאמר]</small> באליעזר עבד אברהם: <strong>"ויאמר עבד אברהם אנכי"</strong> (שם כד, לד), שמיד אמר שהוא עבד.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>שפיל ואזיל בר אווזא ועיניה מטייפי</strong> <small>[כפוף והולך הברווז ו</small>באותה עת <small>עיניו נשואות</small> למרחקים<small>]</small> בציפייה למצוא לעצמו אוכל? <strong>אמר ליה</strong> <small>[לו],</small> <strong>דכתיב</strong> <small>[שנאמר]</small> באביגיל אשת נבל הכרמלי: <strong>"והטיב ה' לאדני וזכרת את אמתך"</strong> (שמואל א כה, לא), שאף על פי שביקשה עבור בעלה דרך אגב דאגה גם לעצמה, שאם בעתיד יצליח דוד תיהנה גם היא ממנו.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>שיתין תכלי מטייה לככא דקל חבריה שמע ולא אכל</strong> <small>[שישים צרות,</small> מכאובים, <small>באות לשיניים</small> של אדם <small>ש</small>את <small>קול חבירו</small> האוכל הוא <small>שומע ו</small>הוא עצמו <small>אינו אוכל],</small> כלומר, שמתייסר על כך? <strong>אמר ליה</strong> <small>[לו],</small> <strong>דכתיב</strong> <small>[שנאמר]</small> בדברי נתן הנביא על סעודת המלכתו של אדוניהו: <strong>"</strong>ויזבח שור ומריא וצאן לרוב ויקרא לכל בני המלך... <strong>ולי אני עבדך ולצדק הכהן ולבניהו בן יהוידע ולשלמה עבדך לא קרא"</strong> (מלכים א א, יט. שם פסוקים כה–כו).
 <strong>אמר ליה</strong> <small>[לו]:</small> <strong>את אמרת מהתם, ואנא אמינא מהכא</strong> <small>[אתה אומר משם,</small> מן הנביאים, <small>ואני אומר מכאן,</small> מן התורה<small>],</small> שנאמר: <strong>"ויבאה יצחק האהלה שרה אמו ויקח את רבקה ותהי לו לאשה ויאהבה וינחם יצחק אחרי אמו"</strong> (בראשית כד, סז), <strong>וכתיב בתריה</strong> <small>[ונאמר</small> מיד <small>אחריו]:</small> <strong>"ויסף אברהם ויקח אשה ושמה קטורה"</strong> (שם כה, א), שאחרי שראה אברהם בנישואי בנו, גם הוא רצה להינשא.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>חמרא למריה טיבותא לשקייה</strong> <small>[היין לבעליו, החזקת טובה,</small> של השותה היא <small>ל</small>זה ש<small>משקה אותו]?</small> <strong>אמר ליה</strong> <small>[לו],</small> <strong>דכתיב</strong> <small>[שנאמר]</small> כאשר ציווה ה' את משה לסמוך את ידו על יהושע: <strong>"וסמכת את ידך עליו... למען ישמעון ויראון כל עדת בני ישראל"</strong> (במדבר כז, יח. וראה שם פסוק כ), <strong>וכתיב</strong> <small>[ונאמר]:</small> <strong>"ויהושע בן נון מלא רוח חכמה כי סמך משה את ידיו עליו וישמעו אליו כל בני ישראל</strong> ויעשו כאשר צוה ה' את משה
 <strong>"</strong>(דברים לד, ט), משמע שאף על פי שרוח ה' אינה באה מכוחו של משה והוא היה רק השליח בדבר, מכל מקום מחזיקים לו טובה ומייחסים לו את הדבר. ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>כלבא בכפניה גללי מבלע</strong> <small>[כלב ברעבונו</small> אפילו <small>גללים</small> הוא <small>בולע]?</small> אמר לו: <strong>דכתיב</strong> <small>[שנאמר]:</small> <strong>"נפש שבעה תבוס נפת ונפש רעבה כל מר מתוק"</strong> (משלי כז, ז).
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>מטייל ואזיל</strong> <small>[והולך]</small> <strong>דיקלא בישא גבי קינא דשרכי</strong> <small>[דקל רע אצל אילנות סרק],</small> כלומר, איש רע הולך אצל אנשים שאינם הגונים? <strong>אמר ליה</strong> <small>[לו]:</small> <strong>דבר זה כתוב בתורה, שנוי בנביאים, ומשולש בכתובים, ותנן במתניתין</strong> <small>[ושנינו</small> אותו <small>במשנתנו],</small> <strong>ותנינא</strong> <small>[ונשנה]</small> <strong>בברייתא.</strong>
 <strong>כתוב בתורה —</strong> <strong>דכתיב</strong> <small>[שנאמר]:</small> <strong>"וילך עשו אל ישמעאל"</strong> (בראשית כח, ט), משמע הלך לכיוצא בו. <strong>שנוי בנביאים</strong> — <strong>דכתיב</strong> <small>[שנאמר]:</small> <strong>"ויתלקטו אל יפתח אנשים רקים ויהיו עמו"</strong> (שופטים יא, ג). שנאספו אליו אנשים הדומים לו. <strong>ומשולש בכתובים</strong> — <strong>דכתיב</strong> <small>[שנאמר]:</small> <strong>"כל עוף למינו ישכון ובני אדם לדומה לו"</strong> (בן סירא יג, יז). <strong>תנן במתניתין</strong> <small>[שנינו</small> אותו <small>במשנתנו]</small> בענין של טהרה וטומאה של כלים — <strong>כל המחובר לטמא</strong> — <strong>טמא, כל המחובר לטהור</strong> — <strong>טהור. ותנינא</strong> <small>[ונשנה]</small> <strong>בברייתא</strong> — ששנינו, <strong>ר' אליעזר אומר: לא לחנם הלך זרזיר</strong> וישב <strong>אצל עורב אלא מפני שהוא מינו</strong> של העורב שאף הוא עוף טמא.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>קרית חברך ולא ענך, רמי גודא רבה שדי ביה</strong> <small>[</small>אם <small>אתה קורא לחברך ואינו עונה לך, השלך כותל גדול</small> ו<small>זרוק עליו]?</small> <strong>אמר ליה</strong> <small>[לו],</small> שנאמר: <strong>"יען טהרתיך ולא טהרת מטמאתך לא תטהרי עוד</strong> עד הניחי את חמתי בך
 <strong>"</strong>(יחזקאל כד, יג). ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>בירא דשתית מיניה לא תשדי ביה קלא</strong> <small>[בור ששתית ממנו</small> מים <small>אל תזרוק בו אבן]?</small> <strong>אמר ליה</strong> <small>[לו]</small> <strong>דכתיב</strong> <small>[שנאמר]:</small> <strong>"לא תתעב אדמי כי אחיך הוא ולא תתעב מצרי כי גר היית בארצו"</strong> (דברים כג, ח), משמע שכיון שגרו בארצם אסור לגרום להם רעה.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>אי דלית דורא</strong> <small>[אם תרים את המשא</small> איתי<small>]</small> — <strong>דלינא</strong> <small>[ארים],</small> <strong>ואי</strong> <small>[ואם]</small> <strong>לא</strong> תרים איתי — <strong>לא דלינא</strong> <small>[ארים]?</small> <strong>אמר ליה</strong> <small>[לו],</small> <strong>דכתיב</strong> <small>[שנאמר]</small> במלחמת סיסרא: <strong>"ויאמר אליה</strong> (לדבורה) <strong>ברק</strong> <strong>אם תלכי עמי והלכתי ואם לא תלכי עמי לא אלך"</strong> (שופטים ד, ח).
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>כד הוינן זוטרי לגברי, השתא דקשישנא לדרדקי</strong> <small>[כשהיינו קטנים היינו</small> נחשבים <small>לאנשים, עכשיו כשאנו גדולים אנו</small> נחשבים <small>לתינוקות]?</small> <strong>אמר ליה</strong> <small>[לו]:</small> יש ראיה לדבר, כי <strong>מעיקרא כתיב</strong> <small>[מתחילה נאמר]:</small> <strong>"וה' הולך לפניהם יומם בעמוד ענן לנחתם הדרך ולילה בעמוד אש להאיר להם"</strong> (שמות יג, כא), שה' עצמו הוא היה הולך לשמור את ישראל, <strong>ולבסוף</strong> לאחר שעבר זמן והיו צריכים להיות חשובים יותר <strong>כתיב</strong> <small>[נאמר]:</small>
## דף צג.
 <strong>"הנה אנכי שלח מלאך לפניך לשמרך בדרך"</strong> (שמות כג, כ), משמע מלאך ולא ה' בעצמו.
 ועוד <strong>אמר ליה</strong> <small>[לו]</small> <strong>רבא לרבה בר מרי: מנא הא מילתא דאמרי אינשי</strong> <small>[מנין דבר זה שאומרים אנשים]:</small> <strong>בתר מרי ניכסי ציבי משך</strong> <small>[אחרי בעל נכסים משוך עצים],</small> כלומר, הצטרף אליו בעשייה כלשהי שתיהנה מכך שהנך מתלווה אליו. <strong>אמר ליה</strong> <small>[לו],</small> <strong>דכתיב</strong> <small>[שנאמר]:</small> <strong>"וגם ללוט ההלך את אברם היה צאן ובקר ואהלים"</strong> (בראשית יג, ה).
 <big>א</big> אגב שהוזכר ענין אברהם ואבימלך במשנתנו, מביאים מה ש<strong>אמר רב חנן: המוסר דין על חבירו</strong> לשמים — <strong>הוא נענש תחילה, שנאמר: "ותאמר שרי אל אברם חמסי עליך"</strong> (שם טז, ה), <strong>וכתיב</strong> <small>[ונאמר]:</small> <strong>"ויבא אברהם לספד לשרה ולבכתה"</strong> (שם כג, ב), ששרה נפטרה תחילה. ואומרים: <strong>והני מילי</strong> <small>[ודברים אלה</small> שנענש על כך אמורים<small>]</small> דווקא באופן <strong>דאית ליה דינא בארעא</strong> <small>[שיש לו</small> גם <small>דין בארץ],</small> כלומר, שיש מי שיעשה את דינו בארץ, ואינו צריך להיזקק לדין שמים.
  ובענין זה <strong>אמר ר' יצחק: אוי לו לצועק יותר מן הנצעק,</strong> מי שצועק על חבירו לשמים יכול להיענש יותר מזה שצועקים עליו. ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אחד הצועק ואחד הנצעק,</strong> כלומר, מי שצועקים בגללו <strong>במשמע</strong> הכתוב המדבר בצעקת יתום על מענהו "אם ענה תענה אותו כי אם צעוק יצעק אלי שמוע אשמע צעקתו. וחרה אפי והרגתי אתכם בחרב" (שמות כב, כב–כג), הרי ששניהם, הצועק והנצעק, בכלל הגזירה, <strong>אלא שממהרין לצועק</strong> לעונשו <strong>יותר מן הנצעק</strong> כפי שמצאנו בשרה.
 <strong>ו</strong>עוד לימוד מפרשה זו של אברהם ואבימלך <strong>אמר ר' יצחק: לעולם אל תהי קללת הדיוט</strong> (אדם פשוט) <strong>קלה בעיניך. שהרי אבימלך קלל את שרה ונתקיים</strong> הדבר <strong>בזרעה, שנאמר: "הנה הוא לך כסות עינים"</strong> (בראשית כ, טז). ופירושם של דברים, <strong>אמר לה: הואיל וכסית ממני ולא גילית שהוא אישך, וגרמת אלי הצער הזה, יהי רצון שיהו לך בני כסויי עינים. ונתקיים</strong> הדבר <strong>בזרעה, דכתיב</strong> <small>[שנאמר]:</small> <strong>"ויהי כי זקן יצחק ותכהין עיניו מראת"</strong> (שם כז, א).
 <strong>אמר ר' אבהו: לעולם יהא אדם מן הנרדפין ולא מן הרודפין,</strong> וראיה לדבר: <strong>שאין לך נרדף בעופות יותר מתורים ובני יונה,</strong> שכל הטורפים רודפים אחריהם, <strong>ו</strong>הם אלו ש<strong>הכשירן הכתוב</strong> מבין כלל העופות <strong>לגבי מזבח,</strong> משמע שיש מעלה גדולה בזה שהוא נרדף.
 <big>ב</big> שנינו במשנה: <strong>האומר "סמא את עיני",</strong> בין שאמר הניזק במפורש שייפטר המזיק מתשלומים על כך, בין שלא אמר — הרי המזיק חייב. אבל האומר לחבירו להזיק את ממונו על מנת לפטור — פטור. <strong>אמר ליה</strong> <small>[לו]</small> <strong>רב אסי בר חמא לרבא: מאי שנא רישא ומאי שנא סיפא</strong> <small>[מה שונה תחילת</small> המשנה <small>ומה שונה הסוף]</small> שלגבי גופו הוא חייב ולגבי בגדים הוא פטור?
 <strong>אמר ליה</strong> <small>[לו]:</small> <strong>רישא</strong> <small>[</small>ב<small>תחילת</small> המשנה<small>]</small> ששנינו בה שחייב, למרות שאמר לו "על מנת לפטור" — <strong>לפי שאין אדם מוחל על ראשי אברים</strong> שבגופו, כגון: עין, יד ורגל, שנאמרו במשנתנו, ומה שאמר "על מנת לפטור" — לא נתכוון לכך.
 <strong>אמר ליה</strong> <small>[לו]:</small> <strong>וכי אדם מוחל על צערו</strong> אפילו כשלא חתך ראשי איברים שבגופו? <strong>דתניא</strong> <small>[ש</small>כן <small>שנינו</small> בברייתא<small>]:</small> אמר לחבירו: <strong>"הכני, פצעני, על מנת לפטור"</strong> — <strong>פטור?! אישתיק</strong> <small>[שתק]</small> רבא ולא מצא תשובה.
 <strong>אמר ליה</strong> <small>[לו]</small> לרב אסי: <strong>מידי שמיע לך בהא</strong> <small>[האם שמעת דבר ב</small>ענין <small>זה]</small> בהסבר ההלכה שחייב המזיק בכל אופן בפגיעה בראשי איברים שבגופו? <strong>אמר ליה</strong> <small>[לו],</small> <strong>הכי</strong> <small>[כך]</small> <strong>אמר רב ששת:</strong> הטעם הוא <strong>משום פגם משפחה,</strong> שמי שקוטעים את איבריו לא רק הוא מצטער, אלא גם משפחתו, ועל כך הוא אינו יכול למחול, אבל על צער בלבד יכול אדם למחול, וייפטר הלה אם יאמר לו "על מנת לפטור".
 <strong>איתמר</strong> <small>[נאמר]</small> שנחלקו אמוראים בהסבר הדבר. <strong>ר' אושעיא אמר:</strong> הטעם הוא <strong>משום פגם משפחה. רבא אמר: משום שאין אדם מוחל על ראשי אברים שלו.</strong>
 <strong>ר' יוחנן אמר: יש "הן" שהוא כ"לאו",</strong> שיש מקרים שלמרות שאומר "הן" אין הדבר נחשב כהסכמה, והרי זה כאילו אמר "לא", <strong>ו</strong>להיפך: <strong>יש "לאו" שהוא כ"הן",</strong> שגם כשאומר "לאו" כוונתו להסכים לדבר. וכן כאן כשאומר "על מנת לפטור" אין הכוונה שהוא מתכוון באמת לכך.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> אמר אדם לחבירו: <strong>"הכני, פצעני",</strong> ושאלו החבר: <strong>"על מנת לפטור"? ואמר לו "הן"?! הרי</strong> זה מקרה ש<strong>יש "הן" שהוא כ"לאו",</strong> כאומר: וגם אם נתתי לך רשות לעשות זאת, האם סבור אתה שאמחל לך על התשלום?! אם אמר לו: <strong>"קרע את כסותי",</strong> ואומר לו ההוא: <strong>"על מנת לפטור"? ואמר לו: לאו?! הרי "לאו" שהוא כ"הן",</strong> שכוונתו לומר שאם לא היה רוצה לפוטרו לא היה מבקש ממנו לקרוע את בגדו.  כ
 <big>ג</big> שנינו במשנה שאם אמר אדם לחבירו <strong>"שבר את כדי",</strong> או <strong>"קרע את כסותי"</strong> ועשה השני כדבריו — <strong>חייב. ורמינהי</strong> <small>[ומשליכים,</small> מראים סתירה<small>],</small> נאמר בדיני שומרים שבתורה: <strong>"</strong>כי יתן איש אל רעהו כסף או כלים <strong>לשמר"</strong> (שמות כב, ו), וכן "כי יתן איש אל רעהו חמור או כלים לשמור" (שמות כב, ט), ולכל שומר יש מקרים בהם הוא מתחייב לשלם לבעלים על נזק שנגרם לפקדון, ודייקו חכמים: <strong>"לשמור"</strong> — <strong>ולא</strong> כשנתן לו <strong>לאבד, "לשמור"</strong> — <strong>ולא</strong> כשנתן לו <strong>לקרוע, "לשמור"</strong> — <strong>ולא</strong> כשנתן לו <strong>לחלק לעניים!</strong> משמע שאין השומר חייב על דברים שאמר לו לקרוע, אפילו לא פירש "על מנת לפטור"!
 <strong>אמר רב הונא, לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> משנתנו שמחייבת הריהי עוסקת במקרה <strong>דאתי לידיה</strong> <small>[שבא</small> הדבר <small>לידו]</small> וכבר יש לו אחריות על הדבר, ואף אם אמר לו חבירו לקורעו — חייב. <strong>הא</strong> <small>[זו]</small> הברייתא שפוטרת עוסקת במקרה ש<strong>לא אתי לידיה</strong> <small>[בא</small> הדבר <small>לידו].</small> והואיל ועשה כדברי חבירו — פטור.
 <strong>אמר ליה</strong> <small>[לו]</small> <strong>רבה</strong> לרב הונא: והרי <strong>"לשמור",</strong> כלומר, מקרה שבו מתחייב שומר באחריות לחפץ, <strong>דאתי לידיה</strong> <small>[שבא לידו]</small> <strong>משמע,</strong> ובזה עוסקת הברייתא, ולא ניתן לפרשה במקרה שלא בא הדבר לידו!
 <strong>אלא אמר רבה: הא והא דאתא לידיה</strong> <small>[זו וזו</small> מדובר <small>שבא לידו],</small> <strong>ולא קשיא</strong> <small>[ואין</small> זה <small>קשה]:</small> <strong>הא דאתא לידיה</strong> <small>[זו,</small> המשנה, עוסקת במקרה <small>שבא לידו]</small> מתחילה <strong>בתורת שמירה,</strong> ואינו נפטר אלא אם כן פוטרו במפורש. <strong>הא דאתא לידיה</strong> <small>[זו,</small> הברייתא, עוסקת במקרה <small>שבא לידו]</small> <strong>בתורת קריעה.</strong>
 מסופר: <strong>ההוא ארנקא</strong> <small>[ארנק אחד,</small> כיס מלא כסף<small>]</small> של <strong>צדקה דאתי</strong> <small>[שהובא]</small> <strong>ל</strong>עיר <strong>פומבדיתא,</strong> <strong>אפקדה</strong> <small>[הפקיד]</small> <strong>רב יוסף</strong> את הארנק <strong>גבי ההוא גברא</strong> <small>[אצל אדם אחד],</small> <strong>פשע</strong> (התרשל) <strong>בה</strong> בשמירה, <strong>אתו גנבי</strong> <small>[באו גנבים]</small> ו<strong>גנבוה, חייביה</strong> <small>[חייב אותו]</small> <strong>רב יוסף</strong> לשלם. <strong>אמר ליה</strong> <small>[לו]</small> <strong>אביי, והתניא</strong> <small>[והרי שנינו</small> בברייתא<small>]:</small> <strong>"לשמור"</strong> — <strong>ולא לחלק לעניים,</strong> משמע שדבר שמחלקים לעניים אין עליו דין שמירה!
 <strong>אמר ליה</strong> <small>[לו]:</small> <strong>עניי</strong> העיר <strong>פומבדיתא מיקץ קיץ להו</strong> <small>[יש להם קיצבה קבועה</small> שהם מקבלים<small>],</small> וכיון שיש לכל עני קיצבה קבועה, יכול הוא לתבוע אותה, ולכן <strong>"ולשמור" הוא,</strong>
## דף צג:
 <big>א משנה</big> <strong>הגוזל עצים ועשאן כלים,</strong> או גזל גיזות <strong>צמר ועשאן בגדים</strong> — <strong>משלם</strong> לנגזל <strong>כ</strong>פי שהיה הדבר הנגזל שווה ב<strong>שעת הגזלה</strong> ואינו צריך להחזיר לבעלים את הכלים או את הבגדים שעשה מגזילתו, שכן על ידי השינוי שעשה בהם קנאם.
  אם <strong>גזל פרה מעוברת וילדה</strong> ברשותו, או גזל <strong>רחל</strong> (כבשה) <strong>טעונה</strong> צמר <strong>וגזזה</strong> — <strong>משלם דמי פרה העומדת לילד, ודמי רחל העומדת ליגזז,</strong> כלומר, את שוויין בשעת הגזילה,
 אבל את הוולד והגיזה הוא משאיר אצלו. אם <strong>גזל פרה ונתעברה</strong> הפרה <strong>אצלו וילדה,</strong> או שגזל <strong>רחל ונטענה אצלו</strong> בצמר <strong>וגזזה</strong> — <strong>משלם</strong> ערך הפרה או הכבשה <strong>כשעת הגזלה. זה הכלל: כל הגזלנים משלמין כשעת הגזלה.</strong>
 <big>ב גמרא</big> <strong>אמרי</strong> <small>[אומרים]:</small> מן המשנה ניתן לדייק ולומר כי דווקא <strong>עצים ועשאן כלים</strong> — <strong>אין</strong> <small>[כן]</small> קונה אותם הגזלן בשינוי, אבל אם <strong>שיפן</strong> (שייף והקציע) אותם בלבד — <strong>לא,</strong> אין זה נקרא שינוי. וכן <strong>צמר ועשאן בגדים</strong> — <strong>אין</strong> <small>[כן]</small> הרי זה שינוי וקונה, אבל אם רק <strong>ליבנן</strong> (רחץ אותן היטב) — <strong>לא.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא: <strong>גזל עצים ושיפן, אבנים וסיתתן, צמר וליבנן, פשתן ונקהו</strong> — <strong>משלם כשעת הגזלה!</strong>
 <strong>אמר אביי:</strong> אין זו סתירה, שכן ה<strong>תנא דידן</strong> <small>[שלנו,</small> במשנתנו<small>]</small> <strong>קתני</strong> <small>[שונה]</small> סוג כזה של <strong>שינוי</strong> שנחשב כשינוי רק <strong>דרבנן</strong> <small>[מדברי סופרים]</small> ואיזהו? — שינוי <strong>דהדרא</strong> <small>[ש</small>הוא <small>חוזר],</small> שאפשר להחזיר את הדבר הגזול למצב שהיה בו קודם, ושנינו במשנתנו ששינוי כזה קונה, <strong>וכל שכן שינוי דאורייתא</strong> <small>[שמן התורה],</small> שהוא שינוי שאינו חוזר, מקנה לגזלן את החפץ, ואת המקרה המוזכר במשנה
 <strong>עצים ועשאן כלים</strong> יש לפרש שמדובר כאן <strong>בעצים משופין</strong> שגזל, <strong>ומאי נינהו</strong> <small>[ומה הם]?</small> — <strong>נסרים</strong> (קרשים) שחיברם ועשה מהם כלי (כגון ארון) ש<strong>שינוי דהדר לברייתא</strong> <small>[שחוזר לברייתו]</small> <strong>הוא, דאי בעי משליף להו</strong> <small>[שאם</small> הוא <small>רוצה</small> הוא יכול הוא בכל עת <small>לשלוף,</small> לפרק, <small>אותם]</small> ולהחזירם למצבם הקודם, וכן <strong>צמר ועשאן בגדים</strong> מדובר פה <strong>בצמר</strong> שהיה כבר <strong>טווי,</strong> ש<strong>שינוי דהדר לברייתא</strong> <small>[שחוזר לברייתו]</small> <strong>הוא, דאי בעי סתר ליה</strong> <small>[שאם</small> הוא <small>רוצה</small> הריהו <small>סותר,</small> פורם, <small>אותו</small> את הבגד<small>]</small> ומחזיר אותו להיות חוטים, והרי זה שינוי מדברי חכמים שקונה, <strong>וכל שכן שינוי דאורייתא</strong> <small>[שמן התורה]</small> שינוי שאינו חוזר, שוודאי נקנה גוף החפץ לגזלן.
 <strong>ו</strong>אילו ה<strong>תנא ברא</strong> <small>[החיצון]</small> בברייתא, <strong>שינוי דאורייתא קתני</strong> <small>[שמן התורה שונה],</small> <strong>ושינוי דרבנן</strong> <small>[שמדברי סופרים]</small> <strong>לא קתני</strong> <small>[שונה],</small> ויש לומר שלשיטתו אינו מקנה את החפץ לגזלן.
 <strong>רב אשי אמר</strong> תירוץ אחר: ה<strong>תנא דידן נמי</strong> <small>[שלנו גם כן]</small> <strong>שינוי דאורייתא קתני</strong> <small>[שמן התורה שונה],</small> כי <strong>עצים ועשאן כלים</strong> הנזכרים במשנתנו מדובר פה ב<strong>בוכאני</strong> <small>[עלי]</small> של מכתשת, <strong>דהיינו</strong> <small>[שזהו]</small> <strong>שיפן,</strong> שעל ידי השיפוי (חיתוך וקיצוע) יוצר כלי, ואינו חוזר לברייתו. <strong>צמר ועשאן בגדים</strong> כוונתו שעשאו <strong>נמטי</strong> <small>[לבד],</small> <strong>דהיינו</strong> <small>[שזהו]</small> <strong>שינוי</strong> ש<strong>לא הדר</strong> <small>[חוזר].</small>
 ולגופו של הענין שהוזכר בברייתא שואלים: <strong>וליבון מי הוי</strong> <small>[האם הוא נחשב]</small> ל<strong>שינוי,</strong> שאם גזל צמר וליבנו משלם כשעת הגזילה? <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בדיני ראשית הגז, שצריך לתת לכהן חלק מן הגיזה כמות שהוא: <strong>לא הספיק</strong> הבעלים של הכבשים <strong>ליתנו לו</strong> לכהן <strong>עד שצבעו</strong> — <strong>פטור,</strong> לפי שנשתנה מברייתו. אבל אם <strong>לבנו ולא צבעו</strong> — <strong>חייב,</strong> משמע שהליבון אינו נחשב לשינוי!
 <strong>אמר אביי, לא קשיא</strong> <small>[אין</small> זה <small>קשה];</small> <strong>הא</strong> <small>[זו</small> הברייתא<small>]</small> כשיטת <strong>ר' שמעון, הא רבנן</strong> <small>[זו,</small> המשנה, כשיטת <small>חכמים].</small> <strong>דתניא</strong> <small>[ש</small>כן <small>שנינו</small> בברייתא<small>]</small> בדיני ראשית הגז: <strong>גזזו, טוואו וארגו</strong> — <strong>אין מצטרף</strong> לשיעור שחל עליו חיוב הפרשת ראשית הגז. שאין ראשית הגז אלא מצמר כברייתו בלבד, ואם עשה בחלק מן הצמר שינוי, אינו חייב בראשית הגז, ואינו מצטרף עם הצמר האחר לכדי שיעור. ואם <strong>לבנו</strong> — <strong>ר' שמעון אומר: אין מצטרף,</strong> משום שלדעתו שינוי הוא זה, והוא כדברי הברייתא לענין גזילה שיקנה בשינוי. <strong>וחכמים אומרים: מצטרף,</strong> שלדעתם אין זה נחשב שינוי, וכדברי המשנה בענין ראשית הגז.
 <strong>רבא אמר</strong> תירוץ אחר: <strong>הא והא</strong> <small>[זו וזו]</small> כשיטת <strong>ר' שמעון, ולא קשיא</strong> <small>[ואין</small> זה <small>קשה]:</small> <strong>הא דנפציה נפוצי</strong> <small>[זה,</small> במשנה, מדובר באופן <small>ש</small>רק <small>ניפץ אותו],</small> כלומר, הפריד בידיו את הצמר לפני הליבון, ואין הליבון נחשב שינוי, <strong>הא דסרקיה סרוקי</strong> <small>[זה,</small> בברייתא, מדובר <small>שסירק אותו]</small> קודם, ולכן מחשיב את הליבון כשינוי של ממש.
 <strong>ר' חייא בר אבין אמר</strong> תירוץ אחר: <strong>הא דחווריה חוורי</strong> <small>[זה,</small> במשנה, מדובר באופן <small>שהלבין אותו]</small> בלבד, שאינו נחשב לשינוי, <strong>הא דכבריה כברויי</strong> <small>[זה,</small> בברייתא, מדובר באופן <small>שליבן אותו בגופרית]</small> שהוא שינוי שאינו חוזר.
  ובכל אופן נמצא שלדעת ר' שמעון ליבון הריהו שינוי, ותוהים: <strong>השתא</strong> <small>[עכשיו]</small> <strong>יש לומר</strong> הרי אתה אומר ש<strong>צבע ל</strong>שיטת <strong>ר' שמעון לא הוי</strong> <small>[אין הוא</small> נחשב<small>]</small> <strong>שינוי,</strong> וכי <strong>ליבון הוי</strong> <small>[הוא נחשב]</small> <strong>שינוי?</strong> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>גזז ראשון ראשון,</strong> כלומר, בזה אחר זה מן הכבשים <strong>וצבעו, ראשון ראשון וטוואו, ראשון ראשון וארגו</strong> — <strong>אין מצטרף</strong> לשיעור צמר עליו חל חיוב הפרשת ראשית הגז, <strong>ר' שמעון בן יהודה אומר משום</strong> (בשם) <strong>ר' שמעון:</strong> אם <strong>צבעו</strong> — <strong>מצטרף.</strong> משמע שאפילו צביעה אינה נחשבת בעיניו כשינוי!
 <strong>אמר אביי, לא קשיא</strong> <small>[אין</small> זה <small>קשה];</small> <strong>הא</strong> <small>[זו]</small> מה ששנינו קודם שליבון אינו מצטרף היא שיטת <strong>רבנן אליבא</strong> <small>[חכמים על פי שיטתו]</small> של <strong>ר' שמעון,</strong> <strong>הא</strong> <small>[</small>ו<small>זו]</small> שיטת <strong>ר' שמעון בן יהודה אליבא</strong> <small>[על פי שיטתו]</small> של <strong>ר' שמעון,</strong> שצבעו מצטרף, וכל שכן ליבנו. והם חלוקים בדבר שיטתו.
 <strong>רבא אמר: לעולם</strong> תפרש ש<strong>לא פליגי רבנן עליה</strong> <small>[חולקים חכמים עליו],</small> על <strong>ר' שמעון בן יהודה,</strong> שכולם סבורים שליבון הריהו שינוי לדעת ר' שמעון, <strong>ושאני</strong> <small>[ושונה]</small> <strong>צבע</strong> שאינו נחשב שינוי, <strong>הואיל ויכול להעבירו על ידי צפון</strong> (סבון), וכיון שכך הרי זה כשינוי החוזר לברייתו. <strong>וכי קתני התם</strong> <small>[ומה ש</small>הוא <small>שונה שם]</small> <strong>לא הספיק ליתנו לו עד שצבעו</strong> — <strong>פטור, ואוקימנא</strong> <small>[והעמדנו</small> דבר זה<small>]</small> <strong>כדברי הכל,</strong> הרי זה לא בצבע סתם אלא <strong>ב</strong>צבע הקרוי <strong>קלא אילן</strong> ש<strong>לא עבר</strong> <small>[עובר]</small> על ידי סבון.
 <big>ג</big> <strong>אמר אביי: ר' שמעון בן יהודה ובית שמאי ור' אליעזר בן יעקב ור' שמעון בן אלעזר ור' ישמעאל, כולהו סבירא להו</strong> <small>[כולם סבורים הם]:</small> <strong>שינוי במקומו עומד,</strong> כלומר, אין דבר יוצא מרשות בעליו הראשונים ומדינו הראשון אף על פי שנעשה בו שינוי. וזהו פירוט השיטות: <strong>ר' שמעון בן יהודה, הא דאמרן</strong> <small>[זה שאמרנו]</small> עתה בשמו לשיטת ר' שמעון שצביעה אינה נחשבת לשינוי.
 <strong>בית שמאי מאי</strong> <small>[מה]</small> <strong>היא</strong> שיטתם? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>נתן לה</strong> לזונה <strong>חטין באתננה ועשאן</strong> (ועשתה אותן) <strong>סולת,</strong> או נתן לה <strong>זיתים</strong> — <strong>ועשאן שמן, ענבים</strong> — <strong>ועשאן יין</strong> והקדישתם, <strong>תני חדא</strong> <small>[שנויה</small> ברייתא <small>אחת]:</small> <strong>אסור</strong> להקריבם על המזבח, כמנחה וכנסכים, משום אתנן זונה, שנאמר בתורה: "לא תביא אתנן זונה... בית ה' אלהיך" (דברים כג, יט). <strong>ותניא אידך</strong> <small>[ושנויה</small> ברייתא <small>אחרת]:</small> ש<strong>מותר. ואמר רב יוסף, תני</strong> <small>[שנה]</small> החכם <strong>גוריון</strong>
## דף צד.
 <strong>דמאספורק: בית שמאי אוסרין, ובית הלל מתירין,</strong> ואין זו סתירה איפוא בין ברייתות אלא כל ברייתא כשיטת אחד מהם. ולאחר שלמדנו שכדעת בית שמאי היא הברייתא האוסרת מבררים <strong>מאי טעמיה</strong> <small>[מה טעמו,</small> טעמם<small>]</small> של <strong>בית שמאי</strong> שאוסרים? — <strong>אמר קרא</strong> <small>[הכתוב]:</small> <strong>"</strong>לא תביא אתנן זונה ומחיר כלב בית ה' אלהיך לכל נדר כי תועבת ה' אלהיך <strong>גם שניהם"</strong> (דברים כג, יט), "גם" הוא לשון ריבוי — <strong>לרבות שינוייהם. ובית הלל</strong> מה טעמם? <strong>אמר קרא</strong> <small>[הכתוב]:</small> <strong>"הם"</strong> להדגיש: <strong>ולא שינוייהם.</strong>
 ויש לשאול: <strong>ובית שמאי</strong> מה הם עונים על כך? ו<strong>הא כתיב</strong> <small>[הרי כתוב]</small> <strong>"הם"!</strong> ומשיבים: לשון "הם" <strong>ההוא מיבעי ליה</strong> <small>[נצרך לו]</small> ללמדנו ש<strong>הם</strong> אסורים <strong>ולא ולדותיהם. ובית הלל</strong> מנין להם הלכה זו של וולדות? <strong>תרתי שמעת מינה</strong> <small>[שני</small> דברים <small>אתה שומע מכאן]:</small> <strong>הם</strong> — <strong>ולא שינוייהם, הם</strong> — <strong>ולא ולדותיהם,</strong> שהרי הכתוב עומד על כך שיהיו הם =  כמות שהם.
  ושואלים:  <strong>ובית הלל נמי</strong> <small>[גם כן]</small> <strong>הכתיב</strong> <small>[הרי נאמר]</small> <strong>"גם"</strong> שהיא לשון ריבוי! ואומרים: אכן <strong>"גם" לבית הלל קשיא</strong> <small>[קשה],</small> שאין ברור לנו כיצד הם מפרשים אותו.
 <strong>ר' אליעזר בן יעקב מאי היא</strong> <small>[מה הוא]</small> הענין שאמרנו שהוא סבור ששינוי במקומו עומד?
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר בן יעקב אומר: הרי שגזל סאה של חטין,</strong> ואחר כך <strong>טחנה, לשה ואפאה ו</strong>אחרי כל זה <strong>הפריש ממנה חלה, כיצד מברך</strong> על הפרשת חלה זו? — <strong>אין זה מברך אלא מנאץ</strong> (מקלל), <strong>ועל זה נאמר: "</strong>ו<strong>בצע ברך נאץ ה'"</strong> (תהלים י, ג), שגזלן (בוצע בצע) המברך על מצוה שעושה בגזילה שגזל — אינו אלא מנאץ את ה'. משמע שהוא סבור שלמרות שעשה בחטים כל כך הרבה שינויים, עדיין השינוי במקומו עומד ואינו נחשב כקניינו של הגזלן.
 <strong>ר' שמעון בן אלעזר מאי היא</strong> <small>[מה הוא]</small> הענין שבו הוא מביע את דעתו ששינוי אינו קונה? <strong>דתניא</strong> <small>[ש</small>כן <small>שנינו</small> בברייתא<small>],:</small> <strong>כלל זה אמר ר' שמעון בן אלעזר: כל שבח שהשביח גזלן</strong> את הגזילה — <strong>ידו</strong> של הגזלן <strong>על העליונה</strong> בטענותיו כלפי הנגזל, <strong>רצה</strong> — <strong>נוטל שבחו, רצה</strong> — <strong>אומר לו "הרי שלך לפניך".</strong>
 ותוהים: <strong>מאי קאמר</strong> <small>[מה הוא אומר],</small> מה פירוש הדברים, וכי יעלה על הדעת שיאמר הגזלן לנגזל במקרה ששבחה הגזילה "הרי שלך לפניך"? <strong>אמר רב ששת, הכי קאמר</strong> <small>[כך הוא אומר]:</small> אם <strong>השביחה</strong> הגזלן את הגזילה — <strong>נוטל</strong> הגזלן את <strong>שבחו,</strong> שהשביחה הבהמה על ידו. אם <strong>כחש</strong> הדבר הנגזל — <strong>אומר לו</strong> הגזלן <strong>"הרי שלך לפניך",</strong> ומדוע? מפני ש<strong>שינוי במקומו עומד.</strong> ואינו נחשב כקנין, ולכן הוא מחזיר לו את השייך לו.
  ושואלים:  <strong>אי הכי</strong> <small>[אם כך]</small> שאתה אומר ששינוי במקומו עומד, אם כן <strong>אפילו השביח נמי</strong> <small>[גם כן],</small> לא יהא זכאי הגזלן לקבל את מה שהשביח? <strong>אמרי</strong> <small>[אומרים]</small> בתשובה: שם עשו זאת <strong>מפני תקנת השבים,</strong> כדי להקל על בעלי תשובה שאם השביח יקבל את מה שהשביח, ולא יימנע הגזלן מלעשות תשובה בגלל החשש שיצטרך להחזיר גם את השבח.
 <strong>ר' ישמעאל מאי היא</strong> <small>[מה הוא]</small> הענין שאמר בו ששינוי במקומו עומד? <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מצות פאה</strong> היא <strong>להפריש</strong> פאה <strong>מן הקמה,</strong> כלומר, מן התבואה שלא נקצרה עדיין. <strong>לא הפריש מן הקמה</strong> — <strong>מפריש מן העומרים</strong> (קבוצת שבלים שנקצרו), <strong>לא הפריש מן העומרים</strong> — <strong>מפריש מן הכרי</strong> (ערימת תבואה) <strong>עד שלא מרחו</strong> (סידר ויישר אותו),
 <strong>מרחו</strong> וחלה עליו חובת מעשרות — <strong>מעשר</strong> תחילה את התבואה <strong>ו</strong>אחר כך <strong>נותן לו</strong> לעני את הפאה, שלא יפסיד העני שיצטרך הוא עצמו להפריש מעשר ממה שקיבל. ואילו <strong>משום</strong> (בשם) <strong>ר' ישמעאל אמרו: אף</strong> אם לא הפריש פאה בכל השלבים הללו ועשה עיסה הריהו <strong>מפריש מן העיסה ונותן לו,</strong> משמע שאפילו שנעשה שינוי בתבואה — אין זה פוטר אותו מחובת נתינה זו. עד כאן פירטה הגמרא את דעות האומרים ששינוי במקומו עומד, וכדברי אביי.
 <strong>אמר ליה</strong> <small>[לו]</small> <strong>רב פפא לאביי: איכפל</strong> <small>[וכי טרחו]</small> נאספו יחד <strong>כל הני תנאי לאשמועינן</strong> <small>[התנאים הללו</small> כדי <small>להשמיע לנו]</small> <strong>כ</strong>דעת <strong>בית שמאי</strong> שמן הסתם אינה הלכה? <strong>אמר ליה</strong> <small>[לו]:</small> <strong>הכי קאמרי</strong> <small>[כך</small> הם <small>אומרים]:</small> <strong>לא נחלקו בית שמאי ובית הלל בדבר זה.</strong> כלומר, שכל התנאים הללו סבורים שענין זה ששינוי אינו משנה את המצב המקורי הוא לדעת הכל, ולא נתון במחלוקת בית הלל ובית שמאי.
 <strong>אמר רבא: ממאי</strong> <small>[מנין]</small> מוכיח אתה שכל אותם תנאים סבורים ששינוי במקומו עומד? כי כל הראיות שהבאת מהתנאים האלו לגבי שינוי אינם ראיות מכריעות, כיצד? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' שמעון בן יהודה התם</strong> <small>[שם]</small> לענין ראשית הגז <strong>אלא בצבע</strong> שאינו נחשב שינוי, <strong>הואיל ויכול להעבירו על ידי צפון.</strong>
 <strong>ועד כאן לא</strong> שמענו כי <strong>קאמרי</strong> <small>[אומרים]</small> <strong>בית שמאי התם</strong> <small>[שם]</small> שגם אתנן שנשתנה נאסר <strong>אלא</strong> משום שהוא נמסר <strong>לגבוה</strong> (לקרבן לה'), <strong>משום דאימאיס</strong> <small>[שנעשה מאוס]</small> בהיותו אתנן ולכן אין ראוי להקריבו גם אם נעשה בו שינוי.
 <strong>ועד כאן לא</strong> שמענו כי <strong>קאמר</strong> <small>[אומר]</small> <strong>ר' אליעזר בן יעקב התם</strong> <small>[שם]</small> במפריש חלה ומברך עליה <strong>אלא לענין ברכה, משום דהוה ליה</strong> <small>[שהרי זו]</small> <strong>מצוה הבאה בעבירה,</strong> שגוזל דבר ומברך עליו,
 אבל לא שנחשב הדבר שלו בדיני קניינים. <strong>ועד כאן לא</strong> שמענו כי <strong>קאמר</strong> <small>[אומר]</small> <strong>ר' שמעון בן אלעזר התם</strong> <small>[שם]</small> בגזלן שרשאי להחזיר בהמה שהכחישה כמות שהיא <strong>אלא בהכחשה דהדר</strong> <small>[שחוזרת],</small> שיכולה להשתנות על ידי פיטום הבהמה, שתחזור לכמות שהיתה, ואין זה שינוי גמור.
 <strong>ועד כאן לא</strong> שמענו כי <strong>קאמר</strong> <small>[אומר]</small> <strong>ר' ישמעאל התם</strong> <small>[שם]</small> שמחוייב להפריש פאה אף מן העיסה <strong>אלא לענין פאה, משום דכתיב</strong> <small>[שנאמר</small> בה<small>]:</small> <strong>"תעזב"</strong> (ויקרא יט, י. וכן שם כג, כב) <strong>יתירא</strong> <small>[יתר]</small> שאנו למדים מכאן שמכל מקום צריך לתת פאה אף אם השתנתה התבואה והיתה לעיסה. <strong>וכי תימא, ליגמר מיניה</strong> <small>[ואם תאמר נלמד ממנו]</small> שגם בדברים אחרים אין שינוי קונה, על כך יש להשיב כי <strong>מתנות עניים שאני</strong> <small>[שונות</small> הן<small>]</small> שיש להן דין מיוחד זה.
  וראיה לדברי רבא שלא ניתן להוכיח בוודאות מדברי ר' ישמעאל לענין זה, <strong>כדבעי</strong> <small>[כפי ששאל]</small> <strong>ר' יונתן, דבעי</strong> <small>[ששאל]</small> <strong>ר' יונתן: מאי טעמא</strong> <small>[מה הטעם]</small> של <strong>ר' ישמעאל?</strong> האם <strong>משום דקסבר</strong> <small>[ש</small>הוא <small>סבור]</small> ש<strong>שינוי אינו קונה, או דלמא בעלמא קסבר</strong> <small>[שמא בכלל סבור</small> הוא<small>]</small> ש<strong>שינוי קונה, והכא</strong> <small>[וכאן]</small> הדין כן <strong>משום דכתיב</strong> <small>[שנאמר]</small> <strong>"תעזב" יתירא?</strong>
 ואגב שהובא ענין זה שואלים: <strong>ואם תמצי</strong> <small>[תמצא]</small> <strong>לומר</strong> כי <strong>טעמא</strong> <small>[הטעם]</small> של <strong>ר' ישמעאל משום דקסבר</strong> <small>[ש</small>הוא <small>סבור]</small> <strong>שינוי אינו קונה,</strong> אם כן <strong>"תעזב" יתירא</strong> <small>[יתר]</small> <strong>דכתב רחמנא</strong> <small>[שכתבה התורה]</small> <strong>למה לי? ותו</strong> <small>[ועוד]:</small> <strong>לרבנן</strong> <small>[לחכמים]</small> החולקים על ר' ישמעאל וסבורים שאינו יכול להפריש פאה מן העיסה <strong>"תעזב" יתירא</strong> <small>[יתר]</small> <strong>דכתב רחמנא</strong> <small>[שכתבה התורה]</small> <strong>למה לי?</strong>
 ומשיבים: <strong>מבעי ליה לכדתניא</strong> <small>[נצרך</small> <small>הוא</small> הדבר <small>לכמו ששנוי</small> בברייתא<small>]:</small> <strong>המפקיר כרמו, והשכים לבקר</strong> לפני שזכה בו אחר, <strong>ובצרו</strong> — <strong>חייב בפרט ובעוללות ובשכחה ובפאה, ו</strong>אף ש<strong>פטור מן המעשר</strong> כדין הפקר שפטור מן המעשר, משום שלגבי מתנות עניים (ולא במעשר) נאמרה בתורה מצוה יתירה של נתינה ("תעזוב") שמכל מקום צריך לתת.
 <big>א</big> ולענין שינוי בגזילה <strong>אמר רב יהודה אמר שמואל: הלכה כ</strong>שיטת <strong>ר' שמעון בן אלעזר</strong> שאמר שאף שכחשה הבהמה שנגזלה מחזיר אותה לבעלים, ולא קנה אותה הגזלן בכך.
  ותוהים:  <strong>ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והאמר</strong> <small>[והרי אמר]</small> <strong>שמואל: אין שמין לא לגנב ולא לגזלן אלא לנזקין</strong> בלבד. ששור שהמית שורו של אחר, מחזיר בעל השור הנוגח את הנבילה לבעלים, ושמים כמה הפסיד על ידי מיתה. אבל גנב וגזלן שכחשה הגזילה שבידם, אינם יכולים להחזירה כמות שהיא ולהוסיף את דמי הפחת, אלא מחזירים דמים כשעת הגזילה.
 <strong>בשלמא</strong> <small>[נניח]</small> <strong>ל</strong>שיטת <strong>רבא,</strong> ש<strong>אמר</strong> לעיל, כשדחה את דברי אביי: <strong>כי קאמר</strong> <small>[כאשר אומר]</small> <strong>ר' שמעון בן אלעזר התם</strong> <small>[שם]</small> הרי זה דווקא <strong>בהכחשה דהדר</strong> <small>[שחוזרת],</small> אם כן <strong>לא קשיא</strong> <small>[אין</small> זה <small>קשה],</small> שכן <strong>כי קאמר</strong> <small>[כאשר הוא אומר]</small> ש<strong>הלכה כ</strong>שיטת <strong>ר' שמעון בן אלעזר</strong> הסובר ש<strong>שינוי במקומו עומד,</strong> כוונתו היא <strong>בהכחשה דהדר</strong> <small>[שחוזרת]</small> שלכן אין השינוי נחשב, <strong>וכי קאמר שמואל התם</strong> <small>[וכאשר אמר שמואל שם]:</small> <strong>אין שמין לא לגנב ולא לגזלן אלא לנזקין</strong> הוא דיבר <strong>בהכחשה</strong> ש<strong>לא הדר</strong> <small>[חוזרת].</small>
 <strong>אלא לאביי,</strong> ש<strong>אמר: כי קאמר</strong> <small>[כאשר אומר]</small> <strong>ר' שמעון בן אלעזר</strong> אפילו <strong>בהכחשה דלא הדר קאמר</strong> <small>[שאינה חוזרת</small> הוא <small>אומר],</small> אם כן <strong>מאי איכא למימר</strong> <small>[מה יש לומר],</small> כיצד סותר שמואל את עצמו?
  ומשיבים:  <strong>אביי מתני הכי</strong> <small>[שונה כך],</small> גורס את השמועה הזו בלשון אחרת: <strong>אמר רב יהודה אמר שמואל:</strong>
## דף צד:
 <strong>אמרו</strong> ש<strong>הלכה כר' שמעון בן אלעזר, ו</strong>אולם <strong>ליה</strong> <small>[לו</small> עצמו<small>]</small> <strong>לא סבירא ליה</strong> <small>[סבור,</small> נראה <small>לו</small> כן<small>].</small>
 ועוד בענין זה של שינוי <strong>אמר ר' חייא בר אבא אמר ר' יוחנן: דבר תורה</strong> (מדין תורה) <strong>גזילה</strong> גם זו <strong>הנשתנית</strong> (שהשתנתה) <strong>חוזרת בעיניה,</strong> כפי שהיא עכשיו עם השינוי שבה, <strong>שנאמר: "והשיב את הגזלה אשר גזל"</strong> (ויקרא ה, כג), כוונתו: והשיב אותה <strong>מכל מקום. ואם תאמר: משנתנו</strong> שאינה אומרת כן, אלא נאמר בה שמחזיר דמים בלבד! — אותה קבעו חכמים <strong>משום תקנת השבים.</strong>
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' יוחנן: הלכה כסתם משנה, ותנן</strong> <small>[ושנינו</small> במשנה<small>]</small> בענין ראשית הגז: <strong>לא הספיק</strong> הבעלים <strong>ליתנו</strong> את הצמר <strong>לו,</strong> לכהן, <strong>עד שצבעו</strong> — <strong>פטור,</strong> משמע שצביעה שהיא שינוי יוצרת קנין!
 <strong>אמר להו ההוא מדרבנן</strong> <small>[להם אחד החכמים]</small> <strong>ור' יעקב שמיה</strong> <small>[שמו]:</small> <strong>לדידי מפרשא לי מיניה</strong> <small>[לי עצמי נתפרשה</small> המשנה <small>ממנו,</small> על ידי<small>]</small> <strong>ר' יוחנן,</strong> שמדובר במקרה <strong>כגון שגזל עצים משופין ועשאן כלים, דהוה ליה</strong> <small>[שהריהו]</small> <strong>שינוי החוזר לברייתו,</strong> ובשינוי החוזר לברייתו מן התורה אינו קונה, והמשנה תקנת חכמים היא.
 <big>א</big> אגב מה שדברנו בתקנת השבים דנים עתה בכמה עניינים הנוגעים בזה. <strong>תנו רבנן</strong> <small>[שנו חכמים]:</small> <strong>הגזלנין ומלוי ברבית שהחזירו</strong> למי שלקחו ממנו את הגזילה או הריבית — <strong>אין מקבלין מהן, והמקבל מהן</strong> — <strong>אין רוח חכמים נוחה הימנו</strong> מפני שמרפה בכך ידיהם של הרוצים לחזור בתשובה.
 <strong>אמר ר' יוחנן: בימי רבי נשנית משנה</strong> (ברייתא) <strong>זו. דתניא</strong> <small>[ש</small>כן <small>שנינו</small> בברייתא<small>]:</small> <strong>מעשה באדם אחד</strong> גזלן <strong>שבקש לעשות תשובה</strong> על כל גזילותיו, <strong>אמרה לו אשתו: ריקה</strong> (שוטה), <strong>אם אתה עושה תשובה</strong> תצטרך להשיב כל דבר לבעליו, ו<strong>אפילו אבנט</strong> שאתה לובש <strong>אינו שלך! ונמנע ולא עשה תשובה. באותה שעה אמרו</strong> חכמים: <strong>הגזלנין ומלוי רביות שהחזירו</strong> — <strong>אין מקבלין מהם, והמקבל מהם</strong> — <strong>אין רוח חכמים נוחה הימנו,</strong> שעל ידי זה מונע אותם מלעשות תשובה.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: בנים ש<strong>הניח להם אביהם מעות של רבית</strong> (שהרוויח על ידי לקיחת רבית), <strong>אף על פי שהן,</strong> הבנים, <strong>יודעין שהן</strong> מעות <strong>רבית</strong> — <strong>אין חייבין להחזיר.</strong> ונדייק: <strong>אינהו</strong> <small>[הם]</small> <strong>הוא</strong> ש<strong>לא</strong> חייבים להחזיר. <strong>הא</strong> <small>[אבל]</small> <strong>אביהם</strong> עצמו <strong>חייב להחזיר</strong> ומקבלים ממנו.
  ומשיבים: אין לדייק כן, שכן  <strong>בדין</strong> (מן הדין) <strong>הוא</strong> ש<strong>אביהם נמי</strong> <small>[גם כן]</small> <strong>אינו חייב להחזיר, והא דקתני בדידהו</strong> <small>[וזה ששנה</small> בברייתא את ההלכה <small>בהם]</small> — טעם הדבר הוא <strong>משום דקא בעי למתני סיפא</strong> <small>[שרצה לשנות</small> ב<small>סוף</small> הברייתא<small>]</small> את ההלכה: <strong>הניח להם אביהם פרה וטלית וכל דבר</strong> אחר <strong>המסויים</strong> (מוגדר ומוכר) שגזל — <strong>חייבין להחזיר</strong> אותם <strong>מפני כבוד אביהם</strong> שלא ייזכר תמיד שזה הדבר שגזל אדם פלוני, והלכה זו היא דווקא בבנים, משום כך <strong>תנא רישא נמי בדידהו</strong> <small>[שנה</small> ב<small>תחילת</small> הברייתא <small>גם כן בהם</small> בבנים<small>].</small>
 ושואלים: <strong>ומפני כבוד אביהם חייבין להחזיר?</strong> מדוע חייבים להחזיר? <strong>אקרי</strong> <small>[קרא]</small> <strong>כאן</strong> כמו שנאמר: <strong>"ונשיא בעמך לא תאר"</strong> (שמות כב, כז), ודייקו חכמים שהכתוב מדבר דווקא <strong>בעושה מעשה עמך,</strong> אבל המקלל נשיא רשע אינו עובר על איסור זה. והוא הדין לכיבוד אב, שאם אינו נוהג כראוי אין צריך לחשוש לכבודו, ומדוע צריכים הבנים להחזיר משום כבוד אביהם הגזלן?
  ומשיבים:  <strong>כדאמר</strong> <small>[כפי שאמר]</small> <strong>רב פנחס</strong> בענין אחר, שמדובר <strong>בשעשה</strong> האיש <strong>תשובה, הכא נמי</strong> <small>[כאן גם כן]</small> מדובר <strong>בשעשה</strong> האב <strong>תשובה</strong> ואין הוא עוד רשע וחייבים הבנים בכבודו. ותוהים: <strong>אי</strong> <small>[אם]</small> <strong>עשה תשובה, מאי בעי גביה</strong> <small>[מה עושה</small> הדבר <small>אצלו]?</small> הלא <strong>איבעי ליה לאהדורי</strong> <small>[היה צריך לו להחזיר]</small> את הגזילה! ומשיבים: מדובר שם <strong>שלא הספיק להחזיר עד שמת,</strong> ובמקרה כזה צריכים הבנים להחזיר אם הוא דבר המסויים, מפני כבוד אביהם.
  ומציעים, <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו בברייתא: <strong>הגזלנים ומלוי ברבית אף על פי שגבו</strong> — <strong>מחזירין.</strong>
 ותחילה מבררים את לשון הברייתא: לגבי <strong>גזלנין מאי</strong> <small>[מה]</small> <strong>"שגבו" איכא</strong> <small>[יש],</small> מה לשון "שגבו" שייכת בגזלנים? שהרי <strong>אי גזול</strong> <small>[אם גזלו]</small> — <strong>גזול</strong> <small>[גזלו],</small> <strong>ואי</strong> <small>[ואם]</small> <strong>לא גזול</strong> <small>[גזלו]</small> — <strong>לא גזול</strong> <small>[גזלו]</small> ואין כאן גבייה כלל! <strong>אלא אימא</strong> <small>[אמור]</small> ותקן את הלשון כך: <strong>הגזלנין, ומאי ניהו</strong> <small>[ומה הם]</small> הגזלנים — <strong>מלוי רביות, אף על פי שגבו</strong> את הריבית — <strong>מחזירין,</strong> והרי זה שלא כדברינו שאין מקבלים מגזלנים וממלוי בריבית! <strong>אמרי</strong> <small>[אומרים]</small> בתשובה על כך: אמנם הם <strong>מחזירין ו</strong>אולם <strong>אין מקבלין מהם.</strong>
 ושואלים: <strong>אלא למה מחזירין</strong> אם אין מקבלים מהם? ומשיבים: כדי <strong>לצאת ידי שמים.</strong> שכדי שתהא תשובתם שלימה צריכים הם לפחות להציע ללווים ששילמו הריבית את האפשרות לקבל את השייך להם.
  ומציעים:  <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו בברייתא: <strong>הרועים</strong> שרועים את בהמותיהם בשדות אחרים, וגוזלים בכך את בעליהם, <strong>והגבאין</strong> שנשכרים לגבות מיסים ולוקחים יותר מן הראוי, <strong>והמוכסין</strong> שמקבלים את זכות המכס וגובים שלא כדין — <strong>תשובתן קשה,</strong> משום שגוזלי הרבים הם וקשה להם להחזיר לכל מי שלקחו ממנו, <strong>ומחזירין למכירין,</strong> לאותם אנשים שהם מכירים ויודעים שלקחו מהם. ומשמע שבכל זאת מחזירים!
 <strong>אמרי</strong> <small>[אומרים]</small> בתשובה לכך: אמנם הם <strong>מחזירין ו</strong>אולם <strong>אין מקבלין מהם.</strong> ושואלים: <strong>ואלא למה מחזירין?</strong> ומשיבים: כדי <strong>לצאת ידי שמים.</strong> ומקשים: <strong>אי הכי</strong> <small>[אם כך]</small> שבעצם אין עליהם חובת החזרה, <strong>אמאי</strong> <small>[מדוע</small> אתה אומר<small>]</small> ש<strong>תשובתן קשה?</strong> הרי אין הדבר יותר קשה להם מלאחרים, שהרי גם הם אינם צריכים להחזיר בפועל!
 <strong>ועוד, אימא סיפא</strong> <small>[אמור</small> את <small>סופה</small> של הברייתא<small>]:</small> <strong>ו</strong>אותם כספים <strong>שאין מכירין</strong> את האנשים שמהם נלקחו — <strong>יעשה בהן צרכי ציבור, ואמר רב חסדא:</strong> הכוונה לדברים כגון <strong>בורות, שיחין ומערות,</strong> שהציבור כולו נהנה מהם ועל ידי כך נמצא שמחזירים לציבור מה שגזלו ממנו. ואם כן הרי שמקבלים מהם! <strong>אלא</strong> צריכים לתרץ באופן אחר, <strong>לא קשיא</strong> <small>[אין</small> זה <small>קשה];</small> <strong>כאן</strong> שאמרו שמחזירים בפועל מדובר <strong>קודם תקנה, כאן</strong> שאמרו שאין צריכים להחזיר מדובר <strong>לאחר תקנה.</strong>
 ומעירים: <strong>והשתא</strong> <small>[ועכשיו]</small> ש<strong>אמר רב נחמן</strong> והסביר שמה שאמרו שאין מחזירים הוא דווקא <strong>בשאין גזילה קיימת</strong> בעינה, <strong>אפילו תימא אידי ואידי</strong> <small>[תאמר</small> ש<small>זה וזה]</small> מדברים בזמן ש<strong>לאחר תקנה</strong> ניתן לפרש את הדברים, <strong>ולא קשיא</strong> <small>[קשה];</small>
## דף צה.
 <strong>כאן</strong> שאמרו שחייב להחזירה מדובר <strong>בגזילה קיימת, כאן</strong> שאמרו שאין מקבלים מידו, אפילו כשבא לצאת ידי שמים מדובר <strong>בשאין גזילה קיימת.</strong> ומקשים על כך: <strong>והא</strong> <small>[והרי]</small> מעשה זה ב<strong>אבנט,</strong> שאמרה לו אשתו של אותו גזלן שגם האבנט אינו שלו שבעקבותיו תיקנו חכמים שאינו צריך להחזיר מקרה ש<strong>גזילה קיימת היא</strong> ובמקרה שכזה הרי היה צריך להחזיר מן הדין! ומשיבים: <strong>מאי</strong> <small>[מה]</small> פירוש <strong>"אבנט"</strong> שאמרה לו אשתו שיצטרך להחזיר, ותיקנו חכמים שאינו צריך? — <strong>דמי אבנט,</strong> שהאבנט עצמו כבר לא היה בידו.
  ושואלים:  <strong>וכל היכא</strong> <small>[היכן]</small> שה<strong>גזילה קיימת, לא עבוד רבנן תקנתא</strong> <small>[עשו חכמים תקנה]</small> לבעלי תשובה? <strong>והרי מריש</strong> (קורה) ש<strong>גזילה קיימת היא, ותנן</strong> <small>[ושנינו</small> במשנה<small>]:</small> שתיקנו חכמים <strong>על המריש הגזול שבנאו בבירה</strong> (בנין, מגדל) <strong>שיטול</strong> הנגזל את <strong>דמיו,</strong> ולא את המריש עצמו <strong>מפני תקנת השבים</strong> שלא יצטרך להרוס את הבנין, משמע שגם פה עשו תקנה! ומשיבים: <strong>שאני התם</strong> <small>[שונה שם],</small> ש<strong>כיון דאיכא פסידא</strong> <small>[שיש הפסד]</small> של כל ה<strong>בירה</strong> כולה, שצריכים להרוס אותה, <strong>שויוה רבנן כדליתא</strong> <small>[עשו אותה חכמים כאילו אינה</small> קיימת<small>].</small>
 <big>א</big> ועוד בביאור המשנה, שנינו שמי ש<strong>גזל פרה מעוברת וילדה,</strong> משלם לנגזל דמי פרה העומדת ללדת. ובענין זה <strong>תנו רבנן</strong> <small>[שנו חכמים]:</small> <strong>הגוזל רחל</strong> (כבשה) <strong>וגזזה,</strong> וכן הגוזל <strong>פרה וילדה</strong> — <strong>משלם אותה ואת גיזותיה ואת ולדותיה,</strong> אלו <strong>דברי ר' מאיר. ר' יהודה אומר: גזילה חוזרת בעיניה</strong> כמות שהיא עכשיו. <strong>ר' שמעון אומר: רואין אותה,</strong> את הגזילה, <strong>כאילו היא שומא</strong> (הוערכה) <strong>אצלו בכסף,</strong> כלומר, העריכו את שוויה בשעת הגזילה, וכך הוא משלם.
  ומבררים את הדעות השונות בברייתא זו, <strong>איבעיא להו</strong> <small>[נשאלה להם,</small> ללומדים<small>]:</small> <strong>מאי טעמיה</strong> <small>[מה טעמו]</small> של <strong>ר' מאיר</strong> שאמר שמשלם אותה ואת גיזותיה ואת ולדותיה? וצדדי השאלה: האם <strong>משום דקסבר</strong> <small>[שהוא סבור]</small> ש<strong>שינוי במקומו עומד,</strong> שלמרות שהדבר השתנה הרי זה עדיין ברשות בעליו הראשונים, וכאילו השביחה הבהמה ברשותם. <strong>או דילמא בעלמא</strong> <small>[שמא בכלל]</small> סבור הוא ש<strong>שינוי קונה,</strong> ומעיקר הדין הגיזות והוולדות היו צריכים להיות של הגזלן שקנאם בשינוי, <strong>והכא קנסא</strong> <small>[קנס]</small> <strong>הוא דקא קניס</strong> <small>[שקונס],</small> שיחזיר הגזלן אף דברים שמן הדין שלו הם?
 ומסבירים: <strong>למאי נפקא מינה</strong> <small>[מה יוצא מזה],</small> איזה הבדל להלכה יש אם נאמר כטעם זה או כטעם זה? — <strong>להיכא דכחשא מכחש</strong> <small>[למקום,</small> במקרה, <small>שכחשה]</small> שהוזלה משעת הגזילה, שאם טעמו של ר' מאיר משום שינוי במקומו עומד — מחזיר אותה כמות שהיא, אף שמשיב עתה פחות ממה שגזל, ואם הטעם הוא משום קנס, ומן הדין נקנתה לו הבהמה בשינוי, יצטרך להחזיר כפי שהיתה שווה בזמן הגזילה.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנה הבאה: <strong>גזל בהמה והזקינה</strong> אצלו ופחת ערכה, או גזל <strong>עבדים והזקינו</strong> — <strong>משלם כשעת הגזילה, ר' מאיר אומר: בעבדים</strong> — <strong>אומר לו "הרי שלך לפניך". ו</strong>משמע לדעת ר' מאיר ש<strong>אילו</strong> בדין <strong>בהמה</strong> גזולה שהזקינה אינו חולק וסובר שמשלם <strong>כשעת הגזילה</strong>.
 <strong>ואי סלקא דעתך</strong> <small>[ואם עולה על דעתך</small> לומר<small>]</small> כי <strong>סבר</strong> <small>[סבור]</small> <strong>ר' מאיר</strong> ש<strong>שינוי במקומו עומד,</strong> אם כן <strong>אפילו בהמה נמי</strong> <small>[גם כן]</small> יחזיר אותה כמות שהיא כעת! <strong>אלא לאו שמע מינה</strong> <small>[האם לא תלמד מכאן]</small> כי <strong>קסבר</strong> <small>[סבור]</small> <strong>ר' מאיר</strong> ש<strong>שינוי קונה, והכא</strong> <small>[וכאן]</small> כשגזל בהמה וגזזה וילדה <strong>קנסא</strong> <small>[קנס]</small> <strong>הוא דקא קניס</strong> <small>[שקונס]</small> שלא ירוויח הגזלן ממה שהשביח.
 <strong>אמרי</strong> <small>[אומרים]</small> בדחיה: מכאן אין להוכיח, שכן אפשר לומר כי <strong>ר' מאיר לדבריהם,</strong> לשיטתם, <strong>דרבנן קאמר להו</strong> <small>[של חכמים אמר להם],</small> וכך יש להבין: <strong>לדידי</strong> <small>[לי עצמי,</small> לשיטתי<small>]</small> <strong>שינוי אין קונה, ואפילו בהמה נמי</strong> <small>[גם כן]</small> שגזלה והזקינה, צריך להחזיר כמות שהיא עכשיו. <strong>אלא לדידכו דאמריתו</strong> <small>[לכם עצמכם,</small> לשיטתכם, <small>שאתם אומרים]</small> ש<strong>שינוי קונה, אודו</strong> <small>[הודו]</small> <strong>לי מיהת בעבדא</strong> <small>[על כל פנים בעבד]</small> שמחזירו כפי שהוא, <strong>דכמקרקעי דמי</strong> <small>[שכקרקע</small> הוא <small>נחשב],</small> <strong>וקרקע אינה נגזלת! ואמרי ליה רבנן</strong> <small>[ואמרו לו חכמים]</small> בתשובה: <strong>לא, עבדא כמטלטלי דמי</strong> <small>[העבד נחשב כמיטלטלים]</small> לענין גזילה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנה: אם נתן צמר לאומן <strong>לצבוע לו</strong> את הצמר בצבע <strong>אדום וצבעו שחור,</strong> או לצובעו <strong>שחור וצבעו אדום, ר' מאיר אומר: נותן לו</strong> האומן שעשה שלא כדעת בעל הבית <strong>דמי צמרו.</strong> ונדייק: <strong>דמי צמרו</strong> — <strong>אין</strong> <small>[כן],</small> אבל <strong>דמי צמרו ושבחו,</strong> השבח, תוספת הערך שבאה על ידי הצביעה — <strong>לא, ואי סלקא דעתך</strong> <small>[ואם עולה על דעתך</small> לומר<small>]</small> כי <strong>סבר</strong> <small>[סבור]</small> <strong>ר' מאיר</strong> ש<strong>שינוי אין קונה,</strong> אם כן <strong>דמי צמרו       ושבחו,</strong> כלומר, את צמרו שהושבח <strong>בעי למיתב ליה</strong> <small>[צריך להשיב לו]!</small>
 <strong>אלא לאו שמע מינה</strong> <small>[האם לא תלמד מכאן]</small> כי <strong>קסבר</strong> <small>[סבור]</small> <strong>ר' מאיר שינוי קונה, והכא</strong> <small>[וכאן]</small> בבהמה שנגזזה וילדה <strong>קנסא</strong> <small>[קנס]</small> <strong>הוא דקא קניס</strong> <small>[שקונס]</small> את הגזלן שלא יהנה מהגיזות והוולדות. ומסכמים: אכן <strong>שמע מינה</strong> <small>[למד מכאן]</small> שכך היא דעת ר' מאיר.
 <strong>איכא דאמרי</strong> <small>[יש שאומרים]:</small> <strong>הא</strong> <small>[</small>דבר <small>זה]</small> <strong>לא איבעי לן</strong> <small>[נסתפק לנו],</small> ומדוע? — <strong>מדאפיך</strong> <small>[מ</small>מה <small>שהפך]</small> <strong>רב ותני</strong> <small>[ושנה]</small> את המשנה בלשון זו: <strong>גזל פרה והזקינה, עבדים והזקינו</strong> — <strong>משלם כשעת הגזילה,</strong> אלו <strong>דברי ר' מאיר, וחכמים אומרים: בעבדים</strong> — <strong>אומר לו "הרי שלך לפניך",</strong> ואם כן <strong>ודאי ל</strong>דעת <strong>ר' מאיר שינוי קונה</strong> ולכן משלם כשעת הגזילה, <strong>והכא</strong> <small>[וכאן]</small> בפרה שילדה ורחל שנגזזה <strong>קנסא</strong> <small>[קנס]</small> <strong>הוא דקא קניס ליה</strong> <small>[שהוא קונסו</small> לגזלן<small>].</small>
 <strong>כי קא איבעי לן</strong> <small>[כאשר נשאלה לנו</small> השאלה<small>],</small> <strong>הכי איבעי לן</strong> <small>[כך נשאלה לנו]:</small> <strong>כי קא קניס</strong> <small>[כאשר</small> ר' מאיר <small>קונס]</small> האם זה דווקא במקום שרכוש חבירו הגיע לידיו <strong>במזיד, אבל</strong> אם לקח דבר מבעליו <strong>בשוגג, לא קניס</strong> <small>[קונס],</small> <strong>או דילמא</strong> <small>[שמא]</small> <strong>אפילו בשוגג נמי קניס</strong> <small>[גם כן קונס]?</small>
 ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: לצורך <strong>חמשה</strong> דברים <strong>גובין</strong> רק <strong>מן</strong> הנכסים <strong>המחוררין</strong> (בני חורין), כלומר, שהם ברשות בעליהם, ולא מנכסים משועבדים שמכרו הבעלים כבר לאחר.
 <strong>ואלו הן: פירות,</strong> מי שצריך לקבל פירות של נכסים שנלקחו ממנו, <strong>ושבח פירות,</strong> כלומר, השבח שהושבחו הנכסים על ידי עבודתו, <strong>והמקבל עליו</strong> (מתחייב) בזמן הקידושין <strong>לזון</strong> את <strong>בן אשתו ובת אשתו</strong> מנישואיה הראשונים, <strong>וגט</strong> (שטר) <strong>חוב שאין בו אחריות,</strong> שלא נכתב בו במפורש שכל נכסי הלווה יהיו אחראים וערבים לפרעון חוב זה, <strong>ו</strong>כן <strong>כתובת אשה שאין בה אחריות.</strong>
 ונברר: <strong>מאן</strong> <small>[מי]</small> <strong>שמעת ליה דאמר</strong> <small>[אותו שאומר]</small> ש<strong>אחריות לאו טעות סופר הוא?</strong> שאם לא נכתב תנאי של אחריות בשטר אין זו טעות סופר ששכח ולא כתב אחריות, והרי זה כאילו נכתבה במפורש, אלא שטר שאין כתובה בו אחריות באמת אינו יכול לגבות מנכסים משועבדים — <strong>ר' מאיר</strong> הוא הסבור כן, <strong>וקתני</strong> <small>[ושנה]:</small> <strong>פירות ושבח פירות.</strong>
 ונברר: <strong>שבח פירות היכי דמי</strong> <small>[כיצד הוא בדיוק]?</small> — <strong>כגון שגזל</strong> אדם <strong>שדה מחבירו ומכרה</strong> אחר כך <strong>לאחר, והשביחה</strong> הקונה, <strong>והרי היא יוצאה מתחת ידו</strong> של הקונה, על ידי הנגזל, כאשר הוא מוכיח בבית הדין ששדה זה היה שלו, <strong>כשהוא,</strong> הקונה, <strong>גובה</strong> מן הגזלן שמכר לו את השדה שעתה נלקחה ממנו, ורוצה לקבל ממנו בחזרה את מה ששילם לחינם,
## דף צה:
 <strong>גובה את הקרן,</strong> כלומר, מה ששילם עבור השדה אף <strong>מנכסים משועבדים</strong> של הגזלן, <strong>ואת השבח,</strong> מה שעשה והשביח את השדה, הריהו משלם <strong>מנכסים בני חורין.</strong> ומדוע עושה זאת? — <strong>דאתא</strong> <small>[ש</small>הרי <small>בא]</small> <strong>בעל ארעא</strong> <small>[קרקע]</small> הראשון <strong>ושקיל ארעיה ושבחיה</strong> <small>[ולוקח</small> גם את <small>הקרקע שלו ו</small>גם את <small>השבח שלה].</small>
 ונברר: <strong>מאי לאו</strong> <small>[האם לא]</small> מדובר כאן <strong>ב</strong>קונה שהוא <strong>עם הארץ,</strong> ש<strong>לא ידע</strong> <small>[יודע]</small> ש<strong>קרקע נגזלת או אינה נגזלת,</strong> ואם כן בשוגג עשה כאשר קנה מן הגזלן, שסבור היה שקרקע זו אכן שייכת לגזלן שמכר לו אותה. <strong>ואפילו הכי</strong> <small>[כך]</small> <strong>קאתי</strong> <small>[בא]</small> <strong>בעל קרקע ושקיל לארעא</strong> <small>[ולוקח את הקרקע]</small> <strong>ושבחה, ושמע מינה</strong> <small>[ולמד מכאן]:</small> ש<strong>בשוגג נמי קניס</strong> <small>[גם כן קונס]</small> ר' מאיר ומחייב להשיב גם את השבח לבעלים. <strong>אמרי</strong> <small>[אומרים]</small> בדחיה: <strong>לא,</strong> מדובר פה <strong>בלוקח</strong> (קונה) <strong>תלמיד חכם וידע</strong> <small>[ויודע],</small> שלגזלן אין זכות קנין כלל בקרקע זו ולכן נקנס הוא להשיב גם את השבח לבעלים.
  ומציעים עוד, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנה: נתן צמר לאומן <strong>לצבוע לו</strong> את הצמר בצבע <strong>אדום וצבעו שחור,</strong> או לצובעו <strong>שחור וצבעו אדום</strong> — <strong>ר' מאיר אומר: נותן לו</strong> האומן לבעל הצמר את <strong>דמי צמרו.</strong> ונדייק: <strong>דמי צמרו</strong> — <strong>אין</strong> <small>[כן]</small> נותן לו, ואילו <strong>דמי צמרו ושבחו,</strong> התוספת שהשביח בצביעה — <strong>לא.</strong>
 <strong>ואי סלקא דעתך</strong> <small>[ואם עולה על דעתך</small> לומר<small>]</small> ש<strong>בשוגג נמי קניס</strong> <small>[גם כן קונס]</small> ר' מאיר, אם כן <strong>דמי צמרו ושבחו בעי למיתבא ליה</strong> <small>[צריך לתת לו]!</small> <strong>אלא לאו שמע מינה</strong> <small>[האם לא תלמד מכאן]</small> ש<strong>ב</strong>מקום שעה זאת ב<strong>מזיד קניס</strong> <small>[קונס]</small> ר' מאיר, ובמקום שעשה זאת <strong>בשוגג לא קניס</strong> <small>[קונס],</small> ומסכמים: אכן <strong>שמע מינה</strong> <small>[למד מכאן]</small> שכן היא שיטת ר' מאיר. 
 <big>א</big> ועוד באותה ברייתא שנינו, ש<strong>ר' יהודה אומר: גזילה חוזרת בעיניה. ר' שמעון אומר: רואין אותה כאילו היא שומא אצלו בכסף.</strong> ושואלים: <strong>מאי בינייהו</strong> <small>[מה</small> ההבדל <small>ביניהם]</small> הלכה למעשה? שלכאורה נראה ששניהם מסכימים כי הגזלן אינו צריך לתת לנגזל את השבח ונשאר הוא אצלו.
 <strong>אמר רב זביד: בשבח שעל גבי גזילה קמיפלגי</strong> <small>[חלוקים</small> הם<small>],</small> כלומר, כאשר גופה של הגזילה השביח כגון שנתעברה אצלו, וכיון שהחזיר הגזלן את הבהמה לבעלים הרי החזיר עימה גם את השבח שעליה, ונמצא שלא קיבל הגזלן דבר ממה שהשביחה. ובזאת נחלקו: <strong>ר' יהודה סבר</strong> <small>[סבור]</small> כי שבח זה של ה<strong>נגזל הוי</strong> <small>[הוא],</small> שהרווח הזה של הנגזל הוא, שהרי הוא אומר שגזילה חוזרת בעיניה כמות שהיא כעת, גם כאשר השביחה בידי הגזלן. <strong>ור' שמעון סבר</strong> <small>[סבור]</small> שהרווח הזה של ה<strong>גזלן הוי</strong> <small>[הוא].</small>
 <strong>רב פפא אמר</strong> הבדל אחר בין ר' יהודה ור' שמעון: <strong>דכולי עלמא</strong> <small>[לדעת הכל]</small> גם <strong>שבח שעל גבי גזילה</strong> של ה<strong>גזלן הוי</strong> <small>[הוא],</small> <strong>והכא</strong> <small>[וכאן]</small> <strong>ל</strong>ענין <strong>מחצה, לשליש ולרביע קמיפלגי</strong> <small>[חלוקים</small> הם<small>],</small> כלומר, לגבי זכות הבעלים לחלק מן הרווח הזה. וכך יש להבין, <strong>ר' יהודה סבר</strong> <small>[סבור]:</small> <strong>שבח שעל גבי גזילה כוליה</strong> <small>[כולו]</small> של ה<strong>גזלן הוי</strong> <small>[הוא],</small> <strong>ור' שמעון סבר</strong> <small>[סבור]:</small> <strong>למחצה, לשליש ולרביע הוא דשקיל</strong> <small>[שנוטל]</small> ה<strong>גזלן,</strong> שהוא נחשב כמי שלקח את הבהמה לטפל בה ולהשביחה, ולכן אינו מקבל את כל הרווחים אלא רק את חלקם, כנהוג באותו מקום בתשלומי מלאכה זו. ומנסים להביא ראיה לשיטת רב זביד.
 <strong>תנן</strong> <small>[שנינו</small> במשנה<small>]:</small> <strong>גזל פרה ונתעברה אצלו וילדה, רחל ונטענה אצלו</strong> בצמר <strong>וגזזה</strong> — <strong>משלם כשעת הגזילה.</strong> ונדייק מכאן: אם <strong>ילדה</strong> הפרה — <strong>אין</strong> <small>[כן]</small> משלם כשעת הגזילה, אם <strong>לא ילדה</strong> ועדיין היא מעוברת — <strong>הדרא בעינא</strong> <small>[</small>היא <small>חוזרת בעינה]</small> כמות שהיא.
 <strong>בשלמא</strong> <small>[נניח]</small> <strong>ל</strong>שיטת <strong>רב זביד</strong> ש<strong>אמר</strong> ש<strong>שבח שעל גבי גזילה</strong> שעדיין לא לקחו הגזלן של ה<strong>נגזל הוי</strong> <small>[הוא]</small> <strong>ל</strong>דעת <strong>ר' יהודה, הא מני</strong> <small>[</small>משנתנו <small>זו</small> של <small>מי היא]?</small> כדעת <strong>ר' יהודה היא,  אלא לרב פפא</strong> ש<strong>אמר</strong> שהשבח של ה<strong>גזלן הוי</strong> <small>[הוא],</small> <strong>הא מני</strong> <small>[זו</small> כשיטת <small>מי היא]</small> הרי היא <strong>לא</strong> כדעת <strong>ר' יהודה ולא</strong> כדעת <strong>ר' שמעון!</strong>
 ומשיבים: <strong>אמר</strong> <small>[</small>יכול היה <small>לומר]</small> לך <strong>רב פפא: הוא הדין אפילו לא ילדה נמי</strong> <small>[גם כן]</small> <strong>כשעת הגזילה הוא</strong> ש<strong>משלם,</strong> והוא מקבל בחזרה את השבח. <strong>והא דקתני</strong> <small>[וזה ששנה]</small> <strong>"ילדה"</strong> — אי אפשר לדייק מכאן לענייננו כי <strong>איידי דנסיב רישא</strong> <small>[מתוך שנקט</small> ב<small>התחלה]</small> לשון <strong>"ילדה", נסיב סיפא נמי</strong> <small>[</small>תפס ב<small>סוף גם כן]</small> לשון <strong>"ילדה".</strong> אבל אין לדייק מכאן, שאם לא ילדה חוזרת כשהיא מעוברת בלא תשלום.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב פפא, ר' שמעון אומר: רואין אותה כאילו היא שומא אצלו בכסף למחצה, לשליש ולרביע.</strong>
 <strong>אמר רב אשי: כי הוינן בי</strong> <small>[כאשר היינו</small> לומדים ב<small>בית]</small> <strong>רב כהנא, איבעיא לן</strong> <small>[נשאלה לנו]</small> שאלה זו: <strong>ל</strong>דעת <strong>ר' שמעון</strong> ש<strong>אמר למחצה, לשליש ולרביע הוא דשקיל</strong> <small>[שלוקח]</small> <strong>גזלן, כי מסלקינן ליה</strong> <small>[כאשר אנו מסלקים אותו</small> את הגזלן<small>]</small> ואומרים לו שיקבל חלק בשבח, האם <strong>בדמי מסלקינן ליה</strong> <small>[בדמים מסלקים אנו אותו]</small> שמשלמים לו את חלקו בכסף, <strong>או דילמא מבשרא שקול</strong> <small>[שמא מן הבשר</small> עצמו הוא <small>לוקח]?</small>
 <strong>ופשטנא</strong> <small>[ופתרנו]</small> את הבעיה הזו <strong>מהא</strong> <small>[מזו]</small> ש<strong>אמר רב נחמן אמר שמואל: שלשה שמין</strong> (מעריכים) <strong>להן</strong> את <strong>השבח</strong> שהשביחו <strong>ומעלין אותן בדמים,</strong> שמשלמים את השבח בכסף, ואין משלמים בחלק מן הנכס, <strong>ואלו הן:</strong> בן <strong>בכור ל</strong>בן <strong>פשוט</strong> (אח שאינו בכור), שאם עבדו שניהם בנחלה משותפת שירשו מאביהם, ואחר כך חילקו ביניהם, צריך הבכור (המקבל פי שנים) להחזיר לפשוט את חלקו ברווח שהשביח חלק הנכס שירש הבכור יתר על אחיו, ודבר זה נעשה בדמים, ולא בחלק מן הקרקע.
 <strong>ו</strong>כן <strong>בעל חוב ללוקח,</strong> בעל חוב הגובה בחובו מקרקע משועבדת לו, שמכר הלווה לאדם אחר, הריהו מפצה את הקונה על מה שהשביח את הקרקע בכסף ולא מגוף הקרקע. <strong>ובעל חוב ליתומים</strong> כשגובה מנכסי אביהם עבור חוב של אביהם, ומוטל עליו לשלם להם במה שהשביחו את הקרקע לאחר מות אביהם — אף דבר זה נעשה בכסף, ולא מן הקרקע עצמה. אגב שהובאו דברי שמואל דנים בהם.
 <strong>אמר ליה</strong> <small>[לו]</small> <strong>רבינא לרב אשי, מי</strong> <small>[האם]</small> <strong>אמר שמואל:</strong> ש<strong>בעל חוב ללוקח יהיב ליה</strong> <small>[נותן לו]</small> <strong>שבח</strong> כלשהו? <strong>והאמר</strong> <small>[והרי אמר]</small> <strong>שמואל: בעל חוב</strong> הוא <strong>גובה את השבח</strong> כולו! <strong>אמר ליה</strong> <small>[לו]</small> רב אשי: <strong>לא קשיא</strong> <small>[אין</small> זה <small>קשה];</small> <strong>כאן</strong> שאינו גובה את השבח, הרי זה <strong>בשבח המגיע לכתפים,</strong> כלומר, שהשביח הלוקח עד שנשלם גידולו, שהוא כבר בשל ואפשר לבוא ולקחת אותו על הכתפיים, <strong>וכאן</strong> שגובה, הרי זה <strong>בשבח שאין מגיע לכתפים,</strong> שעדיין לא נשלם גידולו והוא עובר לגמרי לרשות בעל החוב.
 <strong>אמר ליה</strong> <small>[לו]</small> רבינא: <strong>והא</strong> <small>[והרי]</small> היו <strong>מעשים בכל יום, וקא מגבי</strong> <small>[והיה מגבה]</small> <strong>שמואל</strong> מן הלוקח <strong>אפילו שבח המגיע לכתפים! אמר ליה</strong> <small>[לו]</small> רב אשי: <strong>לא קשיא</strong> <small>[אין</small> זה <small>קשה]:</small>
## דף צו.
 <strong>הא דמסיק ביה כשיעור ארעא ושבחא</strong> <small>[זה ש</small>הוא היה <small>נושה בו כשיעור הקרקע והשבח</small> יחד<small>]</small> גובה את השבח, <strong>הא דלא מסיק ביה</strong> <small>[זה שאינו נושה בו]</small> <strong>אלא כשיעור ארעא</strong> <small>[הקרקע</small> עצמה<small>]</small> ואז מחזיר לו את השבח.
 <strong>אמר ליה</strong> <small>[לו]</small> רבינא: <strong>הניחא למאן דאמר</strong> <small>[זה נוח ל</small>שיטת <small>מי שאומר]:</small> <strong>אי אית ליה זוזי</strong> <small>[אם יש לו כסף]</small> <strong>ללוקח, לא מצי מסלק ליה</strong> <small>[אינו יכול לסלק אותו]</small> את <strong>בעל</strong> ה<strong>חוב</strong> בכסף, אלא לבעל החוב יש זכות על הקרקע עצמה, לפי שיטה זו <strong>שפיר</strong> <small>[יפה].</small> <strong>אלא למאן דאמר</strong> <small>[ל</small>דעת <small>מי שאומר]:</small> <strong>אי אית ליה זוזי</strong> <small>[אם יש לו כסף]</small> <strong>ללוקח מצי מסלק ליה</strong> <small>[יכול</small> הוא <small>לסלק אותו]</small> את <strong>בעל</strong> ה<strong>חוב</strong> ולשלם לו כסף, <strong>לימא ליה</strong> <small>[שיאמר לו</small> כך<small>]:</small> <strong>אי הוו</strong> <small>[אם היו]</small> <strong>לי זוזי</strong> <small>[זוזים,</small> כסף<small>]</small> <strong>הוה מסלקינא לך מכוליה ארעא</strong> <small>[הייתי מסלק אותך מכל הקרקע</small> הזאת<small>],</small> <strong>השתא</strong> <small>[עכשיו]</small> שאין לי כסף לשלם לך את כל חובך <strong>הב</strong> (תן) <strong>לי</strong> לפחות <strong>גריוא דארעא</strong> <small>[חלקת אדמה]</small> כ<strong>שיעור שבחאי</strong> <small>[השבח שלי]!</small>
 <strong>אמר ליה</strong> <small>[לו]</small> רב אשי: <strong>הכא במאי עסקינן</strong> <small>[כאן במה אנו עוסקים]?</small> — <strong>כגון דשויה ניהליה</strong> <small>[שעשה לו</small> הלווה<small>]</small> את השדה הזו <strong>אפותיקי,</strong> כלומר, ש<strong>אמר ליה</strong> <small>[לו]:</small> <strong>לא יהא לך פרעון אלא מזה,</strong> ובמקרה כזה יש שיעבוד ברור על גוף השדה הזה, ולא על דבר אחר.
 <big>א</big> ובענין זה של שבח שהשביחה גזילה <strong>אמר רבא:</strong> מי ש<strong>גזל</strong> דבר <strong>והשביח</strong> את הגזילה <strong>ומכר</strong> לאחר, <strong>ו</strong>כן <strong>גזל והשביח</strong> ומת <strong>והוריש</strong> — <strong>מה שהשביח מכר, מה שהשביח הוריש,</strong> והנגזל (אם נוטל את הגזילה בחזרה) צריך לשלם לקונה וליורש עבור השבח.
 <strong>בעי</strong> <small>[שאל]</small> <strong>רבא</strong> בעקבות הלכה זו: אם <strong>השביח לוקח, מהו</strong> הדין, האם הוא צריך להחזיר את השבח או לא? <strong>בתר דבעיא הדר פשטה</strong> <small>[אחרי ששאל</small> את השאלה <small>חזר</small> ו<small>פתר אותה]:</small> <strong>מה מכר ראשון לשני</strong> בכל מכירה? — <strong>כל זכות שתבא לידו,</strong> וכיון שיש לגזלן זכות בשבח שהשביח בגזילה — מכר גם את הזכות הזו לקונה.
  ועוד בענין זה, <strong>בעי</strong> <small>[שאל]</small> <strong>רבא:</strong> אם <strong>השביח גוי</strong> חפץ שגזל, <strong>מהו,</strong> האם הוא זוכה בשבח? <strong>אמר ליה</strong> <small>[לו]</small> <strong>רב אחא מדפתי לרבינא: תקנתא</strong> <small>[תקנה]</small> <strong>לגוי ניקו ונעבוד</strong> <small>[נעמוד ונעשה],</small> שלא עשו חכמים תקנות למען הגויים. <strong>אמר ליה</strong> <small>[לו]</small> רבינא: <strong>לא צריכא</strong> <small>[נצרכה]</small> שאלה זו אלא <strong>כגון דזבניה</strong> <small>[שמכר אותה]</small> הגוי <strong>לישראל.</strong> ואומרים: <strong>סוף סוף הבא מחמת גוי,</strong> כלומר, שכוחו (רשותו, זכותו) בחפץ זה בא מחמת הגוי, <strong>הרי הוא כגוי</strong> עצמו וכפי שאמרנו שהראשון מוכר לשני את כל הזכויות שיש לו בחפץ.
  ומשיבים:  <strong>לא צריכא</strong> <small>[נצרכה]</small> אלא <strong>כגון</strong> ש<strong>גזל ישראל וזבנה ניהליה</strong> <small>[ומכרה,</small> את הגזילה, <small>לו,</small> לגוי<small>]</small> <strong>והשביחה</strong> ה<strong>גוי, והדר</strong> <small>[וחזר]</small> ה<strong>גוי וזבנה</strong> <small>[ומכרה]</small> <strong>לישראל,</strong> והשאלה היא: <strong>מאי</strong> <small>[מה]</small> יהא הדין אז? <strong>מי אמרינן</strong> <small>[האם אנו אומרים]:</small> <strong>כיון דמעיקרא</strong> <small>[שמתחילה]</small> גזלה <strong>ישראל והדר</strong> <small>[ו</small>אחר כך <small>שוב]</small> הגיעה ליד <strong>ישראל</strong> — <strong>עבדי רבנן תקנתא</strong> <small>[עשו חכמים תקנה],</small> <strong>או דלמא</strong> <small>[שמא]</small> <strong>כיון דאיכא</strong> <small>[שיש]</small> <strong>גוי באמצע</strong> — <strong>לא עבדו ליה רבנן תקנתא</strong> <small>[עשו לו חכמים תקנה]?</small> שאלה זו לא נפתרה ולכן <strong>תיקו</strong> <small>[תעמוד]</small> במקומה.
 <big>ב</big> שנינו במשנתנו כי הגוזל עצים ועשה מהם כלים — נקנו לו העצים בשינוי. ומעתה דנים במקרים שונים האם נחשבים הם כשינוי. <strong>אמר רב פפא: האי מאן</strong> <small>[מי]</small> ש<strong>גזל דיקלא מחבריה וקטליה</strong> <small>[דקל מחבירו וקצץ אותו],</small> <strong>אף על גב דשדיא מארעא לארעא דידיה</strong> <small>[אף על פי שזרק</small> את הדקל <small>מן הקרקע</small> של הנגזל <small>אל הקרקע שלו</small> עצמו<small>]</small> — <strong>לא קני</strong> <small>[קנה].</small> <strong>מאי טעמא</strong> <small>[מה טעם</small> הדבר<small>]?</small> — <strong>מעיקרא דיקלא מיקרי והשתא נמי דיקלא מיקרי</strong> <small>[מתחילה דקל</small> הוא <small>נקרא וגם עכשיו</small> שנקצץ <small>דקל</small> הוא <small>נקרא],</small> שאין כאן שינוי שעל ידיו יקנה. ויותר מכך, אף אם גזל <strong>דיקלא</strong> <small>[דקל]</small> <strong>ועביד גובי</strong> <small>[ועשה</small> ממנו <small>חתיכות]</small> — <strong>לא קני</strong> <small>[קנה],</small> כי <strong>השתא מיהת גובי דדיקלא מיקרי</strong> <small>[עכשיו על כל פנים חתיכות דקל</small> הן <small>נקראות].</small>
 אבל אם גזל <strong>גובי</strong> <small>[חתיכות]</small> <strong>ועבדינהו כשורי</strong> <small>[ועשה מהן קורות]</small> — <strong>קני</strong> <small>[קנה],</small> משום שיש דבכך שינוי. וכיוצא בזה <strong>כשורי רברבי ועבדינהו כשורי זוטרי</strong> <small>[</small>גזל <small>קורות גדולות ועשה אותן קורות קטנות]</small> — <strong>לא קני</strong> <small>[קנה],</small> שעדיין קורות הן נקראות. <strong>עבדינהו קצוצייתא</strong> <small>[עשה מהן קרשים]</small> — <strong>קני</strong> <small>[קנה].</small>
 <strong>אמר רבא: האי מאן</strong> <small>[מי]</small> ש<strong>גזל לוליבא</strong> <small>[לולב]</small> <strong>ועבדינהו הוצי</strong> <small>[ועשה ממנו עלים],</small> שפירק את כל העלים מן השידרה — <strong>קני</strong> <small>[קנה]</small> את זה, <strong>דמעיקרא לוליבא מיקרי</strong> <small>[שמתחילה לולב</small> הוא <small>נקרא]</small> <strong>והשתא הוצי</strong> <small>[ועכשיו</small> הוא נקרא <small>עלים].</small> וכן <strong>הוצי ועבדינהו חופיא</strong> <small>[</small>אם גזל <small>עלים</small> של לולב <small>ועשה מהם רצועות של מטאטא]</small> — <strong>קני</strong> <small>[קנה],</small> ומדוע? <strong>מעיקרא הוצי והשתא חופיא</strong> <small>[מתחילה</small> קראו לזה <small>עלים ועכשיו</small> קוראים לזה <small>רצועות מטאטא].</small> אם גזל <strong>חופיא</strong> <small>[מטאטא]</small> <strong>ועבדיה שרשורא</strong> <small>[ועשה ממנו</small> כעין <small>שרשרת,</small> חבל<small>]</small> — <strong>לא קני</strong> <small>[קנה],</small> <strong>מאי טעמא</strong> <small>[מה טעם</small> הדבר<small>]?</small> <strong>דהדר סתר ליה והוי חופיא</strong> <small>[שהוא חוזר וסותר אותו והוא</small> שוב <small>מטאטא].</small>
 <strong>בעי</strong> <small>[שאל]</small> <strong>רב פפא:</strong> אם <strong>נחלקה התיומת</strong> (העלה האמצעי של הלולב), <strong>מהו</strong> דינו לענין שינוי שעושה קנין? ומציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר ר' מתון אמר ר' יהושע בן לוי:</strong> אם <strong>ניטלה התיומת</strong> — <strong>פסול</strong> הלולב למצוותו.
## דף צו:
 <strong>מאי לאו</strong> <small>[האם לא]</small> <strong>הוא הדין לנחלקה</strong> התיומת. שעל ידי כך נפסל הלולב, והעושה כן קונה אותו בשינוי? ודוחים: <strong>לא, ניטלה שאני</strong> <small>[שונה],</small> <strong>דהא</strong> <small>[שהרי]</small> <strong>חסר לה</strong> משהו.
 <strong>איכא דאמרי</strong> <small>[יש שאומרים]</small> שכך נפתרה השאלה, שאומרים, <strong>תא שמע</strong> <small>[בוא,</small> ו<small>שמע]</small> ש<strong>אמר ר' מתון אמר ר' יהושע בן לוי: נחלקה התיומת</strong> — <strong>נעשה כמי שנטלה</strong> לגמרי <strong>ופסול,</strong> אם כן <strong>שמע מינה</strong> <small>[למד מכאן]</small> שחלוקת התיומת היא פסול ושינוי גמור, וקונה.
 <big>א</big> <strong>אמר רב פפא: האי מאן</strong> <small>[מי]</small> ש<strong>גזל עפרא מחבריה ועבדיה לבינתא</strong> <small>[עפר מחבירו ועשה אותו לבינה]</small> — <strong>לא קני</strong> <small>[קנה]</small> בשינוי, <strong>מאי טעמא</strong> <small>[מה טעם]</small> הדבר? — <strong>דהדר משוי ליה עפרא</strong> <small>[ש</small>יכול <small>לחזור ולעשות אותו עפר].</small> אבל אם גנב ממנו <strong>לבינתא ועבדיה עפרא</strong> <small>[לבינה ועשה אותה עפר]</small> — <strong>קני</strong> <small>[קנה]</small> בשינוי, שכן <strong>מאי אמרת? דלמא הדר ועביד ליה לבינתא</strong> <small>[מה אתה אומר, שמא</small> הוא <small>חוזר ועושה אותה לבינה]?</small> <strong>האי לבינתא אחריתי הוא</strong> <small>[זו</small> שיעשה <small>לבינה אחרת היא],</small> <strong>ופנים חדשות באו לכאן.</strong> שאף שהיא נראית כלבינה הראשונה, מכל מקום לבינה אחרת חדשה היא.
 <strong>ו</strong>עוד <strong>אמר רב פפא: האי מאן</strong> <small>[מי]</small> ש<strong>גזל נסכא מחבריה ועביד זוזי</strong> <small>[מטיל</small> כסף <small>מחבירו ועשה</small> ממנו <small>מטבעות]</small> — <strong>לא קני</strong> <small>[קנה]</small> בשינוי, <strong>מאי טעמא</strong> <small>[מה הטעם]?</small> — <strong>הדר עביד להו נסכא</strong> <small>[</small>יכול הוא <small>לחזור</small> ו<small>לעשות מהם מטיל</small> כסף<small>].</small> אבל אם היו <strong>זוזי ועבדינהו נסכא</strong> <small>[</small><small>מטבעות ועשה אותם</small> <small>מטיל</small> כסף<small>]</small> — <strong>קני</strong> <small>[קנה],</small> שכן <strong>מאי אמרת</strong> <small>[מה אתה אומר]?</small> — <strong>הדר עביד להו זוזי</strong> <small>[</small>שהוא <small>חוזר ועושה אותם מטבעות]?</small> מטבעות אלה הם חדשים ו<strong>פנים חדשות באו לכאן.</strong>
 אם היו המטבעות שגזל <strong>שחימי ועבדינהו חדתי</strong> <small>[שחורים,</small> משומשים וישנים, <small>ועשה אותם חדשים]</small> על ידי זה שניקה וצחצח אותם — <strong>לא קני</strong> <small>[קנה],</small> אבל אם היו <strong>חדתי ועבדינהו שחימי</strong> <small>[חדשים ועשה אותם שחורים]</small> — <strong>קני</strong> <small>[קנה],</small> <strong>מאי אמרת</strong> <small>[מה אתה אומר]?</small> — <strong>הדר עביד להו חדתי</strong> <small>[</small>שהוא <small>חוזר ועושה אותם חדשים],</small> שמצחצח אותם? <strong>מידע ידיע שיחמייהו</strong> <small>[ידועה השחרות שלהם]</small> ולכן השינוי שעשה בהם היה שינוי שאינו חוזר.
 <big>ב</big> שנינו במשנה, <strong>זה הכלל: כל הגזלנין משלמין כשעת הגזלה.</strong> ושואלים: <strong>"זה הכלל" לאתויי מאי</strong> <small>[להביא,</small> להוסיף, את <small>מה]?</small> ומשיבים: <strong>לאתויי הא</strong> <small>[להביא</small> את <small>זו]</small> ש<strong>אמר ר' אלעא:</strong> אם אדם <strong>גנב טלה ונעשה</strong> במשך הזמן שהיה אצלו <strong>איל,</strong> גנב <strong>עגל ונעשה שור</strong> — <strong>נעשה שינוי בידו, וקנאו</strong> על ידי כך, ולכן אם <strong>טבח ומכר</strong> לאחר השינוי שנעשה אז — <strong>שלו,</strong> של הגזלן, <strong>הוא טובח, שלו הוא מוכר</strong> ואינו משלם קנס ארבעה וחמישה.
  מסופר:  <strong>ההוא גברא</strong> <small>[אדם אחד]</small> ש<strong>גזל פדנא דתורי מחבריה</strong> <small>[צמד שוורים מחבירו],</small> <strong>אזל כרב בהו כרבא, זרע בהו זרעא</strong> <small>[הלך חרש בהם חרישה</small> ו<small>זרע בהם זרע],</small> <strong>לסוף אהדרינהו למריה</strong> <small>[ובסוף החזירם לבעליהם].</small> <strong>אתא לקמיה</strong> <small>[בא</small> הנגזל <small>לפני]</small> <strong>רב נחמן</strong> לתבוע אותו, <strong>אמר להו</strong> <small>[להם]</small> רב נחמן: <strong>זילו שומו שבחא דאשבח</strong> <small>[לכו</small> ו<small>העריכו</small> את <small>השבח שהשביח]</small> את הקרקע במשך הזמן שהשתמש בשוורים שגזל, ואותו יצטרך הגזלן לשלם.
 <strong>אמר ליה</strong> <small>[לו]</small> <strong>רבא: תורי אשבח, ארעא</strong> <small>[</small>וכי <small>השוורים</small> לבדם <small>השביחו</small> וה<small>אדמה]</small> עצמה <strong>לא אשבח</strong> <small>[השביחה]?</small> <strong>אמר</strong> רב נחמן: <strong>מי קאמינא נשיימו כוליה</strong> <small>[האם אמרתי שישומו</small> ויתנו לו <small>את כל</small> השבח<small>]?</small> הלא <strong>פלגא קאמינא</strong> <small>[חצי אמרתי].</small> <strong>אמר ליה</strong> <small>[לו]</small> רבא: <strong>סוף סוף</strong> הרי <strong>גזילה הוא, וקא הדרה בעינא</strong> <small>[והיא חוזרת בעינה],</small> כלומר, כפי שקיבל אותה, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל הגזלנין משלמין כשעת הגזלה!</strong> ומדוע צריך להוסיף ולשלם מחצית השבח לנגזל?
 <strong>אמר ליה</strong> <small>[לו]</small> רב נחמן: האם <strong>לא אמינא</strong> <small>[אמרתי]</small> <strong>לך כי יתיבנא בדינא</strong> <small>[</small>ש<small>כאשר אני יושב בדין]</small> <strong>לא תימא</strong> <small>[תאמר]</small> <strong>לי מידי</strong> <small>[דבר]</small> לשאול ולהעיר על הפסקים שלי, ש<strong>אמר הונא חברין עלאי</strong> <small>[חברנו עלי]:</small> <strong>אנא ושבור מלכא אחי בדינא</strong> <small>[אני ושבור המלך,</small> החכם שמואל, <small>אחים בדין],</small> כלומר, שבענייני דינים חשוב אני כשמואל עצמו. ואף כאן היה לי טעם בדבר, והוא: <strong>האי אינש גזלנא עתיקא</strong> <small>[אדם זה גזלן עתיק,</small> ותיק<small>]</small> <strong>הוא,</strong> שהיה רגיל בגזילה <strong>ובעינא דאיקנסיה</strong> <small>[ורציתי לקנוס אותו],</small> ולכן אמרתי שישלם גם את השבח, אבל לא מפני שכך הדין.
 <big>ג משנה</big> <strong>גזל בהמה ו</strong>בהיותה אצלו <strong>הזקינה</strong> והרי עתה בהמה זו שווה פחות, וכן גזל <strong>עבדים ו</strong>בהיותם אצלו <strong>הזקינו</strong> — הרי זה שינוי וקנאם הגזלן, ולכן <strong>משלם</strong> כפי שהיו שווים ב<strong>שעת הגזלה, ר' מאיר אומר: בעבדים</strong> — <strong>אומר לו</strong> הגזלן לנגזל <strong>"הרי שלך לפניך".</strong>
 <strong>גזל מטבע ונסדק</strong> ואבד בכך ערכו, או שגזל <strong>פירות והרקיבו,</strong> או <strong>יין והחמיץ</strong> — בכל אלה הריהו <strong>משלם כשעת הגזלה.</strong>
 אבל אם גזל <strong>מטבע ונפסל</strong> על ידי המלכות, או שגזל <strong>תרומה ונטמאת</strong> במשך הזמן, או <strong>חמץ ועבר עליו הפסח</strong> ונאסר בהנאה, <strong>בהמה ונתעבדה בה עבירה</strong> שפוסלת אותה מקרבן, <strong>או שנפסלה מ</strong>לעלות <strong>על גבי המזבח</strong> בגלל סיבה אחרת, <strong>או שהיתה יוצאה</strong> (שנגזר דינה) <strong>ליסקל</strong> משום שנגחה והרגה אדם בתוך הזמן שלאחר הגזילה — <strong>אומר לו "הרי שלך לפניך",</strong> שכיון שאין זה שינוי הניכר לעין, אף על פי שבכל אלה המקרים פחת או בטל הערך של הדבר שגזל — מחזיר אותו בעינו.
 <big>ד גמרא</big> על הנאמר במשנה שאם גזל בהמה והזקינה משלם כשעת הגזילה, משום שקנה אותה בכך, <strong>אמר רב פפא: לא הזקינה</strong> — <strong>הזקינה ממש, אלא אפילו כחשה</strong> (רזתה, נחלשה) ולא נשתנתה כל כך הרי זה נחשב שינוי וקנאה בכך. ומקשים: <strong>והא אנן</strong> <small>[והרי אנו]</small> <strong>"הזקינה" תנן</strong> <small>[שנינו]!</small> ומשיבים: הכוונה היתה <strong>כחשה כגון הזקינה,</strong> ברזון כזה ש<strong>לא הדר בריא</strong> <small>[חוזר</small> ו<small>משמין].</small>
 <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בריה</strong> <small>[בנו]</small> של <strong>רב חסדא לרב אשי, הכי קאמרי משמיה</strong> <small>[כך אומרים משמו]</small> של <strong>ר' יוחנן: אפילו גנב טלה ונעשה איל,</strong> או <strong>עגל ונעשה שור</strong> — <strong>נעשה שינוי בידו</strong> על ידי שינוי השם <strong>וקנאו,</strong> ולכן אם <strong>טבח ומכר</strong> אותו — <strong>שלו הוא טובח, שלו הוא מוכר</strong> ופטור מארבעה וחמישה. <strong>אמר ליה</strong> <small>[לו]</small> רב אשי: וכי <strong>לאו אמינא</strong> <small>[לא אמרתי]</small> <strong>לך:</strong> <strong>לא תחליף גברי</strong> <small>[אנשים]</small> שאתה מוסר דבר תורה משמם? <strong>ההוא משמיה</strong> <small>[אותה</small> שמועה <small>משמו]</small> של <strong>ר' אלעא איתמר</strong> <small>[נאמרה],</small> ולא משמו של ר' יוחנן.
 <big>ה</big> שנינו במשנה ש<strong>ר' מאיר אומר: בעבדים</strong> — <strong>אומר לו "הרי שלך לפניך". אמר רב חנינא בר אבדימי אמר רב: הלכה כ</strong>שיטת <strong>ר' מאיר.</strong> ותוהים: <strong>ו</strong>כי <strong>רב שביק רבנן ועביד</strong> <small>[מניח</small> את דברי <small>חכמים</small> שהם רבים <small>ועושה]</small> <strong>כ</strong>שיטת <strong>ר' מאיר? אמרי</strong> <small>[אומרים]:</small> <strong>משום</strong> ש<strong>ברייתא איפכא תניא</strong> <small>[שנויה להיפך]</small> בהיפוך השיטות, ושיטה זו שבעבדים אומר לו "הרי שלך לפניך" היא שיטת חכמים ולא שיטת ר' מאיר. ותוהים: <strong>ו</strong>כי <strong>רב שביק מתניתין ועביד כברייתא</strong> <small>[מניח</small> את <small>משנתנו ועושה כמו הברייתא]</small> וסומך עליה? ומשיבים: <strong>רב, מתניתין נמי איפכא תני</strong> <small>[</small>את <small>משנתנו גם כן להיפך שונה],</small> כלומר, מה שאנו מייחסים במשנה לר' מאיר הופך רב ושונה אותו בשם חכמים.
  ושואלים:  <strong>ומאי טעמיה</strong> <small>[ומה טעמו]</small> של <strong>רב דאפיך מתניתין מקמי</strong> <small>[שהפך</small> את שיטת <small>משנתנו מפני]</small> ה<strong>ברייתא? אדרבה, ניפוך</strong> <small>[להיפך, שיהפוך]</small> את ה<strong>ברייתא מקמי מתניתין</strong> <small>[מפני משנתנו]!</small> <strong>אמרי</strong> <small>[אומרים]</small> בתשובה: <strong>רב נמי מתניתין איפכא אתניה</strong> <small>[גם כן</small> את <small>משנתנו</small> בצורה זו <small>ההפוכה שנה],</small> ולא הוא הפך את השיטות במשנה, אלא כך עמדה לפניו המשנה, כלשון הברייתא.
 <strong>ואי בעית אימא</strong> <small>[ואם תרצה אמור]</small> באופן אחר: אמנם רב הוא שהפך את השיטות במשנתנו, וכלל הוא זה: <strong>כי לא אפיך חדא מקמי חדא, חדא מקמי תרתי אפיך</strong> <small>[כאשר אינו הופך</small> משנה מפני ברייתא, הרי זה משנה <small>אחת מפני</small> ברייתא <small>אחת,</small> אבל משנה <small>אחת מפני שתי</small> ברייתות הריהו <small>הופך].</small>
 ואף כאן, יש ברייתא נוספת ששיטתה הפוכה משיטת משנתנו, <strong>דתניא</strong> <small>[ש</small>כן <small>שנינו</small> בברייתא אחרת<small>]:</small> <strong>המחליף פרה בחמור ו</strong>בינתים <strong>ילדה</strong> הפרה, <strong>וכן המוכר שפחתו וילדה</strong> ומתדיינים המוכר והקונה מתי ילדה, <strong>זה אומר "</strong>בזמן שהיתה <strong>ברשותי ילדה"</strong> ולכן הוולד שייך לי, <strong>והלה,</strong> האחר, <strong>שותק</strong> — <strong>זכה בה</strong> זה שאומר בוודאות שברשותו ילדה. אם <strong>זה אומר "איני יודע" וזה אומר "איני יודע"</strong> — <strong>יחלוקו.</strong>
 אם <strong>זה אומר "ברשותי" וזה אומר "ברשותי"</strong> — <strong>ישבע המוכר שברשותו ילדה</strong> ויישאר הוולד אצלו, ומדוע? <strong>לפי שכל הנשבעין שבתורה נשבעין ולא משלמין,</strong> אלו <strong>דברי ר' מאיר.</strong> וכאן מכיון שהיתה למוכר חזקה ראשונה על הבהמה או על השפחה, דיו שישבע מפני שהוא נחשב דלנתבע, והוא צריך להישבע כדי להיפטר.
 <strong>וחכמים אומרים: אין נשבעין לא על העבדים ולא על הקרקעות.</strong> ואם כן רואים שלדעת חכמים דין העבדים כקרקעות, ואילו שיטת ר' מאיר אינה כן, ולכן גם במשנתנו השיטה שבעבדים אומר לו "הרי שלך לפניך" שיטת חכמים היא החלוקים על ר' מאיר.
  ושואלים: אם אתה אומר שרב שנה את דברי חכמים בשם ר' מאיר, אם כן,  <strong>האי</strong> <small>[זה]</small> הביטוי <strong>"הלכה כר' מאיר"</strong> אינו נכון, אלא <strong>"הלכה כרבנן"</strong> <small>[כחכמים]</small> <strong>מיבעי ליה</strong> <small>[צריך היה לו</small> לומר<small>]?!</small> ומשיבים: <strong>הכי קאמר</strong> <small>[כך אמר]:</small> <strong>למאי דאפכיתו ותניתו</strong> <small>[</small>לפי <small>מה שאתם הופכים ושונים]</small> שר' מאיר אומר שאומר לו "הרי שלך לפניך", לפי זה צריכים אתם לפסוק <strong>הלכה כר' מאיר,</strong> אף על פי שלשיטתי היא דעת חכמים ולא דעת ר' מאיר.
## דף צז.
 ושואלים: <strong>ומי</strong> <small>[והאם]</small> <strong>אמר רב</strong> כי <strong>עבדא כמקרקעי דמי</strong> <small>[עבד נחשב כקרקעות]?</small> <strong>והאמר</strong> <small>[והרי אמר]</small> <strong>רב דניאל בר רב קטינא אמר רב: התוקף</strong> (תופס) <strong>בעבדו של חבירו ועשה בו,</strong> בעבד, <strong>מלאכה</strong> — <strong>פטור</strong> מלשלם לחבירו את שכר עבודתו של עבדו. <strong>ואי סלקא דעתך עבדא כמקרקעי דמי</strong> <small>[ואם עולה על דעתך</small> לומר בשיטת רב ש<small>עבד נחשב כקרקעות],</small> <strong>אמאי</strong> <small>[מדוע]</small> <strong>פטור</strong> מלשלם? הלא העבד, בדומה לקרקע, <strong>ברשותא דמריה קאי</strong> <small>[ברשות בעליו</small> הוא <small>עומד]</small> תמיד, בכל מקום שהוא נמצא, ונמצא שעשה מלאכה בדבר שאינו שלו וצריך לשלם!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> שהכריח התוקף את העבד לעבוד למענו <strong>שלא בשעת מלאכה</strong> רגילה, ולא ביטל אותו ממלאכתו. וכיון שלא חיסר מאומה מן הבעלים, אינו צריך לשלם עבור מה שנהנה. <strong>כי הא</strong> <small>[כמו</small> ענין <small>זה]</small> ש<strong>שלח ליה</strong> <small>[לו]</small> <strong>ר' אבא למרי בר מר, בעי מיניה</strong> <small>[שאל ממנו]</small> <strong>מרב הונא</strong> שאלה זו: <strong>הדר בחצר חבירו שלא מדעתו</strong> (מידיעתו ורצונו) של חבירו, שלא נתן לו את החצר מרצונו, האם <strong>צריך להעלות לו שכר</strong> על כך <strong>או אין צריך להעלות לו שכר? ושלחו ליה</strong> <small>[לו]</small> בתשובה: <strong>אינו צריך להעלות לו שכר.</strong> והסבר הדבר משום שלא הפסידו.
  את ההשוואה הזו דוחים: <strong>הכי השתא</strong> <small>[כך אתה משווה]</small> שני עניינים אלו זה לזה? <strong>בשלמא התם</strong> <small>[נניח שם]</small> בענין הדר בחצר חבירו, <strong>בין למאן דאמר</strong> <small>[ל</small>דעת <small>מי שאומר]</small> בהסבר הפטור שהוא משום <strong>ביתא מיתבא יתיב</strong> <small>[</small>ש<small>הבית הנושב</small> בבני אדם הוא <small>מיושב]</small> ולכן <strong>ניחא ליה</strong> <small>[נוח לו]</small> לבעלים שיש מישהו שיושב בבית, <strong>בין למאן דאמר</strong> <small>[למי שאומר]</small> שטעם הדבר משום <strong>"ושאיה יכת שער"</strong> (ישעיה כד, יג), שבית שומם נחרב, ולכן הדר בחצירו שומר לו על ביתו, גם כן <strong>ניחא ליה</strong> <small>[נוח לו]</small> לבעלים הדבר, ולכן פטור הדייר מלשלם לו שכר,
 <strong>אלא הכא מי ניחא ליה דנכחוש עבדיה</strong> <small>[כאן האם נוח לו שיכחיש,</small> יפסיד, זה שהשתמש בעבד את <small>עבדו]</small> על ידי מלאכה? <strong>אמרי</strong> <small>[אומרים]</small> בתשובה לכך: <strong>הכי נמי ניחא ליה</strong> <small>[כאן גם כן נוח לו]</small> הדבר כדי ש<strong>לא ליסתרי עבדיה</strong> <small>[יתרגל עבדו להתבטל].</small>
 ובענין זה מסופר: <strong>בי</strong> <small>[</small>אנשי <small>ביתו]</small> של <strong>רב יוסף בר חמא</strong> על פי הוראתו <strong>הוו תקיף</strong> <small>[היו תופסים]</small> <strong>עבדי דאינשי</strong> <small>[אנשים]</small> <strong>דמסיק בהו זוזי ועבדי בהו</strong> <small>[ש</small>הוא <small>היה נושה בהם כסף, ועושים בהם]</small> <strong>מלאכה</strong> בעל כרחם. <strong>אמר ליה</strong> <small>[לו]</small> לרב יוסף בר חמא <strong>רבה בריה</strong> <small>[בנו]:</small> <strong>מאי טעמא עביד מר הכי</strong> <small>[מה טעם עושה אדוני כך]</small> ומשתמש בעבדים אלה? <strong>אמר ליה</strong> <small>[לו],</small> ש<strong>אמר רב נחמן: עבדא</strong> <small>[העבד]</small> — אפילו את <strong>נהום כריסיה לא שוי</strong> <small>[הלחם של כריסו אינו שווה],</small> ואינו מחסר את הבעלים דבר כשהעבד עובד ואוכל אצלו. <strong>אמר ליה</strong> <small>[לו]</small> בנו: <strong>אימא</strong> <small>[אמור]</small> ש<strong>אמר רב נחמן</strong> דבר זה על עבד מסויים, <strong>כגון דארו עבדיה דמרקיד בי כובי</strong> <small>[עבדו שהיה מרקד בין החנויות]</small> ולא היה עושה דבר, אבל <strong>כולהו עבדי מעבד עבדי</strong> <small>[כל העבדים עובדים</small> הם<small>]!</small>
 <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>כ</strong>שיטת <strong>רב דניאל סבירא לי</strong> <small>[סבור אני],</small> ש<strong>אמר רב דניאל בר רב קטינא אמר רב: התוקף בעבדו של חבירו ועשה בו מלאכה</strong> — <strong>פטור, אלמא</strong> <small>[מכאן]</small> ש<strong>ניחא ליה</strong> <small>[שנוח לו]</small> לאדם ש<strong>לא ליסתרי עבדיה</strong> <small>[יתרגל עבדו להתבטל],</small> ואם כן אין הבעלים מפסיד בכך כשאינו משתמש בעבדיו.
 <strong>אמר ליה</strong> <small>[לו]</small> בנו: <strong>הני מילי היכא דלא מסיק בהו זוזי</strong> <small>[דברים אלה</small> אמורים דווקא <small>במקום שאינו נושה</small> התופס ומשתמש <small>בהם</small> בבעלים של העבד <small>כסף],</small> <strong>מר</strong> <small>[אדוני]</small> <strong>כיון דמסיק בהו זוזי מחזי</strong> <small>[שנושה בהם כסף נראה]</small> הדבר <strong>כרבית.</strong> ש<strong>אמר רב יוסף בר מניומי אמר רב נחמן: אף על פי שאמרו הדר בחצר חבירו שלא מדעתו אין צריך להעלות לו שכר,</strong> אבל אם <strong>הלוהו</strong> לחבירו <strong>ודר בחצר חבירו</strong> הלווה — <strong>צריך להעלות לו שכר,</strong> כדי שלא ייראה הדבר כריבית! <strong>אמר ליה</strong> <small>[לו]</small> רב יוסף בר חמא לבנו: <strong>הדרי</strong> <small>[חוזר אני]</small> <strong>בי</strong> ממעשים אלה ולא אעשה כך יותר.
 <strong>איתמר</strong> <small>[נאמר]:</small> <strong>התוקף</strong> (תופס) <strong>ספינתו של חבירו ועשה בה מלאכה,</strong> מה יכול בעל הספינה לתבוע? <strong>אמר רב:</strong> הברירה בידו, אם <strong>רצה</strong> — <strong>שכרה נוטל,</strong> אם <strong>רצה</strong> — <strong>פחתה</strong> (הפחת שפחתה מחמת מלאכה זו) <strong>נוטל,</strong> שיכול לתבוע את הסכום הגדול יותר. <strong>ושמואל אמר: אינו נוטל אלא פחתה.</strong>
 <strong>אמר רב פפא: לא פליגי</strong> <small>[אין</small> הם <small>חלוקים]</small> אלא כל אחד מהם דיבר במקרה אחר. <strong>הא</strong> <small>[זה,</small> רב<small>]</small> דיבר בספינה <strong>דעבידא לאגרא</strong> <small>[שעשויה,</small> שעומדת, <small>להשכרה</small> לעבודה<small>],</small> <strong>הא</strong> <small>[זה,</small> שמואל<small>]</small> דיבר בספינה ש<strong>לא עבידא לאגרא</strong> <small>[עשויה להשכרה].</small> <strong>ואיבעית אימא</strong> <small>[ואם תרצה אמור]:</small> <strong>הא והא</strong> <small>[זה וזה]</small> מדובר בספינה <strong>דעבידא לאגרא</strong> <small>[שעשויה להשכרה],</small> <strong>הא דנחית ליה אדעתא דאגרא</strong> <small>[זה,</small> רב, מדבר במקרה <small>שירד</small> התופס לספינה <small>על דעת</small> לשלם <small>שכר]</small> ולכן נותן שכר, <strong>והא דנחית ליה אדעתא דגזלנותא</strong> <small>[וזה,</small> שמואל, מדבר במקרה <small>שירד על דעת גזלנות],</small> שמשתמש בה כבגזילה, שלא על מנת לשלם, ומשום כך אינו נותן אלא פחתה ולא יותר, כדין הגזלנים.
 <big>א</big> שנינו במשנתנו: <strong>גזל מטבע ונסדק</strong> — משלם כשעת הגזילה (ששינוי הוא וקנאו בכך), אבל אם נפסל — אומר לו "הרי שלך לפניך" (שאין זה שינוי ולא קנאו בכך), ונחלקו חכמים בהסבר הלכה זו. <strong>אמר רב הונא:</strong> מה ששנינו <strong>"נסדק"</strong> — הכוונה ל<strong>נסדק ממש,</strong> מה ששנינו <strong>"נפסל"</strong> — הכוונה ש<strong>פסלתו</strong> ה<strong>מלכות,</strong> שאסרה להשתמש בו.
 <strong>ורב יהודה אמר:</strong> אם <strong>פסלתו</strong> ה<strong>מלכות נמי</strong> <small>[גם כן]</small> <strong>היינו</strong> <small>[זהו]</small> כ<strong>נסדק</strong> שהוא נפסד לגמרי, והרי זה שינוי של ממש. <strong>אלא היכי דמי</strong> <small>[כיצד בדיוק הוא]</small> ענין זה של <strong>"נפסל"?</strong> — <strong>שפסלתו מדינה זו,</strong> שאין בני המדינה רוצים עוד להשתמש בו, <strong>ויוצאה</strong> המטבע ומשתמשים בה <strong>במדינה אחרת.</strong>
 <strong>אמר ליה</strong> <small>[לו]</small> <strong>רב חסדא לרב הונא: לדידך דאמרת</strong> <small>[ל</small>שיטה <small>שלך שאתה אומר]</small> כי <strong>"נפסל"</strong> הכוונה היא ש<strong>פסלתו</strong> ה<strong>מלכות, הרי</strong> המקרים האחרים הנזכרים במשנתנו <strong>"פירות והרקיבו, יין והחמיץ", דכי</strong> <small>[שכמו]</small> <strong>פסלתו</strong> ה<strong>מלכות דמי</strong> <small>[נחשב</small> הדבר<small>]</small> שאינם ראויים לשימוש, <strong>וקתני</strong> <small>[ושנה]</small> על כך: <strong>משלם כשעת הגזילה,</strong> שיש בכך שינוי, ומדוע כאן לא יהא הדין כן?
 <strong>אמר ליה</strong> <small>[לו]:</small> <strong>התם</strong> <small>[שם]</small> במקרים אלה בזמן שמרקיב הפרי או מחמיץ היין הרי <strong>נשתנה טעמו וריחו, הכא</strong> <small>[כאן]</small> במטבע שנפסל על ידי המלכות <strong>לא נשתנה</strong> במטבע עצמה דבר.
  ומן הצד השני <strong>אמר ליה</strong> <small>[לו]</small> <strong>רבא לרב יהודה: לדידך דאמרת</strong> <small>[ל</small>שיטה <small>שלך שאתה אומר]</small> כי כאשר <strong>פסלתו</strong> ה<strong>מלכות נמי</strong> <small>[גם כן]</small> <strong>היינו</strong> <small>[זהו]</small> <strong>"נסדק",</strong> ששינוי של ממש הוא, <strong>הרי</strong> המקרה הנוסף הנזכר במשנתנו <strong>"תרומה ונטמאת", דכי</strong> <small>[שכמו]</small> <strong>פסלתו</strong> ה<strong>מלכות דמי</strong> <small>[נחשב],</small> <strong>וקתני</strong> <small>[ושנה</small> על כך<small>]:</small> <strong>אומר לו "הרי שלך לפניך"!</strong>
 <strong>אמר ליה</strong> <small>[לו]:</small> <strong>התם</strong> <small>[שם]</small> <strong>לא מינכר היזיקה</strong> <small>[ניכר ההיזק]</small> ואי אפשר להבחין בין דבר טמא לטהור, <strong>הכא מינכר היזיקה</strong> <small>[כאן ניכר ההיזק],</small> שהרי רואים שמטבע בצורה זו אי אפשר לקנות בה.
 <big>ב</big> ובענין זה של מטבע שנפסלה <strong>איתמר</strong> <small>[נאמר]</small> שנחלקו בבעיה הבאה: <strong>המלוה את חבירו על המטבע, ונפסלה</strong> אותה <strong>המטבע, רב אמר:</strong>
## דף צז:
 <strong>נותן לו מטבע היוצא</strong> הראוי לשימוש <strong>באותה שעה</strong> בזמן הפרעון. <strong>ושמואל אמר: יכול לומר לו</strong> אני נותן לך מסוג המטבע הישן, ואף על פי שאי אפשר להשתמש בו כאן <strong>לך הוציאו</strong> (השתמש בו) <strong>במישן,</strong> כלומר, במדינה רחוקה ששם עדיין משתמשים בו. <strong>אמר רב נחמן: מסתברא מילתיה</strong> <small>[מסתברים דבריו]</small> של <strong>שמואל</strong> במקרה <strong>דאית ליה אורחא למיזל</strong> <small>[שיש לו,</small> למלווה, <small>דרך</small> שמתכונן <small>ללכת]</small> <strong>למישן,</strong> ולכן יכול הלווה לומר לו: שימתין וישתמש במעות הללו שם. <strong>אבל</strong> אם <strong>לית ליה אורחא</strong> <small>[אין לו דרך],</small> כוונה ללכת לשם — <strong>לא,</strong> וצריך לתת לו מטבע היוצאת במקום הפרעון.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו בברייתא: <strong>אין מחללין</strong> מעשר שני <strong>על המעות שאינם יוצאות,</strong> שלא משתמשים בהן עתה כמטבע, <strong>כיצד?</strong> — אם <strong>היו לו מעות כוזביות</strong> (של בר כוכבא), או <strong>ירושלמיות, או של מלכים הראשונים</strong> שאין משתמשים בהן — <strong>אין מחללין</strong> עליהן. ונדייק מכאן: <strong>הא</strong> <small>[הרי]</small> אם היו לו מטבעות <strong>של</strong> מלכים <strong>אחרונים,</strong> כלומר, של עכשיו <strong>דומיא</strong> <small>[בדומה]</small> למטבעות של מלכים <strong>ראשונים,</strong> כלומר, מטבעות ששוב אין משתמשים בהן כאן מפני שנפסלו, כיון שיכול להשתמש בהן במקום אחר — <strong>מחללין,</strong> ומשמע אף על פי שאין הוא עומד ללכת למקום שיוכל להשתמש בהן!
 <strong>אמר ליה</strong> <small>[לו]:</small> <strong>הכא במאי עסקינן</strong> <small>[כאן במה אנו עוסקים]</small> — <strong>כשאין מלכיות מקפידות זו על זו</strong> שלא להוציא מתחומן מטבע שנפסלה, ובמקרה זה די באפשרות להשתמש בכסף זה במקום אחר כדי להחשיב אותו כמטבע של ממש, ואין צורך שתהא דרכו של המלווה ללכת לשם.
  ושואלים:  <strong>אלא</strong> להסבר זה, <strong>כי</strong> <small>[כאשר]</small> <strong>אמר שמואל</strong> שאם עומד המלווה ללכת לשם יכול הלווה לשלם לו במטבע שנפסל כאן, אתה מסביר <strong>כשמלכיות מקפידות זו על זו,</strong> אם כן <strong>היכי מצי ממטי להו</strong> <small>[איך</small> הוא <small>יכול להביא אותם</small> את המטבעות הללו<small>]</small> למקום אחר? והרי השלטונות יחרימו אותם! ומשיבים: <strong>דממטי לה</strong> <small>[שיכול להביא אותם]</small> <strong>על ידי הדחק,</strong> וכגון במקרה <strong>דלא בחשי ואי משכחי קפדי</strong> <small>[שאין</small> הם <small>בודקים ואם מוצאים מקפידים</small> עליו<small>],</small> ולכן יכול בדוחק להוציא אותם.
  ומקשים על עצם שיטתו של שמואל, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>אין מחללין</strong> מעשר שני <strong>על מעות של כאן</strong> (של ארץ ישראל) <strong>והן</strong> המעות והבעלים מצויים <strong>בבבל, ו</strong>כן על מעות <strong>של בבל והן כאן,</strong> אבל על מעות <strong>של בבל והן בבבל</strong> — <strong>מחללין. קתני מיהת</strong> <small>[שנה על כל פנים]:</small> <strong>אין מחללין על מעות של כאן והן בבבל, אף על גב</strong> <small>[אף על פי]</small> ש<strong>סופו למיסק להתם</strong> <small>[לעלות לשם]</small> לארץ ישראל, שהרי לשם כך מחלל את הכסף!
   ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כשמלכיות מקפידות זו על זו</strong> ביותר, ואי אפשר כלל להעביר כספים. ומשיבים: <strong>אי הכי</strong> <small>[אם כך]</small> שמדובר כאן שמלכויות מקפידות ביותר, אם כן <strong>של בבל והן בבבל למאי חזו</strong> <small>[למה ראויות]</small> המעות? הרי אינו יכול להביא אותן לירושלים! ומשיבים: <strong>חזו דזבין בהו</strong> <small>[ראויות</small> הן <small>שיקנה בהן]</small> <strong>בהמה ומסיק</strong> <small>[ויעלה]</small> אותה <strong>לירושלים.</strong>
 ואגב שהובאה ברייתא זו מתקשים במה שנאמר בה, שאין מחללים בה מעות בבליות, ושואלים: <strong>והתניא</strong> <small>[והרי שנינו</small> בברייתא<small>]:</small> <strong>התקינו שיהו</strong> כל <strong>המעות יוצאות בירושלים מפני כך</strong> שלא יהיו עיכובים בגלל החלפת ותמורת כספים! <strong>אמר ר' זירא, לא קשיא</strong> <small>[אין</small> זה <small>קשה]:</small> <strong>כאן בזמן שיד ישראל תקיפה על אומות העולם,</strong> אז היתה תקנה זו שכל המטבעות יוצאים בירושלים, <strong>כאן בזמן שיד אומות העולם תקיפה על עצמן,</strong> כלומר, על ישראל (בלשון נקיה), ואז מקפידים שלא להביא כסף זר לירושלים.
  אגב כך אומרים את מה ש<strong>תנו רבנן</strong> <small>[שנו חכמים]:</small> <strong>איזהו מטבע</strong> עתיק <strong>של ירושלים?</strong> — היו בו רשומים <strong>דוד ושלמה מצד אחד</strong> של המטבע, <strong>וירושלים עיר הקודש מצד אחר</strong> שלו. <strong>ואיזהו מטבע של אברהם אבינו?</strong> — <strong>זקן וזקינה</strong> (אברהם ושרה) <strong>מצד אחד, ובחור ובתולה</strong> (יצחק ורבקה) <strong>מצד אחר.</strong>
 <big>א</big> ועוד בענין דומה, <strong>בעא מיניה</strong> <small>[שאל אותו]</small> <strong>רבא מרב חסדא: המלוה את חבירו על המטבע, והוסיפו עליו,</strong> שהוסיפו את ערך המטבע, שמטבע בשם זה הוא עכשיו בעל משקל גבוה יותר <strong>מהו,</strong> האם צריך להחזיר לו סכום מטבעות כעין שלקח, או שווה ערך למשקל הכסף שלווה ממנו? <strong>אמר ליה</strong> <small>[לו]:</small> <strong>נותן לו מטבע היוצא באותה שעה,</strong> בשעת הפרעון. <strong>אמר ליה</strong> <small>[לו]:</small> <strong>ואפילו</strong> הוגדל המטבע ביותר עד שהוא עתה <strong>כי נפיא</strong> <small>[כמו נפה]?</small> <strong>אמר ליה</strong> <small>[לו]:</small> <strong>אין</strong> <small>[כן].</small> <strong>אמר ליה</strong> <small>[לו]:</small> <strong>אפילו כי תרטיא</strong> <small>[כמו רובע הקב]?</small> <strong>אמר ליה</strong> <small>[לו]:</small> <strong>אין</strong> <small>[כן].</small>
 שאל אותו רבא: <strong>והא קא זיילין פירי</strong> <small>[והרי מוזלים הפירות]</small> מחמת שינוי ערך מטבע זו, שיכול הוא עתה לקנות הרבה יותר פירות במטבע זו, ונמצא תשלום זה כריבית! <strong>אמר רב אשי: חזינן</strong> <small>[רואים אנו],</small> <strong>אי מחמת טיבעא זיל</strong> <small>[אם מחמת</small> שינוי ערך <small>המטבע הוזלו</small> הפירות<small>]</small> — <strong>מנכינן ליה</strong> <small>[מנכים אנו לו]</small> ומחזיר רק את הסכום שווה הערך למה שלווה קודם,
## דף צח.
 <strong>ואי מחמת תרעא</strong> <small>[ואם מחמת</small> שינוי <small>השער],</small> כלומר, מחיר השוק, שאינו קשור לשינוי המטבע <strong>זיל</strong> <small>[הוזלו]</small> — <strong>לא מנכינן ליה</strong> <small>[אין אנו מנכים לו].</small>
 ומקשים: <strong>והא קא שבח</strong> <small>[והרי השביח]</small> המטבע <strong>לענין נסכא</strong> <small>[מטיל</small> מתכת הכסף<small>],</small> שאם יתיך את המטבעות ויעשה מהם כסף המחיר עתה גבוה יותר ממה שהיה קודם! <strong>אלא</strong> צריך לומר שנוהגים בענין זה <strong>כי הא</strong> <small>[כמו</small> מעשה <small>זה]</small> ש<strong>רב פפא ורב הונא בריה</strong> <small>[בנו]</small> של <strong>רב יהושע עבדי עובדא בזוזי</strong> <small>[עשו מעשה במטבעות]</small> של <strong>אגרדמיס טייעא</strong> <small>[הערבי]</small> <strong>עד עשרה בתמניא</strong> <small>[בשמונה],</small> ששמונה מטבעות חדשים היו שקולים כנגד עשרה ישנים ושילמו רק שמונה מן החדשים תמורת עשרה ישנים.
 <big>א</big> <strong>אמר רבה: הזורק מטבע של חבירו לים הגדול</strong> — <strong>פטור. מאי טעמא</strong> <small>[מה טעם</small> הדבר<small>]?</small> — <strong>אמר</strong> <small>[</small>יכול הוא <small>לומר]:</small> <strong>הא מנח קמך, אי בעית שקליה</strong> <small>[הרי</small> הכסף <small>מונח לפניך, אם אתה רוצה קח אותו].</small> <strong>והני מילי</strong> <small>[ודברים אלה</small> אמורים<small>]</small> דווקא <strong>ב</strong>מים <strong>צלולין דקא חזי ליה</strong> <small>[שהוא רואה אותו],</small> <strong>אבל</strong> במים <strong>עכורין</strong> ש<strong>לא קחזי ליה</strong> <small>[רואה אותו],</small> את המטבע — <strong>לא. והני מילי דאדייה אדויי</strong> <small>[ודברים אלה</small> אמורים דווקא <small>שגלגל אותו],</small> את המטבע, ממקום למקום עד שנפל לים, <strong>אבל</strong> אם <strong>שקליה בידיה</strong> <small>[</small>אם <small>לקח אותו,</small> את המטבע, <small>בידו]</small> וזרק אותו — <strong>מיגזל גזליה</strong> <small>[גזל אותו],</small> ואז <strong>השבה</strong> גמורה <strong>בעי מיעבד</strong> <small>[צריך לעשות]</small> ולהחזיר לו את המטבע לידו.
 <strong>מתיב</strong> <small>[מקשה]</small> <strong>רבא</strong> ממה ששנינו בברייתא: <strong>אין מחללין</strong> פירות מעשר שני <strong>על מעות שאינן ברשותו, כיצד?</strong> אם <strong>היו לו מעות בקסטרא</strong> (מבצר) <strong>או בהר המלך</strong> (איזור בדרום ארץ ישראל), <strong>או שנפל כיסו</strong> (ארנקו) <strong>לים הגדול</strong> — <strong>אין מחללין</strong> עליהם. משמע שדבר שנפל לים הגדול נחשב כאבוד! <strong>אמר רבה:</strong> אין זו קושיה, <strong>שאני</strong> <small>[שונה]</small> הדבר <strong>לענין</strong> חילול <strong>מעשר</strong> שני, <strong>דבעינן</strong> <small>[שצריכים אנו]</small> שיהא הכסף <strong>מצוי בידך</strong> של הבעלים המחלל את המעשר, <strong>דרחמנא אמר</strong> <small>[שהתורה אמרה]</small> <strong>"וצרת הכסף בידך"</strong> (דברים יד, כה) <strong>וליכא</strong> <small>[ואין כאן]</small> אף שאינו אבוד לגמרי.
 <strong>ו</strong>עוד <strong>אמר רבה: השף</strong> (מקלקל צורה) של <strong>מטבע של חבירו</strong> — <strong>פטור</strong> מתשלום הנזק, אף שגרם שייפחת ערכו של המטבע <strong>מאי טעמא</strong> <small>[מה טעם</small> הדבר<small>]?</small> — <strong>דהא</strong> <small>[שהרי]</small> <strong>לא עבד</strong> <small>[עשה]</small> בו <strong>ולא מידי</strong> <small>[דבר]</small> והסלע נשאר במקומו. <strong>והני מילי</strong> <small>[ודברים אלה</small> אמורים<small>]</small> דווקא באופן <strong>דמחייה בקורנסא וטרשיה</strong> <small>[שהיכה אותו בפטיש ועשה אותו שטוח],</small> <strong>אבל</strong> אם <strong>שייפא בשופינא</strong> <small>[שייף אותו בשופין]</small> — <strong>חסורי חסריה</strong> <small>[חיסר אותו]</small> ואז הוא משלם כל מה שהופסד על ידו.
 <strong>מתיב</strong> <small>[מקשה]</small> <strong>רבא</strong> ממה ששנינו בברייתא: האדון ש<strong>הכהו</strong> לעבדו <strong>על עינו וסמאה, על אזנו וחרשו</strong> — <strong>עבד יוצא בהן לחירות.</strong> אם היכהו <strong>כנגד עינו ו</strong>כתוצאה מכך הוא <strong>אינו רואה, כנגד אזנו ואינו שומע</strong> — <strong>אין עבד יוצא בהן לחירות.</strong> ולמדנו מכאן שאף שעשה בו מעשה שאין בו חיסרון ניכר — חייב עליו!
  ומשיבים:  <strong>רבה לטעמיה</strong> <small>[לטעמו,</small> לשיטתו<small>],</small> ש<strong>אמר רבה:</strong> בן ש<strong>חרשו לאביו</strong> — <strong>נהרג</strong> על כך משום מכה אביו, שחייב כאשר עושה בו חבורה, כיון <strong>שאי אפשר לחרישה</strong> (לעשיית אדם לחרש) <strong>בלא</strong> לעשות בתוך כך <strong>חבורה, דטפתא דדמא נפלת ליה באוניה</strong> <small>[שטיפת דם נפלה לו באוזנו]</small> והיא שגרמה לכך, ולכן מכה באוזן שגרמה לחירשות נחשבת כדבר שיש בו חסרון, אבל הכאה בקורנס אינה מחסירה מן המטבע.
 <strong>ו</strong>בענין דומה <strong>אמר רבה: הצורם</strong> (חותך מעט, שורט) <strong>אוזן פרתו של חבירו</strong> — <strong>פטור,</strong> אף שפרה זו אינה ראויה עוד לשמש כקרבן ונפחת ערכה בצרימה זו. <strong>מאי טעמא</strong> <small>[מה טעם</small> הדבר<small>]?</small> — <strong>פרה כדקיימא קיימא</strong> <small>[כמו ש</small>היתה עד כה <small>עומדת</small> לשימושים שונים, גם עכשיו היא <small>עומדת</small> לאותם שימושים<small>],</small> ש<strong>לא עבד</strong> <small>[עשה]</small> בה <strong>ולא מידי</strong> <small>[דבר],</small> <strong>וכולהו</strong> <small>[וכל]</small> ה<strong>שוורים לאו לגבי</strong> <small>[לא אצל]</small> <strong>מזבח</strong> הם <strong>קיימי</strong> <small>[עומדים],</small> ולשאר דברים לא נוצר חסרון על ידי הצרימה.
 <strong>מתיב</strong> <small>[מקשה]</small> <strong>רבא</strong> ממה ששנינו בברייתא: <strong>העושה מלאכה במי חטאת</strong> (מים שמזים על הטמא בטומאת מת כדי לטהרו), או <strong>בפרת חטאת</strong> (פרה אדומה) ובמלאכה זו פסלם מלשמש עוד למטרתם — <strong>פטור מדיני אדם,</strong> שהרי לא עשה נזק ניכר, <strong>וחייב בדיני שמים.</strong> ונדייק מכאן: דווקא <strong>מלאכה הוא</strong> שפטור בדיני אדם, משום ש<strong>לא מינכר</strong> <small>[ניכר]</small> <strong>היזיקה</strong> שעשה בה, <strong>אבל צורם דמינכר</strong> <small>[שניכר]</small> <strong>היזיקה, הכי נמי דמחייב</strong> <small>[כך גם כן</small> הריהו <small>חייב]</small> <strong>בדיני אדם!</strong>
 <strong>אמרי</strong> <small>[אומרים]</small> בדחייה: <strong>הוא הדין</strong> ש<strong>אפילו צורם פטור, והא קא משמע לן</strong> <small>[ו</small>דבר <small>זה השמיע לנו]</small> מה שלא שנה דבר זה אלא דיבר במעשה שאינו ניכר כלל, ש<strong>אפילו מלאכה</strong> ש<strong>לא מינכר</strong> <small>[ניכר]</small> <strong>היזיקה חייב בדיני שמים.</strong>
 <strong>ו</strong>עוד <strong>אמר רבה</strong> בענין דומה: <strong>השורף שטרו של חבירו</strong> — <strong>פטור, דאמר ליה</strong> <small>[ש</small>יכול <small>לומר לו]</small> המזיק: <strong>ניירא קלאי מינך</strong> <small>[נייר</small> בלבד <small>שרפתי לך]</small> אף שנגרם בכך הפסד גדול לבעל השטר, שאין יכול לגבות בו את חובו מהלווה. <strong>מתקיף לה</strong> <small>[מקשה על כך]</small> <strong>רמי בר חמא: היכי דמי</strong> <small>[כיצד בדיוק היה הדבר]?</small>
## דף צח:
 <strong>אי דאיכא סהדי דידעי מאי הוה בשטרא</strong> <small>[אם שיש עדים שיודעים מה היה</small> כתוב <small>בשטר],</small> <strong>ליכתבו ליה שטרא מעליא</strong> <small>[שיכתבו לו</small> שנית <small>שטר יפה],</small> שהרי הם יכולים להעיד על מה שהיה, ולכתוב! <strong>ואי דליכא סהדי, אנן מנא ידעינן</strong> <small>[ואם שאין עדים, מניין אנו יודעים]</small> מה היה כתוב בשטר? <strong>אמר רבא: תהא במאמינו,</strong> ששורף השטר מאמין לבעליו שכך היה כתוב בו ובכל זאת פטור לדעת רבה, משום שלא הזיק ממון בידיו.
 <strong>אמר רב דימי בר חנינא: הא</strong> <small>[זו]</small> שאמר <strong>רבה</strong> — <strong>מחלוקת ר' שמעון ורבנן היא. ל</strong>שיטת <strong>ר' שמעון</strong> ש<strong>אמר</strong> שכל <strong>דבר הגורם לממון כממון דמי</strong> <small>[</small>הוא <small>נחשב]</small> — <strong>מחייב</strong> <small>[חייב]</small> על כך, <strong>לרבנן דאמרי</strong> <small>[לחכמים שאומרים]</small> ש<strong>דבר הגורם לממון לאו</strong> <small>[לא]</small> <strong>כממון דמי</strong> <small>[</small>הוא <small>נחשב]</small> — <strong>לא מחייב</strong> <small>[חייב],</small> וכן הוא דעת רבה הפוטרו.
 <strong>מתקיף לה</strong> <small>[מקשה על כך]</small> <strong>רב הונא בריה</strong> <small>[בנו]</small> של <strong>רב יהושע: אימר</strong> <small>[אמור]</small> ש<strong>שמעת ליה</strong> <small>[אותו]</small> את <strong>ר' שמעון</strong> שאומר <strong>דבר הגורם לממון כממון דמי</strong> <small>[</small>הוא <small>נחשב]</small> — <strong>בדבר שעיקרו ממון,</strong> שהדבר שהזיק היה בעל ערך כשלעצמו, <strong>כ</strong>פי שאמר <strong>רבה,</strong> ש<strong>אמר רבה:</strong> אם <strong>גזל חמץ לפני הפסח, ובא אחר ושרפו במועד</strong> — <strong>פטור</strong> השורף מלשלם לגזלן, <strong>שהכל מצווים עליו לבערו</strong> ומצוה עשה. אם שרפו <strong>לאחר הפסח</strong> — <strong>מחלוקת ר' שמעון ורבנן</strong> <small>[וחכמים],</small>
 <strong>ל</strong>דעת <strong>ר' שמעון דאמר</strong> <small>[שאומר]</small> ש<strong>דבר הגורם לממון כממון דמי</strong> <small>[</small>הוא <small>נחשב]</small> — <strong>חייב</strong> השורף, וצריך לשלם לגזלן, כי אף שהיה החמץ אסור בהנאה יכול היה הגזלן להחזיר אותו בעינו לנגזל ולהיפטר, ועכשיו שנשרף צריך להשיב לו דמי אותה כמות של חמץ, ואילו <strong>לרבנן דאמרי</strong> <small>[לחכמים שאומרים]</small> ש<strong>דבר הגורם לממון לאו</strong> <small>[לא]</small> <strong>כממון דמי</strong> <small>[</small>הוא <small>נחשב]</small> — <strong>פטור,</strong> ואולם <strong>בדבר שאין עיקרו ממון מי אמרינן</strong> <small>[האם אנו אומרים]</small> גם כן אף לדעת ר' שמעון שכממון הוא נחשב? והרי השטר אינו ממון כשלעצמו!
 <strong>אמר אמימר: מאן דדאין דינא דגרמי</strong> <small>[מי שדן דין של גורמים],</small> שהוא מחייב גם מי שגרם נזק עקיף — <strong>מגבי ביה</strong> <small>[גובה בו]</small> מן השורף שטרו של חבירו <strong>דמי שטרא מעליא</strong> <small>[שטר מעולה,</small> מושלם<small>],</small> <strong>ומאן דלא דאין דינא דגרמי</strong> <small>[ומי שאינו דן דין של גורמים]</small> — <strong>מגבי ביה</strong> <small>[גובה בו]</small> מן השורף <strong>דמי ניירא בעלמא</strong> <small>[נייר סתם].</small> ומספרים: <strong>הוה עובדא</strong> <small>[היה מעשה]</small> כזה, <strong>וכפייה</strong> <small>[וכפה אותו]</small> <strong>רפרם לרב אשי</strong> ששרף שטר של אחר בצעירותו, <strong>ואגבי ביה כי כשורא לצלמא</strong> <small>[וגבה בו כמו קורה</small> נבחרת <small>שעושים לצלמים,</small> פסלים<small>],</small> כלומר, גבה שטר זה בשלימות.
 <big>א</big> שנינו במשנה: אם גזל <strong>חמץ ועבר עליו הפסח,</strong> יכול הגזלן להחזירו לנגזל כמות שהוא אף שהוא עתה אסור בהנאה וחסר ערך, כי <strong>אומר לו "הרי שלך לפניך".</strong> ושואלים: <strong>מאן</strong> <small>[מיהו]</small> ה<strong>תנא</strong> שסבור ש<strong>אומרין</strong> גם <strong>באיסורי הנאה "הרי שלך לפניך"? אמר רב חסדא:</strong> שיטת <strong>ר' יעקב היא, דתניא</strong> <small>[ש</small>כן <small>שנינו</small> בברייתא<small>]:</small> <strong>שור שהמית</strong> את האדם ודינו לסקילה, הרי <strong>עד שלא נגמר דינו</strong> בבית דין לסקילה, אם <strong>מכרו</strong> — <strong>מכור,</strong> אם <strong>הקדישו</strong> — <strong>מוקדש,</strong> אם <strong>שחטו</strong> — <strong>בשרו מותר,</strong> אם <strong>החזירו שומר לבעליו</strong> — <strong>מוחזר.</strong>
 ואולם <strong>משנגמר דינו</strong> כבר לסקילה ונאסר בהנאה, אם <strong>מכרו</strong> — <strong>אינו מכור, הקדישו</strong> — <strong>אינו מוקדש, שחטו</strong> — <strong>בשרו אסור, החזירו שומר לבעליו</strong> — <strong>אינו מוחזר,</strong> שהרי הוא אסור בהנאה, ואין לו כל ערך. <strong>ר' יעקב אומר: אף משנגמר דינו,</strong> אם <strong>החזירו שומר לבעליו</strong> — <strong>מוחזר.</strong>
 <strong>מאי לאו בהא קמיפלגי</strong> <small>[האם לא ב</small>נושא <small>זה</small> הם <small>חלוקים],</small> ש<strong>ר' יעקב סבר</strong> <small>[סבור]</small> ש<strong>אומרין</strong> גם <strong>באיסורי הנאה "הרי שלך לפניך", ורבנן סברי</strong> <small>[וחכמים סבורים]</small> ש<strong>אין אומרין באיסורי הנאה "הרי שלך לפניך"</strong> ומשנתנו בענין חמץ שעבר עליו הפסח כשיטת ר' יעקב היא?
 <strong>אמר ליה</strong> <small>[לו]</small> <strong>רבה: לא, דכולי עלמא</strong> <small>[לדעת הכל]</small> <strong>אמרינן</strong> <small>[אומרים אנו]</small> <strong>באיסורי הנאה "הרי שלך לפניך",</strong> וכולם סבורים כדין משנתנו בענין חמץ, שאם כדבריך שחכמים ור' יעקב בברייתא חולקים בבעיה הכללית של השבת איסורי הנאה, <strong>אם כן</strong> <strong>נפלגו</strong> <small>[שיחלקו]</small> באותה ברייתא <strong>בחמץ בפסח</strong> אם מחזירו בעינו, שהוא איסור הנאה ברור. <strong>אלא אמר רבה: הכא</strong> <small>[כאן]</small> באותה ברייתא <strong>ב</strong>שאלה אחרת, והיא: האם <strong>גומרין דינו של שור שלא בפניו קא מיפלגי</strong> <small>[חלוקים</small> הם<small>],</small>
 <strong>רבנן סברי</strong> <small>[חכמים סבורים]</small> ש<strong>אין גומרין דינו של שור שלא בפניו,</strong> ומשום כך חייב — <strong>דאמר ליה</strong> <small>[שאומר לו]</small> הבעלים לשומר שמחזיר לו עתה את השור: <strong>אי אייתיתיה ניהליה</strong> <small>[אם היית מביא אותו,</small> את השור, <small>אלי]</small> לפני שנגמר דינו <strong>הוה מעריקנא ליה לאגמא</strong> <small>[הייתי מבריח אותו לאגם]</small> ואי אפשר היה לדון אותו שלא בפניו, והיה השור נשאר בהיתירו. <strong>השתא מסרתיה ביד מאן דלא מצינא לאישתעויי דינא בהדיה</strong> <small>[עכשיו מסרת אותו בידי מי שאיני יכול להתדיין עימו],</small> שלא החזרת אותו אלי לפני שנמסר לבית דין, ומשום כך אתה חייב לשלם לי, ואין השבה של עכשיו מועילה. <strong>ור' יעקב סבר</strong> <small>[סבור]:</small> <strong>גומרין דינו של שור</strong> גם <strong>שלא בפניו,</strong> ולכן אין הבעלים יכול לטעון טענה זו, משום <strong>דאמר ליה</strong> <small>[שאומר לו]</small> השומר בתשובה: <strong>מאי עבדי ליה</strong> <small>[מה</small> כבר <small>עשיתי לו</small> לשור<small>]?</small> <strong>סוף סוף הוה גמרי ליה דינא</strong> <small>[היו גומרים לו את דינו]</small> <strong>שלא בפניו</strong> בכל מקום שהוא, ואין ממש בטענת הבעלים.
  מסופר:  <strong>אשכחיה</strong> <small>[מצא אותו]</small> <strong>רב חסדא</strong> שסבור היה כי משנתנו שיטת ר' יעקב היא, <strong>לרבה בר שמואל, אמר ליה</strong> <small>[לו]:</small> <strong>תנית מידי</strong> <small>[</small>האם <small>שנית דבר]</small> <strong>ב</strong>ענין דיני <strong>איסורי הנאה</strong> לגבי השבת גזילה? <strong>אמר ליה</strong> <small>[לו]:</small> <strong>אין</strong> <small>[כן],</small> <strong>תנינא</strong> <small>[שניתי]:</small> נאמר <strong>"והשיב את הגזלה"</strong> (ויקרא ה, כג), <strong>מה תלמוד לומר</strong> בהמשך <strong>"אשר גזל",</strong> מה בא זה ללמדנו? — כוונתו <strong>יחזיר כעין שגזל,</strong>
 <strong>מכאן אמרו: גזל מטבע ונפסל, פירות והרקיבו, יין והחמיץ, תרומה ונטמאת, חמץ ועבר עליו הפסח, בהמה ונעבדה בה עבירה</strong> שפוסלת אותה מקרבן, <strong>ושור עד שלא נגמר דינו</strong> — <strong>אומר לו</strong> הגזלן לנגזל <strong>"הרי שלך לפניך".</strong>
 ומעתה נברר: <strong>מאן שמעת ליה דאמר</strong> <small>[מי שמעת אותו שאומר]</small> ש<strong>עד שלא נגמר דינו</strong> של השור — <strong>אין</strong> <small>[כן]</small> אפשר להחזיר אותו, <strong>משנגמר דינו</strong> — <strong>לא?</strong> — שיטת <strong>רבנן</strong> <small>[חכמים]</small> היא החולקים על ר' יעקב בברייתא, <strong>וקתני</strong> <small>[ושנה]</small> ש<strong>חמץ ועבר עליו הפסח</strong> — <strong>אומר לו "הרי שלך לפניך",</strong> ומכאן מוכח שלא כדברי רב חסדא, אלא שאף חכמים מודים בהשבת איסור הנאה בעינו. <strong>אמר ליה</strong> <small>[לו]</small> רב חסדא לרבה בר שמואל: <strong>אי משכחת להו</strong> <small>[אם תמצא אותם,</small> את החכמים<small>]</small> <strong>לא תימא להו ולא מידי</strong> <small>[אל תאמר להם דבר]</small> ואל תפרסם שלא צדקתי בדברי.
 <big>ב</big> אגב שהובאה ברייתא זו דנים במה ששנו בה: גזל <strong>פירות והרקיבו</strong> — <strong>אומר לו</strong> הגזלן לנגזל <strong>"הרי שלך לפניך".</strong> ומקשים: <strong>והתנן</strong> <small>[והרי שנינו]</small> במשנתנו: גזל <strong>פירות והרקיבו</strong> — <strong>משלם כשעת הגזילה! אמר רב פפא: כאן</strong> במשנתנו מדובר <strong>שהרקיבו כולן,</strong> שמה שגזל ממנו נשתנה שינוי של ממש שאינו יכול לומר "הרי שלך לפניך", ולכן צריך לשלם, ואילו <strong>כאן</strong> בברייתא מדובר <strong>שהרקיבו מקצתן,</strong> ולכן יכול להחזיר לו ולומר "הרי שלך לפניך".
 <big>ג משנה</big> <strong>נתן לאומנין</strong> (בעלי מלאכה) חפץ <strong>לתקן, וקלקלו</strong> אותו — <strong>חייבין לשלם.</strong> ודוגמאות לדבר: <strong>נתן לחרש</strong> (נגר) <strong>שידה תיבה ומגדל</strong> (סוגים שונים של ארוניות) <strong>לתקן וקלקל</strong> — <strong>חייב לשלם. והבנאי שקיבל עליו לסתור</strong> (לפרק) <strong>את הכותל, ושיבר</strong> בתוך כדי כך את <strong>האבנים או שהזיקן</strong> ועתה אין הן ראויות עוד לשימוש — <strong>חייב לשלם.</strong> ואם <strong>היה סותר מצד זה</strong> של הכותל <strong>ונפל</strong> הכותל <strong>מצד אחר</strong> והזיק — <strong>פטור,</strong> אבל <strong>אם מחמת המכה</strong> שהיכה בכח הותזה אבן והזיקה — <strong>חייב.</strong>
 <big>ד גמרא</big> שנינו במשנה שאם נתן לחרש שידה תיבה ומגדל לתקן, וקלקל — חייב לשלם. <strong>אמר רב אסי: לא שנו</strong> כן <strong>אלא</strong> במקרה <strong>שנתן לחרש שידה תיבה ומגדל לנעץ בהן מסמר</strong> (או כל תיקון אחר כיוצא בזה הנעשה בכלי שלם), <strong>ונעץ בהן מסמר ושיברן</strong> בתוך כדי כך, שמשלם האומן עבור הכלי שקלקל. <strong>אבל</strong> אם <strong>נתן לחרש עצים לעשות</strong> מהם <strong>שידה תיבה ומגדל, ועשה מהן שידה תיבה ומגדל ושיברן</strong> לפני שמסרם לבעל הבית — <strong>פטור</strong> מלשלם על אבדן הכלי, ואינו חייב אלא במה שגרם נזק לעצים.
 <strong>מאי טעמא</strong> <small>[מה טעם</small> הדבר<small>]?</small> — <strong>אומן קונה בשבח כלי,</strong> כלומר, האומן זוכה בכלי על ידי זה שהוא עובד בו ומעלה את ערכו, ומשום כך הכלי נחשב כשייך לאומן עד שיתננו לבעליו, ומשום כך אם קלקל את הכלי הזה — הריהו כמקלקל את שלו ואינו צריך להחזיר אלא את העצים בלבד.
  ומנסים לסתור את דברי רב אסי ממה ששנינו בתחילת המשנה, <strong>תנן</strong> <small>[שנינו</small> במשנתנו<small>]:</small> <strong>נתן לאומנין וקלקלו</strong> — <strong>חייבין לשלם. מאי לאו</strong> <small>[האם לא]</small> מדובר פה במקרה <strong>דיהיב להו</strong> <small>[שנתן להם]</small> <strong>עצים</strong> ובכל זאת הם משלמים דמי כלי! ודוחים: <strong>לא,</strong> מדובר שנתן להם <strong>שידה תיבה ומגדל</strong> לעשות בהם תיקון כלשהו.
 ומקשים: <strong>הא מדקתני סיפא</strong> <small>[הרי ממה ששנה בסוף,</small> בהמשך המשנה<small>]</small> <strong>שידה תיבה ומגדל, מכלל דרישא</strong> <small>[שבתחילה]</small> מדובר במקרה שנתן להם <strong>עצים! אמרי</strong> <small>[אומרים]</small> בדחיה לכך: <strong>פרושי קא מפרש לה</strong> <small>[מפרש הוא]</small> את הדברים שאמר בתחילה. שתחילה אומר כלל שהאומנים אחראים לקלקול, ומפרש: <strong>כיצד נתן לאומנין לתקן וקלקלו חייבין לשלם?</strong> — <strong>כגון שנתן לחרש שידה תיבה ומגדל.</strong>
 ומעירים: <strong>והכי נמי מסתברא</strong> <small>[וכך גם כן מסתבר לומר]</small> כפירוש זה, שבלשון <strong>"כיצד" קתני</strong> <small>[שנה].</small> <strong>דאי סלקא דעתך</strong> <small>[שאם עולה על דעתך</small> לומר<small>]</small> ש<strong>רישא</strong> <small>[בתחילה]</small> מדובר במקרה שנתן לו <strong>עצים,</strong> אם כן <strong>השתא אשמעינן</strong> <small>[עכשיו,</small> הרי <small>השמיע לנו</small> כבר<small>]</small> שאם נתן לו <strong>עצים</strong> — <strong>חייבין לשלם, ולא אמרינן</strong> <small>[ואין אנו אומרים]</small> ש<strong>אומן קונה בשבח כלים,</strong> אם כן נתן לו <strong>שידה תיבה ומגדל מבעיא</strong> <small>[נצרכה</small> לומר<small>]</small> שחייב לשלם?
  ודוחים:  <strong>אי</strong> <small>[אם]</small> <strong>משום הא</strong> <small>[</small>ראיה <small>זו]</small> <strong>לא איריא</strong> <small>[אינו שייך],</small> ואפשר לדחות אותה ולומר ש<strong>תנא סיפא לגלויי רישא</strong> <small>[שנה</small> את <small>סופה לגלות,</small> להסביר, את <small>תחילתה],</small> <strong>שלא תאמר</strong> כי <strong>רישא</strong> <small>[תחילתה]</small> עוסקת בנותן <strong>שידה תיבה ומגדל, אבל עצים לא,</strong> לכן <strong>תנא סיפא</strong> <small>[שנה בסוף]</small> <strong>שידה תיבה ומגדל, מכלל</strong> זה תלמד <strong>דרישא</strong> <small>[שתחילתה]</small> מדברת בנותן <strong>עצים, ואפילו הכי</strong> <small>[כך]</small> <strong>חייב לשלם,</strong> ואם כן מן המשנה אין להביא הוכחה כלל.
 ומציעים: <strong>לימא מסייע ליה</strong> <small>[האם</small> אפשר <small>לומר</small> שאפשר <small>לסייע לו]</small> לרב אסי ממה ששנינו במשנה: <strong>הנותן צמר לצבע</strong> לצובעו
## דף צט.
 <strong>והקדיחו</strong> (התקלקל) ב<strong>יורה</strong> (כלי בישול) שצובעים בה — <strong>נותן לו</strong> הצבע את <strong>דמי צמרו.</strong> ונדייק: <strong>דמי צמרו</strong> — <strong>אין</strong> <small>[כן]</small> משלם לו, <strong>דמי צמרו ושבחו</strong> (את תוספת הערך) — <strong>לא</strong> משלם לו. <strong>לאו</strong> <small>[האם לא]</small> מדובר כאן <strong>שהקדיחו לאחר נפילה,</strong> כלומר, לאחר שנפל הצמר לכלי ונצבע יפה, ואחר כך התקלקל, <strong>דאיכא שבחא</strong> <small>[שיש שבח]</small> בצמר, <strong>ושמע מינה</strong> <small>[ולמד מכאן]</small> כרב אסי ש<strong>אומן קונה בשבח כלי,</strong> ולכן אינו צריך לשלם את השבח!
 <strong>אמר שמואל:</strong> אין מכאן ראיה שכן <strong>הכא במאי עסקינן</strong> <small>[כאן במה אנו עוסקים]</small> <strong>כגון שהקדיחו בשעת נפילה</strong> עצמה, <strong>דליכא שבחא</strong> <small>[שאין כאן שבח].</small> ושואלים: לפי דרך זו, <strong>אבל</strong> אם <strong>הקדיחו לאחר נפילה מאי</strong> <small>[מה]</small> יהא הדין? <strong>נותן לו דמי צמרו ושבחו? לימא</strong> <small>[</small>האם <small>לומר</small> נסיק מכאן<small>]</small> ש<strong>שמואל לית ליה</strong> <small>[אין לו,</small> אינו סבור כדברי<small>]</small> <strong>רב אסי,</strong> ולדעתו אין אומן קונה בשבח כלי?
  ודוחים:  <strong>אמר</strong> <small>[</small>יכול היה <small>לומר]</small> <strong>לך</strong> <strong>שמואל: הכא במאי עסקינן</strong> <small>[כאן</small> במשנה זו <small>במה אנו עוסקים]</small> — <strong>כגון</strong> שה<strong>צמר וסמנין</strong> (חומרי הצביעה) שניהם של <strong>בעל הבית, ו</strong>ה<strong>צבע אגר ידיה</strong> <small>[שכר ידו,</small> שכר מלאכתו<small>]</small> <strong>הוא דשקיל</strong> <small>[שלוקח]</small> ולא דבר אחר. ולכן אין האומן קונה בשבח כלי, ואולם במקרה שהסמנים של הצבע — קונה בשבח הכלי.
  ומקשים:  <strong>אי הכי</strong> <small>[אם כך]</small> שאף הסמנים של בעל הבית והכל נתקלקל בידי הצבע, <strong>"נותן לו דמי צמרו וסמנין" מיבעי ליה</strong> <small>[צריך היה לו</small> לומר במשנה<small>]</small> ולא דמי צמרו בלבד! <strong>אלא</strong> צריך לומר ש<strong>שמואל דחויי קא מדחי ליה</strong> <small>[</small>רק ב<small>דחיה הוא דוחה אותו],</small> שהוא אומר שממשנה זו אין הוכחה שאומן קונה בשבח כלי, משום שאפשר לפרשה באופן אחר, אבל הוא עצמו לא פירש מה דעתו בענין זה.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>הנותן טליתו</strong> (בגד) <strong>לאומן</strong> לתקנו וכיוצא בזה, <strong>גמרו</strong> האומן את מלאכתו <strong>והודיעו</strong> לבעלים שגמר — <strong>אפילו מכאן,</strong> מזמן זה, <strong>ועד עשרה ימים אינו עובר עליו משום "לא תלין</strong> פעולת שכיר אתך עד בקר<strong>"</strong> (ויקרא יט, יג), כיון שלא החזיר לו עדיין את טליתו. אם <strong>נתנה לו</strong> את הטלית בחזרה <strong>בחצי היום</strong> — <strong>כיון ששקעה עליו החמה עובר עליו משום "בל תלין".</strong>
 <strong>ואי סלקא דעתך</strong> <small>[ואם עולה על דעתך</small> לומר<small>]</small> ש<strong>אומן קונה בשבח כלי, אמאי</strong> <small>[מדוע]</small> <strong>עובר משום "בל תלין"?</strong> הרי האומן קנה את הכלי, ומה שהוא מקבל בתמורה הוא בגדר מחיר הכלי, ואינו שכר עבודה שעליו נאמר דין הלנת שכר!
  ומשיבים:  <strong>אמר רב מרי בריה</strong> <small>[בנו]</small> של <strong>רב כהנא:</strong> מדובר פה <strong>ב</strong>מלאכת <strong>גרדא דסרבלא</strong> <small>[כיבוס בגד עבה]</small> <strong>דליכא שבחא</strong> <small>[שאין</small> בכך <small>שבח</small> ותוספת<small>]</small> לבגד, ואין מה שיקנה בו האומן.
  ומקשים:  <strong>סוף סוף למאי יהבה נהליה</strong> <small>[למה נתן לו</small> את הבגד הזה<small>]?</small> — <strong>לרכוכי</strong> <small>[לרכך</small> אותו<small>],</small> הלא <strong>כיון דרככיה היינו שבחא</strong> <small>[שריכך אותו זהו השבח]</small> שהוסיף בבגד ויקנה בו! ומשיבים: <strong>לא צריכא</strong> <small>[נצרכה]</small> אלא <strong>דאגריה לביטשי</strong> <small>[ששכר אותו לדריכות,</small> דריסות בכוח<small>],</small> שדורך על הבגד במים עד שמתרכך, וקצב לו שכרו לפי חישוב של <strong>ביטשא ביטשא במעתא</strong> <small>[דריכה דריכה במעה]</small> <strong>דהיינו</strong> <small>[שזו היא]</small> <strong>שכירות</strong> ולא קבלנות, שהרי הוא משלם לו על פי עצם עבודתו, ולא על תוצאת עבודתו שהיא בגד מכובס שמקבל ממנו.
 ושואלים: <strong>ולמאי דסליק אדעתין מעיקרא</strong> <small>[ול</small>פי <small>מה שעלה על דעתנו מתחילה]</small> ש<strong>לא אגריה לביטשי</strong> <small>[שכר אותו</small> <small>לדריכות]</small> אלא נתן לו את הבגד על מנת לקבלו מכובס, כמו שנותנים לאומן, <strong>מסייע ליה</strong> <small>[לו]</small> הדבר <strong>לרב ששת. דבעו מיניה</strong> <small>[ששאלו אותו]</small> את <strong>רב ששת:</strong> האם <strong>קבלנות</strong> שכר עבודה של אומן, שאינו מקבל שכר עבור זמן עבודתו אלא עבור התוצאה, האם <strong>עובר עליו משום "בל תלין"</strong> אם לא שילמו לו הבעלים שכרו ביום שגמר מלאכתו <strong>או אינו עובר? ואמר להו</strong> <small>[להם]</small> <strong>רב ששת: עובר</strong> על כך.
  ושואלים:  <strong>לימא</strong> <small>[</small>האם <small>לומר]</small> מכאן ש<strong>רב ששת פליגא</strong> <small>[חולק]</small> על דברי <strong>רב אסי</strong> הסבור שאומן קונה בשבח כלי? <strong>אמר שמואל בר אחא:</strong> רב ששת דיבר <strong>ב</strong>מקרה של קבלנות מיוחדת שהיא <strong>שליחא דאיגרתא</strong> <small>[שליחות של איגרת],</small> ששכרו להעביר לו איגרת למקום מסויים, שאין בכך כל שבח שיקנה בו האומן אלא רק העברת חפץ בלבד, ובזה יש דין של "בל תלין".
  ומציעים: דיון זה אם אומן קונה בשבח כלי,  <strong>לימא כתנאי</strong> <small>[האם לומר</small> ששנוי כבר <small>כ</small>מחלוקת <small>תנאים].</small> ששנינו שנחלקו בבעיה הבאה: אם נתנה אשה לצורף זהב ואמרה לו: <strong>"עשה לי שירים</strong> (אצעדות), <strong>נזמין וטבעות</strong> מזהב זה <strong>ואקדש</strong> (ואתקדש) <strong>לך</strong> בשכר עבודתך <strong>",</strong> <strong>כיון שעשאן</strong> — מיד היא <strong>מקודשת,</strong> אלו <strong>דברי ר' מאיר. וחכמים אומרים: אינה מקודשת עד שיגיע ממון לידה.</strong>
 ומבררים: <strong>מאי</strong> <small>[מה]</small> פירוש <strong>"ממון"</strong> שהוזכר כאן שצריך שיגיע לידי האשה, לדעת חכמים על מנת שתתקדש? <strong>אילימא</strong> <small>[אם תאמר]</small> <strong>אותו ממון,</strong> כלומר, הצמידים הללו, <strong>מכלל</strong> ש<strong>ר' מאיר</strong> החולק על חכמים <strong>סבר</strong> <small>[סבור]</small> ש<strong>אותו ממון לא,</strong> שאינה מתקדשת בו? <strong>אלא במאי מקדשא</strong> <small>[במה</small> היא <small>מתקדשת]?</small> <strong>אלא פשיטא</strong> <small>[פשוט]</small> כי <strong>מאי</strong> <small>[מה]</small> פירוש <strong>"ממון"? ממון אחר,</strong> שלדעת חכמים צריך לתת לה ממון נוסף כדי לקדש אותה בו. ואילו ר' מאיר סבור שבנתינת התכשיטים לידה היא מתקדשת.
  וכהקדמה לבירור הענין אומרים מה היו הנחות היסוד; <strong>וסברוה</strong> <small>[וחשבו]</small> מתחילה מי שמציעים כי אכן בענין שבח כלי נחלקו <strong>דכולי עלמא</strong> <small>[שלדעת הכל]</small> <strong>ישנה לשכירות מתחילה ועד סוף,</strong> כלומר, ההתחייבות של הבעלים לשלם לפועל עבור השכירות היא מתחילה ועד סוף, שבכל רגע ורגע שהוא עובד כבר חלה חובה על הבעלים לשלם את השכר, אלא שאין משלמים מיד, ושכר זה נזקף כעין חוב. ואם כן שכר עבודה של פועל הוא הלוואה. <strong>ודכולי עלמא</strong> <small>[ו</small>כן <small>שלדעת הכל]</small> <strong>המקדש</strong> אשה <strong>במלוה אינה מקודשת,</strong> ואם כן בשכר עבודתו לבד אינה מקודשת, ולפי זה
 <strong>מאי לאו</strong> <small>[האם לא]</small> <strong>באומן קונה בשבח כלי קמיפלגי</strong> <small>[חלוקים</small> הם<small>],</small> ש<strong>ר' מאיר סבר</strong> <small>[סבור]:</small> <strong>אומן קונה בשבח כלי,</strong> וכיון ששבח הכלי נקנה לו, הרי כאשר הוא נותן לה את התכשיטים הרי זה כנותן לה משלו דבר בעל ערך ומתקדשת בו, <strong>ורבנן סברי</strong> <small>[וחכמים סבורים]:</small> <strong>אין אומן קונה בשבח כלי,</strong> ואם כן אין לאומן כל קנין בתכשיטים אלא הלוואה בלבד, ואינה מתקדשת לו בה?
  ודוחים:  <strong>לא,</strong> אפשר לומר <strong>דכולי עלמא</strong> <small>[שלדעת הכל]</small> <strong>אין אומן קונה בשבח כלי, אלא הכא</strong> <small>[כאן]</small> <strong>ב</strong>שאלה האם <strong>ישנה לשכירות מתחילה ועד סוף קא מיפלגי</strong> <small>[חלוקים הם],</small> ש
 <strong>ר' מאיר סבר</strong> <small>[סבור]:</small> <strong>אין לשכירות אלא לבסוף,</strong> שבגמר המלאכה יש חיוב ממון על השוכר לשלם, ומשום כך אין זו הלוואה אלא סכום כסף שהיא צריכה לתת לו באותה שעה, ואם הוא נותן לה את התכשיטים בלא לתבוע ממנה — הרי זה כאילו נתן לה את הכסף הזה, והיא מתקדשת בו. <strong>ורבנן סברי</strong> <small>[וחכמים סבורים]:</small> <strong>יש לשכירות מתחילה ועד סוף,</strong> ומשום כך כסף השכירות מלווה הוא, ואינה מתקדשת בו אלא בכסף נוסף שיתן לידה.
 <strong>ואי בעית אימא</strong> <small>[ואם תרצה אמור]</small> באופן אחר: <strong>דכולי עלמא</strong> <small>[לדעת הכל]</small> <strong>ישנה לשכירות מתחילה ועד סוף, והכא</strong> <small>[וכאן]</small> <strong>ב</strong>ענין <strong>מקדש במלוה קמיפלגי</strong> <small>[חלוקים הם],</small> ש<strong>ר' מאיר סבר</strong> <small>[סבור]:</small> <strong>המקדש במלוה</strong> — <strong>מקודשת, ורבנן סברי</strong> <small>[וחכמים סבורים]:</small> <strong>המקדש במלוה</strong> — <strong>אינה מקודשת.</strong>
## דף צט:
 <strong>רבא אמר</strong> הסבר אחר: <strong>דכולי עלמא</strong> <small>[לדעת הכל]</small> <strong>ישנה לשכירות מתחילה ועד סוף, ודכולי עלמא</strong> <small>[ולדעת הכל]</small> <strong>המקדש במלוה אינה מקודשת, ודכולי עלמא</strong> <small>[ולדעת הכל]</small> <strong>אין אומן קונה בשבח כלי.</strong>
 <strong>אלא הכא במאי עסקינן</strong> <small>[כאן במה אנו עוסקים]</small> — <strong>כגון שהוסיף לה נופך</strong> (אבן קטנה לקישוט) <strong>משלו, ר' מאיר סבר</strong> <small>[סבור]:</small> <strong>מלוה ופרוטה,</strong> שאם האיש המקדש מוותר לאשה על מלווה בסכום גדול ובנוסף לכך נותן לה בקידושיה דבר קטן <strong>דעתה</strong> של האשה להתקדש ב<strong>פרוטה,</strong> ומשום כך הריהי מתקדשת. <strong>ורבנן סברי</strong> <small>[וחכמים סבורים]:</small> <strong>מלוה ופרוטה</strong> — <strong>דעתה</strong> על ה<strong>מלוה,</strong> ואת הפרוטה אינה מחשיבה, ומשום כך אינה מתקדשת, שאין מקדשים במלווה.
 <strong>ו</strong>נחלקו ר' מאיר וחכמים <strong>בפלוגתא דהני תנאי</strong> <small>[במחלוקת של תנאים אלה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> האומר לאשה <strong>"</strong>הרי את מקודשת לי <strong>בשכר שעשיתי עמך",</strong> כלומר, בשכר עבודה שעשה עבורה ולא שילמה לו עדיין אותו — <strong>אינה מקודשת,</strong> שאין זה אלא כמקדש במלווה, אבל אם אמר לה <strong>"</strong>הרי את מקודשת לי <strong>בשכר</strong> עבודה <strong>שאעשה עמך"</strong> — הריהי <strong>מקודשת. ר' נתן אומר:</strong> אם אמר <strong>"בשכר שאעשה עמך"</strong> — <strong>אינה מקודשת, וכל שכן</strong> אם אמר <strong>"בשכר שעשיתי עמך".</strong>
 <strong>ור' יהודה הנשיא אומר, באמת אמרו,</strong> כך ההלכה: <strong>בין</strong> אם אמר <strong>"בשכר שעשיתי עמך" ובין</strong> אם אמר <strong>"בשכר שאעשה עמך"</strong> — <strong>אינה מקודשת, ו</strong>אולם <strong>אם הוסיף לה נופך משלו</strong> — הריהי <strong>מקודשת.</strong>
 ומבארים: <strong>מאי איכא</strong> <small>[מה יש]</small> מה ההבדל בהלכה <strong>בין</strong> שיטת ה<strong>תנא קמא ל</strong>שיטת <strong>ר' נתן</strong> — <strong>איכא בינייהו</strong> <small>[יש ביניהם]</small> המחלוקת בענין <strong>שכירות,</strong> האם חיוב תשלום שכירות שעל השוכר חל בכל רגע ורגע ("מתחילה ועד סוף") שנעשה מלווה, או שהחיוב חל בגמר העבודה על כל הסכום כולו ("אינה אלא לבסוף"). <strong>בין</strong> שיטת <strong>ר' נתן ל</strong>שיטת <strong>ר' יהודה הנשיא</strong> — <strong>איכא בינייהו</strong> <small>[יש ביניהם]</small> מחלוקת לגבי <strong>מלוה ופרוטה,</strong> שלדעת ר' נתן דעתה על המלווה, ולכן אינה מקודשת בתוספת הנופך. ולדעת ר' יהודה דעתה על הפרוטה — ומתקדשת.
 <big>א</big> ושבים לדון בעיקר דין משנתנו באומנים שקלקלו. <strong>אמר שמואל: טבח</strong> (שוחט) <strong>אומן</strong> (בעל מקצוע) <strong>שקלקל</strong> בשחיטה והתנבלה הבהמה — <strong>חייב לשלם</strong> לבעל הבהמה, מדוע? <strong>מזיק הוא, פושע</strong> (רשלן) <strong>הוא, נעשה כאומר לו "שחוט לי מכאן" ושחט לו מכאן,</strong> במקום אחר, שלא כדברי בעל הבהמה.
 ושואלים: <strong>למה ליה למימר</strong> <small>[לו לומר]</small> בלשון זו <strong>"מזיק הוא, פושע הוא"?</strong> ומסבירים: <strong>אי אמר</strong> <small>[אם</small> היה <small>אומר]</small> רק <strong>"מזיק הוא", הוה אמינא</strong> <small>[הייתי אומר]</small> שהשתמש בביטוי זה דווקא משום <strong>הני מילי היכא דקא עביד</strong> <small>[דברים אלה</small> אמורים <small>במקום שהוא עושה]</small> שחיטה זו <strong>בשכר,</strong> שאחריותו לחפץ מחשיבה אותו כמזיק, וחייב אף באופן כזה של שגגה, <strong>אבל היכא דקא עביד</strong> <small>[במקום שהוא עושה]</small> שחיטה זו <strong>בחנם</strong> — <strong>לא,</strong> ואף שהזיק — הרי היה זה באונס, על כן <strong>קא משמע לן</strong> <small>[השמיע לנו]</small> ש<strong>פושע הוא,</strong> ועל רשלנות חייב גם אם אינו מקבל שכר על כך, כדין שומר חינם.
 <strong>איתיביה</strong> <small>[הקשה לו]</small> <strong>רב חמא בר גוריא לשמואל: הנותן בהמה לטבח וניבלה,</strong> אם היה זה שוחט <strong>אומן</strong> — <strong>פטור,</strong> ואם היה זה <strong>הדיוט</strong> — <strong>חייב. ואם נותן</strong> לו <strong>שכר</strong> על שחיטתו, <strong>בין</strong> אם היה <strong>הדיוט בין</strong> אם היה שוחט <strong>אומן</strong> — <strong>חייב,</strong> ואם כן שוחט אומן שעשה בחינם — פטור! <strong>אמר ליה</strong> <small>[לו]:</small> <strong>לעכר</strong> <small>[שיתעכר]</small> <strong>מוחך</strong> שאתה שואל דברי שטות!
 <strong>אתא ההוא מרבנן קא מותיב ליה</strong> <small>[בא אחד מהחכמים והקשה לו]</small> אותה קושיה, <strong>אמר ליה</strong> <small>[לו]:</small> <strong>השתא שקלת מאי דשקל</strong> <small>[עכשיו תקבל</small> ממני <small>מה שיקבל]</small> <strong>חברך,</strong> שהרי <strong>קאמינא לכו אנא</strong> <small>[אני אומר לכם]</small> כפי שיטת <strong>ר' מאיר, וקאמריתו</strong> <small>[ואתם אומרים]</small> <strong>לי</strong> כקושיה על דברי את שיטת <strong>רבנן</strong> <small>[חכמים],</small> <strong>אמאי</strong> <small>[מדוע]</small> <strong>לא דייקת מילי</strong> <small>[בדברי]?</small> <strong>שאני אומר: מזיק הוא, פושע הוא, נעשה כאומר לו שחוט לי מכאן ושחט לו מכאן. מאן אית ליה האי סברא</strong> <small>[מי יש לו סברה זו]?</small> — <strong>ר' מאיר, דאמר</strong> <small>[שאומר]:</small> <strong>מבעי ליה למירמי אנפשיה</strong> <small>[צריך הוא להטיל על עצמו]</small> את החובה לעשות את הדברים כראוי, ואם לא עשה כראוי — חייב בתוצאות הנזק שנגרם.
 ושואלים: <strong>הי</strong> <small>[</small>ל<small>איזה]</small> מדברי <strong>ר' מאיר</strong> מתייחס שמואל? <strong>אילימא הא</strong> <small>[אם תאמר זו]</small> שאמר <strong>ר' מאיר (קל"ן סימן),</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> שור ש<strong>קשרו בעליו במוסירה</strong> (רצועה) <strong>ונעל בפניו כראוי, ויצא והזיק, בין</strong> אם היה זה שור <strong>תם בין</strong> אם היה שור <strong>מועד</strong> — <strong>חייב,</strong> אלו <strong>דברי ר' מאיר,</strong> ומשמע שלגבי שור מועד צריך היה להשגיח היטב, וכיון שלא עשה זאת — חייב.
  ואולם <strong>התם</strong> <small>[שם]</small> כפי שהסברנו במקומו <strong>בקראי פליגי</strong> <small>[בכתובים</small> הם <small>חלוקים]</small> הדעות השונות, ור' מאיר בכללם, ולא בסברה שבדבר!
 <strong>אלא הא</strong> <small>[זו]</small> שאמר <strong>ר' מאיר, דתנן</strong> <small>[ש</small>כן <small>שנינו</small> במשנה<small>]:</small> נתן לצבע <strong>לצבוע לו</strong> צמר בצבע <strong>אדום וצבעו שחור, שחור וצבעו אדום</strong> — <strong>ר' מאיר אומר: נותן לו דמי צמרו.</strong> אולם מכאן אין להוכיח ששיטת ר' מאיר שאדם חייב לעשות דברים כראוי, ואם עשה כן — חייב לשלם. ואולם <strong>התם</strong> <small>[שם]</small> <strong>בידים קלאו מיניה</strong> <small>[שרף אותו ממנו],</small> שעשה בפועל מעשה של קלקול!
 <strong>אלא הא</strong> <small>[זו]</small> שאמר <strong>ר' מאיר, דתנן</strong> <small>[ש</small>כן <small>שנינו</small> במשנה<small>]:</small> <strong>נשברה כדו</strong> של אדם <strong>ולא סילקה</strong> מן הדרך, <strong>נפלה גמלו ולא העמידה</strong> — <strong>ר' מאיר אומר: חייב בנזקן, וחכמים אומרים: פטור מדיני אדם</strong> אף על פי ש<strong>חייב בדיני שמים, וקיימא לן</strong> <small>[ומוחזק בידינו]</small> שבשאלה האם <strong>נתקל פושע הוא פליגי</strong> <small>[חלוקים</small> הם<small>],</small> ומכאן רואים שאף הנתקל נחשב פושע לדעת ר' מאיר, שמוטל היה עליו לשים לב למה שעושה, וכיון שאירע נזק — הרי הוא חייב.
 לאחר שדנו בדעת שמואל בענין טבח אומן, דנים בדעת ר' יוחנן באותו נושא, <strong>אמר רבה בר בר חנה אמר ר' יוחנן: טבח אומן שקלקל</strong> — <strong>חייב, ואפילו הוא אומן כטבחי ציפורי,</strong> שאין אומרים שהיה זה אונס, אלא אשמתו היא. ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <strong>רבה בר בר חנה:  עובדא הוה</strong> <small>[מעשה היה]</small> בשוחט שקלקל בשחיטתו ונתבע לדין <strong>קמיה</strong> <small>[לפני]</small> <strong>ר' יוחנן בכנישתא</strong> <small>[בבית הכנסת]</small> של היישוב <strong>מעון,</strong> <strong>ואמר ליה</strong> <small>[לו]</small> לשוחט: <strong>זיל אייתי</strong> <small>[לך הבא]</small> <strong>ראיה דממחית</strong> <small>[שאתה מומחה]</small> <strong>ל</strong>שחוט <strong>תרנגולים ואפטרך</strong> מתשלום!
 ומשיבים: <strong>לא קשיא</strong> <small>[אין</small> זה <small>קשה]:</small> <strong>כאן</strong> במעשה זה שהבאנו היה זה כששחט <strong>בחנם,</strong> ולכן אם מומחה הוא — הריהו פטור, <strong>כאן בשכר</strong> — חייב. <strong>כי הא</strong> <small>[כמו זו]</small> ש<strong>אמר ר' זירא: הרוצה שיתחייב לו טבח</strong> אם יקלקל בשחיטתו — <strong>יקדים לו דינר,</strong> ואז, כיון שהוא עושה בשכר — חייב.
 <strong>מיתיבי</strong> <small>[מקשים על כך]</small> ממה ששנינו בברייתא: <strong>המוליך חטים לטחון, ולא לתתן</strong> (הרטיבן) הטוחן לפני הטחינה כפי שהיה צריך לעשות כדי שתעלה הטחינה יפה, <strong>ו</strong>כתוצאה מכך <strong>עשאן סובין או מורסן,</strong> או נתן <strong>קמח לנחתום</strong> (אופה) <strong>ועשאו פת ניפולין,</strong> שהיא פת שלא נאפתה כל צורכה, או נתן <strong>בהמה לטבח וניבלה</strong> (עשה אותה נבילה) בשחיטתו — <strong>חייב, מפני שהוא כנושא שכר,</strong> משמע שאפילו אם בחינם עשה דינו כמקבל שכר וחייב! ומתקנים, <strong>אימא</strong> <small>[אמור]:</small> <strong>מפני שהוא נושא שכר.</strong> אבל העושה בחינם — פטור, אם היה מומחה.
  מסופר:  <strong>ההוא מגרומתא</strong> <small>[</small>בהמה <small>מוגרמת אחת],</small> שנשחטה שלא במקום הראוי, <strong>דאתאי לקמיה</strong> <small>[שהובאה לפני]</small> <strong>רב, טרפיה</strong> <small>[הטריף אותה],</small> <strong>ופטריה</strong> <small>[ופטרו],</small> את ה<strong>טבח מלשלומי דמי</strong> <small>[מלשלם</small> את <small>מחירה].</small> <strong>פגעו</strong> (פגשו) <strong>ביה</strong> <small>[בו,</small> אותו<small>]</small> <strong>רב כהנא ורב אסי בההוא גברא</strong> <small>[באותו אדם]</small> בעל הבהמה, <strong>אמרו ליה</strong> <small>[לו]:</small> <strong>עביד</strong> <small>[עשה]</small> <strong>בך רב תרתי</strong> <small>[שני</small> דברים<small>].</small>
 ושואלים: <strong>מאי תרתי</strong> <small>[מהם שתים</small> אלה<small>]?</small> <strong>אילימא תרתי לגריעותא</strong> <small>[אם תאמר</small> שעשה <small>שתים להרע],</small> האחת — <strong>דאיבעי ליה לאכשורי</strong> <small>[שהיה צריך להכשיר]</small> את הבהמה <strong>כ</strong>דעת <strong>ר' יוסי בר' יהודה</strong> המכשיר מוגרמת שכזו, <strong>ו</strong>אילו רב <strong>טרפה כרבנן</strong> <small>[הטריף אותה כ</small>דעת <small>חכמים]</small> החולקים על ר' יוסי בר' יהודה ומטריפים מוגרמת שכזו. <strong>ואי נמי כרבנן</strong> <small>[ואם גם כן</small> פסק <small>כחכמים],</small> <strong>דאיבעי ליה חיובא לטבחא</strong> <small>[שהיה צריך לחייב את הטבח],</small> <strong>ומי שרי למימר כי האי גונא</strong> <small>[והאם מותר לומר כגון זה]</small> שאמרו לו רב כהנא ורב אסי לאותו אדם?
 <strong>והתניא</strong> <small>[והרי שנינו</small> בברייתא<small>]:</small> <strong>לכשיצא</strong> הדיין מבית הדין, <strong>לא יאמר</strong> לנידון: <strong>אני</strong> הייתי <strong>מזכה וחבירי</strong> היו <strong>מחייבין, אבל מה אעשה שחבירי רבו עלי, ועל זה</strong> שעושה כך <strong>נאמר: "הולך רכיל מגלה סוד"</strong> (משלי יא, יג)!
 <strong>אלא</strong> הכוונה היא שאמרו לו <strong>תרתי למעליותא</strong> <small>[שני</small> דברים <small>לטובה</small> עשה לך<small>],</small> האחד — במה שהטריף את הבהמה, ש<strong>לא אוכלך</strong> <small>[האכילך]</small> <strong>ספק איסורא</strong> <small>[איסור],</small> והשני — בזה שפטר את הטבח מלשלם לך <strong>ומנעך מספק גזילה,</strong> שממון הטבח יהא בידיך, ואולי הוא פטור, שאין הבהמה טריפה.
 ועוד בעניינים אלו של אומן שקלקל, <strong>איתמר</strong> <small>[נאמר]:</small> <strong>המראה דינר לשולחני</strong> (חלפן כספים) והשולחני אמר לו שהדינר כשר, <strong>ונמצא</strong> שהיה הדינר <strong>רע</strong> וכתוצאה מכך נגרם לו הפסד. <strong>תני חדא</strong> <small>[שנויה</small> ברייתא <small>אחת]:</small> אם היה שולחני <strong>אומן</strong> — <strong>פטור,</strong> אם היה <strong>הדיוט</strong> — <strong>חייב. ותניא אידך</strong> <small>[ושנויה</small> ברייתא <small>אחרת]:</small> <strong>בין</strong> אם היה <strong>אומן בין</strong> אם היה <strong>הדיוט</strong> — <strong>חייב!</strong>
 <strong>אמר רב פפא: כי תניא</strong> <small>[כאשר שנויה</small> ברייתא<small>]</small> ש<strong>אומן פטור</strong> — הרי זה <strong>כגון</strong> השולחנים <strong>דנכו ואיסור,</strong> ש<strong>לא צריכי למיגמר</strong> <small>[צריכים ללמוד]</small> <strong>כלל,</strong> שהם מומחים גדולים. ושואלים: <strong>אלא במאי</strong> <small>[במה]</small> <strong>טעו?</strong> ומשיבים: <strong>טעו בסיכתא חדתא, דההיא שעתא דנפק מתותי סיכתא</strong> <small>[טעו בטביעה חדשה, שבאותה שעה יצאה מתחת המטבעה],</small> ומשום כך לא ידעו מה טיבה.
  מסופר:  <strong>ההיא איתתא דאחזיא דינרא</strong> <small>[אשה אחת שהראתה דינר]</small> <strong>לר' חייא</strong> לשאול מה טיבו, <strong>אמר לה: מעליא</strong> <small>[מעולה]</small> <strong>הוא. למחר אתאי לקמיה</strong> <small>[באה לפניו]</small> <strong>ואמרה ליה</strong> <small>[לו]:</small> <strong>אחזיתיה</strong> <small>[הראיתיו]</small> <strong>ואמרו לי</strong> דינר <strong>בישא</strong> <small>[רע]</small> <strong>הוא, ולא קא נפיק</strong> <small>[יוצא]</small> <strong>לי,</strong> כלומר, אין אנשים רוצים לקחת אותו. <strong>אמר ליה</strong> <small>[לו]</small> ר' חייא <strong>לרב: זיל חלפיה ניהלה</strong> <small>[לך החלף אותו לה],</small> <strong>וכתוב</strong> על <strong>פנקסי: "דין עסק ביש"</strong> <small>["זהו עסק רע"],</small> כלומר, שזהו הפסד שלא היה מן הראוי לעשות אותו.
  ושואלים:  <strong>ומאי שנא</strong> <small>[ובמה שונה]</small> <strong>דנכו ואיסור דפטירי</strong> <small>[ש</small>הם <small>פטורים]?</small> — <strong>משום</strong> ש<strong>לא צריכי למיגמר</strong> <small>[צריכים ללמוד]</small> ובקיאים היטב? <strong>ר' חייא נמי לאו למיגמר קא בעי</strong> <small>[גם כן לא היה צריך ללמוד]</small> שבוודאי היה מומחה בדבר! ומשיבים: <strong>ר' חייא לפנים משורת הדין הוא דעבד</strong> <small>[שעשה],</small> שבאמת לא היה צריך להחזיר לה, אלא נהג לפנים משורת הדין ונתן לה. <strong>כדתני</strong> <small>[כפי ששנה]</small> <strong>רב יוסף</strong> על הכתוב: "והודעת להם את הדרך ילכו בה ואת המעשה אשר יעשון" (שמות יח, כ), שכך פירשו: <strong>"והודעת להם"</strong> — <strong>זה</strong>
## דף ק.
 <strong>בית חייהם,</strong> כלומר, לימוד התורה שהיא מקור החיים, <strong>"את הדרך"</strong> — <strong>זו גמילות חסדים, "ילכו"</strong> — <strong>זו ביקור חולים, "בה"</strong> — <strong>זו קבורה, "את המעשה"</strong> — <strong>זה הדין, "אשר יעשון"</strong> — <strong>זו לפנים משורת הדין.</strong> משמע שהתורה עצמה מצווה שאדם ינהג לפנים משורת הדין.
  מסופר:  <strong>ריש לקיש אחוי ליה דינרא</strong> <small>[הראה לו דינר]</small> <strong>לר' אלעזר,</strong> שיאמר מה טיבו. <strong>אמר</strong> לו ר' אלעזר: <strong>מעליא</strong> <small>[מעולה]</small> <strong>הוא. אמר ליה</strong> <small>[לו]</small> ריש לקיש: <strong>חזי דעלך קא סמכינא</strong> <small>[ראה שעליך אני סומך].</small> <strong>אמר ליה</strong> <small>[לו]</small> ר' אלעזר: <strong>כי סמכת עלי מאי למימרא</strong> <small>[כאשר אתה סומך עלי מה</small> רצונך <small>לומר</small> בזה<small>],</small> <strong>דאי משתכח בישא בעינא לאיחלופי לך</strong> <small>[שאם יימצא</small> לבסוף שהוא דינר <small>רע</small> ש<small>צריך אני להחליף לך]</small> אותו בדינר טוב? <strong>והא את</strong> <small>[והרי אתה]</small> עצמך <strong>הוא</strong> ש<strong>אמרת</strong> שתשלום על דבר זה כשיטת <strong>ר' מאיר הוא, דדאין דינא דגרמי</strong> <small>[שדן דין של גורמים]</small> ומחייב גם מי שגורם להפסד ואפילו לא הזיק במישרין לרכוש חבירו. <strong>מאי לאו</strong> <small>[האם לא]</small> היתה כוונתך לומר שזו שיטת <strong>ר' מאיר ולא סבירא לן כוותיה</strong> <small>[ואין אנו סבורים כמותו]!</small>
 <strong>אמר ליה</strong> <small>[לו]</small> ריש לקיש: <strong>לא,</strong> כוונתי היתה ששיטת <strong>ר' מאיר</strong> היא <strong>וסבירא לן כוותיה</strong> <small>[ואנו סבורים כמותו].</small>
 ומעתה שואלים: <strong>הי</strong> <small>[לאיזה]</small> מדברי <strong>ר' מאיר</strong> מתייחסים כאן? <strong>אילימא</strong> <small>[אם תאמר]</small> שהכוונה לדעה זו של <strong>ר' מאיר (ד' ל' מ' פ'</strong> הוא <strong>סימן</strong> לראשי תיבות של ההלכות הנזכרות כאן: <strong>ד</strong>ן את הדין, <strong>ל</strong>צבוע לו, <strong>מ</strong>סכך גפנו, מחיצת כרם שנ <strong>פ</strong> רצה
 <strong>)</strong> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>דן</strong> הדיין <strong>את הדין</strong> וטעה בדינו כגון ש<strong>זיכה את החייב,</strong> או ש<strong>חייב את הזכאי,</strong> או ש<strong>טימא את הטהור,</strong> או ש<strong>טיהר את הטמא</strong> ונמצא שגרם בכך הפסד ממוני לנידון — <strong>מה שעשה עשוי</strong> ואין מחזירים את הדין, <strong>וישלם</strong> את הנזק <strong>מביתו,</strong> כלומר, מכספו הפרטי.
 הרי שחייב למרות שרק גרם להפסד, ואולם <strong>הא איתמר עלה</strong> <small>[הרי נאמר עליה]</small> על הלכה זו, <strong>אמר ר' אילעא אמר רב:</strong> מדובר כאן לא בפסק דין בלבד של הדיין, אלא בעשיית מעשה על ידו, <strong>והוא שנטל</strong> הדיין בעצמו ממי שחייבו בדין <strong>ונתן</strong> לאחר <strong>ביד,</strong> ואם כן, אין זה גרם בלבד אלא מעשה ממש!
 <strong>אלא</strong> תאמר כי הכוונה היא ל<strong>הא</strong> <small>[זו]</small> שאמר <strong>ר' מאיר, דתנן</strong> <small>[ש</small>כן <small>שנינו</small> במשנה<small>]:</small> נתן צמר לצבע <strong>לצבוע לו אדום וצבעו שחור,</strong> או לצבוע לו <strong>שחור וצבעו אדום</strong> — <strong>ר' מאיר אומר: נותן לו דמי צמרו,</strong> גם משם אין להוכיח, שהוא חייב למרות שרק גרם להפסד. <strong>התם קא עביד</strong> <small>[שם הוא עושה]</small> <strong>בידים</strong> מעשה לקלקל!
 <strong>אלא</strong> תאמר כי הכוונה ל<strong>הא</strong> <small>[זו]</small> שאמר <strong>ר' מאיר, דתנן</strong> <small>[ש</small>כן <small>שנינו</small> במשנה<small>]:</small> <strong>המסכך גפנו על גבי תבואתו של חבירו</strong> — <strong>הרי זה</strong> בכך <strong>קידש</strong> (אסר) אותה משום כלאיים בכרם, <strong>וחייב</strong> לשלם לבעל התבואה את הנזק. ואולם גם משם אין ראיה, שכן <strong>התם נמי קא עביד</strong> <small>[שם גם כן הוא עושה]</small> מעשה <strong>בידים!</strong>
 <strong>אלא</strong> נאמר כי הכוונה ל<strong>הא</strong> <small>[זו]</small> שאמר <strong>ר' מאיר, דתניא</strong> <small>[ש</small>כן <small>שנינו</small> בברייתא<small>]:</small> <strong>מחיצת הכרם שנפרצה</strong> והיה סמוך לה שדה תבואה —
## דף ק:
 <strong>אומר לו</strong> בעל שדה התבואה לבעל הכרם <strong>גדור</strong> את הפירצה שבמחיצה לפני שיאסור הכרם את התבואה אם תצמח עימו, <strong>נפרצה</strong> שוב — <strong>אומר לו "גדור", נתייאש ממנה ולא גדרה</strong> — <strong>הרי זה קידש</strong> (אסר) את התבואה <strong>וחייב באחריותו</strong> לשלם עבור התבואה. וכאן רואים שאפילו כאשר לא עשה מעשה כלל — חייב באחריות על הנזק שגרם, ומכאן שר' מאיר סבור שדנים "דינא דגרמי".
 <big>א משנה</big> <strong>הנותן צמר לצבע והקדיחו</strong> (שרפו) ב<strong>יורה</strong> (כלי בישול) תוך כדי צביעתו והתקלקל הצמר לגמרי, ואין כאן שבח כלל, אלא הפסד גמור — <strong>נותן לו</strong> הצבע לבעלים <strong>דמי צמרו.</strong> אם <strong>צבעו כאור</strong> (כעור), שהצבע לא נקלט יפה בצמר, הרי <strong>אם השבח</strong> עליית ערך הצמר על ידי הצביעה הזו הוא <strong>יתר על היציאה</strong> (ההוצאות, ובכללן שכרו) שהוציא הצבע — <strong>נותן לו</strong> בעל הצמר לצבע <strong>את היציאה, ואם היציאה יתירה על השבח</strong> — <strong>נותן לו את השבח.</strong>
 נתן בעל הצמר לצבע צמר כדי <strong>לצבוע לו</strong> אותו בצבע <strong>אדום</strong> ושינה הצבע <strong>וצבעו שחור,</strong> או נתן לו לצבוע <strong>שחור וצבעו אדום</strong> — <strong>ר' מאיר אומר: נותן לו</strong> הצבע לבעלים <strong>דמי צמרו. ר' יהודה אומר:</strong> אף כאן, <strong>אם השבח יתר על היציאה</strong> — <strong>נותן לו</strong> הבעלים לצבע <strong>את היציאה, ואם היציאה יתירה על השבח</strong> — <strong>נותן לו את השבח.</strong>
 <big>ב גמרא</big> ומבררים: <strong>מאי</strong> <small>[מה]</small> פירוש לשון <strong>"כאור"</strong> הנזכר במשנתנו? <strong>אמר רב נחמן אמר רבה בר בר חנה: כלבוס.</strong> ושואלים: <strong>מאי</strong> <small>[מה]</small> פירוש <strong>כלבוס? אמר רבה בר שמואל:</strong>
## דף קא.
 <strong>כפרא דודי</strong> <small>[קינוח הקדירה],</small> כלומר, שצבע אותו בשיירי צבע שהם חומר גרוע לצביעה.
 <big>א</big> במשנה שנינו שנחלקו ר' מאיר ור' יהודה מה הדין אם שינה האומן מרצון הבעלים. ובאותו ענין <strong>תנו רבנן</strong> <small>[שנו חכמים]:</small> <strong>הנותן עצים לחרש</strong> (נגר) <strong>לעשות מהן כסא ועשה מהן ספסל,</strong> או נתן לעשות <strong>ספסל ועשה מהן כסא</strong> — <strong>ר' מאיר אומר: נותן לו דמי עציו,</strong> שכיון ששינה האומן מדעת בעל הבית — קנה את גוף הכלי שעשה, ואינו מחזיר אלא דמי העצים. <strong>ר' יהודה אומר:</strong> אינו קונה את הכלי, אבל משום ששינה מדעת בעל הבית ידו על התחתונה, בענין זה ש<strong>אם השבח יתר על היציאה</strong> (ההוצאות, ובכללן שכרו) — <strong>נותן לו את היציאה, ואם היציאה יתירה על השבח</strong> — <strong>נותן לו את השבח.</strong>
 <strong>ומודה ר' מאיר</strong> לר' יהודה ש<strong>אם נתן עצים לחרש לעשות מהן כסא נאה ועשה מהן כסא כעור,</strong> או שנתן לו עצים כדי לעשות מהם <strong>ספסל נאה ועשה ספסל כעור,</strong> שבמקרה זה שלא עשה שינוי מהותי מדעת בעל הבית <strong>אם השבח יתר על היציאה</strong> — <strong>נותן לו דמי היציאה, ואם היציאה יתירה על השבח</strong> — <strong>נותן לו דמי השבח.</strong>
 <big>ב</big> <strong>איבעיא להו</strong> <small>[נשאלה להם</small> ללומדים<small>]:</small> האם <strong>יש שבח סמנין</strong> (צבעים) <strong>על הצמר,</strong> כלומר, שצבעים, לאחר שצבע בהם צמר, נחשבים כדבר של ממש על גבי הצמר, <strong>או אין שבח סמנין על הצמר?</strong>
 ומבררים: <strong>היכי דמי</strong> <small>[כיצד בדיוק היה הדבר]?</small> מהי בדיוק השאלה? <strong>אילימא</strong> <small>[אם תאמר]</small> שמדובר ש<strong>גזל</strong> חומרי גלם של <strong>סמנין</strong> <strong>ודקינהו ותרנהו</strong> <small>[ושחק אותם ושרה אותם]</small> במים כדי לרככם לצבע <strong>וצבע בהן, תיפוק ליה</strong> <small>[תצא לו]</small> ההלכה שחייב לשלם תמורתם <strong>משום דקנינהו</strong> <small>[שקנה אותם]</small> <strong>בשינוי!</strong>
 ומשיבים: <strong>לא צריכא</strong> <small>[נצרכה],</small> אלא במקרה ש<strong>גזל סמנין שרויין</strong> ומוכנים לצביעה <strong>וצבע בהו</strong> <small>[בהם]</small> את צמרו, שלא עשה בהם שינוי. ובמקרה כזה השאלה היא: <strong>מאי</strong> <small>[מה]</small> הדין? האם <strong>יש שבח סמנין על גבי צמר, דאמר ליה</strong> <small>[שאומר לו]</small> הנגזל: <strong>הב</strong> <small>[תן]</small> <strong>לי</strong> את <strong>סמנאי דשקלתינהו</strong> <small>[הסממנים שלי שלקחת אותם],</small> <strong>או דלמא</strong> <small>[שמא]</small> <strong>אין שבח סמנין על גבי הצמר, דאמר ליה</strong> <small>[שאומר לו]</small> הגזלן בתשובה: <strong>לית</strong> <small>[אין]</small> <strong>לך גבאי</strong> <small>[אצלי]</small> <strong>ולא מידי</strong> <small>[דבר]?</small>
 בדחייה לכך <strong>אמרי</strong> <small>[אומרים]</small> בשאלה על כך: <strong>ואי</strong> <small>[ואם]</small> <strong>אין שבח סמנין על גבי צמר, מי מצי אמר ליה</strong> <small>[האם יכול לומר לו]</small> <strong>לית</strong> <small>[אין]</small> <strong>לך גבאי</strong> <small>[אצלי]</small> <strong>ולא מידי</strong> <small>[דבר]?</small> <strong>נימא ליה</strong> <small>[שיאמר לו]</small> הנגזל: <strong>הב</strong> <small>[תן]</small> <strong>לי סמנאי דאפסדתינהו</strong> <small>[</small>את <small>הסממנים שלי שהפסדת אותם]!</small>
 <strong>אלא</strong> צריכים לחזור מהסבר זה ולומר כי השאלה היא <strong>להך גיסא</strong> <small>[לצד זה],</small> להצגה אחרת של צדדי הבעיה: האם <strong>אין שבח סמנין על גבי הצמר ובעי שלומי ליה</strong> <small>[וצריך לשלם לו]</small> את דמי הסממנים שגזל ממנו, <strong>או דלמא</strong> <small>[שמא]</small> <strong>יש שבח סמנין על גבי צמר, ואמר ליה</strong> <small>[ו</small>יכול הגזלן <small>לומר לו]:</small> <strong>הא מנחי קמך שקלינהו</strong> <small>[הרי</small> הסממנים <small>מונחים לפניך,</small> על הצמר, <small>קח אותם].</small> ושואלים בתמיהה: <strong>שקלינהו</strong> <small>[קח אותם]?</small> <strong>במאי שקליה</strong> <small>[במה יקח אותם],</small> <strong>בצפון</strong> <small>[בסבון]?</small> <strong>צפון עבורי מיעבר</strong> <small>[הסבון מוריד]</small> את הצבע, אבל <strong>השבה</strong> של הסממנים לבעליהם <strong>לא עביד</strong> <small>[עושה]!</small>
 <strong>אלא הכא במאי עסקינן</strong> <small>[כאן במה אנו עוסקים]</small> — בשאלה זו: <strong>כגון</strong> ש<strong>גזל צמר וסמנין דחד</strong> <small>[של</small> אדם <small>אחד],</small> <strong>וצבעיה לההוא</strong> <small>[וצבעו לאותו]</small> <strong>צמר בהנך סמנין</strong> <small>[באותם הסממנים],</small> <strong>וקא מהדר ליה ניהליה</strong> <small>[ומחזיר לו</small> לנגזל<small>]</small> את <strong>הצמר</strong> הצבוע, ואז עולה השאלה: האם <strong>יש שבח סמנין על גבי הצמר, וקא מהדר ליה</strong> <small>[ומחזיר לו]</small> בכך <strong>סמנין וצמר</strong> שגזל ממנו, <strong>או דלמא</strong> <small>[שמא]</small> <strong>אין שבח סמנין על גבי צמר, ו</strong>את ה<strong>צמר מהדר ליה</strong> <small>[מחזיר לו],</small> <strong>סמנין לא מהדר ליה</strong> <small>[אינו מחזיר לו]</small> ועליו לשלם על כך לחוד?
 <strong>אמרי</strong> <small>[אומרים]</small> בשאלה: <strong>תיפוק ליה</strong> <small>[תצא לו]</small> תשובה לשאלה זו משום <strong>דאייקר ליה ניהליה בדמי</strong> <small>[שהתייקר לו</small> הצמר <small>בדמים],</small> שהרי צמר צבוע יקר יותר, ואם כן הוא משיב לו לפי ערך גם את שווי הסממנים! ומשיבים: <strong>לא צריכא</strong> <small>[נצרכה]</small> אלא לאופן <strong>דזל ציבעא</strong> <small>[שהוזל הצבע]</small> ואין בעל הסמנים מקבל את ערך סמניו בדרך זו, ונמצא שאם אכן אין הסממנים שעל גבי הצמר נחשבים כדבר של ממש — צריך לשלם לו את מחירה בנפרד. <strong>ואיבעית אימא</strong> <small>[ואם תרצה אמור]</small> באופן דומה: <strong>כגון שצבע בהו קופא</strong> <small>[בהם קוף],</small> שלא התייקר הדבר על ידי הצביעה.
 <strong>רבינא אמר: הכא במאי עסקינן</strong> <small>[כאן במה אנו עוסקים]?</small> לא במקרה של גזלן, אלא <strong>כגון</strong> שהיה <strong>צמר דחד</strong> <small>[של</small> אדם <small>אחד]</small> <strong>וסמנין דחד</strong> <small>[של</small> אדם <small>אחד],</small> <strong>וקאתי</strong> <small>[ובא]</small> <strong>קוף וצבעיה לההוא</strong> <small>[וצבעו לאותו]</small> <strong>צמר בהנך</strong> <small>[באותם]</small> <strong>סמנין</strong> באופן ששום אדם לא עשה מעשה, ואז השאלה היא: האם <strong>יש שבח סמנין על גבי צמר, דאמר ליה</strong> <small>[שאומר לו]</small> בעל הסממנים לבעל הצמר: <strong>הב</strong> <small>[תן]</small> <strong>לי סמנאי דגבך נינהו</strong> <small>[</small>את <small>הסממנים שלי שאצלך הם],</small> <strong>או דלמא</strong> <small>[שמא]</small> <strong>אין שבח סמנין על גבי צמר, ואמר ליה</strong> <small>[ואומר לו]</small> בעל הצמר בתשובה לטענתו: <strong>לית</strong> <small>[אין]</small> <strong>לך גבאי</strong> <small>[אצלי]</small> <strong>כלום</strong> שאתה יכול לתבוע?
  ומשיבים:  <strong>תא שמע</strong> <small>[בוא</small> ו<small>שמע]</small> פתרון לבעיה ממה ששנינו במשנה: <strong>בגד שצבעו בקליפי</strong> (קליפות) של פירות <strong>ערלה</strong> שעשו מהן צבע — <strong>ידלק</strong> (ישרף) הבגד, כדין פירות ערלה שאסורים בהנאה. <strong>אלמא</strong> <small>[מכאן]</small> ש<strong>חזותא מילתא היא</strong> <small>[המראה</small> הצבע, <small>דבר</small> של ממש <small>הוא]</small> ומשום כך ישרף כל הבגד בגלל צבע הערלה שעליו, ואם כן מכאן ראיה שיש שבח סמנים על גבי צמר!
 <strong>אמר רבא: הנאה הנראה לעינים אסרה תורה,</strong> מכיון שהנאה זו של צבע הבגד היא נראית לעין, אף על פי שאין בה ממש, אסרה התורה ליהנות מזה, אבל אין זה אומר שצבע דבר של ממש הוא אף בענייני דיני ממונות. ומנין שאסרה אותו התורה במפורש? <strong>דתניא</strong> <small>[ש</small>כן <small>שנינו</small> בברייתא<small>]</small> על הנאמר <strong>"ערלים לא יאכל"</strong> (ויקרא יט, כג): <strong>אין לי</strong> ללמוד מכתוב זה <strong>אלא איסור אכילה</strong> של פירות ערלה. <strong>מנין ש</strong>גם <strong>לא יהנה ממנו, ולא יצבע בו, ולא ידליק בו את הנר?</strong>
 <strong>תלמוד לומר: "וערלתם ערלתו את פריו</strong> שלוש שנים יהיה לכם <strong>ערלים לא יאכל"</strong> (ויקרא יט, כג), שהכפלת לשון "ערלה" כאן באה <strong>לרבות את כולם,</strong> כל מיני הנאה שיש בזה.
  ומציעים עוד פתרון לבעיה, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>בגד שצבעו ב</strong>צבע שנעשה מ<strong>קליפי</strong> פירות <strong>שביעית</strong> — <strong>ידלק</strong> משהגיע זמן הביעור, והרי שהצבע אכן דבר של ממש הוא! ומשיבים: <strong>שאני התם</strong> <small>[שונה שם],</small> ש<strong>אמר קרא</strong> <small>[הכתוב]</small> בענין שביעית: <strong>"תהיה</strong> כל תבואתה לאכול<strong>"</strong> (שם כה, ז), וכוונתו: <strong>בהויתה תהא,</strong> ואין דין שביעית בטל מתבואתה בכל אופן בו היא מצוייה.
## דף קא:
 בענין זה <strong>רבא רמי</strong> <small>[השליך,</small> הראה סתירה<small>],</small> <strong>תנן</strong> <small>[שנינו</small> במשנה<small>]:</small> <strong>בגד שצבעו בקליפי</strong> (קליפות) פירות <strong>ערלה</strong> — <strong>ידלק</strong> (ישרף) <strong>אלמא</strong> <small>[מכאן</small> יוצא<small>]</small> ש<strong>חזותא מילתא היא</strong> <small>[מראה, דבר הוא]</small> ונחשב. <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו במשנה אחרת: <strong>רביעית דם</strong> של המת <strong>שנבלעה בבית</strong> — <strong>הבית</strong> כלומר, כל הכלים המצויים בבית, <strong>טמא,</strong> משום אוהל הטומאה, שהבית האהיל עליהם ועל הטומאה ונטמאו. <strong>ואמרי לה</strong> <small>[ויש אומרים]:</small> <strong>הבית טהור.</strong> והסבירו את שתי הדעות הללו: <strong>ולא פליגי</strong> <small>[נחלקו],</small> שכל אחד דיבר במקרה אחר: <strong>הא</strong> <small>[זה]</small> שאמרו שהבית טמא מדובר <strong>בכלים דהוו מעיקרא</strong> <small>[שהיו מתחילה]</small> בבית קודם שנבלעה רביעית הדם בבית, <strong>הא</strong> <small>[זה]</small> שאמרו שהבית טהור מדובר <strong>בכלים דאתו</strong> <small>[שבאו]</small> לתוכו <strong>לבסוף,</strong> לאחר שנבלעה רביעית הדם בבית, ובהמשך המשנה שנינו: אם
 <strong>נבלעה</strong> רביעית הדם <strong>בכסות</strong> — <strong>רואין</strong> (בודקים אותה): <strong>אם מתכבסת הכסות</strong> בכמות מסויימת של מים <strong>ו</strong>עדיין <strong>יוצא ממנה</strong> בכביסה שיעור <strong>רביעית דם</strong> בנוסף לאותה כמות מים — הריהי <strong>טמאה,</strong> שבגד זה כשהיה הדם בו מטמא באוהל את מה שבבית בטומאת המת. <strong>ואם לאו</strong> <small>[לא],</small> שיוצא ממנה בכביסה שיעור דם פחות מרביעית — <strong>טהורה</strong> מלטמא את הנמצא בבית בטומאת אוהל, משמע שאף שברור שנבלעה רביעית דם בבגד והיא נראית בו, מכל מקום המראה אינו נחשב!
 <strong>אמר רב כהנא: מקולי רביעיות שנו כאן,</strong> כלומר, אנו מדברים פה בדין שאינו מן הדינים הרגילים אלא במקרה שיש בו צד קל מיוחד, שכאן מדובר <strong>בדם תבוסה,</strong> שהוא דם היוצא מן המת ולא ברור אם יצא ממנו במותו או בחייו, וטומאתו היא רק <strong>דרבנן</strong> <small>[מדברי חכמים]</small> ולכן הקלו בדינו. מה שאין כן בערלה שהיא מן התורה.
 <big>א</big> אגב שהובאה סתירה שהביא רבא, מביאים סתירה נוספת שהביא רבא, שיש לה קשר לענייני ביעור של חומרי צבע בשביעית. <strong>רבא רמי</strong> <small>[השליך,</small> הראה סתירה<small>],</small> <strong>תנן</strong> <small>[שנינו</small> במשנה<small>]:</small> דברים שהם <strong>ממין הצובעין,</strong> צמחים שעשויים לצביעה, כגון <strong>ספיחי</strong> (גידולים שעלו מאליהם בשדה, שלא על ידי זריעה) של <strong>סטים וקוצה</strong> — <strong>יש להן</strong> דין <strong>שביעית, ולדמיהן</strong> אם מוכרים אותם גם כן יש דין <strong>שביעית, יש להן</strong> דין <strong>ביעור</strong> שצריכים לבער אותם מן הבית ולחלק אותם כאשר כלו מן השדה, <strong>ו</strong>גם <strong>לדמיהן</strong> יש דין <strong>ביעור. אלמא</strong> <small>[מכאן</small> יוצא<small>]</small> ש<strong>עצים</strong> עצמם אף שאינם פירות <strong>יש בהן משום קדושת שביעית.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא: <strong>עלי קנים ועלי גפנים שגיבבן בחבא</strong> (ערימה) <strong>על פני השדה.</strong> אם <strong>לקטן</strong> מתחילה <strong>לאכילה</strong> — <strong>יש בהן משום קדושת שביעית,</strong> אם לקטן <strong>לעצים</strong> — <strong>אין בהן משום קדושת שביעית,</strong> משמע שעצים אין בהם קדושת שביעית!
 <strong>ומשני</strong> <small>[ומתרץ]</small> רבא עצמו את קושייתו, <strong>אמר קרא</strong> <small>[הכתוב]</small> בדין השביעית: <strong>"</strong>והיתה שבת הארץ לכם <strong>לאכלה"</strong> (ויקרא כה, ו), לומר שאיסור שביעית חל בדבר שהוא כמו הדברים שהם לאכילה, <strong>במי שהנאתו וביעורו שוין</strong> (ביחד), שבזמן שנהנים ממנו הוא מתבער מן העולם. <strong>יצאו עצים שהנאתן</strong> (ההנאה שיש מהם) היא ל<strong>אחר ביעורן.</strong> שעצים שעושים מהם גחלים הרי הם מתבערים מן העולם בשעת בעירתם, אבל עיקר הנאתם היא רק לאחר מכן, משעה שנעשו גחלים. מה שאין כן מיני צבע, שמתבערים מן העולם בשעה שנהנים מהם בצביעה.
  ומקשים:  <strong>והא איכא</strong> <small>[והרי יש]</small> <strong>עצים דמשחן</strong> <small>[עצי שמן]</small> שמשמשים לתאורה, שמדליקים בהם אבוקה, ש<strong>הנאתן וביעורן שוין</strong> ובכל זאת לא חילקה הברייתא, ואף בהם אין קדושת שביעית!
 <strong>אמר רבא:</strong>
## דף קב.
 <strong>סתם עצים להסקה הן עומדין,</strong> ואף עצים שמשמשים לתאורה עיקר שימושם הוא להסקה.
 <strong>אמר רב כהנא: ו</strong>דינם בשביעית של <strong>עצים להסקה</strong> <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>כן <small>שנינו</small> בברייתא<small>]:</small> <strong>אין מוסרין פירות שביעית לא למשרה</strong> (לשרות פשתן במשקיהם, כגון יין) <strong>ולא לכבוסה</strong> (כביסה). <strong>ור' יוסי אומר: נותנין פירות שביעית לתוך המשרה ולתוך הכבוסה.</strong>
 ומבררים: <strong>מאי טעמא דרבנן</strong> <small>[מה הטעם של חכמים]?</small> — <strong>אמר קרא</strong> <small>[הכתוב]</small> בדין שביעית: <strong>"</strong>והיתה שבת הארץ לכם <strong>לאכלה"</strong> (ויקרא כה, ו), ללמדנו מיעוט: <strong>ולא למשרה, "לאכלה"</strong> — <strong>ולא לכבוסה. ו</strong>אילו <strong>ר' יוסי</strong> המתיר <strong>אומר</strong> במענה לכך: <strong>אמר קרא</strong> <small>[הכתוב]:</small> <strong>"לכם"</strong> וכוונתו: <strong>לכל צרכיכם</strong> ובכללם משרה וכביסה.
 ושואלים: <strong>ורבנן נמי</strong> <small>[וחכמים גם כן]</small> <strong>הכתיב</strong> <small>[הרי נאמר]</small> <strong>"לכם",</strong> ומה עושים הם בכתוב זה? ומשיבים: <strong>"לכם" דומיא</strong> <small>[בדומה]</small> למה שנאמר <strong>"לאכלה",</strong> ללמדנו שהלכה זו נאמרה דווקא <strong>במי שהנאתו וביעורו שוין</strong> (יחד), <strong>יצאו משרה וכבוסה שהנאתן אחר ביעורן.</strong> כי ביעורם של הפירות הוא כשמביאים אותם למשרה או לתוך הכביסה, והנאתם היא רק לאחר גמר המלאכה.
  ושואלים עוד: <strong>ור' יוסי נמי</strong> <small>[גם כן]</small> <strong>הכתיב</strong> <small>[הרי נאמר]</small> <strong>"לאכלה",</strong> וכיצד מפרש הוא כתוב זה? ומשיבים: <strong>אמר</strong> <small>[</small>יכול היה <small>לומר]</small> <strong>לך:</strong> הכתוב <strong>ההוא מיבעי ליה לכדתניא</strong> <small>[נצרך לו לכפי ששנינו</small> בברייתא<small>].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"לאכלה"</strong> — <strong>ולא למלוגמא</strong> (תחבושת). <strong>אתה אומר: "לאכלה"</strong> — <strong>ולא למלוגמא, או אינו אלא "לאכלה"</strong> — <strong>ולא לכבוסה?</strong> לכך יש להשיב: <strong>כשהוא אומר: "לכם"</strong> — <strong>הרי כבוסה אמור,</strong> שגם היא בכלל צרכיכם, <strong>הא</strong> <small>[הרי]</small> <strong>מה אני מקיים "לאכלה",</strong> הרי זה בא למעט: <strong>"לאכלה"</strong> — <strong>ולא למלוגמא.</strong>
 והוא מסביר: <strong>ומה ראית לרבות הכבוסה</strong> שהיא מותרת <strong>ולהוציא את המלוגמא</strong> שהיא אסורה, ולמה לא נאמר ההיפך? ומשיבים: <strong>מרבה אני את הכבוסה ששוה בכל אדם,</strong> שכל אדם נזקק לה, <strong>ומוציא אני את המלוגמא שאינו שוה בכל אדם</strong> אלא רק בחולה ופצוע.
  ואגב שהובאה מחלוקת זו, מעירים: <strong>כמאן אזלא הא דתניא</strong> <small>[כ</small>דעת <small>מי הולכת</small> ברייתא <small>זו ששנויה]:</small> <strong>"לאכלה"</strong> — <strong>ולא למלוגמא, "לאכלה"</strong> — <strong>ולא לזילוף</strong> (הזיית יין לבישום הבית), <strong>"לאכלה"</strong> — <strong>ולא לעשות ממנה אפיקטויזין</strong> (סם הקאה), <strong>כמאן</strong> <small>[כ</small>דעת <small>מי]?</small> — <strong>כ</strong>דעת <strong>ר' יוסי,</strong> משום <strong>דאי כרבנן</strong> <small>[שאם</small> תאמר <small>כ</small>שיטת <small>חכמים],</small> <strong>איכא נמי</strong> <small>[יש גם כן]</small> אופנים נוספים של איסור להשתמש בפירות שביעית כגון <strong>משרה וכבוסה.</strong> ולפי זה עצי הסקה שמשמשים לכל אדם הם לדברי ר' יוסי בגדר "לכם", ומותר להשתמש בהם לכך, ולדברי חכמים כיון שאין הנאתם וביעורם שווים — אין משתמשים בהם לכך.
 <big>א</big> שנינו במשנה בענין הנותן צמר לצבע לצבוע לו אדום וצבעו שחור, ולהיפך, שלדעת ר' מאיר נותן לו דמי צמרו, ואילו <strong>ר' יהודה אומר</strong> ש<strong>אם השבח</strong> יתר על היציאה — נותן לו את היציאה, ואם היציאה יתירה על השבח — נותן לו את השבח. <strong>(סימן סבן).</strong>
 ומסופר: <strong>יתיב</strong> <small>[ישב]</small> <strong>רב יוסף אחורי ר' אבא</strong> בעת שישבו <strong>קמיה</strong> <small>[לפני]</small> <strong>רב הונא, ויתיב</strong> <small>[וישב]</small> <strong>רב הונא וקאמר</strong> <small>[ואמר]:</small> <strong>הלכה כ</strong>שיטת <strong>ר' יהושע בן קרחה</strong> בענין שיוזכר הלאה, <strong>והלכה כ</strong>שיטת <strong>ר' יהודה</strong> שבמשנתנו.
 <strong>אהדרינהו</strong> <small>[החזיר]</small> <strong>רב יוסף לאפיה</strong> <small>[את פניו]</small> כמראה שאין דעתו נוחה מן הדברים, ו<strong>אמר</strong> כך: <strong>בשלמא</strong> <small>[נניח]</small> <strong>ר' יהושע בן קרחה אצטריך</strong> <small>[הוצרך]</small> להיאמר שהלכה כמותו, שכן <strong>סלקא דעתך אמינא</strong> <small>[יעלה על דעתך לומר]</small> ש<strong>יחיד ורבים הלכה כרבים,</strong> ועל כן <strong>קא משמע לן</strong> <small>[השמיע לנו]</small> שבמקרה זה <strong>הלכה כיחיד.</strong>
 כיון שהוזכר הדבר שואלים: אותה הלכה שנפסקה כשיטת <strong>ר' יהושע בן קרחה מאי</strong> <small>[מה]</small> <strong>היא?</strong> — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' יהושע בן קרחה אומר: מלוה בשטר אין נפרעין מהן,</strong> מן הגויים את חובם ליהודי ביום חגם ובסמוך לו, משום שמשמחים אותם בכך שנפטרו מחובם, והולכים הגויים ומודים על כך לעבודה זרה. אבל <strong>מלוה על פה נפרעין מהן</strong> אם הם מוכנים לפרוע לו, <strong>מפני שהוא כמציל מידם,</strong> שהרי אין בידו ראיה לחובו. וחכמים סבורים שאין נפרעים מהם כלל.
  ושוב חוזרים לדברי רב יוסף, <strong>אלא הלכה</strong> במשנתנו <strong>כ</strong>שיטת <strong>ר' יהודה למה לי?</strong> מדוע היה צריך רב הונא לומר זאת? הלא <strong>מחלוקת ואחר כך סתם היא, ו</strong>כלל הוא: <strong>מחלוקת ואחר כך סתם</strong> — <strong>הלכה כסתם!</strong> כיצד?
 <strong>מחלוקת</strong> יש בענין זה <strong>בבבא קמא</strong> <small>[בשער הראשון</small> של מסכת נזיקין<small>]</small> כלומר, אצלנו בענין הנותן צמר לצבע כדי <strong>לצבוע לו</strong> לו אותו בצבע <strong>אדום וצבעו שחור, שחור וצבעו אדום</strong> — <strong>ר' מאיר אומר: נותן לו דמי צמרו, ר' יהודה אומר: אם השבח יתר על היציאה</strong> — <strong>נותן לו את היציאה, ואם היציאה יתירה על השבח</strong> — <strong>נותן לו את השבח. ו</strong>נשנה הדבר אחר כך כ<strong>סתם בבבא מציעא</strong> <small>[בשער האמצעי],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל המשנה</strong> ממה שסוכם בינו לבין חבירו — <strong>ידו על התחתונה, וכל החוזר בו</strong> מהסכם שעשה — <strong>ידו על התחתונה</strong> והרי זה כשיטת ר' יהודה שבמשנתנו!
  ומבררים:  <strong>ורב הונא</strong> מה הוא משיב לכך? ומשיבים: <strong>אצטריך</strong> <small>[הוצרך]</small> להיאמר במפורש שהלכה כר' יהודה שבמשנתנו, ומדוע? — <strong>סלקא דעתך אמינא</strong> <small>[יעלה על דעתך לומר]</small> ש<strong>אין סדר למשנה,</strong> שאין לומר שחלק אחד מוקדם לחלק אחר, <strong>ו</strong>לכן אפשר היה לומר גם במקרה שלפנינו כי <strong>סתם ואחר כך מחלוקת היא,</strong> שקודם נשנתה המשנה שבבבא מציעא ואחריה נשנתה משנתנו, ובמקרה כזה אין פוסקים כסתם. ואומרים: <strong>ורב יוסף</strong> מה הוא משיב לכך? <strong>אי הכי</strong> <small>[אם כך]</small> אם אתה אומר שאין סדר במשנה כלל, אם כן <strong>כל מחלוקת ואחר כך סתמא</strong> <small>[סתם],</small> שהכלל הוא שהלכה כסתם, <strong>נימא</strong> <small>[נאמר]:</small> <strong>אין סדר למשנה, ו</strong>שמא <strong>סתם ואחר כך מחלוקת היא</strong> ואין הלכה כסתם.
 <strong>ורב הונא</strong> משיב לכך: <strong>כי לא אמרינן</strong> <small>[כאשר אין אנו אומרים]</small> ש<strong>אין סדר למשנה</strong> — הרי זה דווקא <strong>בחדא מסכתא</strong> <small>[במסכת אחת],</small> שבאותה מסכת יש סדר, <strong>אבל בתרי מסכתות אמרינן</strong> <small>[בשתי מסכתות אומרים אנו]</small> שאין סדר למסכתות, וכאן מדובר בשתי מסכתות שונות. <strong>ו</strong>אילו <strong>רב יוסף</strong> סבור ש<strong>כולה</strong> <small>[כל]</small> סדר <strong>נזיקין חדא מסכתא</strong> <small>[מסכת אחת]</small> <strong>היא,</strong> ובבא קמא ובבא מציעא אינם אלא שני חלקים מתוך מסכת אחת.
 <strong>ואיבעית אימא</strong> <small>[ואם תרצה אמור],</small> לא מטעם מחלוקת ואחר כך סתם, אלא מטעם אחר אמר שברור לנו שההלכה כר' יהודה — <strong>משום דקתני לה גבי הלכתא פסיקתא</strong> <small>[ששנה אותה</small> רבי <small>יחד עם</small> <small>הלכה פסוקה</small> אחרת<small>]:</small> <strong>כל המשנה</strong> — <strong>ידו על התחתונה, וכל החוזר בו</strong> — <strong>ידו על התחתונה.</strong>
 <big>ב</big> ומביאים ענין הקשור למחלוקת ר' מאיר ור' יהודה במשנתנו <strong>תנו רבנן</strong> <small>[שנו חכמים]:</small> <strong>הנותן מעות לשלוחו</strong>
## דף קב:
 כדי <strong>ליקח</strong> (לקנות) <strong>לו</strong> בהן <strong>חטין</strong> ויהא השליח כעין שותף בעיסקה זו תמורת טירחתו — <strong>ולקח מהם שעורין,</strong> או שנתן לו מעות כדי לקנות בהן <strong>שעורין</strong> — <strong>ולקח מהם חטין,</strong> במקרה זה <strong>תניא חדא</strong> <small>[שנויה</small> ברייתא <small>אחת]:</small> <strong>אם פחתו,</strong> כלומר, אם נגרם הפסד כתוצאה מהשינוי במה שנקנה שלא כדין — <strong>פחתו לו,</strong> לשליח, <strong>ואם הותירו,</strong> שנגרם רווח כתוצאה מהשינוי שעשה השליח — <strong>הותירו לו,</strong> שבשינוי ששינה מרצון המשלח הריהו כאילו ביטל את שליחותו ולקח שלא כדין את הכסף לעצמו, ומה שעשה — לעצמו עשה. <strong>ותני חדא</strong> <small>[ושנויה</small> ברייתא <small>אחת</small> אחרת<small>]:</small> <strong>אם פחתו</strong> — <strong>פחתו לו, ואם הותירו</strong> — <strong>הותירו לאמצע,</strong> ששניהם חולקים בכך, והרי כאן סתירה בין הברייתות.
 <strong>אמר ר' יוחנן: לא קשיא</strong> <small>[אין</small> זה <small>קשה],</small> כלומר, אין כאן סתירה, <strong>הא</strong> <small>[זו]</small> — כדעת <strong>ר' מאיר, והא</strong> <small>[וזו]</small> — כדעת <strong>ר' יהודה.</strong>
 ומפרטים: <strong>הא</strong> <small>[זו]</small> הברייתא הראשונה שבכל מקרה נזקף השינוי לשליח היא כשיטת <strong>ר' מאיר דאמר</strong> <small>[שאומר]</small> במשנתנו <strong>שינוי</strong> מדעת בעל הבית <strong>קונה,</strong> אף לאומן, כגון שצבע צמר בצבע שונה מרצון בעל הבית וצריך להשיב לו דמי צמרו, ולכן אף השליח ששינה מדעת משלחו קנה את הדבר לעצמו, <strong>והא</strong> <small>[וזו]</small> הברייתא השניה היא כדעת <strong>ר' יהודה דאמר</strong> <small>[שאומר]</small> <strong>שינוי אינו קונה</strong> ומה שקנה השליח בשינוי נקנה למשלח, אלא שמכל מקום אם נגרם הפסד בגלל עיסקה זו, שנעשתה שלא כדעת המשלח — ישא השליח בהפסדים.
 <strong>מתקיף לה</strong> <small>[מקשה על כך]</small> <strong>ר' אלעזר: ממאי</strong> <small>[ממה]</small> אתה מוכיח זאת? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' מאיר</strong> ששינוי מהוראת הבעלים קונה לאומן — <strong>אלא במידי דחזי ליה לגופיה</strong> <small>[בדבר שראוי לו ל</small>משלח <small>עצמו]</small> לשימושו, כגון לצבוע צמר ללובשו, או לעשות כסא לשבת עליו, שלא נזקק אלא לדבר שביקש. <strong>אבל</strong> דבר שלוקח <strong>ל</strong>שם <strong>סחורה</strong> — <strong>לא אמר,</strong> שהרי בסחורה אין המשלח מעוניין בסחורה מסויימת אלא ברווח שיש בעיסקה, ואם יש רווח בדבר אף שנעשה שינוי מרצון המשלח — יסבור גם ר' מאיר שיש לבעל הכסף חלק בו!
 <strong>אלא אמר ר' אלעזר,</strong> יש לדחות הסבר זה ולומר הסבר אחר: <strong>הא והא</strong> <small>[זו וזו],</small> שתי הברייתות, כשיטת <strong>ר' מאיר, ולא קשיא</strong> <small>[ואין</small> זה <small>קשה],</small> <strong>כאן</strong> בברייתא הראשונה ששנינו שהשינוי קונה לשליח, מדובר שנתן לו מעות לקנות חטים (או שעורים) <strong>לאכילה</strong> ולצורך עצמו, <strong>כאן,</strong> בברייתא השניה שעולה ממנה שאין השליח קונה בשינוי מדובר שנתן לו מעות כדי לקנות לו חטים <strong>לסחורה.</strong>
 ומסופר: <strong>מחכו עלה במערבא</strong> <small>[היו צוחקים על כך בארץ ישראל]</small> <strong>ל</strong>מה שאמר <strong>ר' יוחנן אליבא</strong> <small>[לפי שיטת]</small> <strong>ר' יהודה,</strong> ששינוי מדעת המשלח אינו קונה לשליח, ומה שקנה השליח נקנה אף למשלח למחצית הרווח, במקרה ששינה השליח משעורים לחיטים: <strong>וכי מי הודיעו לבעל חטין</strong> (המוכר) <strong>שיקנה חטין לבעל מעות,</strong> שהרי בעל החיטים לא ידע שנותן המעות אינו בעל המעות, וכיצד הוא יודע ויכול להתכוון להקנות את המיקח לבעל המעות הראשון וכיון שלא התכוון להקנות לבעל המעות — כיצד הוא זוכה במחצית הרווח?! <strong>מתקיף לה</strong> <small>[מקשה על כך],</small> על תמיהה זו שבארץ ישראל <strong>רב שמואל בר ססרטי: אי הכי</strong> <small>[אם כך]</small> <strong>אפילו</strong> אם שלחו לקנות <strong>חטין ו</strong>קנה <strong>חטין נמי</strong> <small>[גם כן]</small> <strong>לא</strong> יזכה ברווח, שהרי גם כאן אפשר לומר: מי אמר לבעל החיטים שיקנה את החיטים לבעל המעות!
 <strong>אמר ר' אבהו: שאני</strong> <small>[שונה]</small> מקרה של <strong>חטין וחטין, דשליחותיה קא עביד</strong> <small>[ש</small>את <small>שליחותו</small> של משלחו, השליח <small>עושה]</small> <strong>וכי</strong> <small>[וכמו]</small> <strong>בעל הבית דמי</strong> <small>[</small>הוא <small>נחשב].</small>
 <strong>תדע</strong> שכן הוא, ששליח שמקיים את שליחותו הוא נחשב כבעל הבית, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אחד המקדיש</strong> את כל <strong>נכסיו, ואחד המעריך את עצמו</strong> (שנודר שהוא נותן את ערכו למקדש, כמבואר בויקרא פרק כז), <strong>אין לו</strong> לגזבר ההקדש שגובה ממנו לגבות לא <strong>בכסות אשתו</strong> של המקדיש או המעריך, <strong>ולא בכסות בניו, ולא בצבע שצבע לשמן</strong> (עבורם), <strong>ולא בסנדלים חדשים  שלקחן</strong> (קנה אותם) <strong>לשמן.</strong>
 ויש לשאול גם כאן: <strong>ואמאי</strong> <small>[ומדוע]</small> יהיה הדין כך? <strong>לימא הכא נמי</strong> <small>[נאמר כאן גם כן]:</small> <strong>מי הודיעו לצבע שיקנה צבעו לאשה</strong> ולא לבעל, והרי את מעותיו קיבל מהבעל ולא מהאשה והבנים? <strong>אלא לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> שבכל מקום שנשלח אדם ואינו משנה מרצון משלחו <strong>דשליחותיה קא עביד</strong> <small>[ש</small>את <small>שליחותו</small> של המשלח <small>הוא עושה],</small> <strong>וכיד אשתו דמי</strong> <small>[נחשב]</small> הבעל, וכיון שהתכוון הבעל לקנות הצבע עבור אשתו — נקנה לה בשליחותו? <strong>הכא</strong> <small>[כאן]</small> בנשלח לקנות חיטים וקנה חיטים <strong>נמי שליחותיה קא עביד</strong> <small>[גם כן שליחותו</small> של המשלח <small>הוא עושה]</small> <strong>וכיד בעל הבית דמי</strong> <small>[</small>הוא <small>נחשב].</small>
 <strong>אמר ר' אבא: לא,</strong> מדינו של מקדיש ומעריך אין להוכיח, שכן אפשר לומר ש<strong>כל המקדיש נכסיו,</strong> מתחילה <strong>אין דעתו על כסות אשתו ובניו,</strong> ומכיון שכך מעיקרם לא נכנסו לכלל הקדש.
 <strong>מתקיף לה</strong> <small>[מקשה על כך,</small> על סברה זו<small>]</small> <strong>ר' זירא: וכי דעתו של אדם על תפיליו</strong> להקדיש אותם? <strong>ו</strong>בכל זאת <strong>תנן</strong> <small>[שנינו</small> במשנה<small>]:</small> <strong>המקדיש נכסיו</strong> — <strong>מעלין</strong> (מעריכים) <strong>לו</strong> גם את ה<strong>תפילין</strong> שלו בתוך מה שגובים ממנו! <strong>אמר ליה</strong> <small>[לו]</small> <strong>אביי: אין</strong> <small>[כן],</small> <strong>דעתו של אדם על תפילין</strong> להקדישן עם שאר נכסיו, ומדוע? <strong>המקדיש נכסיו סבר</strong> <small>[סבור]:</small> <strong>מצוה קא עבידנא</strong> <small>[אני עושה]</small> ולכן הוא כולל בכך גם את התפילין שלו, שגם הם ענין של מצוה. <strong>ו</strong>אולם <strong>אין דעתו של אדם על כסות אשתו ובניו</strong> — <strong>משום איבה,</strong> שחושש שתהיה איבה בינו ובינם, ומשום כך מתחילה אינו מקדיש את בגדיהם ואת סנדליהם החדשים.
 <strong>מתקיף לה</strong> <small>[מקשה על כך]</small> <strong>רב אושעיא: והלא</strong> אף <strong>חייבי ערכין שנו כאן, ותנן</strong> <small>[ושנינו</small> במשנה<small>]:</small> <strong>חייבי ערכין ממשכנין אותן</strong> בעל כורחם, עד שישלמו מה שנדרו.
  ויש לשאול: <strong>וכי דעתו של אדם</strong> בשעה שהוא מעריך את עצמו אף <strong>על עצמו למשכנו?!</strong> ומכאן מוכח שאין מתחשבים בנימוק שלא היתה דעתו של אדם להקדש זה.
 <strong>אלא אמר ר' אבא,</strong> כך יש לומר: <strong>כל המקדיש נכסיו</strong> — <strong>נעשה כמי שהקנה להן</strong> לאשתו ובניו <strong>כסות אשתו ובניו מעיקרא</strong> <small>[מתחילה,</small> קודם לכן<small>]</small> ולכן הם אינם בכלל ההקדש.
 ובענין זה של שיטת בני ארץ ישראל שהקונה עבור חבירו — אין חבירו קונה, מביאים, <strong>תנו רבנן</strong> <small>[שנו חכמים]:</small> <strong>הלוקח</strong> (הקונה) <strong>שדה בשם</strong> (לצורך) <strong>חבירו</strong> — <strong>אין כופין אותו למכור. ואם אמר לו</strong> בזמן הקניה <strong>"על מנת"</strong> — <strong>כופין אותו למכור.</strong>
 ושואלים: <strong>מאי קאמר?</strong> <small>[מה נאמר</small> פה, מה משמעות הדברים<small>]?</small> <strong>אמר רב ששת, הכי קאמר</strong> <small>[כך אמר]:</small> <strong>הלוקח שדה מחבירו בשם ריש גלותא</strong> <small>[ראש הגולה],</small> שהוא אומר למוכר שהוא קונה עבור ראש הגולה, או בשמו של אדם תקיף אחר — <strong>אין כופין אותו</strong> אנשי <strong>ריש גלותא</strong> <small>[ראש הגולה]</small> <strong>למכור</strong> לקונה זה, כלומר, לחזור ולכתוב שטר ולהעביר על שמו של הקונה את השדה. <strong>ואם אמר</strong> הקונה למוכר בשעה שקנה ממנו את השדה <strong>"על מנת"</strong> שהתנה את הקניה בכך שראש הגולה ירשום על שמו את השדה — <strong>כופין את ריש גלותא</strong> <small>[ראש הגולה]</small> <strong>למכור</strong> את השדה, כלומר, לכתוב שטר על שם הקונה האמיתי. ודנים בברייתא זו לפי הפירוש שנתן לה רב ששת.
 <strong>אמר מר</strong> <small>[החכם]:</small> <strong>הלוקח שדה בשם ריש גלותא</strong> — <strong>אין כופין אותו ריש גלותא</strong> <small>[ראש הגולה]</small> <strong>למכור,</strong> ומדייקים: <strong>מכלל דמקנא קניא ליה</strong> <small>[מכאן ש</small>היא, השדה <small>קנויה לו],</small> למרות שקנה בשמו של ראש הגולה. אם כן, <strong>לימא פליגא דבני מערבא</strong> <small>[האם נאמר</small> ש<small>חולקת</small> שיטה זו <small>על בני ארץ ישראל]</small> <strong>דאמרי</strong> <small>[שאומרים]:</small> <strong>וכי מי הודיעו לבעל חטין שיקנה חטין לבעל הבית,</strong> ואף כאן, מי הודיעו לבעל השדה שהוא קונה לעצמו?
  ודוחים:  <strong>אי</strong> <small>[אם]</small> <strong>משום הא</strong> <small>[כך]</small> הרי זה <strong>לא קשיא</strong> <small>[אינו קשה],</small> שכן יש לפרש דבר זה <strong>כגון דאודעיה</strong> <small>[שהודיעו]</small> <strong>לבעל שדה, ואודעינהו לסהדי</strong> <small>[והודיע לעדים]</small> שבאמת הוא קונה לשם עצמו.
 <strong>אלא</strong> דבר אחר בפירוש זה קשה: <strong>אימא סיפא</strong> <small>[אמור</small> את <small>סופה</small> של אותה הלכה<small>]:</small> <strong>"על מנת"</strong> — <strong>כופין אותו ריש גלותא</strong> <small>[ראש הגולה]</small> <strong>למכור,</strong> ויש לשאול: <strong>אמאי</strong> <small>[מדוע]</small> כופים אותו? <strong>ולימא ריש גלותא</strong> <small>[ושיאמר ראש הגולה]:</small> <strong>לא יקרייכו בעינא</strong> <small>[</small>את <small>כבודכם אני רוצה],</small> <strong>ולא זילותייכו בעינא</strong> <small>[</small>את <small>זלזולכם אני רוצה],</small> שאתם משתמשים בשמי לכבוד, ומצד שני, מזלזלים בי אחר כך ומכריחים אותי להעשות כמוכר שדות.
 <strong>אלא אמר אביי, הכי קאמר</strong> <small>[כך הוא אומר]</small> כך יש לפרש את הברייתא: <strong>הלוקח שדה</strong> וכותב את השטר <strong>בשם חבירו,</strong> שהוא <strong>ריש גלותא</strong> <small>[ראש הגולה]</small> —
## דף קג.
 <strong>אין כופין את המוכר למכור</strong> את השדה <strong>זימנא אחריתי</strong> <small>[פעם אחרת],</small> כלומר, לכתוב שטר מכירה חדש, לקונה האמיתי על שמו. <strong>ואם אמר לו "על מנת</strong> שייכתב שטר נוסף על שמי <strong>"</strong>— <strong>כופין את המוכר למכור,</strong> כלומר, לכתוב לו שטר נוסף על שמו.
  ומבררים דרך פירוש זו: <strong>אמר מר</strong> <small>[החכם]:</small> <strong>הלוקח</strong> (הקונה) <strong>שדה בשם חבירו</strong> — <strong>אין כופין את המוכר למכור זימנא אחריתי</strong> <small>[פעם אחרת].</small> ושואלים: <strong>פשיטא</strong> <small>[פשוט,</small> מובן מאליו<small>]</small> הדבר! ומשיבים: <strong>מהו דתימא</strong> <small>[שתאמר]:</small> <strong>מצי אמר ליה</strong> <small>[יכול לומר לו</small> הקונה<small>]:</small> הלא <strong>מידע ידעת דאנא לנפשאי שקילנא</strong> <small>[ידעת שאני לעצמי אני לוקח],</small> <strong>ופנחיא בעלמא</strong> <small>[והגנה בלבד]</small> <strong>הוא דקבעינא</strong> <small>[שרציתי]</small> בזה שאמרתי לך שאני קונה עבור ראש הגולה, <strong>וזוזי בכדי לא שדינא</strong> <small>[וכסף לחינם איני זורק]</small> לקנות שדה עבור אחר, <strong>אלא אדעתא דכתב ליה שטרא אחרינא</strong> <small>[על דעת שתכתוב לו,</small> לי, <small>שטר אחר]</small> לאחר מכן, על כן <strong>קא משמע לן</strong> <small>[השמיע לנו]</small> <strong>דאמר ליה</strong> <small>[שאומר לו]</small> המוכר בתשובה לכך: <strong>עניינא עבדי</strong> <small>[ענין עשיתי]</small> <strong>לך בהדי</strong> <small>[עם]</small> <strong>ההוא דזבנת ליה בשמיה</strong> <small>[שקנית לו בשמו],</small> לך אליו <strong>ו</strong>הוא <strong>יכתוב לך שטרא אחרינא</strong> <small>[שטר אחר].</small>
 ועל המשך הברייתא לפירוש זה <strong>ואם אמר לו "על מנת"</strong> — <strong>כופין את המוכר למכור,</strong> שואלים: גם כאן <strong>פשיטא</strong> <small>[פשוט]</small> הדבר! ומשיבים: <strong>לא צריכא</strong> <small>[נצרכה]</small> הלכה זו להיאמר אלא במקרה ש<strong>אמר להו לסהדי קמיה דידיה</strong> <small>[להם לעדים בפניו,</small> בפני המוכר<small>]:</small> <strong>חזו דשטרא אחרינא קא בעינא</strong> <small>[ראו ששטר אחר אני רוצה].</small> <strong>מהו דתימא</strong> <small>[שתאמר]</small> <strong>מצי אמר ליה</strong> <small>[יכול לומר לו</small> המוכר<small>]:</small> <strong>אמינא שטרא מהיאך דקא שקלת בשמיה קאמרת</strong> <small>[אמרתי</small> סבור הייתי כי <small>שטר מאותו שאתה לוקח בשמו אמרת],</small> וההוא יכתוב לך שטר מכירה בשמו, והודעת לעדים כדי שיצטרך אותו אדם לכתוב, על כן <strong>קא משמע לן דאמר ליה</strong> <small>[השמיע לנו</small> בברייתא <small>שאומר לו]:</small> <strong>להכי טרחי ואמרי להו</strong> <small>[לפיכך טרחתי ואמרתי להם]</small> <strong>לעדים קמך</strong> <small>[לפניך],</small> <strong>דמינך</strong> <small>[שממך]</small> <strong>הוא דקא בעינא</strong> <small>[שאני רוצה</small> שטר נוסף<small>].</small>
 <big>א</big> מסופר: <strong>רב כהנא יהב זוזא אכיתנא</strong> <small>[נתן כסף עבור פשתן].</small> <strong>לסוף אייקר כיתנא</strong> <small>[לבסוף התייקר הפשתן]</small> <strong>זבניה מרוותיה דכיתנא</strong> <small>[</small>ו<small>מכר אותו בעל הפשתן]</small> במחיר יקר יותר, ורצה לתת את הכסף שקיבל מהקונים לרב כהנא. <strong>אתא לקמיה</strong> <small>[בא</small> רב כהנא <small>לפני]</small> <strong>רב</strong> לשאול. <strong>אמר ליה</strong> <small>[לו]:</small> <strong>מה אעביד</strong> <small>[אעשה],</small> <strong>איזיל אישקיל זוזאי</strong> <small>[</small>האם <small>אלך</small> ו<small>אקח</small> את <small>כספי],</small> או שמא יש בכך משום ריבית? <strong>אמר ליה</strong> <small>[לו]:</small> <strong>אי כי קא זבני אמרי</strong> <small>[אם</small> בזמן <small>שמכרו</small> אותו <small>אמרו]</small> <strong>"האי כיתנא</strong> <small>[פשתן זה]</small> של <strong>כהנא הוא"</strong> — <strong>זיל שקול</strong> <small>[לך</small> ו<small>קח]</small> את המעות כולן, <strong>ואי</strong> <small>[ואם]</small> <strong>לא</strong> — <strong>לא תשקול</strong> <small>[תקח]</small> אלא את מה שנתת אתה.
  ותוהים:  <strong>כמאן</strong> <small>[כ</small>דעת <small>מי]</small> אמר רב? האם <strong>כבני מערבא</strong> <small>[ארץ ישראל],</small> <strong>דאמרי</strong> <small>[שאומרים]:</small> <strong>מי הודיעו לבעל חטין שיקנה חטין לבעל מעות?</strong> כלומר, שאין שליח קונה עבור בעל הבית אלא לעצמו, אלא אם כן יודע המקנה למי הוא מקנה. ואם כן נמצא שהשליח זכה לעצמו במעות ונותנן לרב כהנא תמורת סכום קטן יותר ממה שקיבל ממנו.
 אולם כאן <strong>אטו מי יהיב</strong> <small>[האם נתן]</small> <strong>רב כהנא ארבע</strong> זוזים <strong>ושקיל תמני</strong> <small>[ולוקח שמונה]</small> ונוטל ריבית? <strong>כיתנא</strong> <small>[הפשתן]</small> שהוא של רב כהנא <strong>ממילא</strong> (מעצמו) <strong>הוא דאייקר</strong> <small>[שהתייקר],</small> <strong>מיגזל גזלוה</strong> <small>[גזל אותה]</small> המוכר מרב כהנא, בזמן שמכר לאחר, <strong>ותנן</strong> <small>[ושנינו]:</small> <strong>כל הגזלנין משלמין כשעת הגזלה,</strong> ולכן צריך להחזיר לו פשתן כשוויו בזמן הגזילה!
 <strong>אמרי</strong> <small>[אומרים]</small> בתשובה: <strong>התם</strong> <small>[שם]</small> הסכם <strong>אמנה</strong> בלבד <strong>הואי</strong> <small>[היה]</small> בין רב כהנא ומוכר הפשתן <strong>ולא משכיה</strong> <small>[משך אותו]</small> <strong>רב כהנא לכיתנא</strong> <small>[את הפשתן]</small> ולא קנה ממש את גוף הפשתן, ולכן אין בכך משום גזילה. <strong>ורב</strong> הולך <strong>לטעמיה</strong> <small>[לטעמו</small> לשיטתו<small>],</small> ש<strong>אמר רב: עושין</strong> הסכם <strong>אמנה בפירות,</strong> שנותן אדם כסף מראש על מנת שיקבל פירות לאחר זמן אפילו יהיו בשער יקר יותר, <strong>ו</strong>אולם <strong>אין עושין אמנה בדמים,</strong> כלומר, אין לעשות הסכם כזה ולקבל כסף במקום פירות, משום שנראה הדבר כריבית.
 <big>ב משנה</big> <strong>הגוזל את חבירו</strong> דבר ה<strong>שוה פרוטה</strong> ותבעו הנגזל <strong>ונשבע לו</strong> הגזלן לשקר שלא גזלו, ואחר כך רוצה הגזלן לעשות תשובה, ובמקרה כזה עליו להשיב לו מלבד הגזילה עצמה (קרן), גם חומש (חמישית) מערך הגזילה, <strong>יוליכנו אחריו</strong> את הדבר הגזול ואת חומשו, אפילו <strong>ל</strong>ארץ <strong>מדי</strong> הרחוקה. <strong>לא יתן</strong> הגזלן את תשלומיו <strong>לא לבנו</strong> של הנגזל <strong>ולא לשלוחו,</strong> שאינו יוצא בכך ידי חובת השבה כדינה. <strong>אבל נותן</strong> הוא <strong>לשליח בית דין. ואם מת</strong> הנגזל — <strong>יחזיר ליורשיו.</strong>
 <strong>נתן לו</strong> הגזלן לנגזל <strong>את הקרן ולא נתן לו את החומש,</strong> או <strong>מחל לו</strong> הנגזל <strong>על הקרן ולא מחל לו על החומש,</strong> או <strong>מחל לו על זה ועל זה חוץ מפחות</strong> מ<strong>שוה פרוטה בקרן</strong> שעל כך לא מחל — בכל אלה <strong>אינו צריך לילך אחריו.</strong> אבל אם <strong>נתן לו את החומש ולא נתן לו את הקרן, מחל לו</strong> הנגזל <strong>על החומש ולא מחל לו על הקרן, מחל לו על זה ועל זה חוץ משוה פרוטה בקרן</strong> שעליו לא מחל — <strong>צריך לילך אחריו</strong> ולהחזיר לו.
  מי שהתחייב קרן וחומש ו<strong>נתן לו את הקרן</strong> בשעתו <strong>ונשבע לו על החומש</strong> שטען שכבר נתן לו, ואחר כך הודה שהיתה זו שבועת שקר —
## דף קג:
 <strong>הרי זה משלם חומש על חומש</strong> על מה שכיחש בשבועה בחומש הזה, שהוא נעשה כגוף הגזילה, וכן הוא הדין אם חזר ונשבע על החומש הזה, <strong>עד שיתמעט הקרן</strong> אותו דבר שהוא נשבע עליו שיהיה פחות <strong>משוה פרוטה.</strong>
 <strong>וכן</strong> הדין <strong>בפקדון, שנאמר: "או בפקדון או בתשומת יד</strong> (הלוואה) <strong>או בגזל או עשק את עמיתו. או מצא אבדה וכחש בה ונשבע על שקר"</strong> (ויקרא ה כא –כב), בכל אלה אם כיחש ונשבע לשקר <strong>הרי זה משלם קרן וחומש ו</strong>קרבן <strong>אשם</strong> גזילות, כמפורש בתורה. 
 <big>א גמרא</big> במשנה נאמר כי הגוזל את חבירו ונשבע לו — יוליכנו אחריו אפילו למדי, ומדייקים: <strong>נשבע לו</strong> — <strong>אין</strong> <small>[כן],</small> <strong>לא נשבע לו</strong> — <strong>לא,</strong> אינו צריך לילך אחריו כדי להשיב לו את הגזילה וחומשה. ויש לשאול: <strong>מני</strong> <small>[</small>כדעת <small>מי היא]</small> משנה זו? <strong>לא</strong> כ<strong>ר' טרפון ולא</strong> כ<strong>ר' עקיבא! דתניא</strong> <small>[ש</small>כן <small>שנינו</small> בברייתא<small>]:</small> מי ש<strong>גזל אחד מחמשה</strong> בני אדם <strong>ואינו יודע איזה מהן</strong> גזל, <strong>וכל אחד</strong> מהם <strong>אומר "אותי גזל"</strong> — <strong>מניח גזילה ביניהם ומסתלק,</strong> והם יסתדרו ביניהם, אלו <strong>דברי ר' טרפון. ר' עקיבא אומר: לא זו דרך מוציאתו</strong> בוודאות <strong>מידי עבירה, עד שישלם גזילה לכל אחד ואחד.</strong>
 ומעתה נברר: משנתנו <strong>מני</strong> <small>[</small>כשיטת <small>מי היא]?</small> <strong>אי</strong> <small>[אם]</small> כדעת <strong>ר' טרפון,</strong> הרי לשיטתו <strong>אף על גב דאישתבע</strong> <small>[אף על פי שנשבע]</small> שלא גזל, ועתה מבקש הוא להשיב את הגזילה, בכל זאת <strong>אמר: מניח גזילה ביניהם ומסתלק</strong> ואינו צריך להוליך את הגזילה לבעליה! <strong>אי</strong> <small>[אם]</small> כדעת <strong>ר' עקיבא,</strong> הרי לשיטתו <strong>אף על גב</strong> <small>[אף על פי]</small> ש<strong>לא אישתבע</strong> <small>[נשבע],</small> <strong>אמר:</strong> אינו יוצא מידי עבירה <strong>עד שישלם גזילה לכל אחד ואחד,</strong> ונמצא שאין משנתנו המבדילה בין נשבע ללא נשבע כשיטת שניהם.
  ומשיבים:  <strong>לעולם</strong> תאמר שמשנתנו כשיטת <strong>ר' עקיבא היא, וכי קאמר</strong> <small>[וכאשר אומר]</small> <strong>ר' עקיבא עד שישלם גזילה לכל אחד ואחד, היכא דאישתבע</strong> <small>[במקום שנשבע]</small> <strong>הוא דקאמר</strong> <small>[שאומר]</small> ולא כאשר לא נשבע, <strong>מאי טעמא</strong> <small>[מה טעם</small> הדבר<small>]?</small> ש<strong>אמר קרא</strong> <small>[הכתוב]</small> בענין הנשבע לשקר על גזילה: <strong>"לאשר הוא לו יתננו ביום אשמתו"</strong> (שם כד), להדגיש שעליו ליתן ליד הנגזל.
 <strong>ור' טרפון</strong> שאף בזמן שנשבע מתיר, במקרה של ספק, להניח גזילה ולהסתלק, מה הוא אומר? והרי דין תורה הוא! ומשיבים: <strong>אף על גב דאישתבע, עבוד רבנן תקנתא</strong> <small>[אף על פי שנשבע, עשו חכמים תקנה]</small> בענין זה להקל. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' אלעזר בר' צדוק אומר: תקנה גדולה התקינו, שאם היתה</strong> ה<strong>הוצאה</strong> להחזיר את הגזילה <strong>יתירה על הקרן</strong> עצמה — <strong>משלם קרן וחומש לבית דין, ומביא</strong> קרבן <strong>אשמו ומתכפר לו,</strong> ובמקרה של ספק גם כן יש להקל בדומה לכך.
  ושואלים:  <strong>ור' עקיבא</strong> מה אומר הוא על כך? מדוע לא יקל במקרה של ספק?  ומשיבים: <strong>כי עבוד רבנן תקנתא</strong> <small>[כאשר עשו חכמים תקנה]</small> ליתנה לבית הדין — הרי זה <strong>היכא דידע למאן גזליה, דקא מהדר ליה ממונא למריה</strong> <small>[</small><small>במקום שיודע ממי גזל, שהוא מחזיר</small> בסופו של דבר את <small>הכסף לבעליו],</small> אבל במקרה ש<strong>גזל אחד מחמשה דלא ידע למאן גזליה, דלא הדר ממונא למריה</strong> <small>[שאינו יודע את מי גזל, שאין הכסף חוזר לבעליו]</small> — <strong>לא עבוד רבנן תקנתא</strong> <small>[עשו חכמים תקנה</small> זו<small>].</small>
 על הנחה זו, שר' טרפון ור' עקיבא חולקים במקרה שגזל ונשבע, ומשנתנו כשיטת ר' עקיבא היא, <strong>מתיב</strong> <small>[מקשה]</small> <strong>רב הונא בר יהודה</strong> ממה ששנינו בברייתא אחרת, <strong>אמר ר' שמעון בן אלעזר: לא נחלקו ר' טרפון ור' עקיבא על שלקח</strong> (קנה) חפץ מ<strong>אחד מחמשה</strong> בני אדם <strong>ואינו יודע מאיזה מהן לקח, שמניח דמי מקח ביניהם ומסתלק,</strong> שכיוון שלא עבר עבירה אין מחייבים אותו לשלם יותר ממה שנהנה, ואינו צריך לברר ממי קנה. <strong>על מה נחלקו?</strong> על מי <strong>שגזל אחד מחמשה בני אדם ואינו יודע מאיזה מהן גזל, שר' טרפון אומר: מניח דמי גזילה ביניהם ומסתלק, ור' עקיבא אומר: אין לו תקנה עד שישלם גזילה לכל אחד ואחד.</strong>
 <strong>ואי סלקא דעתך דאישתבע</strong> <small>[ואם עולה על דעתך</small> לומר שמדובר כאן במקרה <small>שנשבע</small> לשקר<small>],</small> ומשום כך סבור ר' עקיבא שעליו להשיב ליד הנגזל, <strong>מה לי לקח מה לי גזל!</strong>
 <strong>ועוד מתיב</strong> <small>[מקשה]</small> <strong>רבא</strong> ממה ששנינו בברייתא: <strong>מעשה בחסיד אחד שלקח משני בני אדם ולא היה יודע מאיזה מהן לקח</strong> וישלם לו, <strong>ובא לפני ר' טרפון, אמר לו: הנח דמי מקחך ביניהם והסתלק. בא לפני ר' עקיבא, אמר לו: אין לך תקנה עד שתשלם לכל אחד ואחד. ואי סלקא דעתך דמישתבע</strong> <small>[ואם עולה על דעתך</small> שנחלקו במקרה <small>שנשבע</small> לשקר<small>],</small> <strong>חסיד מי מישתבע בשיקרא</strong> <small>[האם</small> הוא <small>נשבע לשקר]?</small>
 <strong>וכי תימא, דמישתבע והדר הוי</strong> <small>[ואם תאמר</small> שמדובר כאן באדם <small>שנשבע וחזר</small> אחר כך ו<small>נהיה]</small> <strong>חסיד.</strong> <strong>והא</strong> <small>[והרי]</small> <strong>כל היכא דאמרינן</strong> <small>[מקום שאנו אומרים]</small> <strong>"מעשה בחסיד אחד",</strong> הרי זה <strong>או ר' יהודה בן בבא או ר' יהודה בר' אילעאי, ור' יהודה בן בבא ור' יהודה בר' אילעאי</strong> הלא <strong>חסידים דמעיקרא הוו</strong> <small>[מתחילה היו],</small> שלא היה זמן שלא היו מדקדקים במצוות!
 <strong>אלא לעולם</strong> נחלקו ר' טרפון ור' עקיבא במקרה של גזילה בלא שבועת שקר, ואף במקרה זה סבור ר' עקיבא שצריך להשיב ליד הנגזל. <strong>ו</strong>משנתנו, ממנה משמע שרק במקרה שנשבע הדין כן — כשיטת <strong>ר' טרפון היא, ו</strong>צריך לומר ש<strong>מודה ר' טרפון היכא דאישתבע</strong> <small>[במקום שנשבע]</small> שאז צריך להחזיר לאותו אדם עצמו, <strong>מאי טעמא</strong> <small>[מה טעם</small> הדבר<small>]?</small> ש<strong>אמר קרא</strong> <small>[הכתוב]</small> בגוזל ונשבע על כך לשקר: <strong>"לאשר הוא לו יתננו ביום אשמתו".</strong> <strong>ור' עקיבא דאמר</strong> <small>[שאומר]</small> <strong>אף על גב</strong> <small>[אף על פי]</small> ש<strong>לא מישתבע</strong> <small>[נשבע]</small> עליו להשיב ליד הנגזל, למרות שבכתוב מדובר דווקא על נשבע לשקר — הרי זה משום שהוא <strong>קניס</strong> <small>[קונס]</small> את העבריין.
  ושואלים:  <strong>ו</strong>לדעת <strong>ר' טרפון, מכדי היכא דמישתבע</strong> <small>[הואיל ובמקום שנשבע]</small> <strong>לא סגיא</strong> <small>[די</small> לו<small>]</small> שאינו מתכפר במקרה ש<strong>לא הודה,</strong> ואם כן ברור שהוא מחזיר מחמת תשובה והודאה, ואם כן <strong>מאי איריא</strong> <small>[מה שייך,</small> למה דווקא<small>]</small> נאמר במשנתנו <strong>"ונשבע"? אפילו בלא שבועה נמי</strong> <small>[גם כן]</small> יהא חייב להחזיר לשם כפרתו! <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מודה ר' טרפון, באומר לשנים "גזלתי</strong> מ<strong>אחד מכם מנה ואיני יודע</strong> מ<strong>איזה מכם"</strong> — <strong>נותן לזה מנה ולזה מנה,</strong>
## דף קד.
 לפי <strong>שכבר הודה מפי עצמו!</strong> משמע שאף ר' טרפון מודה שהבא לצאת ידי שמים צריך לתת לבעלים דווקא, ומדוע לא יהא הדין כן במשנתנו?
 <strong>אלא אמר רבא: שאני מתניתין</strong> <small>[שונה</small> הדין ב<small>משנתנו],</small> ש<strong>כיון דידע למאן גזליה ואודי ליה</strong> <small>[ש</small>הוא <small>יודע למי גזל והודה לו],</small> <strong>כיון</strong> ש<strong>אפשר לאהדורי ממונא למריה</strong> <small>[להחזיר</small> את <small>הממון לבעליו]</small> <strong>הוה ליה כמאן דאמר ליה</strong> <small>[הריהו</small> נחשב <small>כמי שאומר לו]</small> הנגזל לגזלן <strong>"יהיו לי בידך"</strong> כפקדון, <strong>הלכך</strong> (על כן): אם <strong>נשבע, אף על גב דקאמר ליה</strong> <small>[אף על פי שאומר לו]</small> <strong>"יהיו לי בידך", כיון דבעי</strong> <small>[ש</small>הוא <small>צריך]</small> <strong>כפרה, לא סגי</strong> <small>[די]</small> לו <strong>עד דמטי לידיה</strong> <small>[שיבואו לידו</small> ממש<small>].</small> <strong>הא</strong> <small>[אבל]</small> אם <strong>לא אישתבע</strong> <small>[נשבע],</small> <strong>הוי גביה</strong> <small>[הריהו</small> הגזילה <small>אצלו]</small> <strong>פקדון עד דאתי ושקיל ליה</strong> <small>[שיבוא ויקח אותו].</small>
 <big>א</big> שנינו במשנה: <strong>לא יתן</strong> הגזלן את תשלומיו <strong>לא לבנו</strong> של הגזלן <strong>ולא לשלוחו,</strong> שאינו יוצא בכך ידי חובת השבה כדינה. ובענין זה מביאים, <strong>איתמר</strong> <small>[נאמר]</small> שנחלקו אמוראים בהלכה זו של שליחות: <strong>שליח שעשאו</strong> (מינה אותו) המשלח <strong>בעדים</strong> לקבל עבורו דבר השייך לו, או מלווה שיש לו בידי חבירו — <strong>רב חסדא אמר: הוי</strong> <small>[הריהו]</small> <strong>שליח</strong> גם לענין זה, שאם אירע אונס בדרך לחפץ או לכסף שקיבל השליח מאותו אדם — פטור מי שמסר בידיו את החפץ או הכסף, משום שמסירתו לשליח היא כמסירתו לבעלים. <strong>רבה אמר: לא הוי</strong> <small>[אינו]</small> <strong>שליח,</strong> והרי זה באחריות חבירו.
  ומסבירים:  <strong>רב חסדא אמר הוי</strong> <small>[הריהו]</small> <strong>שליח,</strong> שכן טוען חבירו: <strong>להכי טרחי ואוקמיה</strong> <small>[משום כך טרחתי</small> המשלח <small>והעמדתיו,</small> מיניתי אותו<small>],</small> את השליח <strong>בעדים</strong> — כדי <strong>דליקו ברשותיה</strong> <small>[שיעמוד</small> הדבר <small>ברשותו]</small> שכשיימסר הכסף לידיו יהיה זה כאילו נמסר לידי. ואילו <strong>רבה אמר: לא הוי</strong> <small>[אינו]</small> <strong>שליח,</strong> שכן <strong>הכי קאמר</strong> <small>[כך אמר],</small> לזאת היתה כוונתו בכך שמינהו שליח בעדים, לומר לו לחבירו: <strong>איניש מהימנא</strong> <small>[אדם מהימן]</small> <strong>הוא, אי סמכת</strong> <small>[אם אתה סומך]</small> לשלוח בידו את החפץ או הכסף שבידך <strong>סמוך, אי בעית לשדוריה בידיה</strong> <small>[אם אתה רוצה לשלוח בידו]</small> — <strong>שדר בידיה</strong> <small>[שלח בידו].</small>
 ומנסים להביא ראיה, <strong>תנן</strong> <small>[שנינו</small> במשנה<small>]:</small> <strong>השואל את הפרה, ושילחה</strong> המשאיל לשואל <strong>ביד בנו</strong> או <strong>ביד עבדו</strong> או <strong>ביד שלוחו</strong> של המשאיל, <strong>או ביד בנו ביד עבדו ביד שלוחו של שואל, ומתה</strong> — <strong>פטור,</strong> משום שלא הגיעה עדיין הבהמה לרשות שואל שיתחייב באונסיה.
  ונברר:  <strong>האי שלוחו היכי דמי</strong> <small>[שלוחו זה</small> של השואל <small>כיצד הוא בדיוק]?</small> <strong>אי</strong> <small>[אם]</small> ש<strong>לא עשה</strong> (מינה) אותו <strong>בעדים,</strong> אם כן <strong>מנא ידעינן</strong> <small>[מנין אנו יודעים]</small> בכלל שהוא שלוחו? <strong>אלא</strong> צריך אתה לומר ש<strong>עשה</strong> אותו שליח <strong>בעדים, וקתני</strong> <small>[ושנה]</small> ש<strong>פטור,</strong> ואם כן <strong>קשיא</strong> <small>[קשה]</small> <strong>לרב חסדא</strong> שהוא סבור ששלוחו הוא!
  ומשיבים:  <strong>כדאמר</strong> <small>[כפי שאמר]</small> <strong>רב חסדא</strong> להלן בהסבר משנה אחרת, שמדובר שם <strong>בשכירו ולקיטו,</strong> כלומר, באדם שהוא שכיר אצלו או שנמצא אצלו ומלקט אצלו תבואה. <strong>הכא נמי</strong> <small>[כאן גם כן]</small> יאמר רב חסדא שמדובר <strong>בשכירו ולקיטו</strong> ויודעים הכל שהוא שלוחו, אפילו לא עשאו שליח בעדים.
  ומביאים ראיה נוספת, <strong>תנן</strong> <small>[שנינו]</small> במשנתנו: <strong>לא יתן</strong> הגזלן את הגזילה <strong>לא לבנו ולא לשלוחו</strong> של הנגזל. ונברר: <strong>האי שלוחו היכי דמי</strong> <small>[שלוחו זה</small> ששנינו <small>כיצד הוא בדיוק]?</small> <strong>אי</strong> <small>[אם]</small> ש<strong>לא עשאו בעדים, מנא ידעינן</strong> <small>[מנין אנו יודעים]</small> בכלל שהוא שלוחו? <strong>אלא לאו</strong> <small>[האם לא]</small> מדובר כאן ש<strong>עשאו בעדים?</strong> ומכאן שאין הוא נחשב כשליחו ממש וקשה לרב חסדא. <strong>תרגמא</strong> <small>[תרגם,</small> הסביר<small>]</small> את זאת <strong>רב חסדא:</strong> כאן מדובר <strong>בשכירו ולקיטו</strong> ולא בשליח שמונה בעדים.
  ומקשים:  <strong>אבל שליח שעשאו בעדים, מאי</strong> <small>[מה]</small> יהא הדין? — <strong>הכי נמי דהוי</strong> <small>[כך גם כן שהריהו</small> נחשב<small>]</small> <strong>שליח?</strong> אם כן <strong>אדתני סיפא</strong> <small>[עד ש</small>הוא <small>שונה,</small> ב<small>סופה</small> של המשנה<small>]:</small> <strong>אבל נותן הוא לשליח בית דין, לפלוג וליתני בדידיה</strong> <small>[שיחלק וישנה בה</small> בהלכה זו <small>עצמה]</small> ש<strong>שליח שעשאו בעדים הכי נמי דהוי</strong> <small>[כך</small> הוא <small>גם כן שהריהו]</small> נחשב <strong>שליח!</strong>
 <strong>אמרי</strong> <small>[אומרים]</small> בתשובה: <strong>לא פסיקא ליה</strong> <small>[פסוק</small> חתוך <small>לו</small> הדבר<small>]</small> כדי שיוכל לומר אותו בצורה כוללת כזו, כי <strong>שליח בית דין</strong> שנאמרה בו הלכה זו, <strong>לא שנא</strong> <small>[שונה]</small> אם <strong>עשאו נגזל ולא שנא</strong> <small>[שונה]</small> אם <strong>עשאו גזלן</strong> — <strong>הוי</strong> <small>[הריהו]</small> <strong>שליח</strong> ולכן <strong>פסיקא ליה</strong> <small>[פסוק,</small> חתוך <small>אצלו</small> הדבר<small>]</small> ויכול להשתמש בלשון כזו. ואילו <strong>שליח שעשאו בעדים,</strong> שיש לגביו אופנים שונים, <strong>דכי</strong> <small>[שכאשר]</small> <strong>עשאו נגזל הוא דהוי</strong> <small>[שנעשה]</small> <strong>שליח,</strong> אבל אם <strong>עשאו גזלן לא הוי</strong> <small>[אינו]</small> <strong>שליח</strong> — <strong>לא פסיקא ליה</strong> <small>[אינו פסוק,</small> חתוך <small>אצלו</small> הדבר<small>].</small>
 ומעירים: <strong>ולאפוקי מהאי תנא</strong> <small>[ו</small>פירוש זה בדברי המשנה יש בו כדי <small>להוציא מדברי תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' שמעון בן אלעזר אומר: שליח בית דין שעשאו נגזל ולא עשאו גזלן, או עשאו גזלן ושלח הלה</strong> (הנגזל) שליח <strong>ונטל את שלו מידו</strong> — <strong>פטור.</strong> אבל שליח בית דין שעשאו גזלן ולא הגיע החפץ לנגזל — חייב. ובהמשך למחלוקת רב חסדא ורבה, אמוראי בבל, מביאים מה שאמרו על כך חכמי ארץ ישראל.
 <strong>ר' יוחנן ור' אלעזר דאמרי תרוייהו</strong> <small>[שאומרים שניהם]:</small> <strong>שליח שעשאו בעדים הוי</strong> <small>[הריהו]</small> <strong>שליח</strong> לכל דבר, <strong>ואם תאמר: משנתנו</strong> ממנה דייקנו שלא יתן לשליחו!
  הכוונה היא <strong>בממציא לו שליח,</strong> <strong>דאמר ליה</strong> <small>[שאומר לו]</small> הנגזל לאדם: <strong>אית</strong> <small>[יש]</small> <strong>לי זוזי גבי פלניא</strong> <small>[מעות אצל פלוני]</small> שהוא חייב לי <strong>ולא קא משדר להו</strong> <small>[ואינו שולח אותם</small> לי<small>],</small> <strong>איתחזי ליה</strong> <small>[הראה לו],</small> כלומר, המצא עצמך לפניו, <strong>דלמא איניש</strong> <small>[שמא אדם]</small> <strong>הוא</strong> ש<strong>לא משכח לשדורי ליה</strong> <small>[מצא לשלוח אותו].</small>
 <strong>אי נמי</strong> <small>[או גם כן]</small> <strong>כ</strong>דברי <strong>רב חסדא</strong> שמדובר <strong>בשכירו ולקיטו</strong> ולא בשליח ממש. אבל אם עשאו הנגזל שליח בעדים — רשאי הגזלן לתיתו בידו ונפטר מאחריותו.
 <big>ב</big> <strong>אמר רב יהודה אמר שמואל:</strong>
## דף קד:
 <strong>אין משלחין מעות</strong> לבעליהן <strong>בדיוקני</strong> (צורה), כלומר, על סמך סימן שמסר הבעלים לשליח להוכיח למחזיק במעות שאכן שלחו לקבל את המעות. <strong>ואפילו עדים חתומים עליה</strong> לאשר שזה הוא סימנו. <strong>ור' יוחנן אמר: אם עדים חתומים עליה</strong> — <strong>משלחין.</strong>
 <strong>אמרי</strong> <small>[אומרים]:</small> <strong>ל</strong>פי דעת <strong>שמואל מאי תקנתא</strong> <small>[מה התקנה],</small> כיצד יכול אדם לגבות כספים מחבירו בלא שיצטרך לבוא בעצמו? — <strong>כי הא</strong> <small>[כמו</small> מעשה <small>זה],</small> ש<strong>ר' אבא הוי מסיק זוזי</strong> <small>[היה נושה כספים]</small> <strong>ברב יוסף בר חמא,</strong> <strong>אמר ליה</strong> <small>[לו]</small> ר' אבא <strong>לרב ספרא: בהדי דאתית אייתינהו ניהלי</strong> <small>[כאשר אתה בא</small> לשם, למקומו של רב יוסף בר חמא, <small>הבא אותם לי].</small> <strong>כי אזל להתם</strong> <small>[כאשר הלך לשם],</small> <strong>אמר ליה</strong> <small>[לו]</small> <strong>רבא בריה</strong> <small>[בנו]</small> של רב יוסף בר חמא לרב ספרא: <strong>מי</strong> <small>[האם]</small> <strong>כתב לך</strong> ר' אבא <strong>"התקבלתי",</strong> כתב המאשר שכאשר יקבל רב ספרא את הכסף לידו הרי זה כאילו הוא עצמו קיבל את המעות? <strong>אמר ליה</strong> <small>[לו]:</small> <strong>לא</strong> כתב לי. אמר לו: <strong>אי הכי</strong> <small>[אם כך],</small> <strong>זיל ברישא</strong> <small>[לך בתחילה]</small> <strong>ויכתוב לך "התקבלתי",</strong> כדי שנדע שבנתינה זו פטור אבי מן התשלום ורק אחרי כן ישלם לך אבי את חובו.
 <strong>לסוף</strong> (אחר כך) <strong>אמר ליה</strong> <small>[לו]</small> רבא: <strong>אי כתב לך נמי</strong> <small>[גם אילו היה כותב לך]</small> <strong>"התקבלתי" לאו</strong> <small>[לא]</small> <strong>כלום הוא, דלמא אדאתית</strong> <small>[שמא עד שאתה בא]</small> בדרכך חזרה אלינו <strong>שכיב</strong> <small>[ימות]</small> <strong>ר' אבא, ונפלו זוזי קמי יתמי</strong> <small>[ויפלו המעות לפני היתומים],</small> <strong>ו"התקבלתי"</strong> של <strong>ר' אבא לאו</strong> <small>[לא]</small> <strong>כלום הוא,</strong> שהרי בזמן שתקבל את הכסף עבורו הכסף אינו שלו אלא של היתומים. <strong>אמר ליה</strong> <small>[לו]:</small> <strong>ואלא מאי תקנתא</strong> <small>[מהי התקנה]?</small> אמר לו: <strong>זיל נקנינהו</strong> <small>[לך,</small> ו<small>יקנה אותם]</small> ר' אבא <strong>לך</strong> את הכספים <strong>אגב ארעא</strong> <small>[הקרקע],</small> שיהיו כספים אלה כמתנה לך, <strong>ותא את</strong> <small>[ובוא אתה]</small> ו<strong>כתוב לן</strong> <small>[לנו]</small> בשמך <strong>"התקבלתי</strong> את המעות
 <strong>".</strong> ומעירים: ועצה זו היא <strong>כי הא</strong> <small>[כמו</small> מעשה <small>זה]</small> שאירע בדור מאוחר יותר, ש<strong>רב פפא הוה מסיק תריסר אלפי זוזי</strong> <small>[היה נושה שנים עשר אלף זוז]</small> באיש שהיה גר ב<strong>בי חוזאי, אקנינהו ניהליה</strong> <small>[הקנה אותם</small> רב פפא <small>לו]</small> <strong>לרב שמואל בר אבא,</strong> שהלך לשם, <strong>אגב אסיפא דביתיה</strong> <small>[מפתן ביתו].</small> ומסופר: <strong>כי אתא</strong> <small>[כאשר בא]</small> רב שמואל בר אבא עם הכסף, <strong>נפק לאפיה</strong> <small>[יצא</small> רב פפא <small>ל</small>הקביל <small>פניו]</small> <strong>עד</strong> למקום <strong>תואך</strong> מרוב שמחה שהכסף אכן הגיע לידו.
 <big>א</big> שנינו במשנה: <strong>נתן לו את הקרן</strong> ולא נתן לו את החומש, אינו צריך לילך אחריו. מכאן מדייקים: <strong>אלמא</strong> <small>[מכאן]</small> שחיוב <strong>חומש ממונא</strong> <small>[ממון]</small> <strong>הוא,</strong> ודינו כשאר חוב של ממון, <strong>ו</strong>לכן <strong>אם מיית</strong> <small>[מת]</small> הגזלן — <strong>משלמי ליה</strong> <small>[משלמים לו</small> לנגזל<small>]</small> ה<strong>יורשין.</strong>
 <strong>ותנן נמי</strong> <small>[ושנינו גם כן]</small> בהמשך המשנה: <strong>נתן את הקרן ונשבע</strong> לשקר <strong>על החומש</strong> — <strong>הרי</strong> זה <strong>מוסיף חומש על חומש, אלמא</strong> <small>[מכאן]</small> ש<strong>חומשא ממונא</strong> <small>[החומש ממון]</small> <strong>הוא</strong> כשאר חוב ממונות.
 <strong>ותניא נמי הכי</strong> <small>[ושנויה</small> ברייתא <small>גם כן כך]:</small> <strong>הגוזל את חבירו, ונשבע לו</strong> לשקר על כך, <strong>ומת</strong> — <strong>יורשין</strong> של הגזלן <strong>משלמים קרן וחומש</strong> לנגזל, <strong>ו</strong>אולם <strong>פטורין מן האשם,</strong> שהרי לא הם חטאו ואינם יכולים להביא קרבן. ומכל מקום חומש עליהם לשלם, ואם כן דין ממון יש לו.
  ויש לשאול: <strong>ו</strong>כי <strong>יורשין בני</strong> חובת <strong>שלומי חומשא דאבוהון הוו</strong> <small>[תשלום חומש של אביהם הם],</small> <strong>אלמא חומש ממונא</strong> <small>[מכאן</small> ש<small>החומש ממון]</small> <strong>הוא ובעי שלומי</strong> <small>[וצריכים לשלם]</small> ה<strong>יורשין,</strong> מכל אלה רואים אנו שחומש הוא ממון. <strong>ורמינהו</strong> <small>[ומשליכים</small> מראים סתירה על כך<small>]</small> ממדרש הלכה בתורת כהנים, שבתחילה נאמר בו שאין אדם צריך להוסיף חומש אלא על גזל שלו, ולא של אביו. וממשיך, <strong>עדיין אני אומר: אימתי אינו משלם חומש על גזל אביו</strong> — <strong>בזמן שלא נשבע לא הוא ולא אביו</strong> שממון הנגזל אינו בידיו, אבל אם נשבע
 <strong>הוא ולא אביו,</strong> או <strong>אביו ולא הוא,</strong> או <strong>הוא ואביו מנין</strong> שגם כן דינו של הבן שפטור מן החומש? <strong>תלמוד לומר:</strong> <strong>"</strong>והשיב את הגזילה <strong>אשר גזל</strong> או את העושק <strong>אשר עשק"</strong> (ויקרא ה, כג), <strong>והוא</strong> הבן <strong>לא גזל ולא עשק.</strong> ואם כן הבן לעולם פטור מן החומש ואין החומש כשאר חיוב ממון שחייב בו הבן!
 <strong>אמר רב נחמן, לא קשיא</strong> <small>[אין</small> זה <small>קשה]:</small> <strong>כאן שהודה</strong> האב לאחר שנשבע, ונתחייב בתשלום קרן וחומש, <strong>כאן שלא הודה.</strong>
 ושואלים: <strong>אי</strong> <small>[אם]</small> <strong>לא הודה</strong> האב, <strong>קרן נמי</strong> <small>[גם כן]</small> <strong>לא משלם</strong> הבן! <strong>וכי תימא הכי נמי</strong> <small>[וכי תאמר כך גם כן]</small> ש<strong>לא משלם</strong> גם קרן וזו כוונת מדרש ההלכה שבתורת כהנים, <strong>והא מדקא מהדר אחומש, למימרא</strong> <small>[והרי מתוך, שמחזר</small> לפרט מתי פטור מתשלום <small>על החומש</small>, הרי זה בא <small>לומר]</small> ש<strong>קרן משלם</strong> בכל מקרה!
 <strong>ועוד תניא</strong> <small>[שנויה</small> בהמשך אותה ברייתא<small>],</small> <strong>ועדיין אני אומר: אימתי הוא משלם קרן על גזל</strong> שגזל <strong>אביו</strong> — <strong>בזמן שנשבע הוא ואביו.</strong> ואולם אם נשבע <strong>אביו ולא הוא, הוא ולא אביו, לא הוא ולא אביו מנין</strong> שהוא משלם את הקרן? — <strong>תלמוד לומר: "גזילה ועושק אבידה ופקדון יש תלמוד".</strong>
 ומסופר: <strong>ויתיב</strong> <small>[וישב]</small> <strong>רב הונא וקאמר להא שמעתא</strong> <small>[ואמר את השמועה הזו].</small> <strong>אמר ליה</strong> <small>[לו]</small> <strong>רבה בריה</strong> <small>[בנו]</small> של רב הונא: <strong>"יש תלמוד" קאמר מר</strong> <small>[אמר אדוני],</small> <strong>או "ישתלמו" קאמר מר</strong> <small>[אמר אדוני]?</small> שלא שמע היטב את הדברים. <strong>אמר ליה</strong> <small>[לו]:</small> <strong>"יש תלמוד" קאמינא</strong> <small>[אומר אני],</small> <strong>ומריבויא דקראי אמרי</strong> <small>[ומריבוי הכתובים אני אומר</small> זאת<small>],</small> ואם כן מברייתא זו עולה בבירור כי הבן חייב לשלם קרן בכל מקרה!
 <strong>אלא מאי</strong> <small>[מה]</small> פירוש <strong>"לא הודה"</strong> בברייתא שחייבה בקרן ופטרה את הבן מחומש? — <strong>לא הודה אביו, והודה בנו</strong> לאחר שנשבע שהגזילה אכן בידו.
  ושואלים:  <strong>ונחייב</strong> <small>[ושיתחייב]</small> <strong>בנו חומש</strong> על ה<strong>שבועה דידיה</strong> <small>[שלו]</small> שנשבע בשקר! <strong>אמרי</strong> <small>[אומרים]</small> בתשובה: מדובר שם <strong>בשאין</strong> ה<strong>גזילה קיימת.</strong> ואף שהיתה זו שבועת שקר, אינה שבועה של כפירת ממון שחייבים לשלם חומש. ושואלים: <strong>אי</strong> <small>[אם]</small> מדובר <strong>ב</strong>אופן <strong>שאין גזילה קיימת, אפילו קרן נמי</strong> <small>[גם כן]</small> <strong>לא משלם,</strong> שאין הבנים חייבים לשלם מה שגזל אביהם ואינו קיים עוד! ומשיבים: <strong>לא צריכא</strong> <small>[נצרכה]</small> אלא במקרה <strong>דאיכא</strong> <small>[שיש]</small> <strong>אחריות</strong> נכסים על כך, כלומר, שהוריש לבניו קרקעות, וקרקעות הם אחריות וערבות לפרעון כל חובותיו, ובמקרה כזה חייבים בניו להשיב את הקרן מן הנכסים שירשו.
  ושואלים:  <strong>וכי איכא ד</strong><small>[וכאשר יש]</small> <strong>אחריות נכסים מאי הוי</strong> <small>[מה יהיה,</small> מה בכך<small>]?</small> הרי בסופו של דבר גזילה זו <strong>מלוה על פה היא,</strong> שהרי אין שטר התחייבות של הגזלן, <strong>ומלוה על פה אינו גובה לא מן היורשין ולא מן הלקוחות!</strong>
 <strong>אמרי</strong> <small>[אומרים]</small> בתשובה: 
## דף קה.
 מדובר <strong>בשעמד</strong> האב ונתחייב <strong>בדין</strong> לפני מותו, והרי זה באותה שעה כמלווה בשטר, שגובים מנכסי היתומים. ושואלים: <strong>אי</strong> <small>[אם]</small> מדובר <strong>בשעמד בדין, אפילו חומש נמי</strong> <small>[גם כן]</small> <strong>משלם,</strong> שהרי נעשה זה חוב גמור, ונשבע עליו הבן, והודה! <strong>אמר רב הונא בריה</strong> <small>[בנו]</small> של <strong>רב יהושע: לפי שאין משלמין חומש על כפירת שעבוד קרקעות,</strong> וכיון שמדובר כאן בקרקע — לא נשבעים בכלל על הקרקע, וכפירה בענין זה אינה מחייבת את החומש.
 <strong>רבא אמר: הכא במאי עסקינן</strong> <small>[כאן במה אנו עוסקים]</small> — שהיתה פה הגזילה קיימת באופן מסויים, ו<strong>כגון שהיתה דיסקייא</strong> (התיק) <strong>של אביו</strong> שהיו בו כספיו, ובכלל זה כסף הגזילה <strong>מופקדת ביד אחרים, קרן משלם דהא איתיה</strong> <small>[שהרי</small> הדבר הנגזל <small>ישנו],</small> ואולם <strong>חומש לא משלם,</strong> משום <strong>דכי אישתבע בקושטא אישתבע</strong> <small>[שכאשר נשבע,</small> שאין בידו, <small>באמת נשבע],</small> <strong>דהא</strong> <small>[שהרי]</small> <strong>לא הוה ידע</strong> <small>[היה יודע]</small> שהגזילה נמצאת ברשות אביו.
 <big>א</big> שנינו במשנה שאם החזיר הגזלן את הקרן ואת החומש <strong>חוץ מפחות שוה פרוטה בקרן</strong> שוב אינו צריך ללכת אחר הנגזל. <strong>אמר רב פפא: לא שנו אלא שאין גזילה</strong> עצמה <strong>קיימת, אבל</strong> אם ה<strong>גזילה קיימת</strong> — <strong>צריך לילך אחריו</strong> בכל מקרה ולהשיב לו אותה, ומדוע? — <strong>חיישינן</strong> <small>[חוששים אנו]</small> <strong>שמא תייקר</strong> (תתייקר, יעלה מחירה) ותהא שוב שווה פרוטה.
 <strong>איכא דאמרי</strong> <small>[יש שאומרים]</small> לשון אחרת, <strong>אמר רב פפא: לא שנא</strong> <small>[שונה]</small> באופן שה<strong>גזילה קיימת, ולא שנא</strong> <small>[שונה]</small> באופן <strong>שאין</strong> ה<strong>גזילה קיימת</strong> — אם אין הגזילה שבידו שווה פרוטה <strong>אינו צריך לילך אחריו,</strong> ואילו <strong>ל</strong>חשש <strong>שמא תייקר לא חיישינן</strong> <small>[חוששים אנו],</small> אלא הכל לפי המצב כמו שהוא כעת.
 <strong>אמר רבא: גזל שלש אגודות</strong> (צרורות) של ירק למשל, שהיו שוות כולן בשעת הגזילה <strong>שלש פרוטות, והוזלו</strong> האגודות הללו <strong>ועמדו על שתים</strong> (שתי פרוטות), <strong>אם החזיר לו שתים</strong> מן האגודות — <strong>חייב להחזיר לו</strong> גם את האגודה ה<strong>אחרת,</strong> אף על פי שאגודה זו אינה שווה כעת פרוטה. <strong>ותנא תונא</strong> <small>[ו</small>כן <small>שנה התנא שלנו</small> במשנה שבפרקנו<small>]:</small> <strong>גזל חמץ ועבר עליו הפסח</strong> — <strong>אומר לו</strong> הגזלן לבעל החמץ <strong>"הרי שלך לפניך".</strong>
 ונדייק מכאן: <strong>טעמא</strong> <small>[הטעם]</small> דווקא <strong>דאיתיה בעיניה</strong> <small>[ש</small>החמץ <small>ישנו בעינו]</small> ויכול הגזלן לומר לבעל החמץ "הרי שלך לפניך", <strong>הא ליתיה בעיניה</strong> <small>[הרי</small> אם <small>אינו בעינו</small> כעת<small>],</small> <strong>אף על גב דהשתא לאו ממונא</strong> <small>[אף על פי שעתה</small> החמץ הזה <small>אינו</small> שווה <small>ממון]</small> שהרי נאסר בהנאה, <strong>כיון דמעיקרא ממונא</strong> <small>[שמתחילה ממון]</small> <strong>הוא</strong> — <strong>בעי שלומי</strong> <small>[צריך לשלם],</small> <strong>הכא נמי</strong> <small>[כאן גם כן]</small> <strong>אף על גב דהשתא</strong> <small>[אף על פי שעתה]</small> האגודה השלישית <strong>לא שוה פרוטה,</strong> <strong>כיון דמעיקרא הוי</strong> <small>[שבתחילה היתה]</small> <strong>שוה פרוטה</strong> — <strong>בעי שלומי</strong> <small>[צריך לשלם].</small>
 אולם <strong>בעי</strong> <small>[שאל]</small> <strong>רבא</strong> בהמשך לכך: אם <strong>גזל שתי אגודות ב</strong>שווי <strong>פרוטה</strong> יחד, <strong>והחזיר לו אחת מהן, מהו</strong> הדין? וצדדי השאלה: <strong>מי אמרינן</strong> <small>[האם אנו אומרים]:</small> <strong>השתא ליכא</strong> <small>[עתה אין</small> כבר<small>]</small> <strong>גזילה,</strong> שהרי מה שנשאר בידו הוא בודאי פחות משוה פרוטה ופטור הוא מהשבה. <strong>או דלמא הא</strong> <small>[שמא הרי]</small> <strong>לא הדר</strong> <small>[החזיר]</small> את כל ה<strong>גזילה דהואי גביה</strong> <small>[שהיתה אצלו]?</small>
 <strong>הדר פשטה</strong> <small>[חזר</small> רבא עצמו ו<small>פתר אותה</small> את שאלתו<small>]:</small> <strong>גזילה אין כאן,</strong> שהרי אין פה שוה פרוטה, אבל <strong>השבה אין כאן.</strong> ותוהים: <strong>אי</strong> <small>[אם]</small> <strong>גזילה אין כאן</strong> בידו, אם כך <strong>השבה</strong> שהשיב מקודם <strong>יש כאן!</strong> ומשיבים: <strong>הכי קאמר</strong> <small>[כך אמר],</small> כך יש להבין את דברי רבא: <strong>אף על פי שגזילה אין כאן,</strong> מכל מקום <strong>מצות השבה אין כאן,</strong> שהרי לא החזיר את כל מה שגזל.
 <big>ב</big> <strong>ו</strong>מביאים ענין דומה ש<strong>אמר רבא, הרי אמרו</strong> הלכה במשנה: <strong>נזיר שגילח</strong> את ראשו כדין <strong>ו</strong>אולם <strong>שייר שתי שערות</strong> — <strong>לא עשה ולא כלום,</strong> כאילו לא גילח. על כך <strong>בעי</strong> <small>[שאל]</small> <strong>רבא:</strong> אם <strong>גילח</strong> שערה <strong>אחת</strong> מאותן שתים <strong>ונשרה אחת, מהו?</strong> האם יצא ידי גילוח? <strong>אמר ליה</strong> <small>[לו]</small> <strong>רב אחא מדיפתי לרבינא</strong> בתמיהה: וכי שאלה של <strong>נזיר שגילח</strong> שערותיו <strong>אחת אחת קא מבעיא ליה</strong> <small>[נשאלה לו]</small> <strong>לרבא?</strong> שהרי במקרה שלפנינו את השערה מהשתיים שנשארו הוא גילח כדין, והרי רשאי נזיר לגלח אפילו שערה שערה!
 <strong>אמר ליה</strong> <small>[לו]</small> רבינא: <strong>לא צריכא</strong> <small>[נצרכה]</small> אלא לאופן מסויים ו<strong>כגון שנשר אחת מהן</strong> תחילה <strong>וגילח אחת</strong> הנשארת בלבד, וכך שאל רבא: <strong>מי אמרינן</strong> <small>[האם אנו אומרים]</small> כי <strong>השתא מיהת הא ליכא</strong> <small>[עכשיו על כל פנים הרי אין פה]</small> <strong>שיעור</strong> שמעכב את מצות הגילוח, <strong>או דלמא</strong> <small>[שמא]</small> <strong>הא לאו</strong> <small>[זה לא]</small> <strong>גילוח הוא,</strong> <strong>דמעיקרא הא</strong> <small>[שמתחילה הרי]</small> <strong>שייר שתי שערות</strong> ויש עליו חובת גילוח, <strong>והשתא כי גילח</strong> <small>[ועכשיו כאשר</small> הוא <small>מגלח]</small> <strong>לא הוי</strong> <small>[היו]</small> <strong>שתי שערות,</strong> ואין כאן שם גילוח?
  ואף שאלה זו <strong>הדר פשטה</strong> <small>[חזר</small> ו<small>תירץ אותה]</small> רבא עצמו ובאותה צורת לשון: <strong>שער אין כאן, גילוח אין כאן.</strong> ואף כאן תוהים באותו אופן: <strong>אי</strong> <small>[אם]</small> <strong>שער אין כאן, גילוח יש כאן!</strong> ומשיבים: <strong>הכי קאמר</strong> <small>[כך אמר],</small> כך יש להבין את דברי רבא: <strong>אף על פי ששער</strong> שתי שערות שמעכבות <strong>אין כאן,</strong> מכל מקום <strong>מצות גילוח אין כאן</strong> שלא קיים את המצוה.
 <strong>ו</strong>מביאים שאלה דומה: <strong>אמר רבא, הרי אמרו</strong> הלכה במשנה: <strong>חבית שניקבה</strong> שמכיון שיש בה חור, אינה מהווה יותר חציצה בפני הטומאה מלטמא מה שבתוך החבית, <strong>ו</strong>אולם <strong>סתמוה שמרים</strong> שהיו בה — <strong>הצילוה,</strong> והיא נחשבת כסתומה. על כך <strong>בעי</strong> <small>[שאל]</small> <strong>רבא: אגף חציה,</strong> כלומר, סגר את חצי הנקב <strong>מהו</strong> הדין? וצדדי השאלה: האם נאמר שעכשיו אין כאן שיעור נקב והרי החבית כסתומה, או שנשארת בגדר נקובה למרות הסתימה?
 <strong>אמר ליה</strong> <small>[לו]</small> <strong>רב יימר לרב אשי: לאו</strong> <small>[</small>האם <small>לא]</small> <strong>משנתנו היא זו?</strong> <strong>דתנן</strong> <small>[ש</small>כן <small>שנינו</small> באותה משנה<small>]:</small> <strong>חבית שניקבה וסתמוה שמרים</strong> — <strong>הצילוה</strong> מלהיטמא, אם <strong>פקקה בזמורה</strong> (ענף) — אינה נחשבת כסתומה <strong>עד שימרח</strong> טיט סביב הזמורה, כדי לסתום יפה את הנקב. <strong>היו בה שתים</strong> (שתי זמורות) לסתום — אינה נחשבת כסתומה <strong>עד שימרח מן הצדדים</strong> מצידי הזמורות <strong>ובין זמורה לחבירתה.</strong>
 ונדייק מכאן: <strong>טעמא</strong> <small>[הטעם]</small> דווקא במקרה ש<strong>מרח, הא</strong> <small>[הרי]</small> אם <strong>לא מרח</strong> — <strong>לא,</strong> ויש לשאול: <strong>אמאי</strong> <small>[מדוע]</small> צריך למרוח? <strong>ותיהוי כי</strong> <small>[ותהא</small> זו <small>כמו]</small> <strong>אגף חציה,</strong> שהרי מכל מקום סתם חלק מן הנקב, ומכאן פתרון לשאלת רבא שאין זו סתימה!
 <strong>אמרי</strong> <small>[אומרים]</small> בדחיית ההוכחה: <strong>הכי השתא</strong> <small>[כך אתה משווה]?!</small> <strong>התם אי</strong> <small>[שם אם]</small> <strong>לא מרח</strong> את שתי הזמורות משני צידיהן הרי <strong>לא קאי</strong> <small>[אין</small> הסתימה <small>עומדת</small> כלל<small>]</small> והרי זה כאילו לא נסתמה כלל, אבל <strong>אגף חציה</strong> — <strong>במידי דקאי קאי</strong> <small>[בדבר ש</small>הוא <small>עומד עומד].</small> ושאלה זו נשארה ללא פתרון.
 <big>ג</big> <strong>ו</strong>מביאים עוד ענין ש<strong>אמר רבא, הרי אמרו</strong> הלכה במשנה: אם <strong>גזל חמץ ועבר עליו הפסח</strong> — מחזיר לו את החמץ שנגזל כמו שהוא ו<strong>אומר לו "הרי שלך לפניך".</strong> ובהמשך לכך <strong>בעי</strong> <small>[שאל]</small> <strong>רבא:</strong>
## דף קה:
 אם לאחר שכבר נאסר החמץ <strong>נשבע עליו</strong> בשקר שלא גזלו, <strong>מהו</strong> הדין? <strong>מי אמרינן</strong> <small>[האם אנו אומרים]:</small> <strong>כיון דאי מיגנב בעי שלומי ליה</strong> <small>[שאם ייגנב ממנו</small> החמץ הזה עצמו <small>צריך לשלם לו],</small> שהרי אינו יכול לומר לו "הרי שלך לפניך" אלא כשהחמץ נמצא בעינו, ואם אינו קיים — משלם כשעת הגזילה כל מחירו, אם כן נמצא ש<strong>ממונא קא כפר ליה</strong> <small>[ממון הוא</small> ש<small>כופר לו]</small> וחייב עליו חומש ואשם. <strong>או דלמא השתא מיהת הא מנח</strong> <small>[שמא עכשיו</small> בשעת השבועה <small>הרי מונח</small> הוא<small>]</small> <strong>ועפרא בעלמא</strong> <small>[ועפר בלבד]</small> <strong>הוא, ו</strong>נמצא ש<strong>לא כפר ליה ממונא</strong> <small>[לו ממון]?</small>
 ומעירים: <strong>מילתא דאיבעיא ליה</strong> <small>[דבר שהיה מסופק לו]</small> <strong>לרבא, פשיטא ליה</strong> <small>[</small>היה <small>פשוט לו]</small> <strong>לרבה.</strong> ש<strong>אמר רבה:</strong> אם טוען לחבירו: <strong>"שורי גנבת", והוא,</strong> הנטען, <strong>אומר: "לא גנבתי",</strong> ושואל אותו בעל השור:
 <strong>"</strong>אם כן <strong>מה טיבו</strong> (עניינו) <strong>אצלך"?</strong> כלומר, מהו עושה אצלך? ואמר לו: <strong>"שומר חנם אני עליו"</strong> ונשבע על כך ואחר כך הודה ששיקר — <strong>חייב,</strong> ומדוע? שאף שמודה שהשור שייך לחבירו, כיון שאומר שהוא שומר חינם <strong>הרי</strong> בכך <strong>פטר עצמו מגניבה ואבידה,</strong> ולכן אם ייגנב השור מרשותו לא יצטרך לשלם, שהרי הוא שומר חינם בלבד, ונמצא שהוא בכל זאת מרוויח ממון בטענת השקר שלו, שהרי בתור גזלן היה חייב אף במקרה שאירע אונס לשור.
  וכיוצא בזה אם אמר לו: <strong>"שומר שכר אני עליו"</strong> — עדיין <strong>חייב</strong> משום שבועת שקר, מדוע? <strong>שהרי</strong> בטענתו זו <strong>פטר עצמו משבורה ומתה,</strong> כלומר, אם תמות הבהמה באונס, שכן שומר שכר פטור באונסים.
  ואפילו אם אמר: <strong>"שואל אני עליו"</strong> ושואל חייב באונסים — <strong>חייב</strong> על שבועתו, <strong>שהרי פטר עצמו</strong> בטענתו זו אם הבהמה <strong>מתה מחמת מלאכה.</strong>
 <strong>אלמא</strong> <small>[מכאן יוצא]</small> כי <strong>אף על גב דהא קאים</strong> <small>[אף על פי ש</small>עכשיו <small>הוא קיים</small> בעינו<small>],</small> ולא הרויח הטוען כלום בטענתו, מכל מקום <strong>כיון דאי מיגניב ממונא קא כפר</strong> <small>[שאם ייגנב</small> ממנו נמצא ש<small>ממון הוא כופר]</small> במה שהוא טוען שהוא שומר חינם, <strong>השתא נמי ממונא קא כפר</strong> <small>[עכשיו גם כן</small> נחשב כאילו <small>ממון הוא כופר].</small> ואם כן <strong>הכא</strong> <small>[כאן]</small> בבעייתו של רבא בגזילת חמץ ושבועה לאחר שעבר עליו הפסח, <strong>נמי</strong> <small>[גם כן]</small> נאמר: <strong>אף על גב דעפרא בעלמא</strong> <small>[אף על פי ש</small>עכשיו <small>עפר בלבד]</small> <strong>הוא</strong> מצד הדין, מכל מקום <strong>כיון דאי מיגניב בעי שלומי ליה ממונא מעליא</strong> <small>[שאם ייגנב צריך לשלם לו ממון מעולה],</small> <strong>השתא נמי ממונא קא כפר ליה</strong> <small>[עכשיו גם כן ממון הוא כופר לו].</small>
 אומרים: <strong>יתיב</strong> <small>[יושב היה]</small> <strong>רבא וקאמר להא שמעתא</strong> <small>[ואומר את ההלכה הזו]</small> של רבה. <strong>איתיביה</strong> <small>[הקשה לו]</small> <strong>רב עמרם לרבא</strong> ממה ששנינו בברייתא לענין אשם גזילות, מה שנאמר בתורה <strong>"וכחש בה"</strong> (ויקרא ה, כב) הרי זה בא למעט — <strong>פרט למודה בעיקר</strong> טענת הבעלים,
 <strong>כיצד?</strong> — אמר לו: <strong>"שורי גנבת", והוא,</strong> הנטען, <strong>אומר: "לא גנבתי".</strong>
 אומר לו: <strong>"מה טיבו אצלך"?</strong> אומר לו הנטען: <strong>"אתה מכרתו לי",</strong> או <strong>"אתה נתתו לי במתנה",</strong> או <strong>"אביך מכרו לי",</strong> או <strong>"אביך נתנו לי במתנה",</strong> או "השור הזה <strong>אחר פרתי רץ</strong> והגיע לכאן", או <strong>"מאליו בא אצלי",</strong> או <strong>"תועה בדרך מצאתיו",</strong> או <strong>"שומר חנם אני עליו",</strong> או <strong>"שומר שכר אני עליו",</strong> או <strong>"שואל אני עליו", ונשבע</strong> על כך, <strong>ו</strong>אחר כך <strong>הודה</strong> שהיתה זו שבועת שקר שגזלו, <strong>יכול יהא חייב</strong> חומש ואשם? — <strong>תלמוד לומר: "וכחש בה"</strong> — <strong>פרט למודה בעיקר.</strong> כי במקרה זה הרי מודה בעיקר הטענה שהשור אינו שלו, והפרטים שנשבע עליהם לשקר אינם עיקר. והרי רבה אמר שהטוען "שומר אני עליו" חייב משום שבועת שקר חומש ואשם, למרות שהודה שהחפץ של חבירו הוא!
 <strong>אמר ליה</strong> <small>[לו]</small> רבא לרב עמרם: <strong>תדורא</strong> <small>[שוטה]!</small> <strong>כי תניא</strong> <small>[כאשר שנויה</small> הברייתא<small>]</small> <strong>ההיא</strong> שאינו חייב בטענת שומר — הרי זה במקרה <strong>דקאמר ליה</strong> <small>[שאומר לו]:</small> אכן שורך הוא זה ו<strong>הילך</strong> (והא לך), הריני מחזיר אותו לך ונמצא שאינו עשוי להרוויח דבר בטענתו, <strong>כי קאמינא</strong> <small>[כאשר אני אומר]</small> — הרי זה באופן <strong>דקיימא</strong> <small>[</small>שהשור <small>עומד]</small> <strong>באגם,</strong> כלומר במקום אחר. שאינו אומר לו קח אותו מיד, ובינתיים אינו נותן לו דבר, ורק טוען טענה. ובמקרה זה, שאם לא היה טוען שקר, עשוי היה להתחייב לו ממון — נחשב הדבר ככפירת ממון, וחייב על כך חומש ואשם.
  על פירוש זה של הברייתא מקשים: אחת הטענות שטוען הנתבע היא: <strong>"אתה מכרתו לי", מאי</strong> <small>[מה]</small> <strong>מודה בעיקר איכא</strong> <small>[יש כאן]</small> בטענה זו? הרי בכך אינו מודה כלל ואדרבא הוא טוען שהשור שלו! ומשיבים: <strong>לא צריכא</strong> <small>[נצרכה],</small> אלא במקרה <strong>דאמר ליה</strong> <small>[שאומר לו]:</small> אמנם אתה מכרתו לי אבל <strong>לא נתתי לך</strong> עדיין <strong>דמי</strong> <small>[כסף]</small> עבורו, ולכן <strong>שקיל תורך וזיל</strong> <small>[קח</small> את <small>שורך ולך].</small>
 ועוד שואלים: אם אומר לו <strong>"אתה נתתו לי</strong> במתנה <strong>",</strong> או <strong>"אביך נתנו לי</strong> במתנה <strong>",</strong> <strong>מאי</strong> <small>[מה]</small> <strong>מודה בעיקר איכא</strong> <small>[יש פה]?</small> הרי הוא טוען שהשור שלו! ומשיבים: <strong>דאמר ליה</strong> <small>[שאומר לו]</small> הנטען: קיבלתי אותו במתנה <strong>על מנת דעבידנא</strong> <small>[שאעשה]</small> <strong>לך נייח דנפשא</strong> <small>[נחת רוח],</small> <strong>ולא עבדי</strong> <small>[עשיתי]</small> <strong>לך,</strong> וכיון שלא מלאתי את התנאי — <strong>שקיל תורך וזיל</strong> <small>[קח</small> את <small>שורך ולך].</small>
 ועוד שואלים: אם אמר לו: <strong>"תועה בדרך מצאתיו",</strong> מה טענה היא זו? <strong>לימא</strong> <small>[יאמר]</small> לו הבעלים: <strong>איבעי לך לאהדוריה</strong> <small>[צריך היית להחזיר אותו לי]</small> <strong>לי!</strong> <strong>אמר אבוה</strong> <small>[אביו]</small> של <strong>שמואל, באומר: שבועה, אבידה מצאתי, ולא הייתי יודע שהיא שלך שאחזירנה לך,</strong> ומשום כך לא החזרתי.
 <big>א</big> ובענין זה של מי שנשבע ואינו כופר בממון ממש, <strong>תניא</strong> <small>[שנויה</small> ברייתא<small>],</small> <strong>אמר בן עזאי: שלש שבועות הן</strong> בשבועת העדות, שמשביע עד שיודע שאבידתו בידי אדם אחר, והלה כופר ואחר כך מודה: הודה ש<strong>הכיר בה</strong> באבידה שהיא של בעליה, <strong>ולא במוצאה,</strong> שאינו יודע ביד מי היתה, או הודה שהכיר <strong>במוצאה</strong> שראה פלוני מוצא מציאה <strong>ולא בה,</strong> או שלא הכיר <strong>לא בה ולא במוצאה.</strong>
 ותוהים: אם לא הכיר <strong>לא בה ולא במוצאה?</strong> אם כן <strong>קושטא אשתבע</strong> <small>[</small>שבועת <small>אמת</small> הוא <small>נשבע],</small> שהרי באמת אינו יודע דבר ואינו מכיר לא למי האבידה ולא את מוצאה! ומתקנים, <strong>אימא</strong> <small>[אמור]:</small> הכיר <strong>בה ובמוצאה.</strong>
 ושואלים: <strong>למאי הלכתא</strong> <small>[למה,</small> לאיזו <small>הלכה,</small> נאמר דבר זה<small>]?</small> <strong>רב אמי אמר</strong> בשם <strong>ר' חנינא:</strong> הכוונה היא <strong>לפטור,</strong> לומר שהעד פטור משבועת העדות. <strong>ושמואל אמר:</strong> בכולם הוא <strong>לחיוב.</strong>
 ומעירים: <strong>ו</strong>הם חולקים <strong>בפלוגתא</strong> <small>[במחלוקת]</small> <strong>דהני תנאי</strong> <small>[של התנאים הללו],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>המשביע עד אחד</strong> שבועת העדות, שיעיד עדות שראה או שידע שחבירו חייב לו ממון, והעד נשבע שאינו יודע לו עדות, ואחר כך הודה שכן יודע — <strong>פטור</strong> העד מקרבן שבועה, <strong>ור' אלעזר בר' שמעון מחייב.</strong>
 ומסבירים: <strong>במאי קא מיפלגי</strong> <small>[במה,</small> באיזה עיקרון, <small>הם חלוקים]?</small> <strong>מר סבר</strong> <small>[חכם זה,</small> ר' אלעזר בר' שמעון, <small>סבור]:</small> <strong>דבר הגורם ל</strong>חיוב <strong>ממון כממון דמי</strong> <small>[</small>הוא <small>נחשב],</small> וכיון שעד אחד יכול לגרום שהנתבע יודה וישלם הרי זה כעדות ממש. <strong>ומר סבר</strong> <small>[וחכם זה,</small> סתם ברייתא, <small>סבור]:</small> <strong>לאו</strong> <small>[אינו]</small> <strong>כממון דמי</strong> <small>[</small>הוא <small>נחשב],</small> שכיון שעדותו של עד אחד אינה מחייבת ממון כשלעצמה — אין זה נחשב כדבר של ממון.
 <big>ב</big> <strong>אמר רב ששת: הכופר בפקדון</strong> שטוען שאינו בידיו, ובאו עדים והעידו ששיקר והפקדון אצלו — <strong>נעשה עליו גזלן</strong> משעה שכפר, <strong>וחייב</strong> בתשלומים אף <strong>באונסין</strong> שיארעו לפקדון, ולא רק בדברים שאירעו כתוצאה מפשיעה, כשומר חינם. <strong>ותנא תונא</strong> <small>[ו</small>כן <small>שנה התנא שלנו]:</small> <strong>"וכחש בה"</strong> (ויקרא ה, כב) — <strong>למדנו</strong> מכאן <strong>עונש</strong> למי שמכחש. <strong>אזהרה</strong> ציווי ואיסור התורה שלא לעשות כן, <strong>מנין?</strong> — <strong>תלמוד לומר: "</strong>ו<strong>לא תכחשו"</strong> (שם יט, יא). <strong>מאי לאו</strong> <small>[האם אין]</small> הכוונה בדברי הברייתא <strong>לעונש ממון</strong> שחייב אף באונסים משום ששיקר?
  ודוחים:  <strong>לא,</strong> הכוונה היא <strong>לעונש שבועה,</strong> כלומר, לחיוב חומש ואשם שחל על מי שנשבע לשקר. ומקשים: <strong>הא מדקתני סיפא ואישתבע</strong> <small>[הרי מ</small>מה <small>ששנה</small> ב<small>סוף</small> אותה ברייתא <small>שנשבע],</small> <strong>מכלל</strong> הדברים אתה למד <strong>דרישא</strong> <small>[שבתחילת</small> הברייתא<small>]</small> מדובר באופן ש<strong>לא אישתבע</strong> <small>[נשבע</small><small>]</small> ואין מדובר כאן אלא על הכחשה בלבד! <strong>דקתני סיפא</strong> <small>[שהוא שונה</small> ב<small>סוף]:</small> <strong>"ונשבע על שקר"</strong> (שם ה, כב) — <strong>למדנו עונש</strong> חומש ואשם על שבועת שקר בפקדון, <strong>אזהרה מנין?</strong> — <strong>תלמוד לומר: "</strong>ו<strong>לא תשקרו"</strong> (שם יט, יא). <strong>ומדסיפא,</strong> <small>[ומ</small>כיון <small>שבסוף]</small> מדובר באופן <strong>דאישתבע</strong> <small>[שנשבע]</small> מכאן שב<strong>רישא</strong> <small>[</small>ב<small>תחילה]</small> מדובר באופן ש<strong>לא אישתבע</strong> <small>[נשבע]!</small>
 <strong>אמרי</strong> <small>[אומרים]</small> בדחיה: <strong>אידי ואידי דאישתבע</strong> <small>[זה וזה</small> מדובר <small>שנשבע],</small> אלא <strong>כאן שהודה</strong> בדבר בעצמו לאחר שנשבע, <strong>כאן שבאו עדים</strong> והכחישוהו. אם <strong>אתו</strong> <small>[באו]</small> <strong>עדים</strong> והעידו כנגדו — רק <strong>חייב באונסין</strong> כדין גזלן, שהחפץ נהיה כשלו לענין זה. אם <strong>אודויי אודי</strong> <small>[הודה</small> בדבר<small>]</small> — <strong>חייב</strong> גם <strong>בקרן וחומש ואשם.</strong>
 על דברי רב ששת שהכופר בפקדון נחשב גזלן מזמן שכפר, אף בלא שבועה, <strong>מתיב</strong> <small>[מקשה]</small> <strong>רמי בר חמא:</strong> במשנה במסכת שבועות מנויים מקרים בהם (שלא כרגיל) התובע הוא הנשבע על דבריו, ונוטל מה שתבע, <strong>ו</strong>בין אלה מונים <strong>שכנגדו חשוד על השבועה,</strong> כלומר, כאשר בעל הדין שכנגדו שצריך היה להישבע ולהפטר מן התביעה, חשוד על שבועת שקר. ומבארת המשנה <strong>כיצד</strong> נחשב חשוד על השבועה? — <strong>אחד</strong> שנשבע בשקר <strong>שבועת העדות, ואחד שבועת הפקדון, ואפילו שבועת שוא</strong> (שאינה של ממון).
 <strong>ואם איתא</strong> <small>[יש]</small> מקום לדברי רב ששת, לא היה צריך למנות את שבועת הפקדון, שהרי לדעת רב ששת, הלא כבר <strong>ב</strong>זמן ה<strong>כפירה</strong> בפיקדון <strong>הוא דאיפסיל ליה</strong> <small>[</small><small>ש</small><small>נפסל לו]</small> כגזלן, והוא פסול לשבועה משום כך!
 <strong>אמרי</strong> <small>[אומרים]</small> בתשובה: <strong>הכא במאי עסקינן</strong> <small>[כאן,</small> שמתחייב רק לאחר שבועת שקר, <small>במה אנו עוסקים]?</small> <strong>דקאי</strong> <small>[ש</small>הבהמה <small>עומדת]</small> עכשיו <strong>באגם,</strong> <strong>דלאו</strong> <small>[שלא]</small> <strong>כפירה הוא</strong> נחשב, ואין הכופר נפסל כגזלן בשבילה, משום שאפשר <strong>דסבר</strong> <small>[ש</small>הוא, הגזלן, <small>חושב]</small> בליבו: <strong>אשתמיטנא ליה אדאזילנא ומייתינא ליה</strong> <small>[אשתמט ממנו</small> ואומר שלא קיבלתי פיקדון <small>עד שאלך ואביא לו אותה],</small> ובמקרה כזה רק כאשר נשבע לשקר שלא קיבל פיקדון הוא נפסל משעת השבועה. ורב ששת, המחשיבו כגזלן משעת כפירה, עוסק במקרה בו העידו עדים שבזמן שכפר בו היה החפץ ברשותו.
 <strong>תדע</strong> שכן הוא, שכל המשתמט שכוונתו אחר כך להחזיר אינו נחשב כגזלן — ש<strong>אמר רב אידי בר אבין: הכופר במלוה,</strong> שאומר שלא לווה ובאו עדים והעידו שלווה — <strong>כשר לעדות,</strong>
## דף קו.
 ואילו הכופר <strong>בפקדון</strong> — <strong>פסול לעדות,</strong> שאם ברור שהפקדון בידו והוא כופר בו — אין כאן מקום לטענות השתמטות, אלא ודאי הוא משקר.
  ועוד מקשים על שיטת רב ששת: <strong>והאמר</strong> <small>[והרי אמר]</small> <strong>אילפא: שבועה קונה,</strong> ומשמע שמשעה שנשבע לשקר נחשב הדבר כשלו, להתחייב בו באונסים, ונדייק: <strong>שבועה היא דקניא</strong> <small>[שקונה],</small> <strong>אבל כפירה</strong> בלבד <strong>לא קניא</strong> <small>[קונה]!</small> ודוחים: <strong>הכא נמי</strong> <small>[כאן גם כן]</small> מדובר <strong>דקיימא</strong> <small>[שעומדת]</small> הפרה <strong>באגם,</strong> שכל עוד לא נשבע אנו מניחים שאין כוונתו אלא להשתמט, אבל אם היתה בביתו — קנה מזמן הכפירה.
 <strong>ואיבעית אימא</strong> <small>[ואם תרצה אמור]:</small> <strong>מאי</strong> <small>[מה]</small> פירוש <strong>"שבועה קונה"</strong> שאמר אילפא? — <strong>כ</strong>דברי <strong>רב הונא,</strong> ש<strong>אמר רב הונא אמר רב,</strong> התובע את חבירו: <strong>"מנה</strong> (מטבע של מאה דינר) יש <strong>לי בידך", והלה אומר: "אין לך בידי", ונשבע</strong> על טענתו, <strong>ואחר כך באו עדים</strong> והעידו ששיקר בשבועתו — <strong>פטור</strong> מלשלם, <strong>שנאמר:</strong> <strong>"</strong>שבועת ה' תהיה בין שניהם אם לא שלח ידו במלאכת רעהו <strong>ולקח בעליו ולא ישלם"</strong> (שמות כב, י), לומר: <strong>כיון שקבלו הבעלים שבועה, שוב אין משלם ממון</strong> והשבועה מקנה את החפץ לנתבע.
 <big>א</big> כיון שהוזכרה הלכה זו באים עתה לדון בה <strong>גופא</strong> <small>[עצמה].</small> <strong>אמר רב הונא אמר רב,</strong> טענו: <strong>"מנה לי בידך", והלה,</strong> הנתבע, <strong>אומר: "אין לך בידי כלום", ונשבע</strong> על טענתו <strong>ובאו עדים</strong> והעידו ששיקר בשבועתו — <strong>פטור, שנאמר: "ולקח בעליו ולא ישלם", כיון שקבלו בעלים שבועה, שוב אין משלמין ממון.</strong>
 <strong>אמר רבא: מסתברא מילתיה</strong> <small>[מסתברים דבריו]</small> של <strong>רב</strong> דווקא בכופר <strong>במלוה,</strong> ש<strong>להוצאה ניתנה,</strong> שאין הכסף עוד בנמצא, ופטרו הכתוב מלשלם ממון אם נשבע עליו, <strong>אבל פקדון</strong> — <strong>ברשותיה דמריה קאי</strong> <small>[ברשות בעליו</small> הוא <small>עומד]</small> ואין בו חובת תשלום שיש לפוטרו ממנה, אלא השבתו כפי שהוא. והוסיף רבא בלשון שבועה: <strong>והאלהים!</strong> <strong>אמר רב</strong> את דבריו אלו <strong>אפילו בפקדון,</strong> שאם נשבע עליו פטור מלהשיבו, <strong>דכי כתיב קרא</strong> <small>[שכאשר נאמר פסוק</small> זה<small>]</small> "ולקח בעליו ולא ישלם" <strong>בפקדון כתיב</strong> <small>[נאמר].</small>
 ומסופר, <strong>יתיב</strong> <small>[יושב</small> היה<small>]</small> <strong>רב נחמן וקאמר להא שמעתא</strong> <small>[ואומר את ההלכה הזו]</small> שאמר רב הונא בשם רב. <strong>איתיביה</strong> <small>[הקשה לו]</small> <strong>רב אחא בר מניומי לרב נחמן</strong> ממה ששנינו במשנה, אמר לחבירו: <strong>"היכן פקדוני"? אמר לו: "אבד",</strong> אמר לו המפקיד: <strong>"משביעך אני", ואמר</strong> הלה: <strong>"אמן", והעדים מעידים אותו,</strong> את הנתבע, <strong>שאכלו,</strong> כלומר, שהשתמש בו עד שכלה — <strong>משלם את הקרן,</strong> ואם <strong>הודה מעצמו</strong> שנשבע לשקר — <strong>משלם קרן וחומש ואשם!</strong> משמע שאף אחרי שנשבע — משלם.
 <strong>אמר ליה</strong> <small>[לו]</small> <strong>רב נחמן: הכא במאי עסקינן</strong> <small>[כאן במה אנו עוסקים]</small> — <strong>כגון</strong> ש<strong>נשבע חוץ לבית דין,</strong> שאין שבועה זו נחשבת כדי לפטור אותו. <strong>אמר ליה</strong> <small>[לו]:</small> <strong>אי הכי אימא סיפא</strong> <small>[אם כך אמור</small> את מה ששנינו <small>בסוף</small> המשנה<small>],</small> אמר לחבירו: <strong>"היכן פקדוני"? אמר לו: "נגנב",</strong> אמר לו: <strong>"משביעך אני", ואמר: "אמן", והעדים מעידים אותו ש</strong>הוא עצמו <strong>גנבו</strong> — <strong>משלם תשלומי כפל.</strong> אם <strong>הודה מעצמו</strong> — <strong>משלם קרן וחומש ואשם. ואי סלקא דעתך</strong> <small>[ואם עולה על דעתך]</small> לומר שמדובר כאן בשבועה <strong>חוץ לבית דין, מי איכא</strong> <small>[האם יש]</small> חובת <strong>כפל</strong> על שבועה כגון זו?
 <strong>אמר ליה</strong> <small>[לו]</small> רב נחמן: <strong>יכילנא לשנויי</strong> <small>[הייתי יכול לתרץ]</small> <strong>לך</strong> כי <strong>רישא</strong> <small>[</small>ב<small>תחילת</small> המשנה<small>]</small> מדובר שנשבע <strong>חוץ לבית דין, וסיפא</strong> <small>[וסופה]</small> מדובר שנשבע <strong>בבית דין. מיהו שינויא דחיקא</strong> <small>[אולם תירוץ דחוק]</small> <strong>לא משנינן</strong> <small>[אתרץ]</small> <strong>לך.</strong> אלא כך צריך להסביר: <strong>אידי ואידי</strong> <small>[זה וזה]</small> מדובר שנשבע <strong>בבית דין, ולא קשיא</strong> <small>[ואין</small> זה <small>קשה];</small> <strong>כאן בקפץ,</strong> כלומר, שקפץ ונשבע מעצמו, כשתבעו לכך בעל דינו, שלא חייבוהו הדיינים עדיין להישבע, ואין זו שבועה גמורה, ו<strong>כאן בשלא קפץ.</strong>
 <strong>אמר ליה</strong> <small>[לו]</small> <strong>רמי בר חמא לרב נחמן: מכדי</strong> <small>[הרי]</small> שיטתו של <strong>רב לא סבירא</strong> <small>[מסתברת</small> נראית<small>]</small> <strong>לך, משכוני נפשך</strong> <small>[למשכן את עצמך]</small> לדחוק ולפרש דברים לשיטתו של <strong>רב למה לך?</strong> יכולת לומר שבאמת קושיה היא עליו! <strong>אמר ליה</strong> <small>[לו]:</small> לא אמרתי זאת לעצם ההלכה אלא <strong>לפרושה</strong> <small>[לפרש]</small> את דברי <strong>רב,</strong> ש<strong>רב הכי</strong> <small>[כך]</small> הוא <strong>מתרץ לה למתניתין</strong> <small>[את משנתנו].</small>
 ושואלים: <strong>והא</strong> <small>[והרי]</small> <strong>רב קרא קאמר</strong> <small>[כתוב</small> הוא <small>אומר]</small> ולכאורה לשון הכתוב מסייעת לו! <strong>אמרי</strong> <small>[אומרים]</small> בתשובה: <strong>קרא</strong> <small>[הכתוב]</small> לא לענין זה נאמר, אלא <strong>ל</strong>למד ענין אחר: ש<strong>כל הנשבעין שבתורה נשבעין ולא משלמין הוא דאתא</strong> <small>[שבא].</small> ללמדנו שכל שבועה שבתורה היא כדי לפטור את הנשבע מתביעה, ולא כדי לקבל דבר מאחרים. וכך מדייקים מפסוק זה: <strong>"ולקח בעליו ולא ישלם"</strong> — <strong>מי שעליו לשלם הוא נשבע.</strong>
 <strong>מתיב</strong> <small>[מקשה]</small> <strong>רב המנונא</strong> על שיטת רב ממקור אחר, ששנינו במשנה: <strong>השביע עליו,</strong> כלומר, תבע את פקדונו והזקיקו להישבע שאין הוא בידו <strong>חמשה פעמים, בין</strong> שנשבע <strong>בפני בית דין ובין</strong> שנשבע <strong>שלא בפני בית דין, וכפר עליו,</strong> שנשבע בכל פעם שהחפץ אינו בידו — <strong>חייב על כל אחת ואחת</strong> מן השבועות שהשביעהו חומש ואשם משום שבועת הפקדון, <strong>ואמר ר' שמעון: מה טעם?</strong> — <strong>הואיל ויכול לחזור ולהודות</strong> לאחר כל שבועה, ואז יחול עליו חיוב תשלום, ונמצא שבשבועה הבאה הוא כופר בחובה זו. ולענייננו למדים מכאן שאם מודה לאחר שבועה — חייב בתשלום, שלא כשיטת רב!
 <strong>והכא</strong> <small>[וכאן]</small> בפירוש משנה זו לתרץ שמדובר ב<strong>קפץ</strong> מעצמו ונשבע <strong>לא מצית אמרת</strong> <small>[אינך יכול לומר],</small> שהרי <strong>"השביע עליו" קתני</strong> <small>[שנה],</small> ולתרץ שמדובר שנשבע <strong>חוץ לבית דין</strong> גם כן <strong>לא מצית אמרת</strong> <small>[אין אתה יכול לומר],</small> שהרי <strong>"בפני בית דין" קתני</strong> <small>[שנה]!</small>
 ומוסיפים: <strong>הוא,</strong> רב המנונא, <strong>מותיב לה</strong> <small>[הקשה אותה],</small> את הקושיה הזו, <strong>והוא</strong> עצמו <strong>מפרק לה</strong> <small>[תירץ אותה]</small> ש<strong>לצדדין קתני</strong> <small>[שנה]</small> בברייתא. כלומר, משנה זו אינה שנויה כהמשך אחד אלא במקרים שונים היא עוסקת. מה ששנה <strong>השביע עליו</strong> — <strong>חוץ לבית דין</strong> נאמר, <strong>ו</strong>מה שנאמר <strong>ב</strong>פני <strong>בית דין</strong> מדובר במקרה ש<strong>קפץ</strong> הנתבע ונשבע מעצמו.
 <strong>מתיב</strong> <small>[מקשה]</small> <strong>רבא</strong> על שיטת רב, ממה ששנינו במקום אחר: <strong>בעל הבית שטען טענת גנב בפקדון,</strong> שנגנב ממנו פקדון שהופקד בידו, <strong>ונשבע</strong> על טענתו <strong>ו</strong>לאחר מכן <strong>הודה</strong> ששיקר, <strong>ו</strong>גם <strong>באו עדים</strong> להעיד כנגדו, <strong>אם עד שלא באו עדים הודה</strong> — <strong>משלם קרן וחומש ואשם, ואם משבאו עדים הודה</strong> — <strong>משלם תשלומי כפל</strong> (ובתוך זה נכלל החומש) <strong>ואשם.</strong> הרי שגם מי שנשבע משלם.
 <strong>והכא</strong> <small>[וכאן]</small> לתרץ שמדובר <strong>חוץ לבית דין ו</strong>כיוצא בזה <strong>קפץ</strong> — <strong>לא מצית אמרת</strong> <small>[אינך יכול לומר],</small> שהרי <strong>כפל קתני</strong> <small>[שנה]</small> בברייתא, ותשלום כפל אין משלם אלא כשנשבע על פי המשביע אותו, ובבית דין!
 <strong>אלא אמר רבא: כל</strong> מקום שנשבע לשקר ו<strong>הודה, לא שנא</strong> <small>[שונה]</small> ש<strong>טוען טענת אבד,</strong> כלומר, שהחפץ אבד ממנו, <strong>ולא שנא</strong> <small>[שונה]</small> <strong>טוען טענת גנב,</strong> שהחפץ נגנב ממנו, בזה <strong>לא אמר רב</strong> שנפטר מתשלום, <strong>דהא כתיב</strong> <small>[שהרי נאמר]</small> <strong>"והתודה"</strong> (במדבר ה, ז) שנאמר שם "והתוודו את חטאתם אשר עשו והשיב את אשמו בראשו וחמישתו יוסף עליו ונתן לאשר אשם לו", לומר שכל המודה בשבועת הפקדון <strong>דבעי שלומי</strong> <small>[שצריך לשלם]</small> <strong>קרן וחומש.</strong>
 וכן אם <strong>טוען טענת גנב ובאו עדים</strong> והוכיחו שהוא עצמו גנב, <strong>נמי</strong> <small>[גם כן]</small> <strong>לא אמר רב, דהא כתיב</strong> <small>[שהרי נאמר]</small> במפורש בתורה <strong>תשלומי כפל,</strong> שמשלם הטוען טענת גנב, שגזירת הכתוב היא שכיון שטען טענה זו והוכחש — משלם כפל. <strong>כי קאמר</strong> <small>[כאשר אמר]</small> רב את דבריו, היה זה רק <strong>כגון שטוען טענת אבד, ונשבע ולא הודה ובאו עדים.</strong>
 מסופר: <strong>אזל</strong> <small>[הלך]</small> <strong>רב גמדא ואמרה לשמעתא</strong> <small>[את השמועה,</small> ההלכה הזו<small>]</small> של רבא <strong>קמיה</strong> <small>[לפני]</small> <strong>רב אשי אמר ליה</strong> <small>[לו]</small> רב אשי: <strong>השתא</strong> <small>[עכשיו,</small> הרי<small>]</small> <strong>ומה</strong> אם <strong>רב המנונא</strong> שהיה <strong>תלמידיה</strong> <small>[תלמידו]</small> של <strong>רב</strong> עצמו, <strong>וידע דאמר</strong> <small>[ויודע שאומר]</small> <strong>רב</strong> שהנשבע פטור גם במקרה ש<strong>הודה, וקמותיב</strong> <small>[והוא מקשה]</small> עליו ממשנה ממנה מוכח שחייב במקרה ש<strong>הודה, ואת אמרת</strong> <small>[ואתה אומר]:</small> במקרה ש<strong>הודה לא אמר רב</strong> שפטור?!
 <strong>אמר ליה</strong> <small>[לו]</small> <strong>רב אחא סבא לרב אשי: רב המנונא</strong> לא הקשה על רב בנוגע למקרה שהודה, אלא על מקרה שבאו עדים לאחר שנשבע, ו<strong>הכי קא קשיא ליה</strong> <small>[כך היה קשה לו]:</small>
## דף קו:
 <strong>אי אמרת בשלמא</strong> <small>[נניח אם אתה אומר]</small> שגם אם <strong>נשבע, כי אתו</strong> <small>[כאשר באים]</small> <strong>עדים מיחייב</strong> <small>[הריהו מתחייב]</small> לשלם — <strong>אמטו להכי מחייבינן ליה</strong> <small>[משום כך מחייבים אנו אותו]</small> גם <strong>קרבן</strong> על ה<strong>שבועה בתרייתא</strong> <small>[האחרונה],</small> <strong>הואיל ויכול</strong> עדיין <strong>לחזור ולהודות,</strong> ומה שחזר ונשבע הריהו כפירה על דבר שיש בו חיוב ממון.
 <strong>אלא אי אמרת</strong> <small>[אם אתה אומר]</small> <strong>כי אתו</strong> <small>[כאשר באים]</small> <strong>עדים פטור, מי איכא מידי</strong> <small>[האם יש דבר]</small> ש<strong>אילו אתי סהדי ומסהדי ביה</strong> <small>[יבואו עדים ויעידו בו]</small> יהיה <strong>פטור, ואנן ניקו ניחייביה</strong> <small>[ואנו נעמוד</small> ו<small>נחייב אותו]</small> <strong>קרבן</strong> על ה<strong>שבועה</strong> רק מהטעם ש<strong>הואיל ויכול לחזור ולהודות?</strong> הרי <strong>השתא מיהת</strong> <small>[עכשיו על כל פנים]</small> <strong>לא אודי</strong> <small>[הודה],</small> ולא נתחייב בממון, ולכן אף שבועות נוספות שנשבע לא היתה בהן כפירת ממון כלל! ונמצא שאין לסתור את הסברו של רבא לדברי רב, מקושייתו של רב המנונא.
 <big>א</big> ועוד בענין זה של טוען טענת גנב בפקדון <strong>אמר ר' חייא בר אבא אמר ר' יוחנן: הטוען טענת גנב בפקדון</strong> והתברר שלא היה הדבר אמת אלא הוא עצמו גנבו — <strong>משלם תשלומי כפל,</strong> ואם <strong>טבח ומכר</strong> — <strong>משלם תשלומי ארבעה וחמשה.</strong>
 והוא מוכיח את דבריו מתוך ההשוואה הבאה: <strong>הואיל וגנב</strong> עצמו <strong>משלם תשלומי כפל, וטוען טענת גנב</strong> בפקדון אף הוא <strong>משלם תשלומי כפל,</strong> כמבואר לעיל (בבא קמא סג,ב), אם כן דין טוען טענת גנב בפקדון כדין גנב ולכן גם יש להסיק מכאן: <strong>מה גנב שהוא משלם</strong> תשלומי <strong>כפל,</strong> אם <strong>טבח ומכר משלם תשלומי ארבעה וחמשה</strong> — <strong>אף טוען טענת גנב בפקדון, כ</strong>שם <strong>שהוא משלם תשלומי כפל,</strong> כך אם <strong>טבח ומכר משלם תשלומי ארבעה וחמשה.</strong>
 ומקשים על השוואה זו: <strong>מה לגנב</strong> שיש בו חומרה מיוחדת — <strong>שכן משלם תשלומי כפל שלא בשבועה, תאמר בטוען טענת גנב</strong> — <strong>שאין משלם תשלומי כפל אלא בשבועה,</strong> לאחר שנשבע על טענתו זו ונמצא ששיקר, ואין ללמוד מכאן לחיובו של טוען טענת גנב בתשלומי ארבעה וחמישה!
 <strong>אמרי</strong> <small>[אומרים]</small> בתשובה לכך: <strong>היקישא</strong> <small>[היקש]</small> <strong>היא</strong> שמקיש הכתוב טוען טענת גנב לגנב, <strong>ואין משיבין</strong> (מקשים) <strong>על היקישא</strong> <small>[ההיקש]</small> שאינו מבוסס אלא על סמיכות הכתובים.
  ושואלים:  <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שאכן קיים היקש כזה, כתוב <strong>חד</strong> <small>[אחד]</small> מדבר <strong>בגנב, ו</strong>כתוב <strong>חד</strong> <small>[אחד]</small> מדבר <strong>בטוען טענת גנב,</strong> ולפי זה <strong>שפיר</strong> <small>[יפה],</small> שיש היקש המשווה ביניהם. <strong>אלא למאן דאמר</strong> <small>[ל</small>דעת <small>מי שאומר]</small> כי <strong>האי</strong> <small>[זה</small> הכתוב<small>]</small> <strong>"אם ימצא הגנב"</strong> (שמות כב, ו) <strong>ו</strong>גם הכתוב <strong>"אם לא ימצא"</strong> (שם ז), <strong>תרוייהו</strong> <small>[שניהם]</small> מדברים <strong>בטוען טענת גנב, מאי איכא למימר</strong> <small>[מה יש לומר]?</small>
 <strong>אמרי</strong> <small>[אומרים]</small> בתשובה: הוא לומד מריבוי הלשון <strong>"גנב" "הגנב",</strong> כלומר, מתוספת הה"א, שתשלומי ארבעה וחמישה האמורים בגנב הם גם בטוען טענת גנב.
  לאחר שהביא את דבריו <strong>איתיביה</strong> <small>[הקשה לו]</small> <strong>ר' חייא בר אבא לר' יוחנן</strong> על שיטתו ממה ששנינו, אמר לחבירו: <strong>"היכן שורי"?</strong> אמר לו הנתבע: <strong>"נגנב",</strong> אמר לו: <strong>"משביעך אני", ואמר</strong> הנתבע: <strong>"אמן", והעדים מעידים אותו שאכלו</strong> את השור — <strong>משלם תשלומי כפל. והא הכא</strong> <small>[והרי כאן]</small> ש<strong>אי אפשר ל</strong>אכול אפילו <strong>כזית בשר</strong> מן השור <strong>בלא שחיטה,</strong> שהרי נאמר שאכלו, <strong>וקתני</strong> <small>[ושנה]:</small> <strong>משלם תשלומי כפל.</strong> ונדייק מכאן: <strong>תשלומי כפל</strong> — <strong>אין</strong> <small>[כן],</small> ואילו <strong>תשלומי ארבעה וחמשה</strong> — <strong>לא!</strong>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> <strong>כגון שאכלו נבילה,</strong> וזה אינו נחשב ל"טבח" שהתורה מחייבת עליו תשלומי ארבעה וחמישה.
  ושואלים:  <strong>ולישני ליה</strong> <small>[ושיתרץ לו]</small> ר' יוחנן לר' חייא בר אבא שמדובר <strong>כגון שאכלו טריפה</strong> וכדעת ר' שמעון, הסבור ששחיטה שאינה ראויה לאכילה (כגון הטריפה) אינה נחשבת שחיטה לחייבו ארבעה וחמישה משום "וטבחו"! ומשיבים: ר' יוחנן סבור <strong>כ</strong>שיטת <strong>ר' מאיר, דאמר</strong> <small>[שאומר]:</small> <strong>שחיטה שאינה ראויה</strong> אף על פי שאינה שחיטה כדין <strong>שמה שחיטה.</strong>
 ושואלים עוד: <strong>ולישני ליה</strong> <small>[ושיתרץ לו]</small> שמדובר כאן <strong>בבן פקועה,</strong> ולד חי שהוציאוהו מרחם אימו לאחר שנשחטה, שאפשר לאכול אותו בהיתר בלי לשחוט אותו, ואין חייבים על אכילתו ארבעה וחמישה! ומשיבים: ר' יוחנן סבור <strong>כ</strong>שטת <strong>ר' מאיר דאמר</strong> <small>[שאומר]:</small> <strong>בן פקועה טעון</strong> (חייב) <strong>שחיטה</strong> להתירו באכילה.
  ושואלים עוד: <strong>ולישני ליה</strong> <small>[ושיתרץ לו]</small> שמדובר כאן <strong>כגון שעמד</strong> הטוען טענת גנב <strong>בדין, ואמרו לו</strong> הדיינים בפסק <strong>"צא תן לו".  דהא</strong> <small>[שהרי]</small> <strong>אמר רבא:</strong> אם עמד הגנב בדין ואמרו לו בבית דין: <strong>"צא תן לו"</strong> את הגניבה, ולא עשה כן ואחר כך <strong>טבח ומכר</strong> — <strong>פטור</strong> מתשלומי ארבעה וחמישה, <strong>מאי טעמא</strong> <small>[מה טעם</small> הדבר<small>]?</small> — <strong>כיון דפסקיה למילתיה</strong> <small>[שפסק</small> בית הדין <small>את הדבר]</small> בכך שאמר לו "צא תן לו", וכבר יצא מכלל דין הגניבה, והוא לא שם לבו כלל להוראת בית דין <strong>וטבח ומכר הוי</strong> <small>[הריהו]</small> <strong>גזלן, וגזלן לא משלם תשלומי ארבעה וחמשה.</strong>
 אבל אם רק נאמר לו בבית הדין: <strong>"חייב אתה ליתן לו", וטבח ומכר</strong> — <strong>חייב</strong> בתשלומי ארבעה וחמישה, <strong>מאי טעמא</strong> <small>[מה טעם</small> הדבר<small>]?</small> — <strong>כל כמה</strong> ש<strong>לא פסיקא ליה מילתא, אכתי</strong> <small>[נפסק לו,</small> נחתך <small>לו הדבר, עדיין]</small> <strong>גנב הוא!</strong>
 <strong>אמרי</strong> <small>[אומרים]:</small> <strong>וליטעמיך</strong> <small>[ולטעמך,</small> לשיטתך<small>],</small> <strong>לישני ליה</strong> <small>[שיתרץ לו]</small> באופן אחר: שמדובר כאן <strong>בשותף שטבח שלא מדעת חבירו,</strong> שלמדנו שגזירת הכתוב היא שאינו משלם ארבעה וחמישה! <strong>אלא חדא מתרי ותלתא נקט</strong> <small>[אחד</small> התירוצים <small>מתוך שנים ושלושה</small> תירוצים <small>תפס]</small> ואין הכוונה לומר שזהו התירוץ היחיד, ובאמת אפשר לתרץ את שאלת ר' חייא בר אבא גם בדרכים אחרות.
 <big>ב</big> <strong>ו</strong>עוד <strong>אמר ר' חייא בר אבא אמר ר' יוחנן: הטוען טענת גנב באבידה,</strong> שמצא אבידה ונתבע להשיבה לבעליה וטען שנגנבה ממנו, והתברר ששיקר והוא עצמו לקח אותה — <strong>משלם תשלומי כפל. מאי טעמא</strong> <small>[מה טעם</small> הדבר<small>]?</small> — <strong>דכתיב</strong> <small>[שנאמר]:</small> בכתובים המדברים על תשלומי כפל גם <strong>"על כל אבדה אשר יאמר"</strong> (שמות כב, ח), משמע שאף על טענת גנב באבידה משלם כפל.
 <strong>איתיביה</strong> <small>[הקשה לו]</small> <strong>ר' אבא בר ממל לר' חייא בר אבא</strong> ממה ששנינו בברייתא, נאמר: <strong>"כי יתן איש</strong> אל רעהו כסף או כלים לשמור<strong>"</strong> (שם ו), ומן הביטוי "איש" שמובנו גדול למדנו כי <strong>אין נתינת קטן</strong> נחשבת <strong>כלום</strong> (משהו) לענין זה, שאין הפרשה עוסקת בקטן שהפקיד אצל חבירו. <strong>ואין לי אלא שנתנו כשהוא קטן ותבעו כשהוא קטן</strong> שפטור הנתבע, ואולם אם <strong>נתנו</strong> לו <strong>כשהוא קטן ותבעו</strong> אחר כך <strong>כשהוא גדול, מנין</strong> שגם זו אינה תביעה? — <strong>תלמוד לומר: "עד האלהים יבא דבר שניהם"</strong> (שם ח), לומר: <strong>עד שתהא נתינה ותביעה שוין כאחד,</strong> שבשתיהן צריך הנותן להיות גדול. עד כאן לשון הברייתא.
 <strong>ואם איתא</strong> <small>[שכן הוא]</small> כדברי ר' יוחנן, שאף המוצא אבידה משלם תשלומי כפל על טענת גניבה, הרי שאין צורך בנתינה של בעלים כדי לחייבו, <strong>תיהוי נמי</strong> <small>[תהא גם כן]</small> תביעת קטן <strong>כאבידה,</strong> שהרי אף באבידה לא ניתן הדבר מיד הבעלים למוצא, ובכל זאת חייב על כך! <strong>אמר ליה</strong> <small>[לו]:</small> <strong>הכא במאי עסקינן</strong> <small>[כאן,</small> בענין הקטן, <small>במה אנו עוסקים]</small> — <strong>כגון שאכלו</strong> המוצא את האבידה <strong>כשהוא</strong> הבעלים היה עדיין <strong>קטן,</strong> ונמצא שכשתובעו כשהוא גדול — אינו תובעו דבר של ממש.
  ושואלים, נדייק מתשובה זו: <strong>אבל</strong> אם אכלו <strong>כשהוא גדול, מאי</strong> <small>[מה]</small> יהא הדין? <strong>הכי נמי</strong> <small>[כך גם כן]</small> יהיה ש<strong>משלם? אי הכי, אדתנא</strong> <small>[אם כך, עד ש</small>הוא <small>שונה]</small> בהמשך הברייתא את הכלל: <strong>עד שתהא נתינה ותביעה שוין כאחד, ליתני</strong> <small>[שישנה]</small> בצורה יותר מדוייקת ובחלוקה יותר דקה: <strong>עד שתהא אכילה ותביעה שוין כאחד! אמר ליה</strong> <small>[לו],</small> תקן ו<strong>תני</strong> <small>[שנה]:</small> <strong>עד שתהא אכילה ותביעה שוין כאחד.</strong>
 <strong>רב אשי אמר</strong> תירוץ אחר לשאלת ר' אבא בר ממל: <strong>לא דמי</strong> <small>[אין</small> הדברים <small>דומים]</small> ואין להקשות מהברייתא העוסקת בנתינת קטן על דברי ר' חייא בר אבא שעניינם באבידה, שכן <strong>אבידה</strong> בכל אופן <strong>קא אתיא</strong> <small>[באה]</small> <strong>מכח בן־דעת,</strong> שהמאבד היה ברדעת, אף על פי שהוא עצמו לא נתנה <strong>והא</strong> <small>[וזו]</small> של הקטן <strong>לא אתיא</strong> <small>[באה]</small> לידו <strong>מכח בן דעת,</strong> וכיון שאינו בן דעת אין זה נחשב לעילה של תביעה.
 <big>ג</big> <strong>ו</strong>עוד <strong>אמר ר' חייא בר אבא אמר ר' יוחנן: הטוען טענת גנב בפקדון</strong> שהופקד אצלו, <strong>אינו חייב</strong> שבועה, ולא תשלומי כפל <strong>עד שיכפור במקצת ויודה במקצת. מאי טעמא</strong> <small>[מה טעם</small> הדבר<small>]?</small> — ש<strong>אמר קרא</strong> <small>[הכתוב]</small> בענין זה: "אשר יאמר <strong>כי הוא זה</strong> עד האלהים יבוא דבר שניהם, אשר ירשיעון אלהים ישלם שנים לרעהו" (שם ח), שפירשו אותו שהכוונה היא שמודה במקצת וכופר במקצת. ומעירים: <strong>ופליגא</strong> <small>[וחלוקה]</small> הלכה זו על הלכה זו של <strong>ר' חייא בר יוסף,</strong> ש<strong>אמר ר' חייא בר יוסף:</strong>
## דף קז.
 <strong>עירוב פרשיות כתוב כאן,</strong> כלומר, פרשה זו אינה עוסקת רק בנושא אחד אלא יש בה גם ענין הנוגע לפרשה אחרת. <strong>וכי כתיב</strong> <small>[וכאשר נאמר]:</small> <strong>"כי הוא זה"</strong> שעניינו שמודה במקצת הטענה — על <strong>מלוה הוא דכתיב</strong> <small>[שנאמר]</small> ולא לגבי פקדון. ושואלים: <strong>ומאי שנא</strong> <small>[ומה השוני]</small> בין <strong>מלוה</strong> ופקדון?
  ומשיבים:  <strong>כ</strong>פי שאמר <strong>רבה,</strong> ש<strong>אמר רבה: מפני מה אמרה תורה מודה במקצת</strong> (בחלק) <strong>הטענה ישבע?</strong> —  לההסבר לכך הוא זה: <strong>חזקה</strong> היא ש<strong>אין אדם מעיז פניו בפני בעל חובו,</strong> לכפור בטובה שעשה לו. <strong>והאי בכולי בעי דנכפריה</strong> <small>[וזה,</small> הנתבע שכופר במקצת הטענה, באמת <small>בכל רוצה לכפור],</small> <strong>והאי דלא כפריה</strong> <small>[וזה שאינו כופר]</small> בכל ואינו מכחיש ואומר שלא היו דברים מעולם — <strong>משום</strong> חזקה זו ש<strong>אין אדם מעיז פניו</strong> בפני בעל חובו.
 <strong>ו</strong>משום כך באמת <strong>בכולי בעי דלודי ליה</strong> <small>[בכל רוצה להודות לו],</small> <strong>והאי דכפר ליה</strong> <small>[וזה ש</small>הוא <small>כופר לו]</small> <strong>במקצת</strong> — <strong>סבר</strong> <small>[סבור</small> הוא<small>],</small> כך הוא אומר לעצמו: <strong>אי מודינא ליה בכוליה</strong> <small>[אם אודה לו על הכל]</small> <strong>תבע לי בכוליה</strong> <small>[יתבע אותי על הכל]</small> ואין לי עתה לשלם, <strong>אישתמיט</strong> <small>[אשתמט]</small> <strong>לי מיהא השתא אדהוו</strong> <small>[בכך אופן עכשיו עד שיהיה]</small> <strong>לי זוזי ופרענא</strong> <small>[כסף ואפרע</small> לו<small>]</small> את הכל, <strong>הלכך רמא רחמנא</strong> <small>[משום כך הטילה התורה]</small> <strong>שבועה עילויה</strong> <small>[עליו]</small> <strong>כי היכי דלודי ליה בכוליה</strong> <small>[כדי שיודה לו בכל].</small>
 <strong>וגבי</strong> <small>[ואצל]</small> <strong>מלוה הוא דאיכא למימר הכי</strong> <small>[שיש לומר כך]</small> שאין אדם מעיז פניו, משום שהמלוה עושה טובה ללווה, <strong>אבל גבי</strong> <small>[אצל]</small> <strong>פקדון</strong> שאין עושה לו טובה בזה שהפקיד בידו — <strong>מעיז ומעיז,</strong> ועשוי לכפור הכל. ומשום כך יש סברה לומר כי המודה במקצת הטענה בפקדון אינו נאמן פחות או יותר מזה שכפר בכל, ובכל מקרה חייב.
 <strong>תני</strong> <small>[שנה]</small> <strong>רמי בר חמא</strong> ברייתא זו: <strong>ארבעה שומרין</strong>
## דף קז:
 כדי שיתחייבו בשבועה על תביעת תשלומים שהם נתבעים, <strong>צריכין</strong> שיטענו טענה שיש בה <strong>כפירה במקצת והודאה במקצת, ואלו הן</strong> ארבעת השומרים: <strong>שומר חנם והשואל, נושא שכר והשוכר.</strong>
 <strong>אמר רבא: מאי טעמא</strong> <small>[מה הטעם]</small> של <strong>רמי בר חמא? שומר חנם, בהדיא כתיב ביה</strong> <small>[בפירוש נאמר בו]</small> <strong>"</strong>אשר יאמר <strong>כי הוא זה"</strong> (שמות כב, ח), משמע שהוא מודה במקצת הטענה. <strong>שומר שכר, יליף</strong> <small>[לומד]</small> בגזירה שווה <strong>"נתינה" "נתינה" משומר חנם,</strong> שבשתי הפרשיות נאמר "כי יתן איש אל רעהו" (שם פסוקים ו, ט).
 <strong>שואל,</strong> לומד ממה שנאמר בו: <strong>"וכי ישאל</strong> איש מעם רעהו<strong>"</strong> (שם פסוק יג). <strong>וי"ו</strong> של "וכי" <strong>מוסיף על ענין ראשון,</strong> לומר שהדינים האמורים קודם בשומר חינם ושומר שכר שייכים גם בשואל, אלא שיש בו גם דינים מיוחדים לו. <strong>שוכר, אי למאן דאמר</strong> <small>[אם ל</small>דעת <small>מי שאומר]</small> ששוכר דינו <strong>כשומר שכר</strong> — <strong>היינו</strong> <small>[הריהו]</small> <strong>שומר שכר, אי למאן דאמר</strong> <small>[אם ל</small>דעת <small>מי שאומר]</small> שדינו <strong>כשומר חנם</strong> — <strong>היינו</strong> <small>[הריהו]</small> כ<strong>שומר חנם.</strong>
 <big>א</big> <strong>ו</strong>עוד באותו ענין <strong>אמר ר' חייא בר יוסף:</strong> שומר חינם <strong>הטוען טענת גנב בפקדון,</strong> שטוען שנגנב ממנו, והתברר ששיקר — <strong>אינו חייב</strong> לשלם כפל <strong>עד שישלח בו יד,</strong> שהעידו עדים שעשה בפקדון מלאכה, או נטל חלק ממנו קודם שנשבע. <strong>מאי טעמא</strong> <small>[מה טעם</small> הדבר<small>]?</small> — שנאמר בפרשה זו של טוען טענת גנב: <strong>"ונקרב בעל הבית אל האלהים</strong> (בשבועה) <strong>אם לא שלח ידו במלאכת רעהו"</strong> (שם ז), ובהמשך נאמר: "אשר ירשיעון אלהים ישלם שנים לרעהו", <strong>מכלל</strong> הדברים אתה לומד: <strong>דאי</strong> <small>[שאם]</small> <strong>שלח בה יד</strong> — <strong>מיחייב</strong> <small>[מתחייב]</small> בכפל, <strong>למימרא</strong> <small>[לומר</small> מכאן<small>],</small> ש<strong>בשלח בה יד עסקינן</strong> <small>[אנו עוסקים]</small> לחייבו ולא במקרה אחר.
 <strong>אמר להו</strong> <small>[להם,</small> ללומדי בית המדרש<small>]</small> <strong>ר' חייא בר אבא, הכי</strong> <small>[כך]</small> <strong>אמר ר' יוחנן:</strong> הלכה זו שחייב תשלומי כפל בטוען טענת גנב בפקדון <strong>ב</strong>מקרה ש<strong>עומדת</strong> בהמת הפקדון <strong>על אבוסה שנו.</strong> שלא שלח בה יד אלא הניחה כמות שהיא. <strong>אמר ליה</strong> <small>[לו]</small> <strong>ר' זירא לר' חייא בר אבא:</strong> מהם בדיוק דברי ר' יוחנן, האם <strong>דוקא בעומדת על אבוסה קאמר</strong> <small>[אמר]</small> שחייב, <strong>אבל</strong> אם <strong>שלח בה יד</strong> — <strong>קנה</strong> אותה לעצמו, על ידי שליחות היד, שנעשה כגזלן עליה, <strong>ושבועה לא מהניא ביה</strong> <small>[מועילה בו]</small> <strong>כלום,</strong> ואינו מתחייב כפל בגללה, <strong>או דלמא</strong> <small>[שמא]</small> <strong>אפילו עומדת על אבוסה קאמר</strong> <small>[אמר]</small> שחייב כפל אם נשבע, וכל שכן אם שלח בה יד?
 <strong>אמר ליה</strong> <small>[לו]:</small> <strong>זו</strong> עצמה <strong>לא שמעתי,</strong> ואיני יכול לענות לך בשם ר' יוחנן מה דעתו, אבל <strong>כיוצא בה שמעתי,</strong> ש<strong>אמר ר' אסי אמר ר' יוחנן:</strong> שומר חינם <strong>הטוען טענת אבד ונשבע</strong> שאבד, <strong>וחזר וטען טענת גנב ונשבע</strong> שנגנב, ו<strong>באו עדים</strong> והעידו ששיקר — <strong>פטור</strong> מלשלם כפל על טענת הגניבה, <strong>מאי טעמא</strong> <small>[מה טעם</small> הדבר<small>]?</small> — <strong>לאו</strong> <small>[האם לא]</small> <strong>משום</strong> ש<strong>קנה</strong> כבר את החפץ לעצמו <strong>בשבועה ראשונה,</strong> ולכן אין מחשיבים את שבועתו השניה, וממילא אינו מתחייב כפל כטוען טענת גנב? והוא הדין במקרה ששלח בה יד, שקנאה בכך, ושוב אין שבועה מחייבת אותו.
 <strong>אמר ליה</strong> <small>[לו]:</small> <strong>לא,</strong> מכאן אין הוכחה, שכן אפשר לומר שטעם הדבר הוא לא משום שקנה את החפץ בשבועה הראשונה, אלא <strong>הואיל ויצא ידי בעלים בשבועה ראשונה,</strong> פטור מלהישבע שוב על אותה תביעה.
  ומעירים:  <strong>איתמר נמי</strong> <small>[נאמר גם כן]</small> שכך היא דעת ר' יוחנן ש<strong>אמר ר' אבין אמר ר' אילעא אמר ר' יוחנן:  הטוען טענת אבידה בפקדון ונשבע</strong> על טענתו זו, <strong>וחזר וטען טענת גניבה</strong> על פקדון זה <strong>ונשבע</strong> על כך, <strong>ובאו עדים</strong> והעידו ששיקר — <strong>פטור, הואיל ויצא ידי בעלים בשבועה ראשונה.</strong> משמע שזהו הטעם לדבר.
  ובענין זה <strong>אמר רב ששת</strong> להיפך מדברי ר' חייא בר יוסף: <strong>הטוען טענת גנב בפקדון, כיון ששלח בו יד</strong> — <strong>פטור. מאי טעמא</strong> <small>[מה טעם</small> הדבר<small>]?</small> — <strong>הכי קאמר רחמנא</strong> <small>[כך אמרה התורה]:</small> <strong>"ונקרב בעל הבית אל האלהים אם לא שלח ידו...</strong> אשר ירשיעון אלהים ישלם שנים לרעהו <strong>",</strong> לומר כי דין זה הוא דווקא במקרה שלא שלח יד בפקדון, <strong>הא</strong> <small>[הרי]</small> אם <strong>שלח ידו</strong> קודם לכן — <strong>פטור</strong> מכפל.
 <strong>אמר ליה</strong> <small>[לו]</small> <strong>רב נחמן</strong> לרב ששת בשאלה: <strong>והלא</strong> כל שומר חינם שטוען שנגנב ממנו החפץ <strong>שלש שבועות משביעין אותו</strong> בית הדין: <strong>"שבועה שלא פשעתי</strong> (התרשלתי) <strong>בה"</strong> בשמירתה, ומתוך כך נגנבה, <strong>"שבועה שלא שלחתי בה יד",</strong> ו<strong>"שבועה שאינה ברשותי". מאי לאו</strong> <small>[האם אין]</small> דין <strong>"שבועה שלא שלחתי בה יד" דומיא</strong> <small>[דומה]</small> ל<strong>"שבועה שאינה ברשותי", מה</strong> בענין <strong>"שבועה שאינה ברשותי", כי מיגליא מילתא דאיתיה ברשותיה</strong> <small>[כאשר מתגלה הדבר ש</small>הפקדון <small>ישנו ברשותו]</small> — <strong>חייב, אף "שבועה שלא שלחתי בה יד", כי מיגליא מילתא</strong> <small>[כאשר מתגלה הדבר]</small> ש<strong>שלח בה יד</strong> — <strong>חייב?</strong>
 <strong>אמר ליה</strong> <small>[לו]:</small> <strong>לא,</strong> אין להוכיח מכאן, שכן אפשר לומר שדין <strong>"שבועה שלא שלחתי בה יד" דומיא</strong> <small>[דומה]</small> לדין של <strong>"שלא פשעתי בה", מה "שבועה שלא פשעתי בה", כי מיגליא מילתא</strong> <small>[כאשר מתגלה הדבר]</small> ש<strong>פשע בה</strong> ומשום כך נגנבה — <strong>פטור מכפל, אף "שבועה שלא שלחתי בה יד", כי מיגליא מילתא</strong> <small>[כאשר מתגלה הדבר]</small> ש<strong>שלח בה יד</strong> — <strong>פטור מכפל</strong> ואין מכאן ראיה.
 <big>ב</big> <strong>בעי</strong> <small>[שאל]</small> <strong>רמי בר חמא:</strong> שנינו בברייתא לעיל (בבא קמא סה,ב) שכאשר חייב השומר הטוען טענת גנב כפל, כאשר עדים מעידים שהחפץ בידו, אינו משלם חומש על שבועת השקר שנשבע. ויש לברר את סיבת הפטור מהחומש: האם <strong>ממון המחייבו כפל</strong> הוא ה<strong>פוטרו מן החומש,</strong> שמשום חיוב הממון בכפל הוא פטור מלשלם חומש, <strong>או דלמא</strong> <small>[שמא]</small> <strong>שבועה המחייבתו כפל</strong> היא זו ש<strong>פוטרתו מן החומש?</strong>
 ומסבירים: <strong>היכי דמי</strong> <small>[כיצד בדיוק היה הדבר]</small> שבו אתה מוצא שיהיה הבדל מעשי בין שני ההסברים? — <strong>כגון שטען טענת גנב ונשבע</strong> על כך, <strong>וחזר וטען</strong> על אותו חפץ <strong>טענת אבד</strong> שאותו חפץ לא נגנב באותה שעה אלא אבד <strong>ונשבע</strong> על כך, 
## דף קח.
 <strong>ובאו עדים אקמייתא</strong> <small>[על</small> טענתו <small>הראשונה]</small> והעידו שבזמן שנשבע על טענתו שנגנב היה הפקדון אצלו, <strong>ו</strong>הוא עצמו <strong>הודה אבתרייתא</strong> <small>[על</small> טענתו <small>האחרונה]</small> שלא אבד, ואז עולה השאלה <strong>מאי</strong> <small>[מה</small> הדין<small>]</small> לענין לחייבו בחומש.
  וצדדי השאלה: האם <strong>ממון המחייבתו כפל פוטרו מן החומש, ו</strong>במקרה זה <strong>הא איחייב ליה עילויה כפילא</strong> <small>[והרי</small> כבר <small>התחייב לו עליו,</small> על ממון זה <small>כפל]</small> וייפטר איפוא מחומש, <strong>או דלמא</strong> <small>[שמא]</small> <strong>שבועה המחייבתו כפל</strong> היא ה<strong>פוטרתו מן החומש, והא</strong> <small>[וזו]</small> ה<strong>שבועה בתרייתא</strong> <small>[האחרונה]</small> שהחפץ אבד <strong>הואיל</strong> ש<strong>לא קא מחייבא ליה כפילא</strong> <small>[מחייבת אותו כפל],</small> שהרי לא טען טענת גנב — <strong>תחייביה חומשא</strong> <small>[תחייב אותו חומש]?</small>
 <strong>אמר רבא, תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנה: <strong>אמר לאחד מן השוק</strong> שלא היה שומר פקדונו: <strong>"היכן שורי שגנבת"? והוא,</strong> הנטען, <strong>אומר: "לא גנבתי",</strong> אמר לו הטוען: <strong>"משביעך אני", ואמר</strong> הנתבע: <strong>"אמן", והעדים מעידים אותו שגנבו</strong> — <strong>משלם תשלומי כפל, ואם הודה מעצמו</strong> שגנבו — <strong>משלם קרן וחומש ואשם.</strong>
 <strong>והא הכא</strong> <small>[והרי כאן]</small> <strong>עדים הוא דמחייבי ליה כפילא</strong> <small>[הם שמחייבים אותו כפל],</small> שאינו מתחייב כלל על ידי השבועה (שהרי אינו שומר הטוען טענת גנב) אלא על פי העדים כגנב, ובמקרה זה אם <strong>הודה מעצמו</strong> — <strong>אין</strong> <small>[כן]</small> צריך לשלם חומש, <strong>אבל</strong> אם <strong>הודה אחר</strong> שהעידו עליו <strong>עדים</strong> — <strong>לא</strong> צריך לשלם חומש,
 <strong>ואי סלקא דעתך</strong> <small>[ואם עולה על דעתך]</small> לומר ש<strong>שבועה המחייבתו כפל</strong> היא זו ש<strong>פוטרתו מן החומש, אמאי</strong> <small>[מדוע]</small> אם <strong>הודה אחר עדים לא</strong> ישלם חומש? <strong>מכדי הא</strong> <small>[זו]</small> ה<strong>שבועה לא קא מיחייבא ליה כפילא</strong> <small>[אינה מחייבת אותו</small> לשלם <small>כפל],</small> שרק שומר הטוען שנגנב ממנו משלם כפל, ואם כן <strong>תחייביה חומשא</strong> <small>[תחייב אותו</small> השבועה <small>חומש]!</small>
 <strong>אלא לאו שמע מינה</strong> <small>[האם לא תלמד מכאן]</small> ש<strong>ממון המחייבו כפל</strong> הוא זה ש<strong>פוטרתו מן החומש,</strong> ומסכמים: אכן <strong>שמע מינה</strong> <small>[למד מכאן]</small> שהדבר תלוי בממון ולא בשבועה, ותיפטר בעייתו של רמי בר חמא לפוטרו מחומש.
 <big>א</big> ועוד בענין זה <strong>בעי</strong> <small>[שאל]</small> <strong>רבינא: חומש וכפילא בתרי גברי</strong> <small>[חומש וכפל בשני אנשים],</small> <strong>מאי</strong> <small>[מה]</small> הדין לענין חיוב חומש? ומסבירים: <strong>היכי דמי</strong> <small>[כיצד בדיוק היה הדבר]</small> שבו שאל רבינא את שאלתו? — <strong>כגון שמסר שורו</strong> לשמירה <strong>לשני בני אדם וטענו בו טענת גנב</strong> שנגנב השור מידם, <strong>חד</strong> <small>[אחד]</small> מהם <strong>נשבע</strong> שנגנב <strong>ו</strong>אחר כך <strong>הודה</strong> מעצמו ששיקר, <strong>וחד</strong> <small>[ואחד]</small> מהם <strong>נשבע ו</strong>אחר כך <strong>באו עדים</strong> והעידו בו ששיקר. ועתה נברר: <strong>מאי</strong> <small>[מה]</small> יהא הדין?
  וצדדי השאלה: <strong>מי אמרינן</strong> <small>[האם אנו אומרים]:</small> <strong>בחד גברא קפיד רחמנא</strong> <small>[באדם אחד מקפידה התורה]</small> ש<strong>לא משלם חומשא וכפילא</strong> <small>[</small>גם <small>חומש ו</small>גם <small>כפל],</small> ואולם במקרה הזה <strong>האי נשלם כפילא והאי נשלם חומשא</strong> <small>[זה ישלם כפל וזה ישלם חומש],</small> <strong>או דלמא עלויה חד ממונא קפיד רחמנא</strong> <small>[שמא על ממוןאחד הקפידה התורה]</small> ש<strong>לא נשלם עלה חומשא וכפילא</strong> <small>[ישלם עליו חומש וכפל],</small> <strong>והכא נמי חד ממונא</strong> <small>[וכאן גם כן ממון אחד]</small> <strong>הוא?</strong> שאלה זו לא נמצאה לה תשובה ועל כן <strong>תיקו</strong> <small>[תעמוד]</small> במקומה.
 ובענין זה <strong>בעי</strong> <small>[שאל]</small> <strong>רב פפא</strong> שאלה מצד אחר: <strong>תרי חומשי</strong> <small>[שני חומשים]</small> <strong>או תרי כפילי בחד גברא</strong> <small>[שני כפלים באדם אחד],</small> <strong>מאי</strong> <small>[מה]</small> הדין? האם ישלם פעמיים על אותו ממון? ומסבירים: <strong>היכי דמי</strong> <small>[כיצד בדיוק היה הדבר]?</small> — <strong>שטען טענת אבד ונשבע  ו</strong>אחר כך <strong>הודה</strong> שלא אבד, <strong>וחזר וטען טענת אבד</strong> על אותו חפץ <strong>ונשבע</strong> שוב על טענתו זו <strong>והודה</strong> שוב שלא אבד. <strong>אי נמי</strong> <small>[או גם כן],</small> במקרה <strong>כגון שטען טענת גנב ונשבע ובאו עדים</strong> והעידו שהוא לקחו, <strong>וחזר וטען</strong> שוב <strong>טענת גנב ונשבע ובאו עדים</strong> והכחישוהו, <strong>מאי</strong> <small>[מה]</small> יהא הדין?
 וצדדי השאלה: <strong>מי אמרינן</strong> <small>[האם אנו אומרים]:</small> <strong>תרי גווני ממונא קאמר רחמנא</strong> <small>[שני סוגי ממון,</small> תשלום, כפל וחומש, <small>אמרה התורה]</small> ש<strong>לא נשתלמו עילוי חד ממונא</strong> <small>[ישלמו על ממון אחד],</small> <strong>והכא חד גוונא</strong> <small>[וכאן סוג אחד]</small> <strong>הוא,</strong> שצריך לשלם פעמיים חומש או פעמיים כפל. <strong>או דלמא תרי ממונא אמר רחמנא</strong> <small>[שמא שתי</small> פעמים <small>ממון,</small> תשלום, <small>אמרה התורה]</small> ש<strong>לא לשתלמו עילוי חד ממונא</strong> <small>[ישלמו על ממון אחד],</small> <strong>והכא נמי תרי ממונא נינהו</strong> <small>[וכאן גם כן שתי</small> פעמים <small>ממון הם]?</small>
 ומציעים פתרון לדבר: <strong>תא שמע</strong> <small>[בוא</small> ו<small>שמע],</small> ש<strong>אמר רבא:</strong> אמר הכתוב: <strong>"וחמשתיו יסף עליו"</strong> (ויקרא ה כד) בלשון רבים — <strong>התורה ריבתה חמישיות הרבה לקרן אחת, שמע מינה</strong> <small>[למד מכאן]</small> שיכול לשלם כמה חומשים אפילו על קרן אחת.
 <big>ב</big> ועוד דנים בנושא דומה: אם <strong>תבעוהו בעלים לשומר</strong> חינם שיחזיר להם פקדונם וטען שנגנב ממנו <strong>ונשבע</strong> שלא גנבו, <strong>ו</strong>אף שנפטר בכך <strong>שילם</strong> מרצונו, <strong>ו</strong>אחר כך <strong>הוכר הגנב, כפל למי</strong> שייך? <strong>אביי אמר: לבעל הפקדון</strong> (הבעלים), <strong>רבא אמר: למי שהפקדון אצלו</strong> (לשומר).
  ומסבירים את השיטות: <strong>אביי אמר</strong> שהוא שייך <strong>לבעל הפקדון, כיון דאטרחיה</strong> <small>[שהטריח אותו]</small> השומר <strong>בשבועה</strong> ולא שילם לו מיד <strong>לא מקני ליה כפילא</strong> <small>[אינו מקנה לו את</small> זכות <small>הכפל],</small> וזכות הכפל נשארת בידי הבעלים. <strong>רבא אמר למי שהפקדון אצלו, כיון</strong> ש<strong>שילם</strong> לבעלים <strong>מקני ליה כפילא</strong> <small>[מקנה לו</small> הבעלים את <small>הכפל].</small>
 ומסבירים: <strong>וקא מיפלגי בדיוקא דמתניתין</strong> <small>[ו</small>הם <small>חלוקים בדיוק של</small> לשון <small>משנתנו],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המפקיד אצל חבירו בהמה או כלים ונגנבו או שאבדו,</strong> ומשרצו להשביע את השומר על כך, אף שטענתו אמת <strong>שילם ולא רצה לישבע, שהרי אמרו שומר חנם נשבע ויוצא</strong> (פטור), אם אחר כך <strong>נמצא הגנב</strong> — <strong>משלם תשלומי כפל,</strong> אם <strong>טבח</strong> הגנב או <strong>מכר</strong> — <strong>משלם תשלומי ארבעה וחמשה,</strong> ו<strong>למי הוא משלם?</strong> — <strong>למי שהפקדון אצלו</strong> (לשומר).
  אם <strong>נשבע</strong> השומר <strong>ולא רצה לשלם, ונמצא הגנב</strong> אחר כך — <strong>משלם תשלומי כפל,</strong> אם <strong>טבח</strong> הגנב <strong>ומכר</strong> — <strong>משלם תשלומי ארבעה וחמשה, למי הוא משלם?</strong> — <strong>לבעל הפקדון.</strong>
 <strong>אביי דייק</strong> את ההלכה <strong>מרישא</strong> <small>[מתחילת</small> המשנה<small>],</small> ו<strong>רבא דייק מסיפא</strong> <small>[מסופה].</small> ומפרטים: <strong>אביי דייק מרישא</strong> <small>[מתחילתה],</small> <strong>דקתני</strong> <small>[ששנה]:</small> <strong>שילם</strong> השומר <strong>ולא רצה לישבע</strong> — משלם הגנב לשומר את הכפל וארבעה וחמישה. ונדייק מכאן: <strong>טעמא</strong> <small>[הטעם,</small> דווקא<small>]</small> משום ש<strong>לא רצה לישבע,</strong>
## דף קח:
 <strong>הא</strong> <small>[הרי]</small> אם <strong>נשבע</strong> — <strong>אף על פי ששילם</strong> לאחר מכן, <strong>למי משלם</strong> הגנב? — <strong>לבעל הפקדון.</strong>
 ואילו <strong>רבא דייק מסיפא</strong> <small>[מסופה]</small> של המשנה באופן זה: <strong>נשבע</strong> השומר <strong>ולא רצה לשלם</strong> — משלם (הגנב) לבעלים, <strong>טעמא</strong> <small>[הטעם,</small> דווקא<small>]</small> משום ש<strong>לא רצה לשלם, הא</strong> <small>[הרי]</small> אם <strong>שילם</strong> — <strong>אף על פי שנשבע</strong> קודם לכן, <strong>למי משלם</strong> הגנב? — <strong>למי שהפקדון אצלו,</strong> כלומר, לשומר.
 ומעירים: <strong>לאביי קשיא סיפא</strong> <small>[קשה</small> הדיוק מן <small>הסוף]!</small> ומשיבים: <strong>אמר</strong> <small>[</small>יכול היה <small>לומר]</small> <strong>לך אביי, הכי קתני</strong> <small>[כך שנה],</small> כך צריכים להבין את סוף המשנה: <strong>נשבע, ולא רצה לשלם קודם השבועה אלא</strong> רק <strong>לאחר השבועה,</strong> כלומר, ואכן כך עשה ששילם לאחר שנשבע, במקרה זה <strong>למי משלם?</strong> — <strong>לבעל הפקדון</strong> ולא לשומר. מצד שני <strong>לרבא קשיא רישא</strong> <small>[קשה</small> הדיוק של <small>ההתחלה]!</small> ומשיבים: <strong>אמר</strong> <small>[</small>יכול היה <small>לומר]</small> <strong>לך רבא, הכי קתני</strong> <small>[כך שנה],</small> כך צריך להבין את תחילת המשנה: <strong>שילם, ולא רצה לעמוד בשבועתו אלא שילם,</strong> כלומר, שילם לאחר שנשבע, <strong>למי משלם</strong> הגנב? — <strong>למי שהפקדון אצלו.</strong>
 <big>א</big> ועוד בעיה הקשורה למעמדו של השומר ביחס לדבר שנגנב ממנו: אם <strong>תבעוהו בעלים לשומר, ונשבע</strong> השומר שלא היה אשם בחסרון החפץ אלא נגנב ממנו, <strong>והוכר</strong> אחר כך <strong>הגנב,</strong> ואז <strong>תבעו</strong> ה<strong>שומר</strong> לגנב <strong>והודה</strong> לו שאכן גנב, אחר כך <strong>תבעוהו בעלים</strong> את הגנב <strong>וכפר, והביאו עדים</strong> שאכן גנב, <strong>מי</strong> <small>[האם]</small> <strong>נפטר הגנב</strong> מן הכפל <strong>בהודאת שומר</strong> (בהודאה שהודה לשומר), כדין כל מודה בקנס? האם אומרים אנו שעדיין השומר נחשב כבעל דברים של הגנב (למרות שנשבע לבעלים ונפטר בכך) והגנב שנשבע לו נחשב ככל מודה בקנס, ונפטר מן הקנס, <strong>או לא נפטר הגנב בהודאת שומר?</strong>
 <strong>אמר רבא: אם באמת נשבע,</strong> כלומר, אם מתברר עתה בעדות העדים על הגנב כי השומר נשבע באמת, ואדם נאמן הוא שכדבריו כך היה — יש להניח כי נוח לבעלים שישתדל לדאוג למענם בגניבה זו, ולכן <strong>נפטר הגנב בהודאת שומר,</strong> <strong>אם בשקר נשבע,</strong> וכגון שלא נשבע שנגנב, אלא שמתה מאליה, ומתברר כי שיקר בשבועתו — <strong>לא נפטר הגנב בהודאת שומר.</strong>
 <strong>בעי</strong> <small>[שאל]</small> <strong>רבא</strong> באותו ענין: אם <strong>עמד</strong> השומר <strong>לישבע בשקר ולא הניחוהו</strong> ולבסוף לא נשבע, <strong>מהו</strong> הדין, האם נחשב הוא כאילו כבר נשבע בפועל (שהרי לכך התכוון) והודאת הגנב לא נחשבת כהודאה, או כיון שלא נשבע בפועל הריהו נשאר בעמדתו והודאת הגנב נחשבת הודאה? שאלה זו לא נפתרה ועל כן <strong>תיקו</strong> <small>[תעמוד]</small> במקומה. ומעירים: <strong>רב כהנא מתני הכי</strong> <small>[היה שונה כך]</small> את בעייתו של רבא, בלשון שאמרנו. ואילו <strong>רב טביומי מתני</strong> <small>[היה שונה]</small> אותה בלשון אחרת, וכך לדבריו <strong>בעי</strong> <small>[שאל]</small> <strong>רבא:</strong> אם באמת נשבע נפטר הגנב בהודאתו לשומר, אך אם <strong>נשבע לשקר, מהו</strong> האם על ידי כך נפטר משמירתו, או שמא עדיין הוא נחשב כשומר? אף לשאלה זו לא נמצאה תשובה ועל כן <strong>תיקו</strong> <small>[תעמוד]</small> אף היא במקומה.
 ועוד בעיה מקבילה: <strong>תבעוהו בעלים לשומר ושילם, ו</strong>אחר כך <strong>הוכר הגנב,</strong> ואז <strong>תבעוהו בעלים</strong> לגנב <strong>והודה</strong> להם שגנב, ואחר כך <strong>תבעו שומר וכפר</strong> לו, <strong>והביא</strong> השומר <strong>עדים</strong> שאותו אדם באמת גנב, האם <strong>נפטר</strong> ה<strong>גנב</strong> מתשלום הכפל לשומר <strong>בהודאת בעלים</strong> (בהודאה שהודה לבעלים), <strong>או לא?</strong>
 וצדדי השאלה: <strong>מי אמרינן</strong> <small>[האם אנו אומרים],</small> כי <strong>מצי אמר ליה</strong> <small>[יכול לומר לו]</small> ה<strong>שומר לבעלים: אתון</strong> <small>[אתם]</small> <strong>כיון דשקליתו לכו דמי אסתליקתו לכו מהכא</strong> <small>[שלקחתם לכם</small> את <small>הכסף</small> שלכם ממני בכך <small>הסתלקתם לכם מכאן]</small> ואין לכם מעתה שום קשר לפקדון ועכשיו אני נחשב כבעליו של הדבר הגנוב, והכפל שלי הוא, ולכן אין ההודאה של הגנב לכם נחשבת. <strong>או דלמא מצי אמרי ליה</strong> <small>[שמא יכולים</small> הבעלים <small>לומר לו]:</small> <strong>כי היכי דאת עבדת לן מילתא</strong> <small>[כמו שאתה עשית בשבילנו דבר]</small> של טובה, ושילמת לנו, <strong>אנן נמי עבדינן</strong> <small>[גם אנו עשינו]</small> <strong>לך</strong> טובה, <strong>טרחינן בתר גנבא</strong> <small>[וטרחנו</small> לחפש <small>אחר גנב],</small> ולכן לא הסתלקנו מן הפקדון, <strong>שקלנא אנן דידן</strong> <small>[אנו ניקח את שלנו]</small> את הפקדון מיד הגנב, <strong>ושקול את דידך</strong> <small>[ותיקח אתה את שלך],</small> את מה ששילמת לנו, ונמצא הגנב נפטר מן הכפל בהודאה לבעלים? שאלה זו לא נמצאה לה תשובה ועל כן <strong>תיקו</strong> <small>[תעמוד]</small> במקומה. 
 <big>ב</big> <strong>אתמר</strong> <small>[נאמר]</small> נחלקו אמוראים בבעיה הבאה: אם <strong>נגנבה</strong> בהמה של פקדון <strong>באונס,  והוכר הגנב</strong> ובמקרה זה השומר פטור מתשלום, בין אם הוא שומר חינם ובין אם הוא שומר שכר, מה הדין? <strong>אמר אביי: אם שומר חנם הוא</strong> — הרי אם <strong>רצה</strong> השומר <strong>עושה עמו,</strong> עם הגנב, <strong>דין,</strong> שמשלם לבעלים, וחוזר ותובע מן הגנב. ואם <strong>רצה נשבע</strong> השומר לבעלים שלא היה חייב בדבר, שהרי נגנבה ממנו הבהמה, והבעלים יתבעו מן הגנב. <strong>ואם שומר שכר הוא</strong> — <strong>עושה עמו,</strong> עם הגנב, <strong>דין,</strong> <strong>ואינו נשבע</strong> ונפטר בכך, שאף זה בכלל מה שמוטל עליו כשומר שכר. <strong>רבא אמר: אחד זה ואחד זה,</strong> בין שומר חינם ובין שומר שכר — <strong>עושה עמו דין ואינו נשבע.</strong>
 ושואלים: <strong>לימא, פליגא</strong> <small>[האם לומר</small> ש<small>חולקת]</small> הלכה זו שאמר רבא על זו של <strong>רב הונא בר אבין?</strong> ש<strong>שלח רב הונא בר אבין</strong> הלכה זו: <strong>נגנבה באונס והוכר הגנב, אם שומר חנם הוא</strong> — <strong>רצה עושה עמו דין, רצה נשבע, ואם שומר שכר הוא</strong> — <strong>עושה עמו דין ואינו נשבע?</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך רבא: הכא במאי עסקינן</strong> <small>[כאן,</small> בדברי רב הונא בר אבין, <small>במה אנו עוסקים]</small> — <strong>כגון שקדם</strong> השומר <strong>ונשבע.</strong> ושואלים: כיצד אפשר לפרש כן? <strong>והא רצה עושה עמו דין, רצה נשבע קאמר</strong> <small>[הוא אומר],</small> ומשמע שעדיין לא נשבע השומר! ומשיבים: <strong>הכי קאמר</strong> <small>[כך אמר]:</small> קדם השומר ונשבע, אם <strong>רצה שומר חנם עומד בשבועתו</strong> ואינו משלם לבעלים, והם יתבעו את הגנב, <strong>רצה עושה עמו דין.</strong>
 <strong>רבה זוטי</strong> <small>[הקטן]</small> <strong>בעי לה הכי</strong> <small>[שאל אותה כך]:</small> אם <strong>נגנבה באונס, והחזיר גנב</strong> את האבידה והניחה <strong>בבית</strong> ה<strong>שומר, ומתה</strong> אחר כך <strong>בפשיעה, מהו</strong> הדין? <strong>מי אמרינן</strong> <small>[האם אנו אומרים]:</small> <strong>כיון</strong> ש<strong>נגנבה</strong> מבית הגנב <strong>באונס</strong> — <strong>כליא ליה</strong> <small>[כלתה לו</small> כבר<small>]</small> <strong>שמירתו</strong> ושוב אין לו אחריות על הבהמה ואינו חייב גם על פשיעה. <strong>או דלמא</strong> <small>[שמא]</small> <strong>כיון דהדרה</strong> <small>[שהחזיר אותה]</small> הגנב — <strong>הדרה</strong> <small>[חזרה]</small> <strong>לשמירתו,</strong> ושומר חינם חייב במקרה של פשיעה? גם לשאלה זו לא נמצאה תשובה ועל כן <strong>תיקו</strong> <small>[תעמוד]</small> אף היא במקומה.
 <big>ג משנה</big> הפקיד אדם חפץ ביד חבירו ואחר כך בא אליו ושאל: <strong>"היכן פקדוני"?</strong> ו<strong>אמר לו</strong> השומר: <strong>"אבד",</strong> אמר לו המפקיד: <strong>"משביעך אני</strong> על כך שכדבריך היה הדבר <strong>",</strong> <strong>ואמר</strong> השומר: <strong>"אמן",</strong> ויש בזה איפוא שבועה, <strong>והעדים מעידים אותו</strong> את השומר <strong>שאכלו,</strong> שהשתמש בו הוא עד שכלה ולא שאבד ממנו — <strong>משלם קרן,</strong> כלומר, משלם את דמי הפקדון. אם <strong>הודה מעצמו</strong> בלי עדים שהוא גנבו ונשבע לשקר — <strong>משלם קרן וחומש ו</strong>מביא קרבן <strong>אשם.</strong>
 ומקרה מקביל: הפקיד אצל חבירו ושאל אותו: <strong>"היכן פקדוני"? אמר לו</strong> השומר: <strong>"נגנב",</strong> אמר לו המפקיד: <strong>"משביעך אני", ואמר</strong> השומר: <strong>"אמן", והעדים מעידים אותו,</strong> את השומר, <strong>שגנבו</strong> — <strong>משלם תשלומי כפל,</strong> כדין הטוען טענת גנב ונמצא שהוא גנבו. אם <strong>הודה מעצמו</strong> שהוא גנבו ונשבע לשקר — <strong>משלם קרן חומש ואשם.</strong>
 ומכאן לדינים אחרים: <strong>הגוזל את אביו</strong> ותבעו אביו על כך <strong>ונשבע לו</strong> שלא גזלו, <strong>ומת</strong> האב, והבן עושה תשובה ומודה שגזל ושנשבע לשקר, אבל בפועל הריהו יורש (לבדו או עם אחיו) את נכסי אביו, ובכלל זה גם הגזילה שצריך להשיב, וכיצד יעשה? — <strong>הרי זה משלם קרן וחומש ואשם לבניו או לאחיו</strong> של האב שהם יורשיו, <strong>ואם אינו רוצה</strong> לשלם, <strong>או שאין לו</strong> — <strong>לוה</strong> על חשבון גזילה זו <strong>ובעלי חוב באין ונפרעים</strong> מדמי הגזילה.
 <strong>האומר לבנו</strong> בנדר: <strong>"קונם</strong> ש<strong>אי</strong> (אין) <strong>אתה נהנה משלי", אם מת</strong> האב — <strong>ירשנו</strong> בנו, שאחרי מותו שוב אין זה שלו.
## דף קט.
 אבל אם אסר את נכסיו על בנו במפורש <strong>בחייו ובמותו,</strong> הרי אף <strong>אם מת</strong> — <strong>לא יירשנו,</strong> שאינו רשאי ליהנות מן הנכסים, <strong>ויחזיר,</strong> כלומר, יתן את חלקו בירושה <strong>לבניו או לאחיו, ואם אין לו</strong> מה לאכול כאשר הוא מחזיר — <strong>לוה</strong> מאחרים ויתפרנס מכסף זה <strong>ובעלי חוב באים ונפרעים</strong> את חובם מחלקו בירושה, שהרי עליהם לא נאסר.
 <big>א גמרא</big> על האמור במשנה שהגוזל את אביו משלם קרן וחומש ליורשי אביו <strong>אמר רב יוסף: אפילו לארנקי</strong> (ארנק, קופה) <strong>של צדקה</strong> יתן את הסכום אם לא מצא יורש לאביו או שאינו רוצה לתת לו. <strong>אמר רב פפא: וצריך שיאמר</strong> כאשר הוא נותן לצדקה, או למטרה אחרת: <strong>"זה גזל אבי"</strong> ואותו הוא מחזיר.
 <big>ב</big> ושואלים לגופה של המשנה: <strong>אמאי</strong> <small>[מדוע]</small> צריך לעשות כן ולהוציא מידיו את הגזילה? <strong>נמחליה לנפשיה</strong> <small>[שימחול אותו,</small> את הגזל, <small>לעצמו],</small> שכיון שהוא עצמו היורש, יכול הוא למחול אותו! <strong>מי</strong> <small>[האם]</small> <strong>לא תנן</strong> <small>[שנינו]</small> במשנה לעיל (בבא קמא קג,א) בענין גזלן שנשבע ולאחר מכן הודה: <strong>מחל לו על הקרן ולא מחל לו על החומש? אלמא</strong> <small>[מכאן]</small> שהחפץ הגזול <strong>בר</strong> <small>[בן]</small> <strong>מחילה הוא</strong> ומדוע לא ימחל לעצמו!
 <strong>אמר ר' יוחנן, לא קשיא</strong> <small>[אין</small> זה <small>קשה]:</small> <strong>הא</strong> <small>[זאת</small> המשנה שלמעלה<small>]</small> היא שיטת <strong>ר' יוסי הגלילי</strong> שיכול למחול, <strong>הא</strong> <small>[זאת</small> משנתנו<small>]</small> היא שיטת <strong>ר' עקיבא</strong> שאינו יכול למחול; ומה עניינה של מחלוקתם?
  — <strong>דתניא</strong> <small>[ש</small>כן <small>שנינו</small> בברייתא<small>]</small> על הכתוב: <strong>"ואם אין לאיש גאל להשיב האשם</strong> אליו האשם המושב לה' לכהן<strong>"</strong> (במדבר ה, ח) — <strong>וכי יש אדם בישראל שאין לו גואלים,</strong> קרובים היורשים אותו? הרי כל אדם מישראל הוא מצאצאי יעקב אבינו, וממילא בהכרח יש לו קרוב מבית אביו שיירש אותו! <strong>אלא בגזל הגר הכתוב מדבר,</strong> שכיון שאינו מתייחס עוד למשפחתו הקודמת, ומצד אחר אינו בן של ישראל, ייתכן שלא יהיו לו יורשים כלל ועל כך אמרה התורה שישיב את הגזילה של הגר שמת לכהנים.
 <strong>הרי שגזל הגר ונשבע לו</strong> שלא גזלו, <strong>ושמע שמת הגר, והיה מעלה כספו</strong> של תשלום הקרן והחומש לשלמם לכהנים <strong>ו</strong>כן את קרבן <strong>אשמו לירושלים</strong> על מנת להשיב לכהן את הכסף ולהקריב קרבן, <strong>ופגע</strong> (פגש) <strong>באותו הגר,</strong> שהתברר שלא מת, <strong>וזקפו עליו במלוה,</strong> כלומר, לא שילם לו מיד אלא שהגר השאיר בידו את הגזילה כמילווה, <strong>ו</strong>אחר כך <strong>מת</strong> הגר והרי כל נכסיו הינם הפקר — <strong>זכה הלה</strong> (הגזלן) <strong>במה שבידו,</strong> שהרי שוב אין תובעים לממון זה, שכבר אינו נחשב גזילה להשיבה לכהן. אלו <strong>דברי ר' יוסי הגלילי. ר' עקיבא אומר:  אין לו</strong> לגזלן <strong>תקנה עד שיוציא גזילו מתחת ידו.</strong>
 ור' יוחנן מפרש ש<strong>ל</strong>שיטת <strong>ר' יוסי הגלילי, לא שנא לנפשיה</strong> <small>[אינו שונה</small> המוחל <small>לעצמו],</small> כגון גזל אביו או גזל הגר, <strong>לא שנא</strong> <small>[אינו שונה]</small> המוחל <strong>לאחרים</strong>, כלומר, סתם נגזל למי שגזל ממנו — <strong>מצי מחיל</strong> <small>[יכול למחול]</small> על הגזילה, <strong>ול</strong>שיטת <strong>ר' עקיבא, לא שנא</strong> <small>[שונה]</small> <strong>לאחרים ולא שנא לנפשיה</strong> <small>[שונה לעצמו]</small> — <strong>לא מצי מחיל</strong> <small>[אינו יכול למחול].</small>
 <strong>ו</strong>צריכים לומר לדרך זו ש<strong>ל</strong>דעת <strong>ר' יוסי, הוא הדין</strong> ש<strong>אפילו לא זקפו</strong> הנגזל את הגזל <strong>במלוה</strong> הדין כן, שאם רק במקרה שזקפו — הרי אין זה משום מחילה. <strong>והאי דקתני</strong> <small>[וזה ששנה]</small> בברייתא <strong>זקפו עליו במלוה</strong> — הרי זה בא <strong>להודיעך כחו</strong> של <strong>ר' עקיבא,</strong> ש<strong>אפילו זקפן עליו</strong> הנגזל <strong>במלוה,</strong> ולכאורה הרי זה נחשב כאילו החזיר לו, ומעתה הוא רק חייב לו חוב כספי בלבד, מכל מקום <strong>אין לו תקנה עד שיוציא</strong> את ה<strong>גזילה מתחת ידו.</strong>
 <strong>מתקיף לה</strong> <small>[מקשה על כך]</small> <strong>רב ששת: אי הכי</strong> <small>[אם כך]</small> אתה מפרש את המחלוקת, <strong>ל</strong>שיטת <strong>ר' יוסי הגלילי</strong> שהוא השונה במשנה לעיל "מחל לו על הקרן" — <strong>לשמעינן</strong> <small>[שישמיע לנו]</small> באותה משנה שיכול למחול <strong>לנפשיה</strong> <small>[לעצמו]</small> <strong>ו</strong>מכאן היינו למדים ש<strong>כל שכן</strong> שהוא מוחל <strong>לאחרים,</strong> ו<strong>ל</strong>שיטת <strong>ר' עקיבא</strong> שאתה סבור שהוא התנא של משנתנו — <strong>לשמעינן</strong> <small>[שישמיע לנו]</small> <strong>לאחרים דלא מצי מחיל</strong> <small>[שאינו יכול למחול],</small> <strong>ו</strong>היינו למדים ש<strong>כל שכן לנפשיה דלא מצי מחיל</strong> <small>[לעצמו שאינו יכול למחול]!</small>
 <strong>אלא אמר רב ששת: הא והא</strong> <small>[זו וזו]</small> גם משנתנו וגם המשנה האמורה לעיל כדברי <strong>ר' יוסי הגלילי,</strong> ומה ששאלנו על האמור במשנתנו מדוע אינו יכול למחול לעצמו, ההסבר לכך הוא ש<strong>כי קאמר</strong> <small>[כאשר אמר]</small> <strong>ר' יוסי הגלילי דמצי מחיל</strong> <small>[שיכול למחול]</small> על הגזל — הרי זה דווקא <strong>לאחרים</strong> וכדברי אותה משנה, <strong>אבל לנפשיה</strong> <small>[לעצמו]</small> <strong>לא מצי מחיל</strong> <small>[יכול למחול],</small> וכדברי משנתנו. <strong>אלא אמאי</strong> <small>[מדוע]</small> <strong>זכה הלה</strong> שגזל את הגר <strong>במה שבידו?</strong> — <strong>משום</strong> ש<strong>זקפן עליו במלוה</strong> ושוב אין זה נחשב כגזילה אלא כסתם חוב שחייב לגר.
 <strong>רבא אמר: הא והא</strong> <small>[זו וזו],</small> כלומר, גם משנתנו וגם המשנה האמורה לעיל כדעת <strong>ר' עקיבא,</strong> ומה ששנינו במשנה לעיל שיכול למחול הוא משום ש<strong>כי</strong> <small>[כאשר]</small> <strong>אמר ר' עקיבא</strong> ש<strong>לא מצי מחיל</strong> <small>[יכול למחול]</small> — הרי זה דווקא <strong>לנפשיה</strong> <small>[לעצמו],</small> כפי שאמר בגזל הגר, <strong>אבל לאחרים מצי מחיל</strong> <small>[יכול למחול].</small>
## דף קט:
 על הסבר זה של רבא תמהים: <strong>מכלל</strong> הדברים אתה למד כי <strong>ר' יוסי הגלילי סבר</strong> <small>[סובר]</small> ש<strong>אפילו לנפשיה נמי מצי מחיל</strong> <small>[לעצמו גם כן יכול למחול]?</small> <strong>אלא</strong> אם כן <strong>גזל הגר דקאמר רחמנא</strong> <small>[שאמרה התורה]</small> שדינו <strong>נתינה לכהנים היכי משכחת לה</strong> <small>[איך אתה מוצא אותה]?</small> שהרי בכל מקרה שבו מת הגר יכול הגזלן למחול לעצמו!
 <strong>אמר רבא</strong> בתשובה: <strong>הכא במאי עסקינן</strong> <small>[כאן במה אנו עוסקים]</small> — <strong>כשגזל את הגר ונשבע לו</strong> שלא גזלו, <strong>ומת הגר, והודה לאחר מיתה</strong> שאכן גזלו, <strong>דבעידנא דאודי</strong> <small>[שבזמן שהודה</small> על כך<small>]</small> <strong>קנאו השם</strong> את תשלום הקרן והחומש <strong>ונתנו לכהנים,</strong> ואז זוכים בו הכהנים ואינו יכול למחול. אבל אם הודה לפני מיתת הגר, הרי הגזלן מוחל לעצמו לאחר שזכה בדבר.
 <big>א</big> <strong>בעי</strong> <small>[שאל]</small> <strong>רבינא: גזל הגיורת, מהו</strong> דינו לענין נתינה לכהנים את תשלום גזילתה? וצדדי השאלה: האם <strong>"איש" אמר רחמנא</strong> <small>[אמרה התורה]</small> כנאמר "ואם אין לאיש גואל" (במדבר ה, ח), וללמדנו: איש דווקא <strong>ולא אשה,</strong> ואם מתה אין הכהנים זוכים בו, <strong>או דלמא אורחיה דקרא</strong> <small>[שמא דרכו של הכתוב]</small> <strong>הוא</strong> לומר בלשון זכר ואינו דווקא?
 <strong>אמר ליה</strong> <small>[לו]</small> <strong>רב אהרן לרבינא: תא שמע</strong> <small>[בוא</small> ו<small>שמע]</small> פתרון לבעייתך, ממה <strong>דתניא</strong> <small>[ששנינו</small> בברייתא<small>]</small> בענין זה: <strong>"איש"</strong> שנאמר בכתוב — <strong>אין לי</strong> מלשון זה <strong>אלא איש, אשה מנין</strong> שדינה שווה לענין זה? <strong>כשהוא אומר: "המושב"</strong> (במדבר ה, ח) — <strong>הרי כאן שנים,</strong> בין איש בין אישה,
 <strong>אם כן מה תלמוד לומר "איש"?</strong> לומר כך: <strong>איש</strong> — <strong>אתה צריך לחזור אחריו אם יש לו גואלים</strong> (שהרי יתכן שהוליד בנים היורשים אותו) <strong>אם לאו</strong> <small>[לא],</small> אבל אם היה גר <strong>קטן</strong> — <strong>אי</strong> (אין) <strong>אתה צריך לחזור אחריו,</strong> שהרי <strong>בידוע שאין לו גואלין,</strong> שכן ככל גר אין לו קרובים מצד הוריו, ובודאי אין לו בנים שהרי קטן הוא.
 <big>ב</big> ובענין זה של גזל הגר הניתן לכהנים <strong>תנו רבנן</strong> <small>[שנו חכמים]:</small> מה שנאמר <strong>"</strong>האשם המושב <strong>לה' לכהן"</strong> (במדבר ה, ח) בא לומר: <strong>קנאו השם, ונתנו לכהן שבאותו משמר</strong> של כהנים שהיה משרת באותה שעה. ויש לברר: <strong>אתה אומר</strong> שנותנו <strong>לכהן שבאותו משמר, או אינו אלא</strong> שנותנו <strong>לכל כהן שירצה?</strong> — <strong>כשהוא אומר "מלבד איל הכפרים אשר יכפר בו עליו"</strong> (במדבר ה, ח), <strong>הרי לכהן שבאותו משמר הכתוב מדבר,</strong> כי שכשם שאיל האשם שמביא הגזלן ניתן לכהן המשרת במשמר זה ולא לכל כהן, שהרי הוא המקריב אותו, אף הגזילה עצמה כן דינה.
  ועוד בענין זה <strong>תנו רבנן</strong> <small>[שנו חכמים]:</small> <strong>הרי שהיה</strong> זה שהיה <strong>גוזל</strong> את הגר שמת, <strong>כהן, מנין שלא יאמר: הואיל ו</strong>גזל הגר <strong>יוצא לכהנים והרי הוא</strong> עתה <strong>תחת ידי, יהא שלי? ו</strong>לכאורה <strong>דין</strong> (קל וחומר) <strong>הוא</strong> בדבריו: <strong>אי</strong> <small>[אם]</small> <strong>בשל אחרים</strong> שגזלו את הגר <strong>הוא זוכה, בשל עצמו,</strong> בגזילת הגר שבידיו, <strong>לא כל שכן?!</strong>
 <strong>ר' נתן אומר</strong> קל וחומר זה <strong>בלשון אחר:</strong> <strong>ומה דבר שאין לו</strong> לכהן <strong>חלק בו עד שיכנס ברשותו</strong> (כגון תרומה), <strong>כשיכנס לרשותו,</strong> כהן אחר <strong>אינו יכול להוציאו מידו,</strong> גזילת הגר שהיא <strong>דבר שיש לו</strong> לכהן הגוזל <strong>חלק בו,</strong> ככל אנשי משמרו, <strong>עד שלא יכנס ברשותו, משנכנס לרשותו,</strong> כלומר, במקרה בו הגזילה כבר בידיו, <strong>אינו דין</strong> ש<strong>אין אחר יכול להוציאו מידו?</strong>
 ואת הקל וחומר הזה יש לדחות: <strong>לא, אם אמרת בדבר</strong> כגון תרומות ומעשרות <strong>שאין לו חלק בו,</strong> שאין יכולים להוציא מידו, משום <strong>שכשם שאין לו</strong> לכהן זה <strong>חלק בו כך אין לאחרים חלק בו, תאמר בגזל</strong> הגר שמת — <strong>שכשם שיש לו</strong> לכהן הגוזל <strong>חלק בו</strong> ככהן, <strong>כך יש ל</strong>כהנים <strong>אחרים חלק בו? אלא</strong> הכהן הגוזל את הגר <strong>גזילו יוצא מתחת ידו ומתחלק לכל אחיו הכהנים.</strong>
 ומקשים: <strong>והכתיב</strong> <small>[והרי נאמר]:</small> <strong>"ואיש את קדשיו לו יהיו"</strong> (שם י), משמע שכהן אינו צריך לתת לאחרים את קודשיו, שהוא עצמו מביא, ואם כן, כשם שהוא זוכה בבשר קרבן האשם שמביא על גזל הגר מדוע לא יזכה גם בגזל הגר עצמו? ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בכהן טמא</strong> שאינו ראוי להקריב את קרבן איל האשם, ולכן אף אינו זוכה בבשרו לעצמו, וממילא גם לא בגזילה.
  ושואלים:  <strong>אי</strong> <small>[אם]</small> <strong>בכהן טמא</strong> מדובר בברייתא זו, איך אפשר לומר על גזילת הגר שהיא <strong>דבר שיש לו חלק בו? מי אית ליה</strong> <small>[האם יש לו</small> חלק בו<small>]?!</small> <strong>אלא</strong> לא בכהן טמא מדובר בה, ומכל מקום אינו זוכה בגזילה משום טעם אחר, שכן <strong>אתיא</strong> <small>[בא,</small> נלמד הדבר<small>]</small> בגזירה שווה <strong>"לכהן" "לכהן" משדה אחוזה.</strong> שהוא שדה אחוזה של אדם מישראל אשר הקדישו לה', ואם קנה ("גאל") אותו אדם אחר, הרי בשנת היובל אין השדה חוזר לבעלים הראשונים אלא ניתן לכהנים.
  ובענין זה נאמרה הלכה ממנה למדנו לענייננו, <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר: "והיה השדה בצאתו ביובל קודש לה', כשדה החרם לכהן תהיה אחוזתו" (ויקרא כז, כא), <strong>"אחזתו" מה תלמוד לומר?</strong> שדי היה לומר: "כשדה החרם לכהן תהיה"! בא הדבר ללמד: <strong>מנין לשדה היוצאה לכהנים ביובל וגאלה</strong> (קנאה) <strong>אחד מן הכהנים</strong> לפי היובל, <strong>מנין שלא יאמר</strong> אותו כהן ביובל: <strong>הואיל ויוצאה</strong> השדה <strong>לכהנים ביובל והרי היא</strong> עתה <strong>תחת ידי</strong> ברשותי שהרי הוא קנה את השדה <strong>תהא שלי? ו</strong>לכאורה
 <strong>דין</strong> (קל וחומר) <strong>הוא;</strong> אם <strong>בשל אחרים אני זוכה, בשל עצמי לא כל שכן?!</strong>
 — <strong>תלמוד לומר:</strong> <strong>"כשדה החרם לכהן תהיה אחזתו"</strong> (במדבר ה, ח), לומר <strong>אחוזה שלו,</strong> של הכהן, שירש מאביו היא זו שתהיה לו, <strong>ואין זו</strong> שקנה <strong>שלו, הא כיצד?</strong> — <strong>יוצאה</strong> (יוצאת) <strong>מתחת ידו ומתחלקת לכל אחיו הכהנים.</strong>
 אגב הדברים הללו מביאים עוד בענין זכות הכהן בקרבנותיו: <strong>תנו רבנן</strong> <small>[שנו חכמים]:</small> <strong>מנין לכהן ש</strong>הוא <strong>בא ומקריב קרבנותיו</strong> שלו <strong>בכל עת ובכל שעה שירצה,</strong> ואינו צריך לחכות עד שיגיע משמרו? — <strong>תלמוד לומר: "ובא בכל אות נפשו</strong> אל המקום אשר יבחר ה', <strong>ושרת"</strong> וגו' (דברים יח, ו–ז),
 <strong>ומניין שעבודתה,</strong> כלומר, אכילת בשרה של אותה בהמה <strong>ועורה שלו</strong> הם? — <strong>תלמוד לומר: "ואיש את קדשיו לו יהיו"</strong> (במדבר ה, י), <strong>הא</strong> <small>[זה]</small> <strong>כיצד?</strong> — <strong>אם היה</strong> כהן זה <strong>בעל מום</strong> — <strong>נותנה לכהן</strong> אחר <strong>שבאותו משמר</strong> להקריבה, <strong>ו</strong>אולם <strong>עבודתה ועורה שלו.</strong>
## דף קי.
 <strong>ואם היה זקן או חולה</strong> שקשה לו לעבוד בעצמו, ואף אינו יכול לאכול ממנה — <strong>נותנה</strong> להקרבה <strong>לכל כהן שירצה</strong> ואף שאינו באותו משמר, <strong>ועבודתה ועורה לאנשי משמר.</strong>
 ומבררים: <strong>האי</strong> <small>[זה]</small> אותו <strong>זקן או חולה, היכי דמי</strong> <small>[כיצד הוא בדיוק]?</small> <strong>אי דמצי עביד</strong> <small>[אם ש</small>הוא <small>יכול לעשות]</small> <strong>עבודה</strong> של הקרבה — <strong>עבודתה ועורה נמי תיהוי דידיה</strong> <small>[גם כן יהיו שלו],</small> <strong>ואי דלא מצי עביד</strong> <small>[ואם שאינו יכול לעשות]</small> <strong>עבודה</strong> — <strong>שליח היכי משוי</strong> <small>[איך יכול למנות],</small> שאמרה הברייתא שנותנה לכל כהן שירצה? ולכאורה הכל צריך להיות שייך לכהנים שבאותו משמר!
 <strong>אמר רב פפא:</strong> מדובר כאן <strong>שיכול לעשות</strong> עבודה <strong>על ידי הדחק,</strong> ולכן: <strong>עבודה דכי עביד ליה</strong> <small>[שכאשר עושה הוא]</small> <strong>על ידי הדחק</strong> בכל אופן נחשבת <strong>עבודה היא, ו</strong>משום כך <strong>משוי</strong> <small>[ממנה]</small> <strong>שליח</strong> לצורך זה, אבל <strong>אכילה</strong> אין דינה כן, משום <strong>דכי אכיל</strong> <small>[שכאשר אוכל]</small> <strong>על ידי הדחק אכילה גסה היא,</strong> כלומר, הריהי אכילה שאינה נקראת אכילה ראויה, <strong>ואכילה גסה לאו</strong> <small>[לא]</small> <strong>כלום הוא,</strong> ו<strong>משום הכי</strong> <small>[כך]</small> <strong>עבודתה ועורה לאנשי משמר.</strong>
 ובענין דומה <strong>אמר רב ששת: אם היה כהן טמא</strong> במשמר שזכה <strong>בקרבן צבור</strong> להקריבו — הריהו <strong>נותנה</strong> את בהמת הקרבן <strong>לכל מי שירצה</strong> מבין אנשי המשמר, <strong>ועבודתה ועורה לאנשי משמר.</strong> ומבררים: <strong>היכי דמי</strong> <small>[כיצד בדיוק הדבר]?</small> <strong>אי דאיכא</strong> <small>[אם שיש]</small> כהנים <strong>טהורים</strong> במקום, <strong>טמאים מי מצו עבדי</strong> <small>[האם</small> הם <small>יכולים לעשות]</small> את עבודת ההקרבה ואף לא למנות שליח על כך? <strong>ואי דליכא</strong> <small>[ואם שאין]</small> <strong>טהורים</strong> אלא כולם טמאים, הרי אף שקרבן ציבור קרב במקרה כזה מדוע <strong>עבודתה</strong> (בשרה) <strong>ועורה לאנשי משמר? הא</strong> <small>[הרי]</small> <strong>טמאים נינהו</strong> <small>[הם]</small> <strong>ו</strong>אף שיכולים הם להקריבו הרי הם <strong>לא מצו אכלי</strong> <small>[יכולים לאכול]!</small>
 <strong>אמר רבא,</strong> מדובר באופן שכל הכהנים הראויים לעבודה טמאים, ובאשר לבשרה ועורה <strong>אימא</strong> <small>[אמור]</small> כך: אלו יינתנו <strong>לבעלי מומין טהורין שבאותו משמר,</strong> שאף על פי שאין כהנים בעלי מומים רשאים לעבוד ולכן נעשית ההקרבה בכהנים טמאים, מכל מקום יכולים כהנים בעלי מומים לאכול בטהרה.
 ובענין דומה <strong>אמר רב אשי: אם היה כהן גדול אונן</strong> (ביום הראשון לאבלו, שמת אחד מקרוביו) ויש לו בהמת קרבן להקריב לעצמו — <strong>נותנה</strong> להקרבה <strong>לכל כהן שירצה, ועבודתה ועורה לאנשי משמר.</strong> ושואלים: <strong>מאי קא משמע לן</strong> <small>[מה השמיע לנו]</small> רב אשי בכך? הלא <strong>תנינא</strong> <small>[שנינו כבר]:</small> <strong>כהן גדול מקריב</strong> קרבנות כאשר הוא <strong>אונן, ואינו אוכל</strong> בעודו אונן, <strong>ואינו חולק</strong> בקודשים <strong>לאכול לערב,</strong> ומשום שמקריב בעצמו — יכול ליתנו לכהן אחר, ומשום שאינו יכול לאכול — אם כן אין לו זכות באכילה.
  ומשיבים:  <strong>סלקא דעתך אמינא</strong> <small>[יעלה על דעתך לומר],</small> <strong>כי חס רחמנא עליה</strong> <small>[כאשר חסה התורה עליו]</small> על <strong>כהן גדול</strong> והרשתה לו לעבוד בעודו אונן — <strong>לקרובי</strong> <small>[להקריב]</small> <strong>הוא</strong> בעצמו, <strong>אבל לשוויי</strong> <small>[למנות]</small> <strong>שליח לא מצי משוי</strong> <small>[אינו יכול למנות],</small> על כן <strong>קא משמע לן</strong> <small>[השמיע לנו]</small> שאפילו שליח הוא יכול למנות, כיון שהוא עצמו מותר לו לעבוד עבודה.
 <big>א משנה</big> <strong>הגוזל את הגר ונשבע לו</strong> שלא גזלו <strong>ומת</strong> הגר, ורוצה הגזלן לעשות תשובה — <strong>הרי זה משלם קרן</strong> הגזילה עצמה (או שוויה, אם איננה) <strong>וחומש לכהנים ו</strong>מביא איל כקרבן <strong>אשם למזבח, שנאמר: "ואם אין לאיש גואל להשיב האשם אליו האשם המושב לה' לכהן מלבד איל הכפרים אשר יכפר בו עליו"</strong> (במדבר ה, ח).
 <strong>היה מעלה</strong> לירושלים <strong>את הכסף</strong> לשלם לכהנים <strong>ואת האשם</strong> להקריבו, <strong>ומת</strong> הגזלן לפני שניתן הכסף והוקרב הקרבן — <strong>הכסף ינתן לבניו</strong> של הגזלן, <strong>ו</strong>איל <strong>האשם ירעה עד שיסתאב</strong> (שיפול בו מום), <strong>ו</strong>אז <strong>ימכר ויפלו דמיו לנדבה,</strong> כלומר, להקרבת עולות על המזבח. ואם כבר <strong>נתן</strong> את <strong>הכסף לאנשי משמר ומת</strong> הגזלן קודם שהקריבו את אשמו — <strong>אין היורשין יכולין להוציא</strong> את הכסף <strong>מידם, שנאמר: "ואיש אשר יתן לכהן לו יהיה"</strong> (במדבר ה, י).
 <strong>נתן</strong> את <strong>הכסף ל</strong>משמר הכהונה <strong>יהויריב, ו</strong>את ה<strong>אשם</strong> נתן להקריב <strong>ל</strong>משמר <strong>ידעיה,</strong> שהוא המשמר שאחריו — <strong>יצא.</strong> אבל אם נתן תחילה את ה<strong>אשם ל</strong>משמר <strong>יהויריב ו</strong>את ה<strong>כסף</strong> נתן <strong>ל</strong>משמר <strong>ידעיה, אם קיים האשם</strong> עדיין — <strong>יקריבוהו בני ידעיה,</strong> אלה שקיבלו את הכסף, <strong>ואם לא</strong> קיים האשם, שכבר הקריבוהו בני יהויריב קודם — <strong>יחזיר ויביא</strong> קרבן <strong>אשם אחר, שהמביא</strong> כסף <strong>גזילו עד שלא הביא</strong> (לפני שהביא) <strong>אשמו</strong> — <strong>יצא,</strong> אבל אם <strong>הביא אשמו עד שלא הביא</strong> כסף <strong>גזילו</strong> — <strong>לא יצא.</strong>
 ובהבאת הכסף עצמו, אם <strong>נתן את הקרן ולא נתן את החומש</strong> — <strong>אין החומש מעכב</strong> לענין קרבן.
 <big>ב גמרא</big> <strong>תנו רבנן</strong> <small>[שנו חכמים]</small> בברייתא על הפסוק "ואם אין לאיש גואל... האשם המושב לה' לכהן": <strong>"אשם"</strong> — <strong>זה קרן,</strong> כלומר, הגזילה עצמה (או תמורתה), <strong>"המושב"</strong> — <strong>זה חומש. או אינו אלא</strong> פירוש אחר: <strong>"אשם"</strong> — <strong>זה איל</strong> של קרבן האשם?
  ועוד לפני שמביאים את המשך הברייתא בפתרון השאלה מבררת הגמרא אותה: <strong>ולמאי נפקא מינה</strong> <small>[ומה</small> הבדל <small>יוצא מזה]</small> אם כך או כך הוא פירוש הפסוק, והרי בין כה וכה צריך להביא את שניהם, את הקרן ואת איל האשם? ומשיבים: שאם אומרים ש"האשם" האמור בכתוב הוא האיל הרי זה בא <strong>לאפוקי</strong> <small>[להוציא]</small> <strong>מ</strong>דברי <strong>רבא,</strong> ש<strong>אמר רבא: גזל הגר שהחזירו בלילה</strong> — <strong>לא יצא,</strong> וכן אם <strong>החזירו חצאין</strong> — <strong>לא יצא, מאי טעמא</strong> <small>[מה טעם]</small> הדבר? — <strong>"אשם" קרייה רחמנא</strong> <small>[קראה אותו התורה]</small> לגזל, ודינו כדין אשם שאינו קרב באופנים אלה, ומשום כך היה צריך להדגיש שאשם זהו הקרבן ולא הקרן.
  וממשיכה הברייתא בפתרון השאלה: <strong>כשהוא אומר "מלבד איל הכפרים"</strong> שהוא הקרבן, <strong>הוי אומר: "אשם"</strong> — <strong>זה קרן.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>"</strong><strong>אשם"</strong> — <strong>זה קרן, "המושב"</strong> — <strong>זה חומש. או אינו אלא</strong> פירוש אחר: <strong>"אשם"</strong> — <strong>זה חומש?</strong> ואף כאן מבררת הגמרא: <strong>למאי נפקא מינה</strong> <small>[מה</small> הבדל <small>יוצא מזה]</small> אם כך או כך הוא? <strong>לאפוקי ממתניתין</strong> <small>[להוציא ממשנתנו],</small> <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>נתן לו את הקרן ולא נתן לו את החומש</strong> — <strong>אין החומש מעכב,</strong> ואם נפרש ש"אשם" הוא חומש, יוצא ש<strong>אדרבה</strong> (להיפך), <strong>חומש מעכב.</strong>
 וממשיכה הברייתא: <strong>כשהוא אומר: "והשיב את אשמו בראשו וחמישתו"</strong> (במדבר ה ז), ואם כן נזכר החומש במפורש — <strong>הוי אומר: "אשם"</strong> — <strong>זה קרן</strong> ולא החומש.
 <strong>תניא אידך</strong> <small>[שנויה</small> ברייתא <small>אחרת]:</small> <strong>"אשם"</strong> — <strong>זה קרן, "המושב"</strong> — <strong>זה חומש, ובגזל הגר הכתוב מדבר. או אינו אלא</strong> פירוש אחר: <strong>"המושב"</strong> — <strong>זה כפל, ובגניבת הגר הכתוב מדבר? כשהוא אומר: "והשיב את אשמו בראשו וחמישתו", הרי בממון המשתלם בראש,</strong> כלומר, שמשלם רק את הקרן <strong>הכתוב מדבר,</strong> ולא בכפל.
  כיון שהזכרנו את דברי רבא באים עתה לדון בהם <strong>גופא</strong> <small>[לגופם].</small> <strong>אמר רבא: גזל הגר שהחזירו בלילה</strong> — <strong>לא יצא, החזירוהו חצאין</strong> — <strong>לא יצא. מאי טעמא</strong> <small>[מה טעם]</small> הדבר? — <strong>"אשם" קרייה רחמנא</strong> <small>[קראה אותו התורה]</small> ודינו כדין הקרבן שאינו יכול לבוא לא בלילה ולא לחצאין.
 <strong>ואמר רבא: גזל הגר שאין בו שוה פרוטה לכל כהן וכהן</strong> שבמשמר — <strong>לא יצא ידי חובתו. מאי טעמא</strong> <small>[מה טעם]</small> הדבר? — <strong>דכתיב</strong> <small>[שנאמר]:</small> <strong>"האשם המושב",</strong> לומר: <strong>עד שיהא השבה לכל כהן וכהן.</strong> שלכל כהן צריך להיות דבר מה הניתן לו שיש בו דין ממון, שהוא פרוטה לפחות. ואם היה הגזל פחות מזה צריך להשלים עד שיהיה לכל כהן פרוטה אחת.
  על סמך דברים אלה <strong>בעי</strong> <small>[שאל]</small> <strong>רבא:</strong> אם <strong>אין בו</strong> בגזל כדי לחלק <strong>ל</strong>כל <strong>משמרת יהויריב</strong> הגדולה, <strong>ו</strong>אולם <strong>יש בו</strong>
## דף קי:
 <strong>למשמרת ידעיה</strong> שהיא קטנה ממנה, ויש בגזל כדי שווה פרוטה לכל כהן, <strong>מהו</strong> הדין?
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אילימא דיהביה</strong> <small>[אם תאמר שנתן אותו,</small> את הכסף<small>]</small> <strong>ל</strong>משמרת <strong>ידעיה במשמרת ידעיה,</strong> בזמן שהם היו במשמרתם — <strong>הא אית ביה</strong> <small>[הרי יש בו]</small> כסף כדי לשלם כראוי לכל כהן!
  ומשיבים:  <strong>לא צריכא</strong> <small>[נצרכה]</small> אלא <strong>דיהביה</strong> <small>[שנתן אותו]</small> <strong>לידעיה במשמרתו</strong> של <strong>יהויריב, מאי</strong> <small>[מה]</small> הדין? וצדדי השאלה: <strong>מי אמרינן</strong> <small>[האם אנו אומרים]:</small> <strong>כיון דלאו</strong> <small>[שלא]</small> <strong>משמרתו</strong> של ידעיה <strong>הוא, ולא כלום הוא,</strong> כלומר, אין זו נחשבת השבה כלל, <strong>או דלמא</strong> <small>[שמא]</small> <strong>כיון</strong> ש<strong>לא חזי ליה</strong> <small>[ראוי לו]</small> למשמרת יהויריב <strong>מעיקרא</strong> <small>[מתחילה]</small> שאינו ראוי להתחלק ביניהם, אם כן <strong>ל</strong>משמרת <strong>ידעיה קאי</strong> <small>[</small>הוא <small>עומד],</small> שהם יכולים לקבל אותו, ונמצא שקיים בכך השבה. שאלה זו לא נפתרה ולכן <strong>תיקו</strong> <small>[תעמוד]</small> במקומה<small>.</small>
 ועוד <strong>בעי</strong> <small>[שאל]</small> <strong>רבא: כהנים, מהו שיחלקו</strong> ביניהם <strong>גזל הגר כנגד גזל הגר</strong>, שיסכימו שאחד (או קבוצה) מהם תקבל בשלימות גזל גר אחד, וקבוצה אחרת תקבל בשלימות גזל גר שני?
  וצדדי השאלה: <strong>מי אמרינן</strong> <small>[האם אנו אומרים]</small> ש<strong>"אשם" קרייה רחמנא</strong> <small>[קראה לו התורה],</small> ולכן <strong>מה אשם אין חולקין אשם כנגד אשם,</strong> אלא כל הכהנים מתחלקים בבשר הקרבן, ואינם יכולים להסכים ביניהם שכל אחד יאכל קרבן אשם בשלימות, וחבירו יאכל קרבן אשם אחר — <strong>אף גזל</strong> הגר <strong>אין חולקין גזל הגר כנגד גזל הגר. או דלמא</strong> <small>[שמא]</small> <strong>גזל הגר</strong> הניתן לכהנים <strong>ממונא</strong> <small>[ממון]</small> <strong>הוא</strong> וממונות יכולים הם לחלק ביניהם?!
 <strong>הדר פשטה</strong> <small>[חזר</small> רבא ו<small>פתר</small> בעצמו<small>]</small> את הבעיה: <strong>"אשם" קרייה רחמנא</strong> <small>[קראה לו התורה].</small> <strong>רב אחא בריה</strong> <small>[בנו]</small> של <strong>רבא מתני לה בהדיא</strong> <small>[היה שונה אותה במישרין</small> ולא כשאלה ותשובה<small>]</small> וכך היה אומר, <strong>אמר רבא: כהנים אין חולקין גזל הגר כנגד גזל הגר, מאי טעמא</strong> <small>[מה הטעם]?</small> — <strong>"אשם" קרייה רחמנא</strong> <small>[קראה לו התורה].</small>
 <big>א</big> ועוד <strong>בעי</strong> <small>[שאל]</small> <strong>רבא</strong> באותו נושא: <strong>כהנים בגזל הגר</strong> מהו דינם, האם כ<strong>יורשין</strong> של כסף הגר <strong>הוו</strong> <small>[הם]</small> נחשבים, <strong>או מקבלי מתנות הוו</strong> <small>[הם]</small> נחשבים?
 ושואלים: <strong>למאי נפקא מינה</strong> <small>[מה</small> הבדל למעשה <small>יוצא מזה],</small> אם כך או כך דינם? ומשיבים: <strong>כגון שגזל</strong> מן הגר <strong>חמץ שעבר עליו הפסח</strong> והוא אסור בהנאה, ואין בו ערך ממוני כלל, וזו השאלה: <strong>אי אמרת</strong> <small>[אם אומר אתה]</small> כי <strong>יורשין הוו</strong> <small>[הם],</small> <strong>היינו האי דירתי מורית</strong> <small>[זהו מה ש</small>הם <small>יורשים מוריש]</small> להם הגזלן כאשר נותן להם את החמץ, והם מקבלים את החמץ בעינו. <strong>ואי אמרת</strong> <small>[ואם אומר אתה]</small> כי <strong>מקבלי מתנות הוו</strong> <small>[הם],</small> <strong>מתנה קאמר רחמנא דניתיב להו</strong> <small>[אמרה התורה שיתן להם],</small> <strong>והא לא קא יהיב להו מידי</strong> <small>[והרי אינו נותן להם דבר],</small> <strong>דעפרא בעלמא</strong> <small>[שעפר סתם]</small> <strong>הוא.</strong> ואם כן חייב הגזלן לשלם להם את דמי החמץ כפי שגזלו.
 <strong>רב זעירא בעי הכי</strong> <small>[שאל כך]:</small> <strong>אפילו אם תימצי</strong> <small>[תרצה]</small> <strong>לומר</strong> כי <strong>מקבלי מתנה הוו</strong> <small>[הם],</small> <strong>הא</strong> <small>[זה],</small> בגזילת חמץ שעבר עליו הפסח <strong>לא איבעיא לן</strong> <small>[נשאלה לנו]</small> שיוצא בזה ידי חובתו, שהגזילה <strong>ההיא</strong> היא אותה ה<strong>מתנה</strong> שעליה <strong>אמר רחמנא דניתיב להו</strong> <small>[אמרה התורה שיתן להם].</small>
 <strong>אלא כי קמבעיא לן</strong> <small>[כאשר נשאלה לנו</small> שאלה זו<small>]</small> אם יורשים הם או מקבלי מתנה, הרי זה <strong>כגון שנפלו לו</strong> לכהן <strong>עשר בהמות בגזל הגר,</strong> האם <strong>מחייבי לאפרושי מינייהו</strong> <small>[מחוייבים</small> הם <small>להפריש מהן]</small> <strong>מעשר</strong> בהמה, <strong>או לא?</strong>
 וצדדי השאלה: האם <strong>יורשין הוו</strong> <small>[הם],</small> ש<strong>אמר מר</strong> <small>[החכם]</small> במשנה שהיורשים אם <strong>קנו בתפיסת הבית</strong>, כלומר, כשהירושה כולה של כולם, ולא חילקו אותה ביניהם, ונולדו להם בהמות במשך השנה — <strong>חייבין</strong> במעשר, <strong>או דלמא</strong> <small>[שמא]</small> <strong>מקבלי מתנות הוו</strong> <small>[הם],</small> <strong>ותנן</strong> <small>[ושנינו</small> במשנה<small>]:</small> <strong>הלוקח</strong> (קונה) בהמות <strong>והניתן לו במתנה</strong> — <strong>פטור ממעשר בהמה,</strong> ואם כן, השאלה היא <strong>מאי</strong> <small>[מה]</small> יהא הדין בענין זה?
  ומשיבים:  <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בברייתא: <strong>עשרים וארבע מתנות כהונה ניתנו לאהרן ולבניו, וכולן ניתנו,</strong> כלומר, נאמרו בתורה <strong>ב</strong>לשון שיש בה <strong>כלל</strong> כאמור: "וידבר ה' אל אהרן ואני הנה נתתי לך את משמרת תרומותי לכל קדשי בני ישראל לך נתתים למשחה ולבניך לחק עולם" (במדבר יח, ח), <strong>ופרט</strong> שנתפרטו רוב מתנות כהונה מאותו פסוק והלאה (במדבר ה ט–יח), <strong>וכלל</strong> כאמור שם בגוף הענין: "כל תרומות הקדשים אשר ירימו בני ישראל לה' נתתי לך ולבניך ולבנותיך אתך לחק עולם" (במדבר ה יט), <strong>וברית מלח</strong> כפי שנאמר בהמשך אותו פסוק "ברית מלח עולם היא".
  ללמדנו ש<strong>כל המקיימן</strong> — <strong>כאילו מקיים כלל ופרט וכלל וברית מלח,</strong> ו<strong>כל העובר עליהם</strong> — <strong>כאילו עובר על כלל ופרט וכלל וברית מלח.</strong>
 <strong>ואלו הן</strong> עשרים וארבע המתנות: <strong>עשר במקדש</strong> שנותנים אותן ואוכלים אותן רק במקדש עצמו, <strong>וארבע ב</strong>כל <strong>ירושלים, ועשר בגבולים</strong> (בכל ערי ארץ ישראל). ומפרטים, <strong>עשר במקדש</strong> והן: <strong>חטאת בהמה, וחטאת העוף, ואשם ודאי, ואשם תלוי, וזבחי שלמי צבור</strong> (כבשי שלמים המוקרבים בחג השבועות), <strong>ולוג שמן של מצורע,</strong> ששמים מקצת ממנו על בהונותיו, <strong>ומותר העומר,</strong> מה שאין מקריבים על המזבח, <strong>ו</strong>מותר <strong>שתי הלחם</strong> של שבועות, <strong>ולחם הפנים, ושירי מנחות</strong> אחר שהקריבו את הקומץ.
 <strong>וארבע</strong> מתנות ניתנו להם <strong>בירושלים,</strong> ואלו הם: <strong>הבכורה</strong> (בכור בהמה טהורה), <strong>והביכורים, והמורם מן התודה</strong> <strong>ואיל נזיר</strong> אותו חלק שנותנים לכהנים, <strong>ועורות קדשים.</strong>
 <strong>ועשרה בגבולין</strong> והן: <strong>תרומה, ותרומת מעשר</strong> שמפריש הלוי מן המעשר הראשון שקיבל, <strong>וחלה, וראשית הגז, והמתנות</strong> (זרוע, לחיים וקיבה מכל בהמת חולין), <strong>ופדיון הבן, ופדיון פטר חמור, ושדה אחוזה, ושדה חרמים, וגזל הגר.</strong> עד כאן לשון הברייתא.
  ומדייקים:  <strong>וקא קרי מיהת</strong> <small>[ו</small>הריהו <small>קורא על כל פנים]</small> גם לגזל הגר <strong>"מתנה", שמע מינה</strong> <small>[למד מכאן]</small> ש<strong>מקבלי מתנות הוו</strong> <small>[הם]</small> הכהנים בגזל הגר, ולא יורשים, ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> שנינו במשנה: <strong>נתן</strong> הגוזל מן הגר <strong>את הכסף לאנשי משמר</strong> ומת קודם שקרב אשמו — אין יורשיו יכולים להוציא את הכסף מידם. <strong>אמר אביי: שמע מינה</strong> <small>[למד מכאן]</small> ש<strong>כסף</strong> גזילה שמושב לנגזל <strong>מכפר מחצה. דאי</strong> <small>[שאם]</small> <strong>לא</strong> <strong>מכפר</strong> כלל, ורק עם הבאת האשם מתכפר לו, <strong>הוה אמינא</strong> <small>[הייתי אומר]</small> שבגזל הגר, אם לא קרב אשמו <strong>מהדר</strong> <small>[מחזיר]</small> הכהן את הכסף <strong>ליורשין, מאי טעמא</strong> <small>[מה טעם]</small> הדבר? — משום <strong>אדעתא דהכי</strong> <small>[על דעת כך]</small> שלא יתכפר <strong>לא יהב ליה</strong> <small>[נתן לו</small> לכהן<small>],</small> והרי זה כמיקח טעות.
  ותוהים:  <strong>אלא מעתה</strong> לפי סברה זו, <strong>חטאת שמתו בעליה</strong> ואין מקריבים אותה עוד, <strong>תיפוק</strong> <small>[תצא]</small> <strong>לחולין, דאדעתא דהכי</strong> <small>[שעל דעת כך]</small> שלא יתכפר בה <strong>לא אפרשה</strong> <small>[הפריש אותה]!</small> <strong>אמרי</strong> <small>[אומרים]</small> בתשובה: <strong>חטאת שמתו בעליה, הלכתא גמירי לה</strong> <small>[הלכה</small> למשה מסיני אנו <small>למודים בה]</small> ש<strong>למיתה אזלא</strong> <small>[</small>היא <small>הולכת].</small>
 ומקשים: <strong>אלא מעתה, אשם שמתו בעליו ליפוק</strong> <small>[שייצא]</small> <strong>לחולין,</strong> ודינו שאינו קרב עוד, <strong>דאדעתא דהכי</strong> <small>[שעל דעת כן]</small> <strong>לא אפרשיה</strong> <small>[הפריש אותו]!</small> ומשיבים: <strong>אשם נמי</strong> <small>[גם כן]</small> <strong>הלכתא גמירי לה</strong> <small>[הלכה</small> למשה מסיני אנו <small>למודים בה]:</small> <strong>כל שבחטאת מתה,</strong> כלומר, כל קרבן שהיה פסול בבעליו או בעבודתו, שבשבילו צריך להמית בהמת חטאת אם היה בה פסול זה, ובכלל זה שמתו בעליו, כגון זה <strong>ב</strong>קרבן <strong>אשם</strong> שנפל בו פסול כזה — <strong>רועה</strong> עד שיפול בו מום וייפדה.
 ושואלים: <strong>אלא מעתה, יבמה שנפלה</strong> ליבום <strong>לפני מוכה שחין תיפוק</strong> <small>[תצא]</small> <strong>בלא חליצה, דאדעתא דהכי</strong> <small>[שעל דעת כן]</small> שתצטרך להתייבם לאדם כזה <strong>לא קדשה עצמה</strong> לאחיו שמת! ומשיבים: <strong>התם אנן סהדי</strong> <small>[שם אנו עדים]</small> כלומר, הכל יודעים,
## דף קיא.
 <strong>דמינח ניחא</strong> <small>[שנוח]</small> <strong>לה בכל דהו</strong> <small>[שהוא]</small> ואף אם היתה יודעת שאולי תיזקק לאותו יבם היתה מתקדשת. <strong>כ</strong>דברי <strong>ריש לקיש,</strong> ש<strong>אמר ריש לקיש</strong> ככלל, שגור הוא בפי הנשים לומר: <strong>טב למיתב טן דו מלמיתב ארמלו</strong> <small>[טוב לשבת בשניים,</small> כלומר, בנישואין <small>מלשבת אלמנה],</small> שעדיף לאשה להיות עם גבר כלשהו מאשר להיות בבדידות. 
 <big>א</big> שנינו במשנה: <strong>נתן את הכסף ל</strong>משמרת <strong>יהויריב</strong> ואת האשם למשמרת ידעיה שאחריה, יצא. ואם נתן אשם למשמרת יהויריב וכסף למשמרת ידעיה, אם קיים האשם — יקריבוהו בני ידעיה, ואם לא — יחזור ויביא אשם אחר. ומביאים מחלוקת תנאים בענין זה. <strong>תנו רבנן</strong> <small>[שנו חכמים]:</small> <strong>נתן אשם ל</strong>משמרת <strong>יהויריב וכסף ל</strong>משמרת <strong>ידעיה</strong> — <strong>יחזיר כסף אצל אשם,</strong> למשמרת שנתן לה את האשם, כלומר, למשמרת יהויריב, אלו <strong>דברי ר' יהודה. וחכמים אומרים:</strong> להיפך, <strong>יחזיר אשם אצל כסף,</strong> ובני ידעיה יקריבו את האשם.
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> <strong>דיהיב ליה</strong> <small>[שנתן לו]</small> <strong>אשם ליהויריב במשמרתו</strong> של <strong>יהויריב,</strong> בזמן שהיה יהויריב במשמרתו, <strong>וכסף לידעיה במשמרתו</strong> של <strong>ידעיה,</strong> אם כן <strong>זה זכה בשלו וזה זכה בשלו!</strong> ומדוע יוציאו מהם את מה שזכו בו?
 <strong>אמר רבא: הכא במאי עסקינן</strong> <small>[כאן במה אנו עוסקים]</small> — <strong>דיהיב</strong> <small>[שנתן]</small> <strong>אשם ליהויריב במשמרתו</strong> של <strong>יהויריב, וכסף לידעיה</strong> גם כן <strong>במשמרתו</strong> של <strong>יהויריב,</strong> ובכך נחלקו. <strong>ר' יהודה סבר</strong> <small>[סבור]:</small> <strong>כיון דלאו</strong> <small>[שאין]</small> זו <strong>משמרת</strong> של <strong>ידעיה היא</strong> ונטלו מה שאינם זכאים לו — את <strong>ידעיה קנסינן ליה</strong> <small>[אנו קונסים],</small> <strong>הלכך</strong> <small>[משום כך]</small> <strong>יחזיר</strong> משמרת ידעיה ה<strong>כסף</strong> שאצלו <strong>אצל אשם</strong> הנמצא במשמרתו של יהויריב. <strong>ורבנן סברי</strong> <small>[וחכמים סבורים]:</small> <strong>שלא כדין הוא עבוד</strong> <small>[עשו]</small> <strong>בני יהויריב</strong> ש<strong>קיבלו אשם מקמי</strong> <small>[לפני]</small> שקיבלו <strong>כסף,</strong> שהרי צריך קודם לקבל את הגזילה ואחר כך את האשם, <strong>הלכך לדידהו קנסינן להו</strong> <small>[משום כך אותם אנו קונסים],</small> <strong>ויחזור אשם</strong> שבידיהם <strong>אצל כסף</strong> שבידי ידעיה.
  ובענין זה <strong>תניא</strong> <small>[שנויה</small> ברייתא<small>],</small> <strong>אמר רבי: לדברי ר' יהודה</strong> הסבור שאם נתן אשם לבני יהויריב וכסף לבני ידעיה בזמן משמרת יהויריב, יחזור הכסף לבני יהויריב, <strong>אם קדמו בני יהויריב והקריבו את האשם</strong> קודם שהגיע לידם הכסף מידי ידעיה, <strong>יחזור ויביא אשם אחר ויקריבוהו בני ידעיה</strong> שהכסף בידם, <strong>וזכו הללו</strong> בני יהויריב <strong>במה שבידן</strong> (באותו אשם שהקריבו).
  על כך <strong>אמרי</strong> <small>[אומרים]</small> בשאלה: <strong>למאי חזי</strong> <small>[למה ראויה]</small> זכיה זו? הלא <strong>אשם פסול הוא</strong>, שהלא הביאוהו שלא כראוי, וכולו נשרף! <strong>אמר רבא:</strong> הכוונה היא <strong>לעורו,</strong> שעל כל פנים בעורו זוכים בני יהויריב.
  ועוד <strong>תניא</strong> <small>[שנויה</small> ברייתא<small>],</small> <strong>אמר רבי: לדברי ר' יהודה, אם קיים</strong> עדיין ה<strong>אשם,</strong> שלא הקריבוהו בני יהויריב — <strong>יחזיר אשם אצל כסף</strong> ויקריבוהו בני ידעיה.
  ותוהים:  <strong>והא</strong> <small>[והרי]</small> <strong>ר' יהודה יחזיר כסף אצל אשם אית ליה</strong> <small>[יש לו,</small> כך הוא סבור<small>]</small>! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כגון דנפק</strong> <small>[שיצאו]</small> <strong>משמרתו</strong> של <strong>יהויריב ולא תבעו</strong> את הכסף ממשמרת ידעיה, <strong>והא קא משמע לן דאחולי אחילו גבייהו</strong> <small>[ו</small>דבר <small>זה השמיע לנו שמחלו להם</small> בני יהויריב את הכסף<small>],</small> ומעתה, צריכים הם לתת את האשם שבידיהם לבני ידעיה.
 <strong>תניא אידך</strong> <small>[שנויה</small> ברייתא <small>אחרת],</small> <strong>אמר רבי: לדברי ר' יהודה, אם קיים</strong> עדיין ה<strong>אשם</strong> — <strong>יחזור כסף אצל אשם.</strong> ותוהים: <strong>פשיטא, הכי אית ליה</strong> <small>[פשוט, כך יש לו],</small> הרי כך ר' יהודה אומר בפירוש ומה חידש רבי!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>כגון דנפיק</strong> <small>[שיצאו]</small> <strong>משמרתם דהני ודהני</strong> <small>[של אלה ושל אלה]</small> <strong>ולא תבעו</strong> שניהם אלה מאלה, <strong>מהו דתימא אחולי גבי הדדי</strong> <small>[שתאמר מחלו זה לזה]</small> וישאר הכסף אצל בני ידעיה, על כן <strong>קא משמע לן</strong> <small>[השמיע לנו]</small> <strong>דאמרינן</strong> <small>[שאנו אומרים]:</small> <strong>כיון</strong> ש<strong>לא תבעי</strong> <small>[תבעו]</small> בני ידעיה מבני יהויריב את האשם לאחר שיצאו בני יהויריב, ואינם מממשים את זכותם, <strong>להדרו ברישא</strong> <small>[שיחזרו לתחילה]</small> ויחזור הכסף אצל האשם — לבני יהויריב.
 <big>ב</big> שנינו במשנה: <strong>שהמביא גזילו עד שלא הביא אשמו</strong> — יצא, אבל אם מביא קרבן אשם תחילה — לא יצא. ושואלים: <strong>מנהני מילי</strong> <small>[מנין הדברים הללו]?</small> <strong>אמר רבא,</strong> ש<strong>אמר קרא</strong> <small>[הכתוב]:</small> <strong>"האשם המושב לה' לכהן מלבד איל הכפרים אשר יכפר בו"</strong> (במדבר ה, ח), <strong>מכלל</strong> הדברים אתה למד שה<strong>כסף</strong> צריך להיות מושב <strong>ברישא</strong> <small>[בתחילה]</small> שכפי שדייקו לעיל "אשם" הוא הגזל, והוא נזכר תחילה בפסוק ואחריו נזכר קרבן האשם.
 <strong>אמר ההוא מרבנן</strong> <small>[אחד החכמים]</small> <strong>לרבא: אלא מעתה,</strong> לפי שאתה מפרש ש"מלבד" פירושו מה שבא אחר כך, אם כך הכתוב בענין קרבן מוסף: <strong>"מלבד עלת הבקר"</strong> (שם כח, כג) שהוא קרבן התמיד של שחר, <strong>הכי נמי</strong> <small>[כך גם כן]</small> <strong>תפרש</strong> <strong>מכלל</strong> ש<strong>מוספין</strong> מקריבים <strong>ברישא</strong> <small>[בראש]</small> לפני תמיד של שחר?
 <strong>והתניא</strong> <small>[והרי שנינו</small> בברייתא<small>]:</small> <strong>מנין שלא יהא דבר קודם ל</strong>הקרבת <strong>תמיד של שחר?</strong> — <strong>תלמוד לומר: "וערך עליה העלה</strong> והקטיר עליה חלבי השלמים<strong>"</strong> (ויקרא ו, ה), <strong>ואמר רבא: "העולה"</strong> בהדגשה — היא <strong>עולה ראשונה,</strong> וכוונתו לתמיד של שחר!
 <strong>אמר ליה</strong> <small>[לו]</small> רבא: אני איני לומד מן המלה "מלבד", אלא <strong>אנא</strong> <small>[אני]</small> <strong>מ"אשר יכפר בו"</strong> (במדבר ה, ח) <strong>נפקא ליה</strong> <small>[יוצא לו]</small> הדבר, שנאמר בלשון עתיד, לומר שלאחר מכן יכפר בקרבן, <strong>ועדיין</strong> בזמן שמשיב את האשם (הגזל) <strong>לא כיפר</strong> אותו איל.
 <big>ג</big> שנינו במשנה: <strong>נתן לו את הקרן</strong> ולא נתן לו את החומש — הריהו יכול להקריב את קרבן האשם, לפי שאין החומש מעכב. ומבררים את מקורו של דין זה. <strong>תנו רבנן</strong> <small>[שנו חכמים]</small> בענין אשם מעילה, שמביא מי שמעל בקודש, כלומר, שנהנה מן ההקדש שלא כדין, בנוסף לשווי ההנאה מן ההקדש, וחומשו: <strong>מנין שאם הביא מעילתו</strong> (שווי מה שנהנה מן ההקדש), <strong>ולא הביא</strong> קרבן <strong>אשמו,</strong> או שהביא <strong>אשמו ולא הביא מעילתו, שלא יצא?</strong>
 — <strong>תלמוד לומר: "באיל האשם ונסלח לו"</strong> (ויקרא ה, טז). ללמד שהסליחה והכפרה היא לאחר שיביא "איל" — קרבן, ו"אשם" — כסף המעילה.
 <strong>ומנין שאם הביא</strong> קרבן <strong>אשמו עד שלא</strong> (לפני) <strong>הביא מעילתו, שלא יצא?</strong> — <strong>תלמוד לומר: "באיל האשם",</strong> וה"א הידיעה מורה שזהו <strong>האשם בכבר</strong> שכבר הביא, ללמד שכסף המעילה קודם.
 <strong>יכול כשם שאיל ואשם מעכבים, כך חומש מעכב? תלמוד לומר: "באיל האשם ונסלח לו",</strong> לומר: <strong>איל ואשם מעכבים בהקדש, ואין חומש מעכב.</strong>
 ומוסיפים לברייתא: <strong>וילמד הקדש</strong> (דין מעילה) <strong>מהדיוט</strong> (מדין גזל הגר) <strong>ו</strong>דין <strong>הדיוט מהקדש.</strong> כיצד?
 <strong>הקדש מהדיוט: מה "אשם" דהתם</strong> <small>[ששם]</small> שכתוב בהדיוט כוונתו ה<strong>קרן</strong> (וכמבואר לעיל בבא קמא קי,א), <strong>אף אשם דהכא</strong> <small>[ש</small>כתוב <small>כאן]</small> במעילה כוונתו <strong>קרן,</strong> סכום הכסף עצמו. <strong>ו</strong>נלמד <strong>הדיוט מהקדש: מה</strong> ב<strong>הקדש אין</strong> ה<strong>חומש מעכב, אף</strong> ב<strong>הדיוט נמי</strong> <small>[גם כן]</small> <strong>אין</strong> ה<strong>חומש מעכב.</strong>
## דף קיא:
 <big>א משנה</big> <strong>הגוזל ומאכיל את בניו,</strong> שנתן להם לאכול את מה שגזל, <strong>ו</strong>כן אם <strong>הניח לפניהם</strong> את הגזילה שגזל, ומת האב — הרי הבנים <strong>פטורין מלשלם</strong> לנגזל את מה שגזל ממנו אביהם, <strong>ו</strong>אולם <strong>אם היה דבר שיש בו אחריות</strong> — <strong>חייבין</strong> הבנים <strong>לשלם.</strong>
 <big>ב גמרא</big> ומביאים הלכה אשר עליה יקשו ממה ששנינו במשנתנו, <strong>אמר רב חסדא: גזל ולא נתייאשו הבעלים</strong> מאותו חפץ שנגזל מהם, <strong>ובא אחר ואכלו ממנו</strong> (מן הגזלן), <strong>רצה</strong> הבעלים — <strong>מזה,</strong> מן הגזלן, הוא <strong>גובה,</strong> <strong>רצה</strong> — <strong>מזה,</strong> ממי שלקח ממנו הוא <strong>גובה,</strong> <strong>מאי טעמא</strong> <small>[מה טעם]</small> הדבר? — <strong>כל כמה</strong> ש<strong>לא נתייאשו הבעלים</strong> מן החפץ הגזול עדיין <strong>ברשותיה דמריה קאי</strong> <small>[ברשותו של בעליו</small> הוא <small>עומד].</small> ונמצא שזה שאכלו — כאילו הוא גזלו מרשות בעליו. אבל כיון שהגזלן הראשון כבר התחייב להשיב לו — יכולים הבעלים לגבות ממנו, אם ירצו.
  על דברי רב חסדא מביאים כי <strong>תנן</strong> <small>[שנינו</small> במשנתנו<small>]:</small> <strong>הגוזל ומאכיל את בניו, והניח לפניהם</strong> — <strong>פטורין מלשלם.</strong> והרי זו <strong>תיובתא</strong> <small>[קושיה חמורה]</small> על <strong>רב חסדא,</strong> שהרי מן המשנה עולה שאם נותן לאחרים — הרי הם פטורים! ומשיבים: <strong>אמר</strong> <small>[</small>יכול היה <small>לומר]</small> <strong>לך רב חסדא</strong> בתשובה: <strong>כי תניא ההיא</strong> <small>[כאשר שנויה אותה</small> משנה<small>],</small> הרי היא מדברת דווקא <strong>לאחר יאוש,</strong> שאז גוף הגזילה כבר נקנה לגזלן, ושוב אינו נחשב ברשות הבעלים. 
 <big>ג</big> שנינו במשנה: <strong>אם הניח לפניהם</strong> — <strong>פטורין מלשלם. אמר רמי בר חמא, זאת אומרת: רשות יורש כרשות לוקח</strong> (קונה) <strong>דמי</strong> <small>[נחשבת],</small> שאף שהגזילה מונחת כפי שהיא לפני הבנים שלא אכלוה, מכל מקום כיון שירשו אותה הרי הם נחשבים כקונים את החפץ, והריהו יוצא מרשות הבעלים לגמרי.
  ואילו <strong>רבא אמר: רשות יורש לאו</strong> <small>[לא]</small> <strong>כרשות לוקח דמי</strong> <small>[נחשבת],</small> <strong>והכא במאי עסקינן</strong> <small>[וכאן במה אנו עוסקים]</small> — <strong>כשאכלום</strong> לאחר שהניח לפניהם ולכן פטורים הבנים מלשלם, שאין הגזילה מצויה עוד בעין, ואין מה להשיב לבעלים.
  ומקשים על רבא: <strong>הא מדקתני סיפא</strong> <small>[הרי ממה ששנה</small> ב<small>סופה</small> של המשנה<small>]</small> <strong>אם היה דבר שיש בו אחריות</strong> — <strong>חייבין לשלם, מכלל</strong> הדברים אתה למד <strong>דרישא</strong> <small>[שבראשה]</small> של המשנה גם כן <strong>בגזילה קיימת עסקינן</strong> <small>[עוסקים אנו],</small> אלא שהוא דבר שאין בו אחריות, שאינו ניכר ומובחן כחפץ של הנגזל. ומתרצים: <strong>אמר</strong> <small>[</small>יכול היה <small>לומר]</small> <strong>לך רבא</strong> בתשובה,  כי <strong>הכי קאמר</strong> <small>[כך אמר]:</small> <strong>אם הניח להם אביהם אחריות נכסים,</strong> כלומר, הניח בירושה קרקעות (שהן "אחריות נכסים"), הרי נכסים אלה משתעבדים לתשלום חובות האב, ולכן הבנים <strong>חייבין לשלם,</strong> ואף שהגזילה אינה קיימת עוד.
  ומקשים:  <strong>והא מתני ליה</strong> <small>[והרי</small> היה <small>שונה,</small> לומד, <small>לו]</small> <strong>רבי לר' שמעון בריה</strong> <small>[בנו]</small> בפירוש משנה זו: <strong>לא דבר שיש בו אחריות ממש,</strong> כגון קרקעות, נאמר במשנה שחייבים הבנים להחזיר, <strong>אלא אפילו פרה וחורש בה, חמור ומחמר אחריו</strong> — <strong>חייבין להחזיר, מפני כבוד אביהן.</strong> משמע שאין הכוונה פה לאחריות נכסים שהשאיר האב, אלא לנכסים הניכרים לעין, ואם כן בהכרח מדובר כגון כשהגזילה קיימת!
 <strong>אלא אמר רבא: כי שכיבנא</strong> <small>[כאשר אמות]</small> <strong>ר' אושעיא נפיק לוותי</strong> <small>[יצא לקראתי],</small> ממקומו בגן העדן לכבדני, כפי שאני מכבד אותו בחיי <strong>דתריצנא מתניתין כוותיה</strong> <small>[שיישבתי</small> את <small>משנתנו כשיטתו].</small> <strong>דתני</strong> <small>[ששנה]</small> <strong>ר' אושעיא: הגוזל ומאכיל את בניו</strong> — <strong>פטורין מלשלם. הניח לפניהם,</strong> אם עדיין ה<strong>גזילה קיימת</strong> — <strong>חייבין,</strong> ואם <strong>אין הגזילה קיימת</strong> — <strong>פטורין. הניח להם אביהם אחריות נכסים</strong> — ד<strong>חייבין לשלם,</strong> ובאופן זה אפשר גם להסביר את משנתנו, למרות שרבי אינו סבור כן. ודנים בברייתא זו של ר' אושעיא.
 <strong>אמר מר</strong> <small>[החכם</small> בברייתא<small>]:</small> <strong>אין הגזילה קיימת</strong> — <strong>פטורין.</strong> ושואלים: <strong>נימא תיהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> על <strong>רב חסדא,</strong> שהוא אמר לעיל שהבעלים רשאי לתבוע את תשלום הגזילה גם ממי שאכל את החפץ מן הגזלן, ואם כן אף יורשי הגזלן שאכלו חייבים! ומשיבים: <strong>אמר</strong> <small>[</small>יכול היה <small>לומר]</small> <strong>לך רב חסדא</strong> בתשובה: <strong>כי תניא ההיא</strong> <small>[כאשר שנויה אותה</small> ברייתא<small>]</small> של ר' אושעיא הרי היא מדברת <strong>לאחר יאוש,</strong> שהבעלים התייאשו מן הגזילה קודם שהניח לפניהם אביהם, וכבר יצאה מרשותו, ואינו יכול לתובעם.
  ועוד <strong>אמר מר</strong> <small>[החכם]</small> באותה ברייתא: אם ה<strong>גזילה קיימת</strong> — <strong>חייבין לשלם. נימא תיהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> על <strong>רמי בר חמא?</strong> שהרי לדעת רמי בר חמא בכל מקרה, כיון שנעשה שינוי בעלים על ידי ירושה — פטורים. ומשיבים: <strong>אמר</strong> <small>[</small>יכול היה <small>לומר]</small> <strong>לך רמי בר חמא</strong> בתשובה: <strong>כי תניא ההיא</strong> <small>[כאשר שנויה אותה</small> ברייתא<small>]</small> — 
## דף קיב.
 <strong>לפני יאוש,</strong> שכיון שאין פה יאוש, הרי שינוי רשות בלבד (של הירושה) אינו מפקיע אותו מרשות הבעלים הראשונים.
 <strong>רב אדא בר אהבה מתני להא</strong> <small>[היה שונה את זו],</small> את הערתו של <strong>רמי בר חמא, אהא</strong> <small>[על</small> ברייתא <small>זו],</small> ששנינו: <strong>הניח להן,</strong> ליתומים, <strong>אביהן מעות של רבית</strong> שלקח באיסור, <strong>אף על פי שיודעין שהן של רבית</strong> — <strong>אין חייבין להחזיר.</strong> ועל כך <strong>אמר רמי בר חמא, זאת אומרת: רשות יורש כרשות לוקח דמי</strong> <small>[נחשבת],</small> וקנו את כספי הריבית להיות כשלהם.
 ואילו <strong>רבא אמר: לעולם אימא</strong> <small>[אומר]</small> <strong>לך</strong> כי <strong>רשות יורש לאו</strong> <small>[לא]</small> <strong>כרשות לוקח דמי</strong> <small>[נחשבת]</small> ואין זה כשינוי רשות, <strong>ושאני הכא</strong> <small>[ושונה כאן]</small> הדין לענין רבית משום ש<strong>אמר קרא</strong> <small>[הכתוב]:</small> <strong>"אל תקח מאתו נשך ותרבית</strong> ויראת מאלהיך וחי אחיך עמך<strong>"</strong> (ויקרא כה, לו), וההדגשה בכתוב באה לומר <strong>אהדר ליה כי היכי דנחי בהדך</strong> <small>[החזר לו כדי שיחיה עמך],</small> וכיון שדווקא מכך נובע חיוב ההשבה (ולא מחמת שממון זה גזול בידו) יש לומר כי <strong>לדידיה קא מזהר ליה רחמנא</strong> <small>[לו עצמו</small>, למלוה בריבית, <small>מזהירה אותו התורה],</small> <strong>לבריה לא מזהר ליה רחמנא</strong> <small>[את בנו אין מזהירה התורה].</small>
 ומעירים: <strong>מאן דמתני לה</strong> <small>[מי ששונה את זו],</small> הערתו של רמי בר חמא על ה<strong>ברייתא</strong> ומדייק ממנה שרשות יורש כלוקח, למרות שיש הסבר אחר שניתן לתת לדבר, <strong>כל שכן</strong> שהוא שונה אותה <strong>אמתניתין</strong> <small>[על משנתנו]</small> שאין לה הסבר אחר. ואולם <strong>מאן דמתני לה אמתניתין</strong> <small>[מי ששונה אותה על משנתנו],</small> יש לומר שדווקא ממנה הוא מדייק כך, <strong>אבל</strong> על ה<strong>ברייתא</strong> הוא סבור ש<strong>רמי בר חמא כ</strong>שיטת <strong>רבא מתני לה</strong> <small>[</small>הוא <small>שונה אותה].</small> שאין זה משום שרשות היורש כרשות לוקח, אלא משום שלענין ריבית אין הבנים מחוייבים בהשבה.
 <big>א</big> <strong>תנו רבנן</strong> <small>[שנו חכמים]</small> בברייתא: <strong>הגוזל ומאכיל את בניו</strong> את הגזילה שגזל — הרי הם <strong>פטורין מלשלם</strong> לנגזל את דמי הגזילה. ואם <strong>הניח לפניהם</strong> את הגזילה, אם היו הבנים <strong>גדולים</strong> — <strong>חייבין לשלם,</strong> ואם היו <strong>קטנים</strong> — <strong>פטורין מלשלם. ואם אמרו</strong> הבנים ה<strong>גדולים</strong> לנגזל שתבעם: <strong>אין אנו יודעין חשבונות שחשב אבינו עמך</strong> ואין אנו יודעים אם פרע לך את תשלום הגזילה בכסף — הרי הם <strong>פטורין.</strong>
 ותוהים: <strong>משום דאמרי</strong> <small>[שאומרים]</small> <strong>"אין אנו יודעין",</strong> משום כך <strong>פטורים?!</strong> הרי ברור שיש גזילת אביהם בידם, וכיצד נפטרים מלהחזירה בטענת ספק של שמא השיבה אביהם? <strong>אמר רבא:</strong> אין מדובר בטענת ספק, אלא בטענת ודאי, ו<strong>הכי קאמר</strong> <small>[כך אמר]</small> בברייתא, <strong>גדולים שאמרו: יודעים אנו חשבונות שחשב אבינו עמך, ולא פש</strong> <small>[נשאר]</small> <strong>לך גביה</strong> <small>[אצלו]</small> <strong>ולא מידי</strong> <small>[דבר],</small> שהוא פרע הכל — הרי הם <strong>פטורין.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>הגוזל ומאכיל בניו</strong> — הרי הם <strong>פטורין מלשלם.</strong> אם <strong>הניח לפניהם ואכלום</strong> — <strong>בין גדולים בין קטנים חייבין</strong> לשלם. ותוהים: <strong>קטנים מי מיחייבי</strong> <small>[האם</small> הם <small>חייבים]?</small> <strong>לא יהא</strong> דינם <strong>אלא דאזיק אזוקי</strong> <small>[שהזיקו]</small> הם עצמם, והרי קטנים אינם חייבים לשלם מה שהזיקו! <strong>אמר רב פפא: הכי קאמר</strong> <small>[כך אמר]</small> כך יש להבין את הברייתא: אם <strong>הניח לפניהם ועדיין לא אכלום</strong> — <strong>בין גדולים בין קטנים חייבין</strong> להחזיר.
 <strong>אמר רבא: הניח להם</strong> ליתומים <strong>אביהם פרה שאולה</strong> — <strong>משתמשין בה</strong> גם לאחר מותו <strong>כל ימי שאלתה,</strong> ואולם אם <strong>מתה</strong> הפרה במשך זמן זה — <strong>אין חייבין באונסיה</strong> כדין שואל, שההתחייבות לשלם עבור האונס היתה רק של האב ולא של יורשיו.  אם <strong>כסבורים</strong> הם היתומים שפרה זו <strong>של אביהם היא, וטבחוה ואכלוה</strong> — <strong>משלמין דמי בשר בזול</strong> ולא את כל הנזק. ומוסיף רבא: אם <strong>הניח להם אביהם אחריות נכסים,</strong> כלומר, קרקעות — <strong>חייבין לשלם.</strong>
 הלכה אחרונה זו, <strong>איכא דמתני לה ארישא</strong> <small>[יש ששונה אותה,</small> מייחס אותה, <small>על ראשית</small> דברי רבא<small>],</small> לומר שאף שפטורים הבנים מאונסיה של פרה, אם השאיר אביהם אחריות נכסים — משלמים, שחובת התשלום חלה בזמן שאביהם שאל את הפרה, ונכסיו נשתעבדו לכך, <strong>ואיכא דמתני לה אסיפא</strong> <small>[ויש ששונה אותה על הסוף]</small> במקרה שטבחוה ואכלוה.
 ומבררים את השיטות: <strong>מאן דמתני לה ארישא</strong> <small>[מי ששונה אותה על ראשה],</small> <strong>כל שכן</strong> ששונה אותה גם <strong>אסיפא</strong> <small>[על סופה],</small> שהיורשים משלמים על האונס אם יש אחריות נכסים, וכל שכן שמשלמים על מה שאכלוה בעצמם. <strong>ופליגא</strong> <small>[וחלוקה]</small> שיטה זו על שיטת <strong>רב פפא</strong> שיובאו דבריו להלן. ואולם <strong>מאן דמתני לה אסיפא</strong> <small>[מי ששונה אותה על סופה],</small> שכשטבחוה ואכלוה משלמים מנכסי אביהם, <strong>אבל ארישא</strong> <small>[על ראשה]</small> שמשלמים מנכסיו על אונסיה של הפרה — הוא <strong>לא</strong> שונה אותה. <strong>והיינו</strong> <small>[והרי זו]</small> כשיטתו של <strong>רב פפא.</strong> ומה עניינה?
  — ש<strong>אמר רב פפא: היתה פרה גנובה לו,</strong> שגנב פרה לפני שבת, <strong>וטבחה בשבת</strong> — <strong>חייב</strong> בתשלומים, משום <strong>שכבר חייב ב</strong>תשלום על ה<strong>גניבה קודם שיבא לידי איסור שבת</strong> שבטביחה. אבל אם <strong>היתה פרה שאולה לו וטבחה בשבת</strong> — <strong>פטור</strong> מלשלם, משום <strong>שאיסור שבת</strong> שבטביחה <strong>ואיסור גניבה</strong> שנעשה גם הוא על ידי הטביחה, ומחייבו ממון, <strong>באין כאחד,</strong> ואין אדם משלם ממון על מעשה שעשה שיש בו גם חיוב מיתה. ומכאן משמע שלדעת רב פפא אין חיוב האונסים חל על השואל משעת השאילה (שקדמה לשבת) אלא משעת האונס עצמה. ומשום כך אף לענייננו — אין נכסי האב משתעבדים מתחילה לתשלום אונסיה של הפרה.
 הדעות החולקות בענין חיוב תשלום בנים קטנים של גזלן, שהובאו בשתי ברייתות שונות לעיל, מובאות יחד בברייתא נוספת ש<strong>תנו רבנן</strong> <small>[שנו חכמים]</small> על מה שנאמר <strong>"והשיב את הגזילה אשר גזל"</strong> (ויקרא ה, כג): <strong>מה תלמוד לומר "אשר גזל"?</strong> מדוע לא הסתפק הכתוב באומרו "והשיב את הגזילה"? — הכוונה היא ללמדנו: <strong>יחזיר כעין שגזל,</strong> כלומר, את מה שגזל.
 <strong>מכאן אמרו: הגוזל ומאכיל את בניו</strong> — <strong>פטורין מלשלם,</strong> כיון שגזילה שגזל אינה קיימת עוד. אם <strong>הניח לפניהן</strong> את הגזילה — <strong>בין גדולים בין קטנים חייבין. משום</strong> <small>[בשם ]</small> <strong>סומכוס אמרו: גדולים חייבין, קטנים פטורין</strong> וכפי שמוסבר להלן, טעמו הוא משום שכדי להוציא מידם צריך להעמידם בדין, וקטן אינו ראוי עדיין לכך.
 מסופר <strong>: בר חמוה</strong> <small>[בן חמיו,</small> גיסו<small>]</small> של <strong>ר' ירמיה</strong> שהיה עדיין קטן, <strong>טרק גלי באפיה</strong> <small>[סגר</small> את <small>דלתות</small> בית אביו <small>בפני]</small> <strong>ר' ירמיה</strong> ולא הניח לו להחזיק בבית או בחדר שטען עליו ר' ירמיה ששלו הוא, <strong>אתא לקמיה</strong> <small>[בא</small> ר' ירמיה <small>לפני]</small> <strong>ר' אבין</strong> בתביעה על גיסו,
 <strong>אמר</strong> לו ר' אבין: <strong>שלו הוא תובע,</strong> ואין אתה יכול להוציא מידו. <strong>אמר ליה</strong> <small>[לו]</small> ר' ירמיה: <strong>והא מייתינא סהדי דאחזקי ביה בחיי דאבוה</strong> <small>[והרי אני</small> יכול <small>להביא עדים שהחזקתי בו</small> בדבר זה <small>בחיי אביו],</small> משום שאביו מכר לי אותו! <strong>אמר ליה</strong> <small>[לו]:</small> <strong>וכי מקבלין</strong> בית דין <strong>עדים</strong>
## דף קיב:
 <strong>שלא בפני בעל דין?</strong> וכיון שקטן הוא הרי זה נחשב כאילו שאינו נמצא! אמר לו ר' ירמיה: <strong>ולא?</strong> וכי אין עושים כן? <strong>והא קתני</strong> <small>[והרי שנינו]</small> שגזלן שהניח גזילה לפני בניו <strong>בין גדולים בין קטנים חייבין.</strong> משמע שמקבלים עדות בפני קטנים וגובים מהם! <strong>אמר ליה</strong> <small>[לו]</small> ר' אבין: <strong>הרי מחלוקת סומכוס בצידך,</strong> הרי סומכוס חולק על כך וסבור שקטנים פטורים. <strong>אמר</strong> לו ר' ירמיה: וכי <strong>איכפל כולי עלמא וקאי</strong> <small>[טרח כל העולם ועומד]</small> <strong>כ</strong>שיטת <strong>סומכוס</strong> כדי <strong>לאפקוען לדידי</strong> <small>[להפקיע את</small> רכושי <small>שלי]?</small>
 <strong>אדהכי איגלגל מילתא אתא ומטא לקמיה</strong> <small>[בתוך כך</small> בינתיים <small>התגלגל הדבר</small> ו<small>בא והגיע לפני]</small> <strong>ר' אבהו</strong> והוא דן בו, <strong>אמר:</strong> וכי <strong>לא שמיע לכו</strong> <small>[שמעתם]</small> <strong>הא</strong> <small>[זו]</small> שאמר <strong>רב יוסף בר חמא אמר ר' אושעיא?</strong> ש<strong>אמר רב יוסף בר חמא אמר ר' אושעיא: תינוק שתקף</strong> (החזיק) <strong>בעבדיו, וירד לתוך שדה של חבירו ואמר "שלי הוא", אין אומרים: נמתין עד שיגדיל</strong> התינוק, <strong>אלא מוציאין מידו</strong> את העבד והשדה <strong>מיד, ולכשיגדיל יביא עדים ונראה</strong> למי שייך, ואף כאן, נוציא את הבית מידי הקטן וניתנו לר' ירמיה עד שיגדל הקטן!
  ומקשים:  <strong>מי דמי</strong> <small>[האם דומים]</small> הדברים? <strong>התם</strong> <small>[שם]</small> <strong>הוא דמפקינן מיניה</strong> <small>[שאנו מוציאים ממנו]</small> את השדה — משום <strong>דלא קיימא ליה אחזקה דאבוה</strong> <small>[שאינה עומדת לו חזקת אביו],</small> <strong>אבל היכא דאית ליה חזקה דאבוה</strong> <small>[במקום שיש לו חזקת אביו],</small> כגון בעניינו של ר' ירמיה — <strong>לא</strong> מוציאים מידו.
 <big>א</big> אגב שהוזכרה מקודם קבלת עדות שלא בפני בעל דין — דנים בה לגופה. <strong>אמר רב אשי אמר ר' שבתאי: מקבלין עדים שלא בפני בעל דין. תהי</strong> <small>[תהה]</small> <strong>בה</strong> על הלכה זו <strong>ר' יוחנן, וכי מקבלין עדים שלא בפני בעל דין?</strong>
 <strong>קיבלה מיניה</strong> <small>[קיבל ממנו]</small> <strong>ר' יוסי בר חנינא</strong> פירוש הדברים: מתי מקבלים — דווקא במקרים מיוחדים <strong>כגון שהיה הוא חולה או עדיו חולים, או שהיו עדיו מבקשין לילך למדינת הים ושלחו לו</strong> לבוא לדין <strong>ולא בא,</strong> שבמקרים אלה שיש חשש שלא יהיה עוד ניתן לקבל עדות זו בפני בין דין — מותר לקבל עדותם שלא בפני בעל דין.
  וכדברי ר' שבתאי <strong>אמר רב יהודה אמר שמואל: מקבלין עדים שלא בפני בעל דין. אמר מר עוקבא: לדידי מיפרשא לי מיניה</strong> <small>[לי עצמי התפרש</small> הדבר <small>ממנו],</small> מ<strong>שמואל</strong> עצמו: <strong>כגון</strong> ש<strong>פתחו ליה בדיניה</strong> <small>[לו בדינו]</small> <strong>ושלחו ליה</strong> <small>[לו]</small> לאותו בעל דין לבוא <strong>ולא אתא</strong> <small>[בא],</small> אז מקבלים עדות שלא בפניו, <strong>אבל</strong> אם <strong>לא פתחו ליה בדינא</strong> <small>[לו בדין],</small> <strong>מצי אמר ליה</strong> <small>[יכול לומר להם]:</small> <strong>אנא</strong> <small>[אני]</small> <strong>לבית דין הגדול אזילנא</strong> <small>[אני הולך]</small> ושם ידונו בענין זה.
  ומקשים:  <strong>אי הכי, כי</strong> <small>[אם כך, כאשר]</small> <strong>פתחו ליה</strong> <small>[לו]</small> כבר בדין <strong>נמי מצי אמר ליה</strong> <small>[גם כן יכול לומר לו,</small> להם<small>]:</small> <strong>לבית דין הגדול אזילנא</strong> <small>[הולך אני]!</small> <strong>אמר רבינא:</strong> מדובר כאן <strong>כגון דנקט דיסקא</strong> <small>[ש</small>בית הדין <small>מחזיק</small> בידיו <small>תעודה]</small> <strong>מבית דין הגדול</strong> בה מסמיכים אותו לדון בענין זה.
 <big>ב</big> ובענין דומה <strong>אמר רב: מקיימין את השטר</strong> שבית דין בודק את כשרות חתימות העדים שבשטר ומאשר אותן גם <strong>שלא בפני בעל דין</strong> (הלווה). <strong>ור' יוחנן אמר: אין מקיימין את השטר שלא בפני בעל דין. אמר ליה</strong> <small>[לו]</small> <strong>רב ששת לר' יוסי בר אבהו: אסברה</strong> <small>[אסביר]</small> <strong>לך טעמיה</strong> <small>[</small>את <small>טעמו]</small> של <strong>ר' יוחנן</strong> — <strong>אמר קרא</strong> <small>[הכתוב]</small> בעניינו של שור שנגח: <strong>"והועד בבעליו ולא ישמרנו"</strong> (שמות כא, כט), <strong>אמרה תורה: יבא בעל השור ויעמוד על שורו</strong> בשעה שמעידים בו שנגח, שאינו נעשה מועד עד שיעידו עליו בפני בעליו. ואף כאן יש לומר אותו טעם: יבוא בעל השטר, כלומר, הלווה, ויעמוד על שטרו.
 <strong>אמר רבא, הלכתא</strong> <small>[הלכה</small> פסוקה היא<small>]:</small> <strong>מקיימין את השטר שלא בפני בעל דין, ואפילו</strong> הוא <strong>עומד וצווח</strong> שאין לקיימו משום שהוא מזוייף, <strong>ואי אמר</strong> <small>[ואם</small> הוא <small>אומר]:</small> <strong>נקיטו</strong> <small>[החזיקו]</small> <strong>לי,</strong> המתינו לי, <strong>זימנא</strong> <small>[זמן]</small> מסויים <strong>עד דמייתינא סהדי ומרענא ליה לשטרא</strong> <small>[שאביא עדים וארע את</small> תוקפו של <small>השטר]</small> — <strong>נקטינן ליה</strong> <small>[מחזיקים,</small> ממתינים <small>אנו</small> <small>לו]</small> ואין גובים ממנו מיד. <strong>אי אתא</strong> <small>[אם בא]</small> עם עדיו בתוך הזמן שנקצב לו — <strong>אתא</strong> <small>[בא],</small> <strong>אי</strong> <small>[אם]</small> <strong>לא אתא</strong> <small>[בא]</small> — <strong>נטרינן ליה</strong> <small>[מחכים אנו לו]</small> שלושה ימי דין נוספים שהם: <strong>שני וחמישי ושני,</strong>
 <strong>אי</strong> <small>[אם]</small> עדיין <strong>לא אתא</strong> <small>[בא]</small> — <strong>כתבינן פתיחא עלויה תשעין יומין</strong> <small>[כותבים אנו שטר נידוי עליו</small> על שאינו פורע את חובו, למשך <small>תשעים יום].</small> <strong>תלתין קמאי לא נחתינן לנכסיה</strong> <small>[שלושים</small> ימים <small>ראשונים אין אנו יורדים</small> עדיין <small>לנכסיו],</small> <strong>דאמר</strong> <small>[שאומר]</small> בית הדין: שמא <strong>קא טרח בזוזי וניזוף</strong> <small>[הוא טורח בכספים כדי ללוות]</small> לפרוע את חובו זה. בשלושים ימים <strong>מציעאי נמי</strong> <small>[אמצעיים גם כן]</small> עדיין <strong>לא נחתינן ליה לנכסיה</strong> <small>[יורדים אנו לו לנכסיו],</small> <strong>דאמר</strong> <small>[שאומר]</small> בית הדין: <strong>דלמא</strong> <small>[שמא]</small> עדיין <strong>לא אשכח למיזף וקא טרח ומזבין</strong> <small>[מצא ללוות והוא טורח ומוכר]</small> מנכסיו כדי לשלם. בשלושים ימים <strong>בתראי נמי</strong> <small>[גם כן]</small> <strong>לא נחתינן לנכסיה</strong> <small>[יורדים אנו לנכסיו],</small> <strong>דאמר</strong> <small>[שאומר</small> בית הדין<small>]:</small> <strong>לוקח</strong> זה שהוא מוכר לו את הקרקעות על מנת לפרוע, <strong>גופיה קא טרח בזוזי</strong> <small>[</small>הוא <small>עצמו טורח למצוא כסף]</small> כדי לשלם עבור הנכסים.
  ואם <strong>לא אתא</strong> <small>[בא]</small> גם בסוף תשעים יום — <strong>כתבינן אדרכתא אניכסיה</strong> <small>[כותבים אנו שטר רדיפה על נכסיו],</small> כלומר, שמותר ללווה לגבות מהם בכל מקום שימצאם. ומעירים: <strong>והני מילי</strong> <small>[ודברים אלה]</small> שקובעים לו זמן אחר זמן, אמורים דווקא בזמן <strong>דאמר</strong> <small>[שאומר]:</small> <strong>"אתינא"</strong> <small>[בא אני]</small> לבית דין <strong>",</strong> אבל בפועל הוא משתמט בטענות שונות. <strong>אבל</strong> אם <strong>אמר "לא אתינא"</strong> <small>[איני בא]</small> — <strong>לאלתר</strong> (מיד) <strong>כתבינן</strong> <small>[כותבים אנו]</small> שטר אדרכתא, ואין ממתינים תשעים יום.
  ועוד:  <strong>והני מילי</strong> <small>[ודברים אלה]</small> שממתינים לו תשעים יום אמורים דווקא <strong>במלוה,</strong> שנותנים זמן ללווה להשיג את הכסף, <strong>אבל בפקדון</strong> שהוא נתבע להחזיר — <strong>לאלתר</strong> (מיד) <strong>כתבינן</strong> <small>[כותבים אנו]</small> שטר אדרכתא לרדת לנכסיו, שהרי הפקדון צריך להיות שמור בידו, ואין סיבה להשהיה.
 ופרט נוסף בענין זה: <strong>וכי כתבינן</strong> <small>[וכאשר אנו כותבים]</small> שטר אדרכתא — הרי זה דווקא <strong>אמקרקעי</strong> <small>[על הקרקעות]</small> של הלווה, <strong>אבל אמטלטלי</strong> <small>[על המיטלטלים]</small> — <strong>לא,</strong> והטעם: <strong>דלמא שמיט ואכיל להו</strong> <small>[שמא ישמוט,</small> יבריח, <small>או יאכל אותם]</small> ה<strong>מלוה למטלטלי</strong> <small>[את המיטלטלים]</small> של הלווה עד שיתברר הדבר. <strong>וכי אתי</strong> <small>[וכאשר יבוא]</small> ה<strong>לוה ומייתי סהדי ומרע ליה לשטרא</strong> <small>[ויביא עדים וירע את</small> כוחו של <small>השטר],</small> <strong>לא משכח מידי למיגבה</strong> <small>[ימצא דבר לגבות</small> ממנו<small>]</small> בחזרה את מה שלקח לעצמו המלווה.
 <strong>ו</strong>אולם <strong>אי אית ליה מקרקעי</strong> <small>[אם יש לו קרקעות]</small> <strong>למלוה</strong> — <strong>כתבינן</strong> <small>[כותבים אנו]</small> אדרכתא על מיטלטלים, שהרי גם אם יקח המלוה או יקלקל את המיטלטלים — יש ללווה עדיין ממה לגבות. על הלכה אחרונה זו אומרים: <strong>ולא היא</strong> (ואין הדבר כן) שטר <strong>אדרכתא אמטלטלי לא כתבינן</strong> <small>[על מיטלטלים אין אנו כותבים]</small> כלל, <strong>אף על גב דאית ליה מקרקעי</strong> <small>[אף על פי שיש לו קרקעות,</small> למלווה<small>],</small> כי <strong>חיישינן</strong> <small>[חוששים אנו]</small> <strong>שמא תכסיף</strong> <small>[ירד ערכם]</small> ולא יהיה לו ממה לגבות.
 והלכה נוספת בענין זה: <strong>וכי כתבינן</strong> <small>[וכאשר אנו כותבים]</small> את שטר ה<strong>אדרכתא</strong> — <strong>מודעינן ליה</strong> <small>[מודיעים אנו לו]</small> לחייב, כהתראה אחרונה. <strong>והני מילי</strong> <small>[ודברים אלה]</small> אמורים — <strong>דמיקרב</strong> <small>[</small>כ<small>שהוא קרוב],</small> <strong>אבל</strong> אם הוא <strong>מירחק</strong> <small>[רחוק]</small> מאותו מקום — <strong>לא</strong> צריך לטרוח כדי להודיע לו.
 <strong>ואי מירחק ואיכא</strong> <small>[ואם הוא</small> עצמו <small>רחוק ויש]</small> לו <strong>קרובים</strong> כאן, <strong>אי נמי איכא שיירתא דאזלי ואתו התם</strong> <small>[או גם כן</small> אם <small>יש שיירות שהולכות ובאות לשם]</small> למקום בו הוא נמצא, <strong>משהינן ליה תריסר ירחי שתא</strong> <small>[משהים אנו אותו</small> את כתיבת האדרכתא <small>שנים עשר חדשי שנה]</small> <strong>עד דאזלא ואתי שיירתא</strong> <small>[שהולכת ובאה</small> חוזרת <small>השיירה],</small> שאם היה לו מה לטעון יטען. <strong>כי הא</strong> <small>[כמו</small> מעשה <small>זה]</small> ש<strong>רבינא שהא</strong> <small>[המתין]</small> <strong>למר אחא תריסר ירחי שתא</strong> <small>[שנים עשר חדשי שנה]</small> <strong>עד דאזלא ואתייא שיירתא מבי חוזאי</strong> <small>[שהלכה ובאה השיירה מבית חוזאי].</small>
 ואומרים: <strong>ולא היא</strong> (אין הדבר כן), שכן <strong>התם איניש אלימא הוה</strong> <small>[שם אדם אלים היה]</small> המלוה, <strong>אי הויא מטיא אדרכתא לידיה לא הוה אפשר לאפוקי מיניה</strong> <small>[אם היה מגיע שטר אדרכתא לידו, אי אפשר היה</small> עוד <small>להוציא ממנו].</small> <strong>אבל הכא לא נטרינן ליה</strong> <small>[כאן אין אנו מחכים לו]</small> <strong>אלא עד</strong> מרחק כזה <strong>דאזיל שליחא בתלתא בשבתא ואתא בארבעה בשבתא, ולחמשא בשבתא קאי בדיניה</strong> <small>[שילך השליח ב</small>יום <small>שלישי בשבת</small> אחרי מושב בית דין ביום שני להודיע לו <small>ויבוא</small> הנתבע <small>ברביעי בשבת, ובחמישי בשבת יעמוד בדינו],</small> שזהו מרחק יום אחד.
 <big>ג</big> ואגב ענין זה דנים בענין כללי יותר, הנוגע להזמנה לבית הדין. <strong>אמר רבינא: האי שלוחא דרבנן</strong> <small>[שליח חכמים,</small> שליח בית דין<small>]</small> שנשלח לקרוא לאדם לבית הדין <strong>מהימנינן ליה כבי תרי</strong> <small>[מאמינים אנו אותו כשניים]</small> להעיד שהלה ביזהו, או שסירב לבוא. <strong>והני מילי לשמתא</strong> <small>[ודברים אלה</small> אמורים <small>ל</small>ענין <small>נידוי],</small> <strong>אבל לפתיחא</strong> <small>[ל</small>כתוב עליו שטר <small>פתיחה]</small> של נידוי, <strong>כיון דממונא קא מחסר ליה, דקא בעי ליה למיתב ליה זוזי לספרא</strong> <small>[שממון הוא מחסר אותו</small> בעדותו, <small>שצריך הוא</small> הנתבע במקרה כזה <small>לתת כסף לסופר]</small> הכותב את השטר — <strong>לא,</strong> אינו נאמן.
  ועוד בענין זה <strong>אמר רבינא: יהבינן זימנא אפומא דאיתתא ואפומא דשיבבי</strong> <small>[נותנים אנו זמן על פי אישה או על פי שכנים],</small> שמודיעים על ידם מתי קבעו מושב בית דין לענין זה. <strong>ולא אמרן</strong> <small>[אמרנו]</small> דבר זה <strong>אלא</strong> כשהנתבע <strong>דליתיה במתא</strong> <small>[שאינו</small> מצוי <small>בעיר],</small>
## דף קיג.
 <strong>אבל איתיה במתא</strong> <small>[</small>כש<small>ישנו בעיר]</small> — <strong>לא</strong> מנדים אותו, משום <strong>דאמרינן</strong> <small>[שאומרים אנו]:</small> שמא <strong>אימר</strong> <small>[אמירה]</small> <strong>לא אמרו ליה</strong> <small>[לו],</small> <strong>דאמרי</strong> <small>[ש</small>הם <small>אומרים]</small> בליבם: כבר <strong>אשכחינהו שליחא</strong> <small>[מצא אותו שליח]</small> <strong>בית דין ואמר ליה</strong> <small>[לו]</small> ולכן הם לא אמרו.
 <strong>ו</strong>כן <strong>לא אמרן</strong> <small>[אמרנו]</small> שסומכים על אשה או שכן, ומנדים על סמך זה, <strong>אלא</strong> כש<strong>לא חליף אבבא דבי דינא</strong> <small>[עובר על פתח בית הדין]</small> בדרכו לביתו, <strong>אבל</strong> אם הוא <strong>חליף אבבא דבי דינא</strong> <small>[עובר על פתח בית הדין]</small> — <strong>לא</strong> מנדים אותו, שכן <strong>אמרי</strong> <small>[ש</small>הם <small>אומרים]</small> בליבם: כבר <strong>אשכחוה בי דינא ואמרי ליה</strong> <small>[מצאוהו בית הדין ואמרו לו].</small>
 <strong>ו</strong>עוד <strong>לא אמרן</strong> <small>[אמרנו]</small> דבר זה <strong>אלא דאתי ביומיה</strong> <small>[</small>כ<small>שהוא בא ביומו],</small> כלומר, בכל יום לביתו, <strong>אבל</strong> אם <strong>לא אתי ביומיה</strong> <small>[בא ביומו]</small> — <strong>לא,</strong> אין מנדים אותו, <strong>אימא</strong> <small>[אמור]</small> שמא <strong>אישתלויי אשתלי</strong> <small>[שכחו</small> לומר לו<small>].</small>
 <strong>אמר רבא: האי מאן דכתיב עליה פתיחא</strong> <small>[מי שכתבו עליו</small> כתב <small>פתיחה</small> של נידוי<small>]</small> <strong>על</strong> ש<strong>לא אתי לדינא</strong> <small>[בא לדין]</small> — <strong>עד דאתי לדינא לא מקרעינן ליה</strong> <small>[ש</small>הוא <small>בא לדין אין אנו קורעים אותו].</small> ואם כתבו עליו שטר נידוי <strong>על</strong> ש<strong>לא ציית לדינא</strong> <small>[לדין]</small> — <strong>עד דציית לא מקרעינן ליה</strong> <small>[ש</small>הוא <small>מציית</small> ועושה ממש כפסק הדין <small>אין אנו קורעים אותו].</small> ומעירים: <strong>ולא היא</strong> (אין הדבר כן), אלא <strong>כיון דאמר "צייתנא"</strong> <small>[ש</small>הוא <small>אומר "אני מציית"]</small> — מיד <strong>קרעינן ליה</strong> <small>[אנו קורעים אותו].</small>
 <big>א</big> <strong>אמר רב חסדא: קובעים זמן</strong> לאדם שיבוא לבית הדין, שלוש פעמים: בימים <strong>שני וחמישי ושני, זמנא וזמנא בתר זמנא</strong> <small>[פעם ופעם אחר פעם]</small> מזמינים אותו, <strong>ולמחר,</strong> למחרת הפעם השלישית שלא בא, <strong>כתבינן</strong> <small>[כותבים אנו]</small> כתב נידוי ("פתיחא").
  מסופר:  <strong>רב אסי איקלע בי</strong> <small>[הזדמן לבית]</small> <strong>רב כהנא. חזא ההיא איתתא דאזמנה לדינא בפניא</strong> <small>[ראה אישה אחת שהזמין אותה לדין בערב]</small> ולא באה לפניו לדין, <strong>ובצפרא כתיב עלה פתיחא</strong> <small>[ובבוקר</small> שלמחרת <small>כתב עליה כתב נידוי].</small> <strong>אמר ליה</strong> <small>[לו]</small> רב אסי לרב כהנא: האם <strong>לא סבר לה מר להא</strong> <small>[סבור אדוני את</small> ההלכה <small>הזו]</small> ש<strong>אמר רב חסדא: קובעים זמן שני וחמישי ושני?</strong> ואיך אם כן כתבת עליה כתב נידוי מיד בבוקר המחרת?
 <strong>אמר ליה</strong> <small>[לו]</small> רב כהנא: <strong>הני מילי גברא, דאניס וליתיה במתא</strong> <small>[דברים אלה</small> אמורים דווקא ב<small>איש, ש</small>הוא <small>אנוס</small> בעבודתו <small>ואינו מצוי בעיר],</small> <strong>אבל איתתא</strong> <small>[אישה],</small> <strong>כיון דאיתה במתא ולא אתיא</strong> <small>[ש</small>היא <small>נמצאת בעיר ואינה באה]</small> — <strong>מורדת היא,</strong> ולכן אפשר לכתוב עליה מיד.
  ובענין זה של קביעת זמן לדין <strong>אמר רב יהודה: לא יהבינא זמנא</strong> <small>[אין אנו קובעים זמן]</small> לדין <strong>לא ביומי</strong> <small>[בימי]</small> <strong>ניסן ולא ביומי</strong> <small>[בימי]</small> <strong>תשרי,</strong> שהטירדה בהם מרובה, ומאותה סיבה גם <strong>לא</strong> קובעים זמן לדין <strong>במעלי יומא טבא</strong> <small>[בערב יום טוב]</small> <strong>ולא במעלי שבתא</strong> <small>[בערב שבת].</small> <strong>אבל מניסן לבתר יומי</strong> <small>[לאחר ימי]</small> <strong>ניסן,</strong> <strong>וביומי</strong> <small>[ובימי]</small> <strong>תשרי לבתר</strong> <small>[לאחר]</small> <strong>תשרי</strong> — <strong>קבעינן</strong> <small>[קובעים אנו]</small> דין. ואולם <strong>ממעלי שבתא לבתר מעלי שבתא לא קבעינן</strong> <small>[מערב שבת לאחר ערב שבת אין אנו קובעים],</small> <strong>מאי טעמא</strong> <small>[מה הטעם]?</small> — <strong>בעבידתיה דשבתא טריד</strong> <small>[בעבודתו של שבת</small> הוא <small>טרוד]</small> ושמא ישכח.
 <strong>אמר רב נחמן: לא יהבינן זמנא</strong> <small>[אין אנו קובעים זמן]</small> לדין <strong>לא לבני כלה</strong> שבאים ללמוד <strong>ב</strong>ירחי <strong>כלה</strong> <strong>ולא לבני ריגלא</strong> <small>[לאלה שבאים לשמוע</small> את <small>דרשת הרגל]</small> <strong>בריגלא</strong> <small>[ברגל].</small> ומסופר: <strong>כי הוו אתו לקמיה</strong> <small>[כאשר היו באים לפני]</small> <strong>רב נחמן</strong> בזמן הכלה והיו רוצים לתבוע בעלי דינים לדין, <strong>אמר להו</strong> <small>[להם]:</small> <strong>וכי לדידכו כנופייכו</strong> <small>[בשבילכם הקהלתי אתכם]</small> כדי לסייע לכם בדין? הרי ללמוד תורה הקהלתי אתכם! ומעירים: <strong>והאידנא דאיכא רמאי</strong> <small>[ובזמן הזה שיש רמאים]</small> שבאים רק לצורך זה — <strong>חיישינן</strong> <small>[חוששים אנו]</small> שמא מפני רמאות באו.
 <big>ב</big> שנינו במשנה: הגוזל ומניח לפני בניו את הגזילה, <strong>אם היה דבר שיש בו אחריות</strong> — <strong>חייב</strong> היורש <strong>לשלם. מתני ליה</strong> <small>[היה משנה לו,</small> מלמד אותו<small>]</small> <strong>רבי לר' שמעון בריה</strong> <small>[בנו]</small> ומסבירו משנה זו: <strong>לא דבר שיש בו אחריות ממש,</strong> כלומר, קרקעות דווקא, <strong>אלא אפילו פרה וחורש בה, חמור ומחמר אחריו</strong> — <strong>חייבין להחזיר מפני כבוד אביהן,</strong> שלא יאמרו הבריות: הרי דבר זה שנגזל על ידי פלוני, ומזכירים תמיד את חטאו.
 <strong>בעי מיניה</strong> <small>[שאל אותו]</small> <strong>רב כהנא מרב:</strong> אם היתה זו <strong>מטה ומיסב עליה, שולחן ואוכל עליו, מהו? אמר לו</strong> בלשון הכתוב: <strong>"תן לחכם ויחכם עוד"</strong> (משלי ט, ט) כלומר, הוא הדין גם למיטה ושולחן.
 <big>ג משנה</big> <strong>אין פורטין</strong> (מחליפים כספים) <strong>לא מ</strong>כסף הנמצא ב<strong>תיבת המוכסין</strong> (גובי מכס), שחזקה שכסף זה שגבוהו גזל הוא, שנלקח על ידי המוכס שלא כדין, <strong>ולא מכיס</strong> (ארנק) <strong>של גבאין</strong> שגובים מיסים, שאף הם נוטלים ממון שלא כדין, <strong>ואין נוטלין מהם,</strong> מתיבת המוכסים ומכיס הגבאים, <strong>צדקה</strong> מפני שכסף זה הוא כסף של גזל, <strong>אבל נוטל הוא מתוך ביתו</strong> של המוכס <strong>או מן השוק,</strong> מכסף אחר שלו שאינו בתיבת המוכסים.
 <big>ד גמרא</big> ועוד בענין זה ששנינו במשנה. <strong>תנא</strong> <small>[שנה]</small> החכם: אף שאין פורטים מתיבת המוכס <strong>אבל נותן לו</strong> למוכס <strong>דינר, ונותן לו</strong> המוכס <strong>את השאר,</strong> כלומר, עודף.
 <big>ה</big> שנינו במשנתנו: <strong>ומוכסין.</strong> מכאן משמע שכסף שנגבה על ידי המוכסים דינו ככסף גזול. ושואלים: <strong>והאמר</strong> <small>[והרי אמר]</small> <strong>שמואל: דינא דמלכותא דינא</strong> <small>[דין המלכות דין</small> הוא<small>]</small> וצריך לשלם את המכס, ומדוע רואים את המוכסים כגזלנים, והרי הם גובים במצות המלכות?
 <strong>אמר רב חנינא בר כהנא אמר שמואל:</strong> מדובר כאן <strong>במוכס שאין לו קצבה,</strong> שלא קצב המלך סכום מסויים כמה לשלם, אלא הוא לוקח כמה שרוצה. חכמים <strong>דבי</strong> <small>[של בית מדרשו]</small> של <strong>ר' ינאי אמרי</strong> <small>[היו אומרים]:</small> מדובר כאן <strong>במוכס העומד מאליו</strong> שלא קבעתו המלכות, אלא הוא אונס אנשים לשלם לו בלא סמכות.
 <strong>איכא דמתני לה אהא</strong> <small>[יש ששונים</small> את הדיון <small>הזה על</small> הלכה <small>זו],</small> ששנינו בענין איסור לבישת כלאיים: <strong>לא ילבש אדם כלאים אפילו על גבי עשרה בגדים</strong> על מנת <strong>להבריח בו את המכס,</strong> להסתיר את הבגד מן המכס. ומעירים: <strong>מתניתין</strong> <small>[משנתנו]</small> זו היא ש<strong>לא כ</strong>דעת <strong>ר' עקיבא. דתניא</strong> <small>[ש</small>כן <small>שנינו</small> בברייתא<small>]:</small> <strong>אסור להבריח את המכס</strong> בדרך זו של לבישת כלאיים, <strong>ר' שמעון אומר משום</strong> <small>[בשם ]</small> <strong>ר' עקיבא: מותר להבריח את המכס.</strong>
 ומעירים: <strong>בשלמא</strong> <small>[נניח]</small> <strong>לענין כלאים בהא קמיפלגי</strong> <small>[ב</small>נושא <small>זה חלוקים</small> הם<small>],</small> <strong>דמר סבר</strong> <small>[שחכם זה,</small> ר' עקיבא, <small>סבור]:</small> <strong>דבר שאין מתכוין מותר,</strong> וכיון שאינו מתכוין לצורך לבישה מותר לו לעשות זאת, <strong>ומר סבר</strong> <small>[וחכם זה,</small> סתם ברייתא, <small>סבור]:</small> <strong>דבר שאין מתכוין אסור. אלא להבריח בו את המכס מי שרי</strong> <small>[האם מותר]</small> בכלל להבריח ממכס? <strong>והאמר</strong> <small>[והרי אמר]</small> <strong>שמואל: דינא דמלכותא דינא</strong> <small>[דין המלכות דין</small> הוא<small>]!</small>
 <strong>אמר ר' חנינא בר כהנא אמר שמואל:</strong> מדובר כאן <strong>במוכס שאין לו קצבה.</strong> חכמים <strong>דבי</strong> <small>[של בית מדרשו]</small> של <strong>ר' ינאי אמרי</strong> <small>[היו אומרים]:</small> מדובר כאן <strong>במוכס העומד מאליו.</strong>
 <strong>ואיכא דמתני אהא</strong> <small>[ויש ששונים</small> את הדיון הזה <small>על</small> ההלכה <small>הזו]:</small> <strong>נודרין להרגין</strong> (רוצחים), <strong>ולחרמין</strong> (אנשים קשים שמחרימים נכסי אחרים), <strong>ולמוכסין,</strong> ואומרים לכל אלו בלשון נדר על דבר מסויים — <strong>שהיא של תרומה</strong> ולכן אסורה להם, או <strong>שהיא של בית</strong> ה<strong>מלך</strong> ואין גובים ממנה מוכסים, <strong>אף על פי ש</strong>באמת <strong>אינה של תרומה,</strong> וכן <strong>אף על פי שאינה של מלך. ו</strong>שאלו: וכי מותר לעשות כן אף <strong>למוכסין? והאמר</strong> <small>[והרי אמר]</small> <strong>שמואל: דינא דמלכותא דינא</strong> <small>[דין המלכות דין</small> הוא<small>]!</small>
 <strong>אמר ר' חנינא בר כהנא אמר שמואל:</strong> מדובר כאן <strong>במוכס שאין לו קצבה.</strong> חכמים <strong>דבי</strong> <small>[של בית מדרשו]</small> של <strong>ר' ינאי אמרי</strong> <small>[היו אומרים]:</small> מדובר כאן <strong>במוכס העומד מאליו.</strong>
 <strong>רב אשי אמר: במוכס גוי</strong> מדובר כאן, שאין איסור לרמות אותו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ישראל וגוי שבאו לדין, אם אתה,</strong> הדיין, <strong>יכול לזכהו</strong> את היהודי <strong>בדיני ישראל</strong> — <strong>זכהו ואמור לו</strong> לגוי: <strong>כך דינינו.</strong> אם יכול אתה לזכהו <strong>בדיני גוים</strong> — <strong>זכהו ואמור לו: כך דינכם, ואם לאו</strong> <small>[לא],</small> שאי אפשר לזכותו לא בדיני ישראל ולא בדיני גויים — <strong>באין עליו בעקיפין</strong> בתחבולות ובערמה עד שמזכים את היהודי, אלו <strong>דברי ר' ישמעאל. ר' עקיבא אומר: אין באין עליו בעקיפין, מפני קידוש השם.</strong>
 ושואלים: מכאן נדייק שאף לדעת <strong>ר' עקיבא, טעמא</strong> <small>[הטעם]</small> דווקא, <strong>דאיכא</strong> <small>[שיש]</small> <strong>קידוש השם, הא ליכא</strong> <small>[הרי</small> במקום ש<small>אין]</small> <strong>קידוש השם</strong> — <strong>באין</strong> עליו בעקיפין, ויש לשאול:
 <strong>ו</strong>כי <strong>גזל גוי מי שרי</strong> <small>[האם מותר]?</small> <strong>והתניא</strong> <small>[והרי שנינו</small> בברייתא<small>]:</small> <strong>אמר ר' שמעון, דבר זה דרש ר' עקיבא כשבא מזפירין: מנין לגזל גוי שהוא אסור?</strong> — <strong>תלמוד לומר</strong> באיש עברי הנמכר לגוי כעבד: <strong>"אחרי נמכר גאלה תהיה לו"</strong> (ויקרא כה, מח), לומר שיש לגאול (לקנות אותו בכסף) מידו,
## דף קיג:
 <strong>שלא ימשכנו</strong> בכוח <strong>ויצא</strong>. <strong>יכול יגלום</strong> (יערים) <strong>עליו</strong> על הגוי באיזו שהיא צורה? — <strong>תלמוד לומר: "וחשב עם קנהו"</strong> (ויקרא כה, נ), כלומר, <strong>ידקדק</strong> בחשבון מדוייק <strong>עם קונהו!</strong>
 <strong>אמר רב יוסף, לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> שמותר לגוזלו (אלמלא חילול השם), מדובר <strong>בגוי, הא</strong> <small>[זה]</small> שאסור לגוזלו מדובר <strong>בגר תושב</strong> שצריך לנהוג בו ביושר.
 <strong>אמר ליה</strong> <small>[לו]</small> <strong>אביי:</strong> איך אפשר להבדיל בין גוי ובין גר תושב, <strong>והא תרוייהו גבי הדדי כתיבי</strong> <small>[והרי שניהם זה ליד זה</small> הם <small>כתובים]</small> והדין שייך בשניהם, שנאמר במדרש ההלכה הנוגע לאותה פרשה: <strong>לא לך</strong> בלבד עתיד להימכר אותו איש שעבר על מצות שביעית, האמורה קודם לכן, <strong>אלא לגר, שנאמר:</strong> <strong>"</strong>ונמכר <strong>לגר"</strong> (ויקרא   כה, מז), <strong>ולא לגר צדק אלא לגר תושב, שנאמר: "לגר תושב"</strong> (ויקרא כה, מז).
 <strong>"משפחת גר"</strong> (ויקרא כה, מז) — <strong>זה הגוי, כשהוא אומר "או לעקר"</strong> (ויקרא כה, מז) — <strong>זה הנמכר לעבודה זרה.</strong> ועל כולם נאמר "גאולה תהיה לו... וחשב עם קונהו"!
 <strong>אלא אמר רבא, לא קשיא</strong> <small>[אין</small> זה <small>קשה]:</small> <strong>כאן</strong> שאסור — הרי זה <strong>בגזילו</strong> של גוי, <strong>וכאן</strong> שמותר הדבר, אלמלא חילול השם — הרי זה <strong>בהפקעת הלוואתו</strong> שאין בה איסור, לפי שאין הדבר כנטילת כסף ממש.
 <strong>אמר ליה</strong> <small>[לו]</small> <strong>אביי:</strong> והלא בפדיון <strong>עבד עברי</strong> שאסר ר' עקיבא להערים — <strong>הפקעת הלוואתו הוא,</strong> שהרי העבד הוא המשכון עבור הסכום ששולם עבורו, ומדוע יהיה אסור לרמותו לדרך זו? ומשיבים: <strong>רבא</strong> הולך <strong>לטעמיה</strong> <small>[לטעמו,</small> לשיטתו<small>],</small> ש<strong>אמר רבא: עבד עברי גופו קנוי</strong> לגוי, וכאשר מוציאו מידו הרי זה כגזל ממש.
 ועוד בענין זה <strong>אמר רב ביבי בר גידל אמר ר' שמעון חסידא: גזל גוי</strong> — <strong>אסור, אבידתו</strong> — <strong>מותרת.</strong> ומבררים כל הלכה בפני עצמה: <strong>גזילו אסור,</strong> ש<strong>אמר רב הונא: מנין לגזל הגוי שהוא אסור?</strong> — <strong>שנאמר: "ואכלת את כל העמים אשר ה' אלהיך נתן לך"</strong> (דברים ז, טז), <strong>בזמן שהן מסורים בידך,</strong> במלחמת כיבוש, מותר לך לאוכלם, <strong>ולא בזמן שאינם מסורין בידך.</strong>
 <strong>אבידתו מותרת,</strong> ש<strong>אמר רב חמא בר גוריא אמר רב: מנין לאבידת הגוי שהיא מותרת?</strong> — <strong>שנאמר</strong> במצות השבת אבידה: <strong>"לכל אבדת אחיך"</strong> (דברים כב, ג), לומר: <strong>לאחיך</strong> ליהודי <strong>אתה מחזיר, ואי</strong> <small>[ואין]</small> <strong>אתה מחזיר לגוי.</strong>
 ומקשים: <strong>ואימא הני מילי</strong> <small>[ואמור</small> כי <small>דברים אלה]</small> שאינו עדיין מחוייב בדבר אמורים דווקא <strong>היכא</strong> <small>[במקום]</small> באופן ש<strong>לא אתי</strong> <small>[הגיעה]</small> עדיין האבידה <strong>לידיה, דלא מחייב לאהדורי בתרה</strong> <small>[לידו, שאינו צריך לחזר אחריה],</small> <strong>אבל היכא דאתי לידיה אימא ליהדרה</strong> <small>[במקום שהגיעה לידו אמור שיחזיר אותה]</small> לבעליה הגוי! <strong>אמר רבינא:</strong> נאמר <strong>"</strong>וכן תעשה לכל אבידת אחיך אשר תאבד ממנו <strong>ומצאתה"</strong> (דברים כב, ג) והכוונה — אבידה <strong>דאתאי לידיה</strong> <small>[שהגיעה לידו]</small> <strong>משמע</strong>. ואם כן אף במקרה שכבר באה האבידה לידו — חלה חובת השבתה רק על "אבידת אחיך" ולא של גוי. <strong>תניא</strong> <small>[שנויה</small> ברייתא<small>],</small> <strong>ר' פנחס בן יאיר אומר: במקום שיש חילול השם</strong> אם לא יחזיר, <strong>אפילו אבידתו</strong> של גוי <strong>אסור.</strong> ועוד פרט בעניינים אלה.
 <strong>אמר שמואל: טעותו</strong> של גוי <strong>מותרת.</strong> ומעירים: <strong>כי הא</strong> <small>[כמו</small> מעשה <small>זה]</small> ש<strong>שמואל זבן</strong> <small>[קנה]</small> <strong>מכותי לקנא דדהבא במר דפרזלא</strong> <small>[כלי זהב במחיר של ברזל]</small> <strong>בארבע זוזי</strong> <small>[זוזים],</small> <strong>ואבלע ליה חד זוזא</strong> <small>[והבליע</small> הוסיף <small>לו</small> עוד <small>זוז אחד]</small> על הכסף שקנה בו, כדי שלא ירגיש שהטעהו.
  ועוד מסופר: <strong>רב כהנא זבן</strong> <small>[קנה]</small> <strong>מכותי מאה ועשרים חביתא</strong> <small>[חביות]</small> <strong>במאה, ואבלע ליה חד זוזא</strong> <small>[והבליע לו זוז אחד],</small> <strong>אמר ליה</strong> <small>[לו]:</small> <strong>חזי, דעלך קא סמיכנא</strong> <small>[ראה, שעליך אני סומך].</small> <strong>רבינא זבן</strong> <strong>דיקלא</strong> <small>[קנה דקל]</small> <strong>הוא וכותי</strong> אחד <strong>לצלחא</strong> <small>[לביקוע]</small> לשם עצים, ולחלוק ביניהם את גזירי העץ, <strong>אמר ליה לשמעיה</strong> <small>[לו לשמשו]:</small> <strong>קדם ואייתי</strong> <small>[הקדם והבא]</small> את גזירי העץ <strong>מעיקרו</strong> מקרוב לשורשו, ששם הוא עבה יותר. שה<strong>כותי</strong> רק <strong>מניינא ידע</strong> <small>[מנין</small> הוא <small>יודע]</small> ולא ישים לב לזה שאתה לוקח חתיכות עבות יותר.
 ועוד מסופר: <strong>רב אשי הוה קאזיל באורחא</strong> <small>[היה מהלך בדרך],</small> <strong>חזא שיבשא דגופנא בפרדיסא</strong> <small>[ראה זמורה של גפן בפרדס]</small> <strong>ותלי</strong> <small>[ותלויים]</small> <strong>בה קיטופי דעינבי</strong> <small>[אשכולות ענבים],</small> <strong>אמר ליה לשמעיה</strong> <small>[לו לשמשו]:</small> <strong>זיל חזי אי</strong> <small>[לך תראה אם]</small> של ה<strong>כותי נינהו</strong> <small>[הם]</small> — <strong>אייתי</strong> <small>[הבא</small> לי<small>],</small> <strong>אי</strong> <small>[אם]</small> של <strong>ישראל נינהו</strong> <small>[הם]</small> — <strong>לא אייתי לי</strong> <small>[אל תביא לי].</small> <strong>שמע ההוא</strong> <small>[אותו]</small> <strong>כותי דהוה יתיב בפרדיסא</strong> <small>[שהיה יושב בפרדס],</small> <strong>אמר ליה</strong> <small>[לו]:</small> וכי את ה<strong>כותי שרי</strong> <small>[מותר]</small> לגזול? <strong>אמר ליה</strong> <small>[לו]:</small> <strong>כותי שקיל דמי</strong> <small>[לוקח כסף]</small> עבור הענבים וסמכתי על כך שאשלם על הענבים, <strong>ישראל לא שקיל דמי</strong> <small>[אינו לוקח כסף]</small> ובאופן כזה איני רוצה ליטול ממה שאינו שלי. 
 <big>א</big> <strong>גופא</strong> <small>[לגופה]</small> של ההלכה שהזכרנו, <strong>אמר שמואל: דינא דמלכותא דינא</strong> <small>[דין המלכות דין</small> הוא<small>].</small> <strong>אמר רבא: תדע</strong> שכן הוא, <strong>דקטלי דיקלי וגשרי גישרי ועברינן עלייהו</strong> <small>[שהם,</small> אנשי העיר, <small>קוצצים דקלים וגושרים</small> מעציהם <small>גשרים ואנו עוברים עליהם]</small> ואין אנו אומרים שגזלו את העצים מבעליהם ואסור להשתמש בהם.
 <strong>אמר ליה</strong> <small>[לו]</small> <strong>אביי</strong> לרבא: מכאן אין ראיה. <strong>ודלמא</strong> <small>[ושמא]</small> <strong>משום דאייאוש להו מינייהו מרייהו</strong> <small>[שהתייאשו מהם בעליהם]!</small> <strong>אמר ליה</strong> <small>[לו]</small> רבא בתשובה לכך: <strong>אי לא דינא דמלכותא דינא היכי מייאשי</strong> <small>[אם אין דין המלכות דין איך מתייאשים]?</small>
 <strong>והא לא קא עבדי כדאמר מלכא</strong> <small>[והרי אין הם,</small> אנשי העיר, <small>עושים כמו שאומר המלך],</small> שכן <strong>מלכא אמר</strong> <small>[המלך אומר]:</small> <strong>זילו וקטלו מכל באגי</strong> <small>[לכו וקצצו מכל השדות]</small> מעט מכל אחד, <strong>ואינהו אזלו וקטלו מחד באגא</strong> <small>[והם הולכים וקוצצים משדה אחד]!</small>
 ומשיבים: <strong>שלוחא דמלכא כמלכא</strong> <small>[שליח המלך כמלך],</small> <strong>ולא טרח</strong> <small>[טורח]</small> לקחת מכל שדה ושדה, <strong>ואינהו אפסיד אנפשייהו</strong> <small>[והם,</small> הבעלים של אותו שדה אחד, <small>הפסידו לעצמם],</small> <strong>דאיבעי להו דאינקוט מכוליה באגי ומשקל דמי</strong> <small>[שהיו צריכים להחזיק מ</small>נכסי <small>כל</small> בעלי <small>השדות ולקחת כסף]</small> תמורת מה שנלקח ממנו.
  ובדומה לכך <strong>אמר רבא: מאן דמשתכח בבי דרי, פרע מנתא דמלכא</strong> <small>[מי שנמצא בגורן,</small> ולא בביתו, כשבאים שליחי המלך, הוא ה<small>פורע</small> את <small>מס המלך]</small> בשביל כולם, והרי זה בכלל דין המלכות. <strong>והני מילי שותפא</strong> <small>[ודברים אלה</small> אמורים דווקא ב<small>שותף],</small> שפורע עבור שותפים האחרים, וחוזר ולוקח מהם מה ששילם עבורם. <strong>אבל אריסא</strong> <small>[אריס]</small> — <strong>אריסותיה</strong> <small>[אריסותו]</small> <strong>הוא דקא מפיק</strong> <small>[שהוא מוציא</small> מן השדה<small>]</small> ואינו צריך להשתתף בתשלום הזה, והנוטל ממנו — הרי זה גזל ולא דין המלכות.
 <strong>ואמר רבא: בר מתא אבר מתא מיעבט</strong> <small>[בן עיר על בן עיר</small> אחר <small>ממשכנים</small> אותו<small>]</small> בשביל מס שלא שילם האחר. <strong>והני מילי דברלא ארעא וכרגא דהאי שתא</strong> <small>[ודברים אלה</small> אמורים דווקא <small>במס הקרקעות ומיסי גולגולת של שנה זו],</small> <strong>אבל</strong> של <strong>שתא דחליף</strong> <small>[השנה שעברה],</small> <strong>הואיל ואפייס מלכא</strong> <small>[והתפייס המלך]</small> — <strong>חליף</strong> <small>[עברה</small> כבר<small>],</small> ואין הגובה רשאי למשכן אחד עבור האחר.
 <strong>ואמר רבא: הני דדיירי דרי</strong> <small>[אלה</small> הגויים <small>שעושים דירים]</small> <strong>בתוך התחום</strong> של העיר, שמזבלים שדותיהם של אנשי העיר בשכר על ידי הכנסת בהמותיהם לתוכן — <strong>אסור ליקח</strong> (לקנות) <strong>מהן, מאי טעמא</strong> <small>[מה הטעם]?</small> — <strong>משום דמערבא חיותא דמתא בהדייהו</strong> <small>[שמתערבות בהמות</small> של ישראלים בני <small>העיר איתם]</small> ונמצא קונה מהם גזל.
  אבל אם מדיירים <strong>חוץ לתחום</strong> — <strong>מותר ליקח מהם,</strong> שאין חוששים שהן של ישראל, אלא הולכים אחר הרוב. <strong>אמר רבינא: אם היו בעלים מרדפים אחריהם, אפילו חוץ לתחום</strong> — <strong>אסור.</strong>
 <strong>מכריז רבא, ואיתימא</strong> <small>[ויש אומרים]</small> שהיה זה <strong>רב הונא,</strong> והיה אומר כך: <strong>דסלקין לעילא ודנחתין לתתא</strong> <small>[</small>אלה <small>שעולים למעלה ושיורדים למטה],</small> כלומר, העולים לארץ ישראל מבבל והבאים ממנה, כולם מסכימים בדין זה: <strong>האי בר ישראל דידע סהדותא</strong> <small>[בן ישראל זה שיודע עדות]</small> <strong>לכותי ולא תבעו מיניה</strong> <small>[אותו]</small> שיבוא להעיד, <strong>ואזל ואסהיד ליה</strong> <small>[והלך והעיד לו]</small> <strong>בדיני דכותי על ישראל חבריה</strong> <small>[חבירו]</small> — <strong>משמתינן ליה</strong> <small>[מנדים אנו אותו].</small> <strong>מאי טעמא</strong> <small>[מה טעם]</small> הדבר? — <strong>דאינהו מפקי ממונא</strong> <small>[שהם,</small> הגויים בדיניהם, <small>מוציאים ממון]</small>
## דף קיד.
 <strong>אפומא דחד</strong> <small>[על פי</small> עד <small>אחד]</small> ונמצא שהוא מפסיד שלא כדין. <strong>ולא אמרן</strong> <small>[אמרנו]</small> <strong>אלא</strong> כשהיה זה <strong>חד</strong> <small>[</small>איש <small>אחד],</small> <strong>אבל בתרי</strong> <small>[בשניים]</small> <strong>לא</strong> — אין מנדים אותם אם העידו כנגד הישראל, שהרי כדין ישראל הם עושים, ולא הפסידוהו ממון שלא כדין. <strong>וחד נמי</strong> <small>[ואחד גם כן]</small> <strong>לא אמרן</strong> <small>[אמרנו]</small> <strong>אלא בדיני</strong> <strong>דמגיסתא</strong> <small>[של כפריים],</small> <strong>אבל</strong> בדין הנערך <strong>בי דוואר</strong> <small>[בבית השלטון],</small> <strong>אינהו נמי חד אמומתא שדו ליה</strong> <small>[הם גם כן</small> כשיש עד <small>אחד בשבועה מטילים עליו],</small> מחייבים אותו כדין תורה.
 <strong>אמר רב אשי: כי הוינא בי</strong> <small>[כאשר הייתי בבית</small> המדרש<small>]</small> של <strong>רב הונא</strong> ללמוד, <strong>איבעיא לן</strong> <small>[נשאלה לנו]</small> שאלה זו: <strong>אדם חשוב דסמכי עליה כבי תרי</strong> <small>[שסומכים עליו</small> דייני הגויים <small>כעל שניים]</small> מהו דינו לענין זה? וצדדי השאלה: האם כיון שהם <strong>מפקי ממונא אפומיה</strong> <small>[מוציאים ממון על פיו]</small> רשאי, <strong>ולא איבעי ליה לאסהודי</strong> <small>[ואינו צריך,</small> נאסר הדבר, <small>להעיד</small> בדיני גויים<small>].</small> <strong>או דלמא</strong> <small>[שמא]</small> <strong>כיון</strong> ש<strong>אדם חשוב הוא, לא מצי משתמיט להו</strong> <small>[אינו יכול להשתמט מהם]</small> <strong>ומצי לאסהודי</strong> <small>[ויכול להעיד]?</small> שאלה זו לא נפתרה ולכן <strong>תיקו</strong> <small>[תעמוד]</small> במקומה.
 <strong>אמר רב אשי: האי בר ישראל דזבין ליה ארעא</strong> <small>[בן ישראל המוכר לו קרקע]</small> <strong>לגוי אמצרא דבר</strong> <small>[על המיצר של בן]</small> <strong>ישראל חבריה</strong> <small>[חבירו]</small> — <strong>משמתינן ליה</strong> <small>[מנדים אנו אותו].</small> ושואלים: <strong>מאי טעמא</strong> <small>[מה טעם]</small> הדבר? <strong>אי נימא</strong> <small>[אם נאמר]</small> שהוא <strong>משום דינא דבר מצרא</strong> <small>[דין בן המיצר]</small> שיש זכות קדימה למי שיש לו שדה על המיצר, <strong>והאמר מר</strong> <small>[והרי אמר החכם]:</small> <strong>זבין</strong> <small>[קונה]</small> <strong>מגוי וזבין</strong> <small>[ומוכר]</small> <strong>לגוי,</strong> <strong>ליכא</strong> <small>[אין</small> בהם<small>]</small> <strong>משום דינא דבר מצרא</strong> <small>[דין בן המיצר]!</small>
 <strong>אלא דאמרינן ליה</strong> <small>[שאומרים אנו לו,</small> למוכר<small>]</small> כך: <strong>ארבעית</strong> <small>[הרבצת]</small> <strong>לי אריא אמצראי</strong> <small>[אריה על המיצר שלי],</small> שעכשיו יש לי שכן גוי והוא יציק לי. ומשום כך <strong>משמתינן ליה</strong> <small>[מנדים אנו אותו]</small> <strong>עד דקביל עליה</strong> <small>[שיקבל עליו]</small> <strong>כל אונסא דאתי מחמתיה</strong> <small>[אונס שיבוא מחמתו]</small> של הגוי.
 <big>א משנה</big> <strong>נטלו מוכסין את חמורו ונתנו לו חמור</strong> שנטלו מישראל <strong>אחר</strong> תמורתו, או <strong>נטלו לסטים את כסותו ונתנו לו כסות אחרת</strong> תמורתה — <strong>הרי אלו,</strong> מה שקיבל, <strong>שלו, מפני שהבעלים</strong> הקודמים שלהם <strong>מתייאשין מהן. המציל</strong> דבר מה <strong>מן הנהר או מן הגייס</strong> (של צבא) <strong>או מן הלסטין, אם נתייאשו</strong> ממנו <strong>הבעלים</strong> — <strong>הרי אלו שלו. וכן נחיל של דבורים, אם נתייאשו</strong> הבעלים ממנו — <strong>הרי אלו שלו.</strong>
 ובענין זה <strong>אמר ר' יוחנן בן ברוקה: נאמנת אשה, או קטן</strong> אף על פי שאינם כשרים בעדות, <strong>לומר: מכאן יצא נחיל זה</strong> והוא שייך לאדם מסויים. <strong>ומהלך</strong> אדם <strong>בתוך שדה חבירו להציל את נחילו</strong> שהתמקם באותה שדה, <strong>ואם הזיק</strong> בדרך הילוכו — <strong>משלם מה שהזיק, אבל לא יקוץ את סוכו</strong> (הענף של חבירו) שעליו נמצא הנחיל <strong>על מנת ליתן</strong> לו אחר כך <strong>את הדמים,</strong> כלומר, את מחיר הענף. <strong>ר' ישמעאל בנו של ר' יוחנן בן ברוקה אומר: אף קוצץ</strong> את הענף של חבירו <strong>ונותן</strong> לו <strong>את הדמים.</strong>
 <big>ב גמרא</big> על המשנה שאמרו שאם המוכסים או הליסטים נתנו לו דבר תמורת דבר שנטלו ממנו הרי זה שלו, <strong>תנא</strong> <small>[שנה</small> החכם בברייתא<small>]:</small> <strong>אם נטל</strong> — <strong>מחזיר לבעלים הראשונים.</strong> ומסבירים: <strong>קסבר</strong> <small>[סבור</small> חכם זה<small>]:</small> <strong>יאוש כדי</strong> <small>[בלבד]</small> <strong>לא קני</strong> <small>[קונה]</small> והחפץ אינו קנוי למוכס שגזלו, <strong>ו</strong>לכן <strong>מעיקרא באיסורא אתא לידיה</strong> <small>[מתחילה באיסור בא לידו]</small> של המקבל, ולכן לא קנהו בשינוי רשות.
 <strong>ואיכא דאמרי</strong> <small>[ויש שאומרים]</small> שכך שנו בברייתא: <strong>אם בא להחזיר</strong> — <strong>יחזיר לבעלים ראשונים. מאי טעמא</strong> <small>[מה טעם]</small> הדבר? — <strong>יאוש כדי</strong> <small>[בלבד]</small> <strong>קני</strong> <small>[קונה].</small> <strong>מיהו אי אמר</strong> <small>[</small>ו<small>אולם אם אומר]</small> המקבל: <strong>אי אפשי</strong> <small>[אין אני רוצה]</small> ליהנות <strong>בממון שאינו שלי</strong> — <strong>מחזיר לבעלים הראשונים.</strong>
 <big>ג</big> שנינו במשנה: <strong>הרי אלו שלו, מפני שהבעלים</strong> מתייאשים מהם. <strong>אמר רב אשי: לא שנו</strong> שבוודאי מתייאש הבעלים מיד <strong>אלא</strong> ב<strong>ליסטים גוי, אבל ליסטים ישראל</strong> — <strong>לא,</strong> ומדוע? <strong>סבר</strong> <small>[סבור</small> הוא<small>]:</small> <strong>למחר נקיטנא ליה בדינא</strong> <small>[אביא אותו בדין].</small>
 <strong>מתקיף לה</strong> <small>[מקשה על כך]</small> <strong>רב יוסף: אדרבה, איפכא מסתברא</strong> <small>[ההיפך מסתבר],</small> <strong>גוים דדייני בגיתי</strong> <small>[שדנים בכוח]</small> ויש בידם לאכוף דיניהם — <strong>לא מייאש</strong> <small>[מתייאש]</small> הנגזל, וסבור שיוכל לתבוע את הליסטים בדיניהם ולקבל בחזרה את גזילתו. אבל אם היה זה ליסטים <strong>ישראל, כיון</strong> שבית דין של ישראל <strong>דאמרי מימר</strong> <small>[ש</small>רק <small>אומרים]</small> ואין בידם כוח כפייה — <strong>מייאש</strong> <small>[</small>הריהו <small>מתייאש]</small> מהגזל!
 <strong>אלא אי איתמר, אסיפא איתמר</strong> <small>[אם נאמרו</small> הדברים הללו, <small>על סופה</small> של המשנה <small>נאמרו]:</small> <strong>המציל מן הגוים ומן הלסטים, אם נתייאשו הבעלים</strong> — <strong>אין</strong> <small>[כן],</small> ומכאן יש לדייק: אבל <strong>סתמא</strong> <small>[סתם]</small> שאין ידוע שנתייאשו — <strong>לא.</strong>
 ועל כך אמר רב אשי: <strong>לא שנו אלא</strong> כשהיה זה ליסטים <strong>גוי, משום דדייני בגיתי</strong> <small>[שדנים בכוח],</small> <strong>אבל</strong> אם היה זה <strong>לסטים ישראל, כיון דאמרי מימר</strong> <small>[שהם</small> רק <small>אומרים]</small> — <strong>מייאש</strong> <small>[מתייאש]</small> הנגזל, וממילא יכול אדם אחר לקחת ממנו, והרי זה שלו.
 <big>ד</big> בענין זה של יאוש <strong>תנן התם</strong> <small>[שנינו שם]</small> במשנה במסכת כלים: <strong>עורות של בעל הבית,</strong> כלומר, כשבעל העורות בעצמו מעבד אותם ומטפל בהם — <strong>מחשבה מטמאתן.</strong> כשהוא חושב עליהם שאינו רוצה עוד לעשות בהם עיבוד נוסף — הרי הם נחשבים כדברים גמורים, וראויים לקבל טומאה.
 <strong>ושל עבדן</strong> (מעבד עורות) — <strong>אין מחשבה מטמאתן,</strong> משום שאומנותם לעבד עורות, והם עושים את הכל לפי דעת הקונים. ושמא יהיו מן הקונים שירצו לעשות בהם עיבוד נוסף, ולכן אין הם נחשבים כדבר גמור, ואין ראויים לקבל טומאה.
  עורות <strong>של גזלן</strong> — <strong>אין מחשבה</strong> שחשב עליהם ככלי גמור <strong>מטמאתן,</strong> שאין הגזלן קונה את גוף החפץ שייחשב שלו לענין זה. <strong>ושל גנב</strong> — <strong>מחשבה מטמאתן,</strong> שאין הבעלים יודעים מי גנב מהם, ומתייאשים, ונקנה גוף החפץ לגנב.
  ואילו <strong>ר' שמעון אומר: חילוף הדברים; של גזלן</strong> שגזל בזרוע ואין מי שיעכבנו — <strong>מחשבה מטמאתן, של גנב</strong> — <strong>אין מחשבה מטמאתן, לפי שלא נתייאשו הבעלים.</strong>
 <strong>אמר עולא: מחלוקת בסתם,</strong> שאין אנו יודעים אם התייאשו הבעלים או לא, <strong>אבל בידוע</strong> שהתייאש — <strong>דברי הכל יאוש קני</strong> <small>[קונה].</small> <strong>רבה אמר: בידוע</strong> שנתייאשו הבעלים <strong>נמי</strong> <small>[גם כן]</small> <strong>מחלוקת,</strong> שבמקרים אלה (כל אחד לשיטתו) אין אדם מתייאש באמת מן החפץ, אף שהוא אומר כן.
 <strong>אמר ליה</strong> <small>[לו]</small> <strong>אביי לרבה: לא תיפלוג עליה</strong> <small>[אל תחלוק עליו],</small> על <strong>עולא,</strong> <strong>דתנן במתניתין כוותיה</strong> <small>[ש</small>כן <small>שנינו במשנתנו כשיטתו].</small> ששנינו בה במשנה זו בענין עורות, שלדעת ר' שמעון אין מחשבת הגנב מטמאתן <strong>לפי שלא נתייאשו הבעלים,</strong> ומכאן נדייק: <strong>טעמא</strong> <small>[הטעם,</small> דווקא<small>],</small> משום ש<strong>לא נתייאשו הבעלים, אבל</strong> אם <strong>נתייאשו הבעלים</strong> — <strong>הרי אלו שלו.</strong>
 <strong>אמר ליה</strong> <small>[לו]</small> רבה: <strong>אנן</strong> <small>[אנו]</small> בלשון <strong>"לפי שאין יאוש לבעלים" מתנינן לה</strong> <small>[שונים אנו אותה]</small> שאין הדבר תלוי באם נתייאשו, אלא בשאלה מהותית: האם יש יאוש במקרה כזה.
 <strong>תנן</strong> <small>[שנינו</small> במשנה<small>]</small> שלנו: <strong>נטלו מוכסין חמורו</strong> ונתנו לו חמור אחר תמורתו, נטלו ליסטים את כסותו ונתנו לו כסות אחרת — הרי אלו שלו, מפני שהבעלים מתייאשים מהן. ונברר: <strong>מני</strong> <small>[כ</small>שיטת <small>מי היא]</small> משנתנו?
 <strong>אי רבנן</strong> <small>[אם</small> כשיטת <small>חכמים]</small> — <strong>קשיא</strong> <small>[קשה]</small> מדין <strong>גזלן,</strong> שהמוכס — גזלן הוא, והוא קונה את הגזילה. <strong>אי</strong> <small>[אם]</small> כשיטת <strong>ר' שמעון קשיא</strong> <small>[קשה]</small> מדין <strong>גנב</strong> שהלסטים — גנב הוא וקונה!
 <strong>בשלמא</strong> <small>[נניח]</small> <strong>ל</strong>שיטת <strong>עולא</strong> ש<strong>אמר: בידוע</strong> שנתייאשו <strong>קני</strong> <small>[קונה],</small> <strong>הכא נמי</strong> <small>[כאן גם כן]</small> אפשר לפרש שמדובר <strong>בידוע, ודברי הכל</strong> היא.
 <strong>אלא ל</strong>שיטת <strong>רבה</strong> ש<strong>אמר: בידוע</strong> שנתייאשו — <strong>נמי</strong> <small>[גם כן]</small> <strong>מחלוקת, הא מני</strong> <small>[זו</small> משנתנו כשיטת <small>מי היא]?</small> <strong>לא</strong> כשיטת <strong>רבנן</strong> <small>[חכמים]</small> <strong>ולא</strong> כשיטת <strong>ר' שמעון!</strong> ומשיבים: כאן במשנתנו שמדובר בליסטים שקונה — מדובר <strong>בלסטים</strong> (גנב) <strong>מזויין,</strong> שלוקח בכוח, כגזלן (אבל מתחבא מן הבריות), <strong>ו</strong>שיטת <strong>ר' שמעון היא</strong> שלשיטתו גזלן קונה.
  ומקשים:  <strong>אי הכי</strong> <small>[אם כך]</small> שמדובר בליסטים מזויין, אם כן <strong>היינו</strong> <small>[זהו]</small> <strong>גזלן</strong> ומדוע לכפול את דינו? ומשיבים: אכן, הרי זה כעין גזלן ושנה במשנה <strong>תרי גווני</strong> <small>[שני מיני]</small> <strong>גזלן,</strong> מוכס ולסטים מזויין.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>הגנב והגזלן והאנס</strong> (שמכריח אחרים למכור לו) — באותם הדברים שלקחו שלא כדין <strong>הקדשן הקדש, ותרומתן תרומה, ומעשרותן מעשר.</strong>
 ונברר: <strong>מני</strong> <small>[</small>כשיטת <small>מי היא]?</small> <strong>אי רבנן</strong> <small>[אם</small> כשיטת <small>חכמים]</small> — <strong>קשיא</strong> <small>[קשה]</small> מ<strong>גזלן,</strong> שלדעתם אינו קונה! <strong>אי</strong> <small>[אם]</small> שיטת <strong>ר' שמעון</strong> — <strong>קשיא</strong> <small>[קשה]</small> מ<strong>גנב!</strong>
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>עולא</strong> ש<strong>אמר: בידוע</strong> שנתייאשו <strong>קני</strong> <small>[קונה]</small> — <strong>הכא נמי</strong> <small>[כאן גם כן]</small> מדובר <strong>בידוע, ודברי הכל היא. אלא ל</strong>דעת <strong>רבה</strong> ש<strong>אמר</strong> ש<strong>בידוע</strong> שנתייאשו <strong>נמי</strong> <small>[גם כן]</small> <strong>מחלוקת, הא מני</strong> <small>[זו</small> כשיטת <small>מי היא]?</small> <strong>לא</strong> כשיטת <strong>רבנן</strong> <small>[חכמים]</small> <strong>ולא</strong> כשיטת <strong>ר' שמעון!</strong>
 ומשיבים: <strong>הכא נמי</strong> <small>[כאן גם כן]</small> כאשר שנו בברייתא גנב — מדובר <strong>בלסטים מזויין, ו</strong>שיטת <strong>ר' שמעון היא.</strong> ומקשים: <strong>אי הכי</strong> <small>[אם כך],</small> <strong>היינו</strong> <small>[הרי זה]</small> בדיוק <strong>גזלן!</strong> ומשיבים: <strong>תרי גווני</strong> <small>[שני מיני]</small> <strong>גזלן</strong> שנה.
 <strong>ואי בעית אימא</strong> <small>[ואם תרצה אמור]:</small> <strong>הא מתניתא</strong> <small>[ברייתא זו]</small> כשיטת <strong>רבי היא,</strong> שיש לו שיטה אחרת. <strong>דתניא</strong> <small>[ש</small>כן <small>שנינו</small> בברייתא<small>],</small> <strong>רבי אמר: גנב</strong> דינו <strong>כגזלן,</strong>
## דף קיד:
 <strong>וקימא לן</strong> <small>[ומוחזק בידינו],</small> כמסקנת הגמרא להלן, שכוונתו היתה שדינו <strong>כגזלן ל</strong>דעת <strong>ר' שמעון,</strong> ואם כן לשיטתו גם גנב וגם גזלן קונים את הנכסים.
 <big>א</big> כיון שהזכרנו את דברי רבי דנים בהם עתה <strong>גופא</strong> <small>[לגופם].</small> <strong>רבי אומר, אומר אני: גנב</strong> דינו <strong>כגזלן. איבעיא להו</strong> <small>[נשאלה להם,</small> לחכמים<small>]</small> כוונת דברי רבי: האם <strong>כגזלן דרבנן קאמר</strong> <small>[</small>לשיטתם <small>של</small> <small>חכמים</small> בענין עורות <small>הוא אומר],</small> וכוונתו — <strong>ו</strong>הוא <strong>לא קני</strong> <small>[קונה],</small> <strong>או דלמא</strong> <small>[שמא]</small> <strong>כגזלן</strong> לשיטתו של <strong>ר' שמעון קאמר</strong> <small>[הוא אומר]</small> <strong>וקני</strong> <small>[ו</small>הוא <small>קונה]?</small>
 ומציעים פתרון לשאלה זו: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנתנו: <strong>נטלו מוכסין</strong> את <strong>חמורו</strong> ולסטים את כסותו, ונתנו לו אחר — הרי אלו שלו, שהמוכס שהוא גזלן, והלסטים שהוא גנב — קנה את החפץ ביאוש.
  ונברר: משנה זו  <strong>מני</strong> <small>[כ</small>שיטת <small>מי היא]?</small> <strong>אי רבנן</strong> <small>[אם</small> כשיטת <small>חכמים],</small> <strong>קשיא</strong> <small>[קשה]</small> מדין <strong>גזלן! אי</strong> <small>[אם]</small> כשיטת <strong>ר' שמעון, קשיא</strong> <small>[קשה]</small> מדין <strong>גנב!</strong>
 <strong>אי אמרת בשלמא</strong> <small>[נניח אם אתה אומר]</small> ש<strong>רבי כגזלן</strong> של <strong>ר' שמעון קאמר וקני</strong> <small>[הוא אומר, וקונה]</small> הגנב ביאוש, <strong>הא מני</strong> <small>[זו,</small> משנתנו, כשיטת <small>מי היא]?</small> — שיטת <strong>רבי היא,</strong> ו<strong>משום הכי</strong> <small>[כך]</small> <strong>קני</strong> <small>[קונה]</small> הלסטים,
 <strong>אלא אי אמרת</strong> <small>[אם אומר אתה]</small> שדעתו שגנב דינו <strong>כגזלן דרבנן</strong> <small>[של</small> שיטת <small>חכמים]</small> <strong>קאמר</strong> <small>[הוא אומר],</small> <strong>ולא קני</strong> <small>[ואינו קונה],</small> <strong>הא מני</strong> <small>[</small>משנתנו <small>זו</small> שלסטים, שהוא גנב, קונה, שיטת <small>מי היא]?</small> — <strong>לא</strong> כשיטת <strong>רבי ולא</strong> כשיטת <strong>ר' שמעון ולא</strong> כשיטת <strong>רבנן</strong> <small>[חכמים]!</small>
 ומשיבים: <strong>הכא במאי עסקינן</strong> <small>[כאן במה אנו עוסקים]?</small> — <strong>בלסטים מזויין, ו</strong>שיטת <strong>ר' שמעון היא</strong> שגזלן קונה ביאוש. ומקשים: <strong>אי הכי</strong> <small>[אם כך],</small> <strong>היינו</strong> <small>[זהו]</small> בדיוק <strong>גזלן?</strong> ומשיבים: <strong>תרי גווני</strong> <small>[שני מיני]</small> <strong>גזלן</strong> שנה במשנה.
  ומציעים עוד פתרון: <strong>תא שמע</strong> <small>[בוא</small> ו<small>שמע]</small> ראיה נוספת לדבר ממה ששנינו בברייתא: <strong>הגנב והגזלן והאנס</strong> — קנו את הגזילה שבידם, ולכן <strong>הקדשן הקדש, ותרומתן תרומה, ומעשרותן מעשר.</strong>
 ונברר: <strong>מני</strong> <small>[</small>כשיטת <small>מי היא]</small> ברייתא זו? <strong>אי</strong> <small>[אם]</small> כדעת <strong>רבנן</strong> <small>[חכמים],</small> <strong>קשיא</strong> <small>[קשה]</small> מדין <strong>גזלן</strong> שלדעתם אינו קונה! <strong>אי</strong> <small>[אם]</small> כדעת <strong>ר' שמעון, קשיא</strong> <small>[קשה]</small> מדין <strong>גנב</strong> שלדעתו אינו קונה!
  ומעתה:  <strong>אי אמרת בשלמא</strong> <small>[נניח אם אתה אומר]</small> שדין <strong>גנב כ</strong>דין <strong>גזלן</strong> של שיטת <strong>ר' שמעון קאמר</strong> <small>[הוא אומר],</small> <strong>משום הכי קני</strong> <small>[משום כך קונה],</small> <strong>אלא אי אמרת</strong> <small>[אם אומר אתה]</small> <strong>גנב כגזלן דרבנן</strong> <small>[של</small> שיטת <small>חכמים]</small> שגזלן אינו קונה, <strong>הא מני</strong> <small>[ברייתא זו</small> כדעת <small>מי היא]?</small>
 ומשיבים: אף כאן מדובר <strong>ב</strong>גנב שהוא <strong>לסטים מזויין, ו</strong>שיטת <strong>ר' שמעון היא</strong> שגזלן קונה. ומקשים: <strong>אי הכי</strong> <small>[אם כך],</small> <strong>היינו</strong> <small>[זהו]</small> <strong>גזלן?</strong> ומשיבים: <strong>תרי גווני</strong> <small>[שני מיני]</small> <strong>גזלן</strong> שנו בברייתא.
 <strong>אמר ליה</strong> <small>[לו]</small> <strong>רב אשי לרבה: תא שמע</strong> <small>[בוא</small> ו<small>שמע]</small> ראיה לדבר מדברי רבי עצמו, <strong>דמתני</strong> <small>[שהיה משנה,</small> מלמד<small>]</small> <strong>רבי לר' שמעון בריה</strong> <small>[בנו]</small> בענין מה ששנינו שבמשנה שכל דבר שיש בו אחריו וגנבו האב, ומת האב, שחייבים הבנים להשיבו לבעליו מפני כבוד אביהם: <strong>לא דבר שיש בו אחריות ממש, אלא אפילו פרה וחורש בה, חמור ומחמר אחריו</strong> — <strong>חייבין</strong> הבנים <strong>להחזיר מפני כבוד אביהן</strong> שגזלם.
  ונדייק מכאן: <strong>טעמא</strong> <small>[הטעם,</small> דווקא<small>]</small> בגלל הטעם של <strong>מפני כבוד אביהן, הא לאו</strong> <small>[הרי</small> אם <small>לא]</small> טעם זה של <strong>כבוד אביהן</strong> — <strong>לא</strong> היו צריכים להחזיר מן הדין. <strong>שמע מינה</strong> <small>[למד מכאן]</small> שכוונת דברי <strong>רבי</strong> היא שגנב דינו כ<strong>גזלן</strong> של שיטת <strong>ר' שמעון קאמר</strong> <small>[אומר],</small> וקונה. ומסכמים: אכן <strong>שמע מינה</strong> <small>[למד מכאן]</small> שכן הוא.
 <big>ב</big> שנינו במשנה: <strong>וכן נחיל של דבורים</strong> אם נתייאשו הבעלים ממנו ונטלו אחר — הרי אלו שלו. ושואלים: <strong>מאי</strong> <small>[מה]</small> פירוש <strong>"וכן"?</strong> מדוע יש צורך להוסיף במשנה דוגמא זו?
  ומסבירים, <strong>הכי קאמר</strong> <small>[כך הוא אומר]:</small> <strong>אפילו נחיל של דבורים,</strong> ש<strong>קנין דרבנן</strong> <small>[</small>מדברי <small>חכמים]</small> <strong>הוא,</strong> שאין לאיש קנין מן התורה בדבורים, <strong>סלקא דעתך אמינא</strong> <small>[יעלה על דעתך לומר]:</small> <strong>האי</strong> <small>[זה]</small> <strong>כיון דרבנן בעלמא</strong> <small>[ש</small>מדברי <small>חכמים בלבד]</small> <strong>הוא דקני ליה</strong> <small>[שקונה אותו],</small> <strong>אפילו סתמא נמי מייאש</strong> <small>[בסתם גם כן מתייאש],</small> ועל כן <strong>קא משמע לן</strong> <small>[השמיעה לנו]</small> משנתנו ש<strong>אם נתייאשו הבעלים</strong> — <strong>אין</strong> <small>[כן],</small> <strong>אי</strong> <small>[אם]</small> <strong>לא</strong> — <strong>לא.</strong>
 <big>ג</big> עוד שנינו במשנה, ש<strong>אמר ר' יוחנן בן ברוקה: נאמנת אשה ו</strong>כן <strong>קטן</strong> לומר: מכאן יצא נחיל זה ולכן שייך הוא לבעלי מקום זה.
  ותוהים: וכי  <strong>אשה וקטן בני עדות נינהו</strong> <small>[הם]?</small> והרי פסולים הם לעדות! <strong>אמר רב יהודה אמר שמואל: הכא במאי עסקינן</strong> <small>[כאן במה אנו עוסקים]</small> — <strong>כגון שהיו בעלים מרדפין אחריהם,</strong> כלומר, אחרי הדבורים, <strong>ואשה וקטן מסיחין לפי תומם ואומר</strong> הקטן: <strong>מכאן יצא נחיל זה.</strong>
 ובענין זה מסופר ש<strong>אמר רב אשי: אין מסיח לפי תומו כשר</strong> להעיד על כך, <strong>אלא לעדות אשה בלבד,</strong> שתיקנו חכמים שמי שהיה מסיח לפי תומו שמת בעלה של אשה, אף על פי שהוא פסול לגמרי לעדות, כגון גוי, יהא נאמן, אבל לדבר אחר לא תיקנו.
 <strong>אמר ליה</strong> <small>[לו]</small> <strong>רבינא לרב אשי: ו</strong>האם <strong>לא</strong> סומכים גם בדברים אחרים? <strong>והרי נחיל של דבורים מסיח לפי תומו הוא</strong> ואשה וקטן נאמנים! ענה לו: <strong>שאני</strong> <small>[שונה]</small> <strong>נחיל של דבורים,</strong> ש<strong>קנין דרבנן</strong> <small>[</small>מדברי <small>חכמים]</small> <strong>הוא</strong> מעיקרו, ולכן סמכו חכמים גם על אלה.
  ושואלים:  <strong>ודאורייתא</strong> <small>[ו</small>בדבר <small>שמן התורה]</small> <strong>לא? והאמר</strong> <small>[והרי אמר]</small> <strong>רב יהודה אמר שמואל: מעשה באדם אחד שהיה מסיח לפי תומו ואומר: זכורני כשאני תינוק ומורכבני</strong> (הייתי מורכב) <strong>על כתיפו של אבא, והוציאוני מבית הספר והפשיטוני את כתנתי והטבילוני לאכול בתרומה לערב,</strong>
 <strong>ור' חנינא</strong> היה <strong>מסיים בה</strong> בהרצאת דבריו <strong>הכי</strong> <small>[כך]:</small> שאותו אדם הוסיף וסיפר <strong>וחבירי</strong> היו <strong>בדילין</strong> (נבדלים) <strong>ממני,</strong> <strong>והיו קורין אותי "יוחנן אוכל חלות", והעלהו רבי לכהונה על פיו.</strong> ואם כן, הרי שהעלהו לכהונה, והתיר לו לאכול תרומה שהיא מן התורה, על סמך סיפור שסיפר לפי תומו!
  ענה לו רב אשי: מדובר פה <strong>בתרומה דרבנן</strong> <small>[שמ</small> דברי <small>חכמים]</small> שבזמן הזה, לאחר חורבן, אבל בדין תורה אין סומכים על מסיח לפי תומו.
  ושואלים עוד: <strong>ואכתי דאורייתא</strong> <small>[ועדיין</small> בדברים <small>שמן התורה]</small> <strong>לא? והא</strong> <small>[והרי]</small> <strong>כי אתא</strong> <small>[כאשר בא]</small> <strong>רב דימי אמר רב חנא קרטיגנא</strong> (מקרטגו), <strong>ואמרי לה</strong> <small>[ויש אומרים]</small> בנוסח זה: <strong>רב אחא קרטיגנא  משתעי</strong> <small>[היה מספר]:</small> <strong>מעשה בא לפני ר' יהושע בן לוי ואמרי לה</strong> <small>[ויש אומרים]:</small> ש<strong>מעשה</strong> זה <strong>בא לפני רבי, בתינוק אחד שהיה מסיח לפי תומו ואמר: אני ואמי נשבינו לבין הגוים, יצאתי לשאוב מים</strong> — <strong>דעתי</strong> היתה באותה שעה <strong>על אמי, ללקוט עצים</strong> — <strong>דעתי על אמי,</strong> משמע שהיה עם אימו כל הזמן, ולא נבעלה לגוי ונפסלה בכך לכהונה,
 <strong>והשיאה רבי על פיו לכהונה.</strong> ואם כן סומכים על כך אפילו בדבר שיש בו צד איסור מן התורה!
  ומשיבים:  <strong>בשבויה הקילו,</strong> שכיון שאין איסורה ברור, אלא רק חשש חכמים הוא, לכן הקלו בכך.
 <big>ד</big> שנינו במשנה: <strong>אבל לא יקוץ את סוכו</strong> של חבירו כדי להציל את הנחיל שלו שנמצא עליו, ואף לא על מנת ליתן לו את הדמים. <strong>תניא</strong> <small>[שנויה</small> ברייתא<small>]:</small> <strong>ר' ישמעאל בנו של ר' יוחנן בן ברוקה אומר: תנאי בית דין הוא, שיהא</strong> אדם <strong>יורד לתוך שדה של חבירו וקוצץ סוכו</strong> (ענפו) <strong>של חבירו</strong> כדי <strong>להציל</strong> בכך <strong>את נחילו, ונוטל</strong> בעל השדה <strong>דמי סוכו מתוך נחילו של חבירו. ו</strong>כן
 <strong>תנאי בית דין הוא, שיהא</strong> אדם שרואה חבית דבש של חבירו נשברת <strong>שופך</strong> את <strong>יינו</strong> מן החבית שלו <strong>ומציל</strong> לתוכה <strong>את דובשנו של חבירו,</strong> שדבר יקר הוא בהרבה מן היין, <strong>ונוטל דמי יינו מתוך דובשנו של חבירו. ו</strong>כן <strong>תנאי בית דין הוא, שיהא</strong> אדם <strong>מפרק את עציו</strong> שהוא נושא על חמורו <strong>וטוען</strong> במקומם את <strong>פשתנו של חבירו</strong> שחמורו נפל, <strong>ונוטל דמי עציו מתוך פשתנו של חבירו, שעל מנת כן</strong> שיעשו דברים אלה אף שאינם בעצם מן הדין, <strong>הנחיל יהושע לישראל את הארץ.</strong> 
 <big>ה משנה</big> <strong>המכיר כליו</strong> <strong>ו</strong>כן <strong>ספריו ביד אחר, ויצא לו שם גניבה בעיר,</strong> כלומר, יצאה שמועה קודם לכן שנגנבו מאיתו דברים אלה — <strong>ישבע לו לוקח</strong> (הקונה שקנה אותם מן הגנב ומחזיק כעת בכלים או בספרים) <strong>כמה נתן</strong> (שילם) בעד אלה <strong>ויטול</strong> ממנו, מבעל הכלים או הספרים את מה ששילם, ויחזיר את הכלים או הספרים לבעליהם. <strong>ואם לאו</strong> <small>[לא]</small> יצא לו שם גניבה — <strong>לאו כל המנו</strong> (אין זה בכוחו) לטעון שחפץ זה נגנב ממנו, וליטול אותו (ואף בתשלום), אף שיכול להוכיח שהחפץ היה פעם שלו, <strong>שאני אומר:</strong> שמא <strong>מכרן לאחר ולקחן</strong> (קנאם) <strong>זה</strong> (המחזיק בספרים) <strong>הימנו</strong> (ממנו), מאותו אדם שקנה אותם מבעליהם.
 <big>ו גמרא</big> ושואלים על השנוי במשנתנו: <strong>וכי</strong> <small>[וכאשר]</small> <strong>יצא לו שם גניבה בעיר מאי הוי</strong> <small>[מה היה</small> בכך<small>]?</small> <strong>ליחוש דילמא זבנינהו</strong> <small>[נחשוש שמא</small> הוא עצמו <small>מכר אותם],</small> <strong>והוא ניהו קא מפיק שמא</strong> <small>[זה שמוציא את השם]</small> שהיתה גניבה כדי לקבל את ספריו!
 <strong>אמר רב יהודה אמר רב: כגון שבאו בני אדם בתוך ביתו, ועמד והפגין</strong> (וצעק) <strong>בלילה, ואמר: נגנבו כליי.</strong> ואומרים: <strong>כל שכן עילא</strong> (תואנה) <strong>מצא</strong> שמצא לעצמו עילה טובה יותר להיתלות באנשים אלה, ולטעון טענת גניבה שלא כדין!
 <strong>רב כהנא</strong> היה <strong>מסיים בה</strong> בהלכה זו <strong>משמיה</strong> <small>[משמו]</small> של <strong>רב:</strong> מדובר כאן <strong>כגון שהיתה מחתרת חתורה בתוך ביתו, ובני אדם שלנו בתוך ביתו יצאו ואנבורקראות</strong> (חבילות) <strong>של כלים על כתפיהם, והכל אומרים "נגנבו כליו של פלוני",</strong> ואין אנו סומכים על צעקותיו וטענותיו.
  ושואלים: אף שאנשים כך אומרים "נגנבו כליו של פלוני" מדוע נאמין לו גם על גניבת הספרים?  <strong>ודלמא</strong> <small>[ושמא]</small> <strong>כלים</strong> בלבד <strong>הוו</strong> <small>[היו],</small> <strong>ספרים לא הוו</strong> <small>[היו שם]</small> בתוך מה שגנבו ממנו! <strong>אמר ר' חייא בר אבא אמר ר' יוחנן: כגון דקאמרי נמי</strong> <small>[ש</small>הכל <small>אומרים גם כן]</small> ש<strong>ספרים</strong> נגנבו לו.
  ושואלים:  <strong>וליחוש דלמא זוטרי</strong> <small>[ונחשוש שמא</small> נגנבו ספרים <small>קטנים],</small> <strong>וקא טעין רברבי</strong> <small>[והוא טוען בגדולים],</small> כלומר, על ספרים אחרים! <strong>אמר ר' יוסי בר חנינא: דקאמרי</strong> <small>[שאומרים]</small> <strong>ספר פלוני ופלוני</strong> נגנבו, שנוקב בשמות הספרים שאכן היו באותן חבילות שנלקחו מביתו.
  ושואלים:  <strong>ודלמא הוו עתיקי</strong> <small>[ושמא היו</small> ספרים אלה <small>ישנים]</small> שהם זולים יותר, <strong>וקא טעין חדתי</strong> <small>[והוא טוען</small> על ספרים <small>חדשים]</small> שהם יקרים יותר! <strong>אמר רב: כגון דאמרי</strong> <small>[שאומרים</small> אנשים<small>]</small> במפורש <strong>"הללו כליו של פלוני, הללו ספריו של פלוני".</strong>
 ושואלים: <strong>ומי</strong> <small>[והאם]</small> <strong>אמר רב הכי</strong> <small>[כך]</small> כפי שמסר בשמו רב כהנא? <strong>והאמר</strong> <small>[והרי אמר]</small> <strong>רב</strong> עצמו: מי ש<strong>בא במחתרת ונטל כלים ויצא</strong> — <strong>פטור</strong> מלשלם. <strong>מאי טעמא</strong> <small>[מה טעם]?</small> — <strong>בדמי קננהו</strong> <small>[בדם קנה אותם]</small> שהרי בעל הבית רשאי להרוג את הגונב במחתרת, ואם לא נהרג — אין מענישים אותו עונש אחר, ואם הגנב עצמו פטור מלהחזיר את הכלי, כיצד נוכל לחייב את הקונה ממנו לעשות זאת?
  ומשיבים:  <strong>הני מילי דקננהו</strong> <small>[דברים אלה</small> אמורים <small>שקנה אותם]</small> <strong>ב</strong>גנב ה<strong>בא במחתרת, דמעיקרא מסר נפשיה לקטלא</strong> <small>[שמתחילה מוסר את עצמו למיתה</small> עליהם<small>],</small> <strong>אבל הני</strong> <small>[אלה]</small> <strong>כיון</strong> ש<strong>לא מסרו נפשייהו לקטלא</strong> <small>[עצמם למיתה],</small> שהרי לא חתרו מתחילה, אלא באו כאוהבים לביתו ולנו שם אצלו — <strong>לא.</strong>
 <strong>אמר רבא: לא שנו</strong> שזקוק בעל הבית לכל ההוכחות הללו, <strong>אלא</strong> ב<strong>בעל הבית העשוי</strong> המסוגל <strong>למכור</strong> את <strong>כליו,</strong> שצריך להוכיח שנגנבו, <strong>אבל בעל הבית שאינו עשוי למכור</strong> את <strong>כליו</strong> — 
## דף קטו.
 <strong>לא צריך לאהדורי עליה כולי האי</strong> <small>[לחזר עליו כל זאת]</small> ולדקדק בכל הפרטים וההוכחות הללו.
  ושואלים: ומדוע?  <strong>ודלמא איצטריך ליה זוזי וזבין</strong> <small>[ושמא הצטרכו לו כספים ומכר]</small> בכל זאת, למרות שאינו רגיל בכך! <strong>אמר רב אשי: הרי יצא לו שם גניבה בעיר,</strong> ועל כך בעיקר אנו סומכים.
 <big>א</big> ועוד בענין זה הנזכר במשנה <strong>איתמר</strong> <small>[נאמר]:</small> <strong>גנב ומכר</strong> את החפצים שגנב לאחר, <strong>ואחר כך הוכר הגנב</strong> שנודע מי הוא, נחלקו חכמים עם מי מתדיין הבעלים, האם עם הגנב או עם הקונה. <strong>רב משמיה</strong> <small>[משמו]</small> של <strong>ר' חייא אמר: הדין</strong> (ההתדיינות) של הבעלים שנגנב ממנו החפץ, הוא <strong>עם הראשון,</strong> כלומר, עם הגנב, וממנו הוא תובע את הגניבה, ולא עם הקונה מהגנב. <strong>ר' יוחנן משמיה</strong> <small>[משמו]</small> של <strong>ר' ינאי אמר: הדין עם השני,</strong> כלומר, עם הקונה.
 <strong>אמר רב יוסף: לא פליגי</strong> <small>[נחלקו]</small> בעצם ההלכה, אלא שדברו במקרים שונים: <strong>כאן</strong> בדברי ר' יוחנן מדובר <strong>לפני יאוש</strong> הבעלים — <strong>הדין</strong> של הבעלים הוא <strong>עם השני,</strong> שהרי החפץ שלו הוא עדיין. <strong>כאן</strong> בדברי רב מדובר <strong>לאחר יאוש</strong> — <strong>הדין</strong> של הבעלים הוא <strong>עם הראשון.</strong>
 <strong>ותרוייהו אית להו</strong> <small>[ושניהם,</small> רב ור' יוחנן, <small>יש להם,</small> מקבלים<small>]</small> את שיטת <strong>רב חסדא,</strong> שאם גזל ולא נתייאשו הבעלים, ובא אחר ונטל את החפץ מן הגזלן — יכול לגבות ממי שירצה.
 <strong>אמר ליה</strong> <small>[לו]</small> <strong>אביי: ו</strong>האם <strong>לא</strong> <strong>פליגי</strong> <small>[נחלקו]?</small> <strong>הא</strong> <small>[הרי]</small> <strong>מתנות כהונה כלפני יאוש דמי</strong> <small>[</small>הן <small>נחשבות]</small> <strong>ופליגי</strong> <small>[ונחלקו]</small> באותו ענין, שרב סבור שדינו עם הראשון! <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אמר לו</strong> לטבח <strong>"מכור לי מעיה של פרה", והיו בהן מתנות</strong> כהונה, שהרי חלק מהמעיים הוא הקיבה, שהיא מתנה הניתנת לכהן מכל בהמת חולין — <strong>נותנן</strong> את המתנות <strong>לכהן, ואינו מנכה לו</strong> למוכר הבהמה <strong>מן הדמים</strong> ששילם לו את שווי הקיבה. אם <strong>לקח</strong> (קנה) <strong>הימנו</strong> (ממנו) את המעיים <strong>במשקל</strong> — אמנם <strong>נותנו לכהן</strong> את מה שמגיע לו, <strong>ו</strong>אולם <strong>מנכה לו</strong> למוכר <strong>מן הדמים.</strong>
 <strong>ואמר</strong> על זה <strong>רב: לא שנו</strong> שנותן לכהן, ואינו מנכה לטבח מן הדמים <strong>אלא ששקל לעצמו</strong> את בני המעיים. שכיון שהוא עצמו נטל את בני המעיים הרי הוא החייב לכהן, <strong>אבל</strong> אם <strong>שקל לו הטבח</strong> שנמצא אז שהטבח הוא שנטל את המתנות — <strong>הדין</strong> של הכהן הוא <strong>עם הטבח.</strong> משמע שאף במתנות כהונה, שאין הכהן מתייאש מהן, ודינן כגזילה לפני יאוש, סבור רב שהדין הוא עם הראשון דווקא!
  ודוחים, <strong>אימא</strong> <small>[אמור]:</small> <strong>אף דין עם הטבח,</strong> כלומר, אמור שבמקרה כזה הדין גם עם הטבח אם ירצה הכהן להתדיין איתו. והחידוש בדבר הוא, <strong>מהו דתימא</strong> <small>[שתאמר]:</small> <strong>אין מתנות כהונה נגזלות,</strong> וכאילו לא עשה הטבח דבר במה שמסרן לקונה, על כן <strong>קא משמע לן</strong> <small>[השמיע לנו]</small> שיש בהן דין גזילה.
  ושואלים:  <strong>ול</strong>שיטת <strong>אביי</strong> ש<strong>אמר: פליגי</strong> <small>[נחלקו]</small> רב ור' יוחנן, <strong>במאי פליגי</strong> <small>[במה</small> באיזה ענין <small>נחלקו]?</small> ומשיבים: הם חולקים <strong>ב</strong>דברי <strong>רב חסדא,</strong> האם לקבל את שיטתו או לא. שלדעת רב אף לפני יאוש — אין דינו של הבעלים אלא עם הגזלן.
 <strong>רב זביד אמר:</strong> אם לפני יאוש — לדעת כולם יכול הבעלים לדון עם הלוקח, ולהוציא מידו את החפץ, ובמה נחלקו? — <strong>כגון שנתייאשו הבעלים</strong> אלא שנתייאשו משעה שהיו החפצים <strong>ביד</strong> ה<strong>לוקח, ולא נתייאשו</strong> כשהיו עדיין <strong>ביד</strong> ה<strong>גנב,</strong>
 <strong>ובהא פליגי</strong> <small>[וב</small>נושא <small>זה נחלקו],</small> <strong>מר סבר</strong> <small>[חכם זה,</small> ר' יוחנן, <small>סבור]:</small> <strong>יאוש ואחר כך שינוי רשות</strong> — <strong>קני</strong> <small>[קונה]</small> הלוקח. אבל <strong>שינוי רשות ואחר כך יאוש</strong> — <strong>לא קני</strong> <small>[קונה],</small> <strong>ומר סבר</strong> <small>[וחכם זה,</small> רב, <small>סבור]:</small> <strong>לא שנא</strong> <small>[שונה]</small> ובכל מקרה הוא קונה.
 <strong>רב פפא אמר: בגלימא</strong> שנגנבה <strong>דכולי עלמא</strong> <small>[הכל]</small> <strong>לא פליגי</strong> <small>[נחלקו]</small> <strong>דהדר למריה</strong> <small>[שחוזר לבעליו],</small> <strong>והכא</strong> <small>[וכאן]</small> <strong>ב</strong>שאלה האם <strong>עשו בו</strong> בלוקח, במקרה שהוכר הגנב <strong>תקנת השוק קמיפלגי</strong> <small>[חלוקים</small> <small>הם]:</small>
 האם גם כאן תיקנו שהקונה בתום לב מן הגנב מקבל מן הבעלים את הכסף ששילם לגנב, כשמחזיר את החפץ, <strong>רב משמיה</strong> <small>[משמו]</small> של <strong>ר' חייא אמר: הדין עם הראשון, דינא</strong> <small>[הדין]</small> שה<strong>לוקח דלישקול זוזי</strong> <small>[יקח את הכסף]</small> מן ה<strong>גנב,</strong> <strong>ולא עשו בו תקנת השוק</strong> שיטול מן הבעלים. <strong>ור' יוחנן משום</strong> <small>[בשם]</small> <strong>ר' ינאי אמר: הדין עם השני</strong> — <strong>דינא</strong> <small>[הדין]</small> של ה<strong>לוקח דלישקול</strong> <small>[שיטול]</small> <strong>מבעל הבית</strong> את כספו, <strong>ועשו בו תקנת השוק.</strong>
 ושואלים: <strong>וסבר</strong> <small>[ו</small>האם <small>סבור]</small> <strong>רב</strong> ש<strong>לא עשו בו תקנת השוק? והא</strong> <small>[והרי]</small> <strong>רב הונא תלמידיה</strong> <small>[תלמידו]</small> של <strong>רב הוה</strong> <small>[היה],</small> <strong>ו</strong>מסופר שאדם אחד שמפני רשעותו היה נקרא <strong>חנן בישא</strong> <small>[הרע],</small> <strong>גנב גלימא וזבנה</strong> <small>[ומכר אותה],</small> ונודע אחר כך שחנן בישא הוא הגנב. <strong>אתא לקמיה</strong> <small>[בא</small> הדין <small>לפני]</small> <strong>רב הונא, אמר ליה לההוא גברא</strong> <small>[לו לאותו אדם]</small> שנגנב לו: <strong>זיל שרי עביטך</strong> <small>[לך פדה</small> את <small>משכונך],</small> כלומר, שלם לקונה מה שנתן לגנב, ואז תקבל את שלך!
  ומשיבים: אין מכאן ראיה,  <strong>שאני</strong> <small>[שונה]</small> <strong>חנן בישא</strong> <small>[הרע],</small> <strong>כיון דליכא לאישתלומי מיניה</strong> <small>[שאי אפשר לקבל תשלומים ממנו],</small> שלא היה לו כסף, הרי זה <strong>כ</strong>גנב ש<strong>לא הוכר דמי</strong> <small>[נחשב].</small>
 ובענין זה של תקנת השוק <strong>אמר רבא: אם גנב מפורסם הוא, לא עשו בו תקנת השוק.</strong> ומקשים: <strong>והא</strong> <small>[והרי]</small> <strong>חנן בישא</strong> <small>[הרע]</small> ש<strong>מפורסם הוה</strong> <small>[היה]</small> <strong>ו</strong>בכל זאת <strong>עשו בו תקנת השוק!</strong> ומשיבים: <strong>נהי</strong> <small>[אם אמנם]</small> ש<strong>מפורסם</strong> היה <strong>לבישותא</strong> <small>[לרוע],</small> אבל <strong>לגניבותא</strong> <small>[לגניבה]</small> <strong>לא</strong> היה <strong>מפורסם,</strong> ולכן אינו נכנס בכלל זה.
 <big>ב</big> ועוד בענין תקנת השוק. <strong>איתמר</strong> <small>[נאמר]:</small> מי ש<strong>גנב ופרע</strong> מן הגניבה את <strong>חובו,</strong> שהיה חייב למי שהלווהו קודם לכן, או <strong>גנב ופרע בהיקיפו,</strong> שקנה דבר מה בהקפה, ושילם בחפץ הגנוב — <strong>לא עשו בו תקנת השוק</strong> לתת תמורתם למלווה או למי שנתן לו בהקפה, <strong>דאמרי</strong> <small>[שאומרים]</small> לו: <strong>לא אדעתא דהנהו יהיבת ליה מידי</strong> <small>[על דעת</small> הדברים <small>האלה</small> הגנובים <small>נתת לו</small> <small>דבר],</small> שהרי האמנת לו מקודם ונתת לו בהלוואה או בהקפה, ולכן אפשר לקחת את החפץ מידך, וגבה את חובך ממנו באופן אחר.
  ועוד בענין תקנת השוק: אם נתן הגנב את הגניבה כ<strong>משכנתא</strong> <small>[משכון</small> כנגד הלוואה<small>],</small> וקיבל עבור החפץ הגנוב שהוא <strong>שוי מאתן</strong> <small>[שווה מאתיים]</small> <strong>במאה,</strong> כלומר, הלוואה בגובה מחצית ערך המשכון — <strong>עשו בו תקנת השוק,</strong> אבל אם היה זה <strong>שוה בשוה</strong> — נחלקו בדבר חכמים, <strong>אמימר אמר: לא עשו בו תקנת השוק,</strong> שאין רגילים אנשים להלוות סכום כסף בשוויה של המשכנתא אלא פחות מזה, ולכן מה שהלוה לגנב אינו בגלל החפץ הגנוב אלא מטעם אחר. <strong>מר זוטרא אמר: עשו בו תקנת השוק.</strong>
 ואומרים: <strong>והלכתא</strong> <small>[והלכה</small> היא<small>]:</small> <strong>עשו בו תקנת השוק.</strong>
 במקרה של <strong>זבינא</strong> <small>[מכר]</small> הרי אם היה <strong>שוה בשוה</strong> — <strong>עשו בו תקנת השוק,</strong> אבל אם מכר <strong>שוה מאה,</strong> שהיה שווה החפץ הגנוב מאה דינרים, <strong>במאתן</strong> <small>[במאתיים],</small> ערך המכירה — <strong>רב ששת אמר: לא עשו בו תקנת השוק, רבא אמר: עשו בו תקנת השוק.</strong>
 <strong>והלכתא</strong> <small>[וההלכה</small> היא<small>]:</small> <strong>בכולהו</strong> <small>[בכולם]</small> <strong>עשו בו תקנת השוק, לבר</strong> <small>[חוץ]</small> מהמקרה ש<strong>גנב ופרע בחובו,</strong> או ש<strong>גנב ופרע בהיקיפו.</strong>
 מסופר: <strong>אבימי בר נאזי חמוה</strong> <small>[חמיו]</small> של <strong>רבינא הוה מסיק בההוא גברא</strong> <small>[היה נושה באדם אחד]</small> <strong>ארבעה זוזי</strong> <small>[זוזים].</small> <strong>גנב</strong> אותו אדם <strong>גלימא אתיא ניהליה</strong> <small>[</small>ו<small>הביא לו]</small> כפרעון חובו, <strong>אוזפיה</strong> <small>[הלווה לו]</small> אבימי <strong>ארבעה זוזי אחריני</strong> <small>[זוזים אחרים].</small> <strong>לסוף הוכר הגנב. אתא לקמיה</strong> <small>[בא</small> בעל החפץ הגנוב <small>לפני]</small>
 <strong>רבינא, אמר</strong> לו: <strong>קמאי</strong> <small>[</small>על הזוזים <small>הראשונים]</small> הרי הוא בגדר <strong>גנב ופרע בחובו, ולא בעי למיתב ליה</strong> <small>[צריך לתת לו]</small> לאבימי חותני <strong>ולא מידי</strong> <small>[</small><small>דבר],</small> ולחותנו אמר: <strong>הנך</strong> <small>[אותם]</small> <strong>ארבעה זוזי אחריני</strong> <small>[זוזים אחרים]</small> שנתת לגנב על סמך אותה גלימה שהביא לך — <strong>שקול זוזך והדר גלימי</strong> <small>[קח</small> את <small>כספך והחזר</small> את <small>הגלימה].</small>
 <strong>מתקיף לה</strong> <small>[מקשה על כך]</small> <strong>רב כהן: ודלמא גלימא בהני זוזי קמאי יהבה ניהליה</strong> <small>[ושמא הגלימה בעד אלה</small> ארבעת <small>הזוזים הראשונים נתן לו],</small> והרי זה, כדברי רבינא, <strong>גנב ופרע בחובו גנב ופרע בהיקיפו, ו</strong>אולם <strong>ארבעה זוזי בתראי</strong> <small>[זוזים אחרונים]</small> <strong>הימוני הימניה</strong> <small>[האמין לו],</small> ונתנם לו בהלואה בלי קשר לגניבה, <strong>כי היכי דהימניה מעיקרא</strong> <small>[כמו שהאמין לו מההתחלה]</small> לפני שהביא לו את הגלימה, ונמצא שאין הבעלים צריך לשלם לו דבר! <strong>איגלגל מילתא</strong> <small>[התגלגל הדבר]</small> בין חכמים שונים, <strong>מטא לקמיה</strong> <small>[בא</small> הדבר הזה <small>לפני]</small> <strong>ר' אבהו, אמר: הלכתא</strong> <small>[הלכה]</small> <strong>כרב כהן.</strong>
 מסופר: <strong>נרשאה</strong> <small>[איש מ</small>המקום <small>נרש]</small> <strong>גנב ספרא</strong> <small>[ספר],</small> <strong>זבניה לפפונאה בתמנן זוזי</strong> <small>[</small>ו<small>מכר אותו לאיש מפפוניא בשמונים זוז],</small> <strong>אזל פפונאה זבניה לבר מחוזאה במאה ועשרין זוזי</strong> <small>[הלך האיש מפפוניא</small> ו<small>מכר אותו לבן מחוזא במאה ועשרים זוז],</small> <strong>לסוף הוכר הגנב, אמר אביי: ליזיל מרי דספרא</strong> <small>[שילך בעל הספר]</small> <strong>ויהב ליה לבר מחוזא תמנן זוזי ושקיל ספריה</strong> <small>[ויתן לבן מחוזא שמונים זוז ויקח את ספרו],</small> <strong>ואזיל בר מחוזאה ושקיל ארבעין מפפונאה</strong> <small>[וילך בן מחוזא ויקח ארבעים מבן פפוניא].</small>
 <strong>מתקיף לה</strong> <small>[מקשה על כך]</small> <strong>רבא: השתא</strong> <small>[עכשיו]</small> הרי <strong>לוקח מגנב עשו בו תקנת השוק, לוקח מלוקח</strong> שלא התעסק כלל עם הגנב <strong>מיבעיא</strong> <small>[נצרכה</small> לומר<small>]?</small>
 <strong>אלא אמר רבא:</strong> כך יעשה: <strong>ליזיל מריה דספרא ויהיב ליה לבר מחוזאה מאה ועשרין זוזי</strong> <small>[שילך בעל הספר ויתן לו לבן מחוזא מאה ועשרים זוז</small> ששילם<small>]</small> <strong>ושקיל ספריה</strong> <small>[ויקח את ספרו],</small> <strong>וליזיל מרי דספרא</strong> <small>[וילך בעל הספר]</small> <strong>ולישקול ארבעין מפפונאה ותמנן מנרשאה</strong> <small>[ויקח ארבעים מבן פפוניא</small> שמכר והרויח סכום זה, <small>ושמונים מבן נרש</small> שגנב<small>].</small>
 <big>ג משנה</big> <strong>זה בא בחביתו של יין וזה בא בכדו של דבש</strong> ונפגשו, אירע ש<strong>נסדקה חבית של דבש, ושפך זה</strong> בעל היין <strong>את יינו</strong> <strong>ו</strong>על ידי כך <strong>הציל את הדבש,</strong> ששווה יותר מן היין, בכך שהעביר את הדבש <strong>לתוכו,</strong> לתוך החבית ששפך ממנה את היין —
## דף קטו:
 <strong>אין לו אלא שכרו,</strong> כלומר, שכר עבודה של מילוי הדבש ושכר שימוש בכלי, ואולם אינו מקבל עבור יינו ששפך. <strong>ואם אמר</strong> בעל היין לבעל הדבש לפני ששפך את יינו: <strong>"אציל את</strong> הדבש <strong>שלך ואתה נותן לי</strong> את <strong>דמי</strong> היין <strong>שלי"</strong> — <strong>חייב ליתן לו.</strong>
 כיוצא בזה: <strong>שטף נחל</strong> את <strong>חמורו ו</strong>את <strong>חמור חבירו</strong> ועומדים הם לטבוע בו, חמורו <strong>שלו</strong> היה <strong>יפה</strong> (שווה) <strong>מנה</strong> (מאה דינרים) <strong>ושל חבירו מאתים, והניח זה את</strong> הצלת חמורו <strong>שלו והציל את של חבירו</strong> — <strong>אין לו אלא שכרו</strong> על מה שעבד. <strong>ואם אמר לו</strong> לפני כן: <strong>"אני אציל את</strong> החמור <strong>שלך ואתה נותן לי את</strong> דמי החמור <strong>שלי"</strong> — <strong>חייב ליתן לו.</strong>
 <big>א גמרא</big> על מה שאמרו במשנה שאין לבעל היין אלא שכרו בלבד, שואלים: <strong>ואמאי</strong> <small>[ומדוע]?</small> <strong>לימא ליה</strong> <small>[שיאמר לו]</small> לבעל הדבש: <strong>מהפקירא קא זכינא</strong> <small>[מההפקר זכיתי],</small> שהרי הדבש היה הולך לאיבוד ואני זכיתי בו מן ההפקר! <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>]:</small> <strong>הרי שהיה טעון כדי יין וכדי שמן וראה שהן משתברות, לא יאמר</strong> אז <strong>"הרי זה תרומה ומעשר על פירות</strong> (יין או שמן) <strong>שיש לי בתוך ביתי", ואם אמר</strong> כך — <strong>לא אמר כלום.</strong> משמע שדבר שהולך לאיבוד כבר אינו נחשב כשלו אלא כהפקר, אם כן גם כאן ייחשב הדבש כהפקר!
  ומשיבים:  <strong>כדאמר</strong> <small>[כפי שאמר]</small> <strong>ר' ירמיה</strong> במקרה אחר, שמדובר <strong>כשעקל</strong> (חבל, עטיפה) של <strong>בית הבד כרוך עליה</strong> שאינה נשברת לגמרי, <strong>הכי נמי</strong> <small>[כאן גם כן]</small> מדובר <strong>כשעקל בית הבד כרוך עליה,</strong> ואין חבית הדבש הולכת בהכרח לאיבוד, ואין זה כהפקר.
  ושואלים על מה ששנינו בברייתא: <strong>ואם אמר</strong> — <strong>לא אמר כלום? והתניא</strong> <small>[והרי שנינו</small> בברייתא<small>]:</small> <strong>מי שבא בדרך ומעות בידו ואנס</strong> בא <strong>כנגדו,</strong> והוא סבור שהאנס יקח ממנו את הכסף, <strong>לא יאמר "הרי פירות</strong> מעשר שני <strong>שיש לי בתוך ביתי מחוללים על מעות הללו", ואם אמר</strong> — <strong>דבריו קיימין!</strong> משמע שבמקרה כזה הקדשו חל!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>בשיכול להציל</strong> מן האנס. ושואלים: <strong>אי</strong> <small>[אם]</small> מדובר <strong>בשיכול להציל, לכתחלה אמאי</strong> <small>[מדוע]</small> <strong>לא יאמר</strong> כן? ומשיבים: מדובר <strong>ב</strong>אופן <strong>שיכול להציל על ידי הדחק.</strong> ולכן לכתחילה לא יאמר כן, אבל בדיעבד אם אמר, כיון שלא יצא הדבר לגמרי מרשותו הקדשו חל.
  ושואלים:  <strong>וכל היכא דאיכא הפסידא</strong> <small>[מקום שיש הפסד],</small> שיש חשש שמא ייפסד הדבר שבידו, <strong>לכתחלה לא יאמר</strong> שמה שעומד להיפסד יהיה הקדש או תרומה? <strong>והתניא</strong> <small>[והרי שנינו</small> בברייתא<small>]:</small> <strong>הרי שהיו לו עשר חביות</strong> יין <strong>של טבל טמא, וראה אחת מהן שנשברה, או שנתגלתה</strong> ועכשיו אי אפשר לשתות ממנה מחשש ארס נחש שהוטל בה, <strong>אומר: "הרי היא תרומת מעשר על תשע חברותיה". ובשמן לא יעשה כן, מפני הפסד כהן!</strong> משמע שיש מקרים שיכול לעשות אפילו לכתחילה כך!
 <strong>אמר ר' ירמיה:</strong> לא מדובר כאן בנשברה לגמרי, אלא <strong>כשעקל בית הבד כרוך עליה</strong> ונוטפת מעט מעט. ואומרים: <strong>בשלמא</strong> <small>[נניח]</small> במקרה <strong>שנשברה חזיא</strong> <small>[ראויה</small> היא לשימוש<small>]</small> אם יכרוך עליה העקל, <strong>אלא</strong> אם <strong>נתגלתה למאי חזיא</strong> <small>[למה</small> היא <small>ראויה]?</small>
 <strong>וכי תימא</strong> <small>[ואם תאמר]</small> שהיא <strong>חזיא</strong> <small>[ראויה]</small> <strong>לזילוף</strong> שהיין הזה אפשר להשתמש בו כדי לזלף אותו, <strong>והתניא</strong> <small>[והרי שנינו</small> בברייתא<small>]:</small> <strong>מים שנתגלו</strong> ויש לחשוש שנחש שתה מהם ויש בהם ארס — <strong>הרי זה לא ישפכם ברשות הרבים, ולא יגבל בהן את הטיט, ולא ירבץ בהן את הבית, ולא ישקה מהם את בהמתו ולא</strong> את <strong>בהמת חבירו,</strong> שכל אלה הפעולות יש בהן סיכון ואף זילוף היין יהיה אסור!
  ומשיבים: יש תיקון לדבר —  <strong>דעבר לה</strong> <small>[שמעביר אותה],</small> את היין שבחבית, <strong>במסננת.</strong> ו<strong>כ</strong>דברי <strong>ר' נחמיה, דתניא</strong> <small>[ש</small>כן <small>שנינו</small> בברייתא<small>]:</small> <strong>מסננת יש בה משום</strong> חשש <strong>גילוי</strong> שמא שתה נחש מן היין והטיל בו ארס ואין המסננת מועילה להציל את היין. <strong>אמר ר' נחמיה: אימתי? בזמן שהתחתונה,</strong> החלק התחתון שלתוכו יורד היין דרך המסננת, <strong>מגולה, אבל בזמן שהתחתונה מכוסה</strong> שאין הנחש יכול לגשת אליה, <strong>אף על פי שהעליונה</strong> הכלי העליון, ממנו יורד היין <strong>מגולה</strong> — <strong>אין בה משום גילוי, לפי שארס של נחש דומה לספוג, וצף ועומד במקומו,</strong> ולא ירד הארס לכלי התחתון וניתן להשתמש ביין שבו.
  ומקשים:  <strong>לאו איתמר עלה</strong> <small>[וכי לא נאמר עליה],</small> <strong>אמר ר' סימון אמר ר' יהושע בן לוי: לא שנו אלא שלא טרקו</strong> (ערבבו), <strong>אבל</strong> אם <strong>טרקו</strong> ליין — ירד מן הארס עמו לכלי התחתון ו<strong>אסור,</strong> ואף כאן כששופך מן החבית מתערב הארס ביין!
  ומשיבים:  <strong>התם נמי</strong> <small>[שם גם כן]</small> <strong>אפשר דמנח מידי אפומא דחביתא דשפי ליה</strong> <small>[שיניח דבר על פי החבית</small> באופן <small>שיסנן אותו</small> לאט לאט<small>]</small> ולא יכנס הארס בכלי האחר.
  ושואלים: אם מעמיד אתה את הברייתא לעיל, שניתן לכתחילה לתרום את החבית העומדת להישבר, כדברי ר' נחמיה  — על כך יש לשאול: <strong>ו</strong>לדעת <strong>ר' נחמיה, מ</strong>דבר <strong>טמא</strong> על <strong>טמא מי תרמינן</strong> <small>[האם אנו תורמים]?</small>
 <strong>והתניא</strong> <small>[והרי שנינו</small> בברייתא<small>]:</small> <strong>תורמין מן הטמא על הטמא, ומן הטהור על הטהור, ומן הטהור על הטמא, אבל לא</strong> יתרום <strong>מן הטמא על הטהור. ר' נחמיה אומר: אף מן הטמא על הטמא לא התירו לתרום אלא בשל דמאי!</strong> ולשיטתו כיצד אמר כאן שתורם מן הטמא על הטמא? ומשיבים: <strong>הכא נמי</strong> <small>[כאן גם כן]</small> מדובר <strong>בשל דמאי.</strong>
 וממשיכים לדון בדברי הברייתא, <strong>אמר מר</strong> <small>[החכם]:</small> <strong>ובשמן לא יעשה כן, מפני הפסד כהן.</strong> ושואלים: <strong>מאי שנא</strong> <small>[</small>ב<small>מה שונה]</small> <strong>שמן</strong> שאסור — מפני ש<strong>ראוי</strong> לכהן <strong>להדליק</strong> בו? <strong>יין נמי</strong> <small>[גם כן]</small> <strong>ראוי לזילוף! וכי תימא</strong> <small>[ואם תאמר],</small> <strong>זילוף לאו מילתא היא</strong> <small>[לא דבר</small> חשוב <small>הוא],</small> <strong>והאמר</strong> <small>[והרי אמר]</small> <strong>שמואל משום</strong> <small>[בשם]</small> <strong>ר' חייא: שותין מ</strong>יין שקונים ב<strong>לוג בסלע, ומזלפין מ</strong>יין שקונים ב<strong>לוג בשתים</strong> (שני סלעים)! משמע שזילוף הוא דבר חשוב ומשלמים הרבה עבורו!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>יין <strong>חדש</strong> שעדיין אין לו ריח ערב ואינו ראוי לזילוף. ומקשים: <strong>והא</strong> <small>[והרי]</small> <strong>ראוי לישנו</strong> עד שיהיה ראוי לזילוף! ומשיבים: <strong>אתי ביה</strong> <small>[</small>יכול <small>לבוא בו]</small> <strong>לידי תקלה</strong> במשך הזמן עד שיתיישן, שישכחו שטמא הוא וישתמשו בו, ולכן לא משהים אותו.
  ומקשים:  <strong>שמן נמי אתי ביה</strong> <small>[גם כן</small> יכול <small>לבוא בו]</small> <strong>לידי תקלה,</strong> ומדוע אמרנו שמשאירים אותו להדליק בו! ומשיבים: מדובר באופן <strong>דמנח</strong> <small>[שמונח]</small> <strong>בכלי מאוס,</strong> ואז לא ישתמשו בו לאכילה אלא רק להדלקה. ואומרים: <strong>יין נמי מנח ליה</strong> <small>[גם כן יניח אותו]</small> <strong>בכלי מאוס!</strong> ודוחים: <strong>השתא</strong> <small>[עכשיו,</small> הרי<small>]</small> <strong>לזילוף קא בעי ליה</strong> <small>[</small>הוא <small>צריך אותו]</small> שיהיה ריחו ערב, וכי <strong>בכלי מאוס קא מנח ליה</strong> <small>[יניח אותו]?</small> והרי בכך יבאיש ריחו!
  ומעירים:  <strong>ותקלה עצמה,</strong> האם יש לחשוש להשאיר דבר שמא יבואו בו לידי תקלה, <strong>תנאי</strong> <small>[</small>מחלוקת <small>תנאים]</small> <strong>היא.</strong> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>חבית של יין של תרומה שנטמאת</strong> — <strong>בית שמאי אומרים:</strong>
## דף קטז.
 <strong>תשפך הכל, ובית הלל אומרים:</strong> אינו צריך לשפוך, אלא <strong>תעשה זילוף. אמר ר' ישמעאל בר' יוסי: אני אכריע,</strong> בשיטה ממוצעת: אם נטמאה חבית יין התרומה <strong>בבית</strong> — <strong>תעשה זילוף,</strong> שיכול להשתמש בה מיד לכך, <strong>ובשדה</strong> שצריך למשך זמן כדי להעבירה, ויש לחשוש לתקלה — <strong>תשפך הכל.</strong>
 <strong>איכא דאמרי</strong> <small>[יש שאומרים]</small> להכריע ביניהם באופן אחר: <strong>ב</strong>יין <strong>ישן</strong> — <strong>תעשה זילוף, ובחדש</strong> שצריך להמתין הרבה עד שיקבל ריח טוב ויהיה ראוי לזילוף — <strong>תשפך הכל. אמרו לו:</strong> אין סומכים עליך בזה כי <strong>אין הכרעה שלישית מכרעת.</strong> שהכרעה כזו, שיש בה נימוק חדש שלא הוזכר במחלוקת הבסיסית — אין סומכים עליה. ומכל מקום רואים שיש מחלוקת תנאים אם חוששים לתקלה, שמא ישתה ממנה במשך הזמן או לא.
 <big>א</big> שנינו במשנה שאף שהשופך את יינו להציל את דבשו של חבירו — אין לו אלא שכרו, ו<strong>אם אמר לו: "אציל את שלך</strong> ואתה נותן לי דמי שלי <strong>"</strong>— חייב לתת לו. ושואלים: <strong>אמאי</strong> <small>[מדוע]</small> חייב בעל הדבש לתת לו? <strong>ונימא ליה</strong> <small>[ושיאמר לו]:</small> <strong>משטה</strong> הייתי <strong>אני בך!</strong> כלומר, לא התחייבתי ברצינות, אלא רק כדי שתציל את דבשי, ואיני משלם לך אלא את המגיע לך — שכרך בלבד.
 <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>]:</small> <strong>הרי שהיה בורח מבית האסורין והיתה מעבורת לפניו,</strong> והוא, כמובן, ממהר לעבור את הנהר, <strong>אמר לו</strong> לבעל המעבורת: <strong>טול דינר</strong> שהוא סכום גבוה מאד עבור העברת אדם במעבורת את הנהר, <strong>והעבירני</strong> את הנהר, והעבירו — <strong>אין לו אלא שכרו</strong> הרגיל, ואינו יכול לתבוע ממנו דינר. <strong>אלמא</strong> <small>[מכאן יוצא]</small> ש<strong>אמר ליה</strong> <small>[ש</small>יכול <small>לומר לו]:</small> <strong>משטה אני בך, הכא נמי</strong> <small>[כאן גם כן]</small> <strong>לימא ליה</strong> <small>[שיאמר לו]</small> בעל הדבש לבעל היין: <strong>משטה אני בך!</strong>
 ומשיבים: <strong>הא לא דמי</strong> <small>[אין זה</small> כלומר, דין משנתנו <small>דומה]</small> <strong>אלא לסיפא</strong> <small>[לסופה</small> של אותה ברייתא<small>]</small> שכך שנו בה: <strong>ואם אמר לו "טול דינר זה בשכרך והעבירני"</strong> — <strong>נותן לו שכרו משלם.</strong>
 ויש לשאול: <strong>מאי שנא רישא ומאי שנא סיפא</strong> <small>[</small>ב<small>מה שונה תחילת</small> הברייתא <small>ובמה שונה סופה]?</small> <strong>אמר רמי בר חמא:</strong> בסוף הברייתא מדובר לא בבעל מעבורת העוסק תדיר בכך, אלא <strong>בצייד</strong> (דייג) <strong>השולה דגים מן הים, ואמר ליה</strong> <small>[לו]</small> הדייג לבורח מבית האסורים: <strong>אפסדתני כוורי בזוזא</strong> <small>[הפסדת לי דגים ב</small>שווי <small>זוז,</small> דינר<small>]</small> כשנתבטלתי מעבודתי כדי להעבירך, ולכן מגיע לו דינר זה בשכרו. וכל שכן הדין כן במשנתנו שהלה שופך את יינו ומפסידו כדי להציל את דבשו של חבירו.
 <big>ב</big> שנינו במשנה: <strong>שטף נהר</strong> את <strong>חמורו ו</strong>את <strong>חמור חבירו,</strong> החמור <strong>שלו יפה</strong> (שווה) <strong>מנה</strong> (מאה דינרים) ושל חבירו שווה מאתיים, והציל את חמור חבירו, אם התנה איתו מראש שישלם לו תמורת חמורו — מקבל ממנו את דמי חמורו. ומעירים: <strong>וצריכא</strong> <small>[וצריך]</small> לשנות במשנה גם דין זה, למרות שלכאורה הוא זהה לדין הקודם השנוי במשנה בדבש וביין. משום <strong>דאי אשמעינן קמייתא</strong> <small>[שאם היה משמיע לנו</small> רק את ההלכה <small>הראשונה],</small> היינו אומרים: דווקא <strong>התם</strong> <small>[שם]</small> <strong>הוא</strong> הדין כן <strong>דכי</strong> <small>[שכאשר]</small> <strong>פירש</strong> בעל היין שעל מנת כן הוא עושה <strong>יהיב ליה</strong> <small>[נותן לו</small> בעל הדבש<small>]</small> <strong>דמי כוליה</strong> <small>[הכל],</small> <strong>משום</strong> ש<strong>בידים קא פסיד</strong> <small>[הוא מפסיד],</small> שהרי שופך את יינו שלו ומפסידו, <strong>אבל הכא</strong> <small>[כאן]</small> בשטיפת נהר את החמור ש<strong>ממילא</strong> נגרם הנזק לחמורו, ולא בא על ידי מעשהו שלו, <strong>נימא</strong> <small>[נאמר]</small> ש<strong>אין לו אלא שכרו.</strong>
 ולהיפך: <strong>ואי אשמעינן סיפא</strong> <small>[ואם היה משמיע לנו</small> רק את <small>הסוף],</small> כלומר, בדין החמור, הייתי אומר: <strong>הכא</strong> <small>[כאן]</small> <strong>הוא דבסתמא</strong> <small>[שבסתם]</small> <strong>אין לו אלא שכרו, משום</strong> ש<strong>ממילא,</strong> שבא הדבר מעצמו, <strong>אבל התם</strong> <small>[שם]</small> ביין ודבש, ש<strong>בידים</strong> הפסיד את שלו, <strong>אימא</strong> <small>[אמור]</small> ש<strong>אפילו בסתמא יהיב ליה</strong> <small>[בסתם,</small> בלא התנייה מפורשת, <small>נותן לו]</small> <strong>דמי כולה,</strong> על כן <strong>צריכא</strong> <small>[צריך]</small> לשנות במשנתנו שייאמרו שני המקרים.
 <strong>בעא מיניה</strong> <small>[שאל אותו]</small> <strong>רב כהנא מרב: ירד</strong> בעל החמור הזול <strong>להציל</strong> את החמור היקר, על תנאי שיתן לו בעל החמור היקר דמי חמורו, <strong>ו</strong>בינתיים <strong>עלה</strong> חמורו <strong>שלו מאליו, מהו</strong> הדין? האם צריך בעל החמור היקר לשלם לו דמי חמורו, או יכול לומר לו: הרי לא הפסדת, וקיבלת את שלך? <strong>אמר ליה</strong> <small>[לו]</small> רב בתשובה: <strong>משמיא רחימו עליה</strong> <small>[מן השמים ריחמו עליו]</small> על המציל, אבל מה שהתנה איתו בעל החמור היקר — צריך לשלם.
  ומוסיפים:  <strong>כי הא</strong> <small>[כמו</small> מעשה <small>זה]</small> ש<strong>רב ספרא הוה קא אזיל בשיירתא</strong> <small>[היה הולך בשיירה],</small> וכל עוד היו הולכים <strong>לוינהו ההוא ארי</strong> <small>[ליוה אותם אריה אחד].</small> <strong>כל לילא קא שדר ליה חמרא דחד מינייהו וקא אכיל</strong> <small>[כל לילה היו שולחים לו חמור של אחד מהם והיה אוכל</small> אותו<small>]</small> כדי שלא יתנפל האריה על השיירה, <strong>כי מטא זמניה</strong> <small>[כאשר הגיע זמנו]</small> של <strong>רב ספרא</strong> לתת את חמורו, <strong>שדר ליה חמרא</strong> <small>[שלח לו</small> לאריה <small>חמור]</small> <strong>ולא אכליה</strong> <small>[אכלו],</small> <strong>קדים</strong> <small>[הקדים]</small> <strong>רב ספרא וזכה ביה</strong> <small>[בו</small> לעצמו מחדש<small>].</small>
 לגופו של מעשה <strong>אמר ליה</strong> <small>[לו]</small> <strong>רב אחא מדיפתי לרבינא: למה</strong> היה <strong>ליה למיזכי ביה</strong> <small>[לו,</small> לרב ספרא, <small>לזכות בו]?</small> <strong>נהי דכי אפקריה</strong> <small>[אם אמנם שהפקיר אותו]</small> — <strong>אדעתא</strong> <small>[על דעת]</small> ה<strong>אריה אפקריה</strong> <small>[הפקיר אותו],</small> ואולם <strong>אדעתא דכולי עלמא</strong> <small>[על דעת</small> שיהא <small>של הכל]</small> <strong>לא אפקריה</strong> <small>[הפקיר אותו],</small> ואם כן שלו הוא! <strong>אמר ליה</strong> <small>[לו]:</small> <strong>רב ספרא לרווחא דמילתא</strong> <small>[לרווח הדברים]</small> <strong>הוא דעבד</strong> <small>[שעשה],</small> כלומר, באמת מצד הדין לא היה זקוק לכך, אבל כדי שלא יבואו לטעון כנגדו עשה מעשה של זכייה.
 ועוד על דין משנתנו <strong>בעא מיניה</strong> <small>[שאל אותו]</small> <strong>רב מרבי:</strong> אם <strong>ירד להציל</strong> את חמור חבירו <strong>ולא הציל, מהו</strong> דינו? <strong>אמר לו: ו</strong>כי <strong>זו שאילה?</strong> ברור שלא מגיע לו, ו<strong>אין לו אלא שכרו</strong> (שכר עבודתו).
 <strong>איתיביה</strong> <small>[הקשה לו]</small> רב ממה ששנינו: <strong>השוכר את הפועל</strong>
## דף קטז:
 <strong>להביא כרוב ודורמסקנין</strong> (שזיפים) <strong>ל</strong>מאכלו של <strong>חולה, והלך</strong> השליח <strong>ומצאו שמת</strong> החולה <strong>או שהבריא</strong> ואינו זקוק עוד לאלה — <strong>נותן לו</strong> המשלח <strong>שכרו משלם.</strong> משמע שאף על פי שלא הועיל, מכל מקום צריך לשלם לו!
 <strong>אמר ליה</strong> <small>[לו]</small> רב: <strong>מי דמי</strong> <small>[האם דומים</small> הדברים<small>]?</small> <strong>התם עביד</strong> <small>[שם עשה]</small> <strong>שליח שליחותיה</strong> <small>[</small>את <small>שליחותו],</small> שהרי נשלח להביא את הדברים וכך עשה, <strong>הכא</strong> <small>[כאן]</small> <strong>לא עביד</strong> <small>[עשה]</small> <strong>שליח שליחותיה</strong> <small>[</small>את <small>שליחותו]</small> שהרי לא הציל את מה שהיה צריך להציל.
 <big>א</big> ועוד בענין הדומה למה שסופר מקודם על רב ספרא. <strong>תנו רבנן</strong> <small>[שנו חכמים]:</small> <strong>שיירא שהיתה מהלכת במדבר ועמד עליה גייס</strong> של אנשי צבא או שודדים <strong>לטורפה</strong> (לבזוז אותם) וצריכים לרצות אותם בממון — <strong>מחשבין</strong> את חלקו של כל אחד בסכום הנדרש <strong>לפי</strong> כמות ה<strong>ממון</strong> שכל אחד נושא עימו, <strong>ואין מחשבין לפי</strong> מספר <strong>נפשות</strong> משפחתו של כל אחד.
 <strong>ו</strong>אולם <strong>אם שכרו תייר ההולך לפניהם</strong> שצריך להראותם את הדרך — <strong>מחשבין</strong> את שכרו <strong>אף לפי נפשות, ו</strong>מכל מקום <strong>לא ישנו</strong> בענין זה <strong>ממנהג החמרין,</strong> כפי שהם נוהגים באותו מקום בדבר זה.
 <strong>רשאין החמרין להתנות, שכל מי שיאבד לו חמורו יעמיד</strong> ו<strong>לו חמור אחר.</strong> ואם איבד את החמור <strong>בכוסיא</strong> <small>[בפשיעה]</small> — <strong>אין מעמידין</strong> לו חמור אחר, <strong>שלא בכוסיא</strong> <small>[בפשיעה]</small> — <strong>מעמידין לו. ואם אמר</strong> האיש שאבד חמורו: <strong>תנו לי</strong> כסף במקום זה <strong>ו</strong>גם כך <strong>אני אשמור</strong> עמכם בשיירה — <strong>אין שומעין לו</strong> אלא יקבל מהם חמור.
  ושואלים על כך: <strong>פשיטא</strong> <small>[פשוט</small><small>,</small> מובן מאליו<small>]</small> הוא שכך הדין ומה צורך יש להשמיענו זאת. ומשיבים: <strong>לא צריכא</strong> <small>[נצרכה]</small> להיאמר אלא במקרה <strong>דאית ליה חמרא אחרינא</strong> <small>[שיש לו חמור אחר],</small> והוא ממילא שומר. <strong>מהו דתימא</strong> <small>[שתאמר]:</small> <strong>הא קא מינטר ליה</strong> <small>[הרי הוא שומר אותו],</small> על כן <strong>קא משמע לן</strong> <small>[השמיע לנו],</small> כי <strong>שאני נטירותא דחד מנטירותא דבי תרי</strong> <small>[שונה שמירה של אחד משמירה של שנים],</small> שבשנים שומר יותר.
  ובדומה לכך <strong>תנו רבנן</strong> <small>[שנו חכמים]:</small> <strong>ספינה שהיתה מהלכת בים,</strong> ו<strong>עמד עליה נחשול</strong> (גל) <strong>לטובעה והקילו ממשאה</strong> על ידי שהשליכו ממנה לים — <strong>מחשבין</strong> כמה כל אחד מהנוסעים צריך להשליך <strong>לפי משאוי,</strong> שכל אחד משליך לפי משאו, <strong>ואין מחשבין לפי ממון</strong> שמפסיד כל אחד, שיש כאלו שסחורתם יקרה יותר משל האחרים, <strong>ו</strong>מקום מקום <strong>לא ישנו ממנהג הספנים.</strong>
 <strong>ורשאין הספנים להתנות, שכל מי שאבדה לו ספינה יעמיד לו ספינה אחרת. אבדה לו בכוסיא</strong> <small>[בפשיעה]</small> — <strong>אין מעמידין, שלא בכוסיא</strong> <small>[בפשיעה]</small> — <strong>מעמידין לו. ואי</strong> <small>[ואם]</small> <strong>פירש</strong> (הפליג) <strong>למקום שאין הספינות הולכין</strong> ואבדה ספינתו — <strong>אין מעמידין</strong> לו ספינה אחרת.
  ותוהים:  <strong>פשיטא</strong> <small>[פשוט,</small> מובן מאליו<small>]</small> הוא שאם עשה דבר שלא כראוי אין משלמים לו, ומה צורך יש להשמיענו זאת! ומשיבים: <strong>לא צריכא</strong> <small>[נצרכה]</small> הלכה זו להיאמר אלא במקרה שהספנים נוהגים ש<strong>ב</strong>חודש <strong>ניסן מרחקי</strong> <small>[מתרחקים]</small> מן החוף מלוא <strong>חד אשלא</strong> <small>[חבל אחד],</small> <strong>וב</strong>חודש <strong>תשרי מרחקי תרי אשלי</strong> <small>[מתרחקים שני חבלים],</small> <strong>וקא אזיל ביומי</strong> <small>[והוא הולך בימי]</small> <strong>ניסן למקום</strong> שהולכים לו ב<strong>תשרי, מהו דתימא</strong> <small>[שתאמר]:</small> <strong>דוושיה נקיט ואזיל</strong> <small>[בדרכו</small> הוא <small>אוחז והולך]</small> וזו עדיין דרך שרגילים ללכת בה, על כן <strong>קא משמע לן</strong> <small>[השמיע לנו]</small> שכיון שאין הולכים כך בימים אלה הרי זה כפשיעה.
 <strong>תנו רבנן</strong> <small>[שנו חכמים]:</small> <strong>שיירא שהיתה מהלכת במדבר ועמד גייס וטרפה, ועמד אחד מהן והציל</strong> את בני השיירה מן הגייס — <strong>הציל לאמצע,</strong> כלומר, מחלקים ביניהם את מה שהציל. <strong>ואם אמר "אני אציל לעצמי"</strong> — <strong>הציל לעצמו.</strong>
 ושואלים: <strong>היכי דמי</strong> <small>[כיצד בדיוק מדובר]?</small> <strong>אי</strong> <small>[אם]</small> מדובר באופן ש<strong>יכול</strong> כל אחד מהם <strong>להציל, אפילו סיפא נמי</strong> <small>[</small>ב<small>סופה גם כן]</small> שאמר שמציל לעצמו היה צריך להיות <strong>לאמצע,</strong> שהרי לא נתייאש חבירו! <strong>ואי</strong> <small>[ואם]</small> מדובר באופן ש<strong>לא יכול להציל,</strong> אם כן <strong>אפילו רישא נמי</strong> <small>[בתחילה גם כן]</small> צריך הכל להיות <strong>לעצמו</strong> מאחר שחבירו מתייאש מחפציו!
 <strong>אמר רמי בר חמא:</strong> מדובר כשאין השני יכול להציל, ו<strong>הכא</strong> <small>[כאן]</small> <strong>בשותפין עסקינן</strong> <small>[עוסקים אנו],</small> <strong>ו</strong>אף שבדרך כלל לא ניתן לחלק נכס משותף שלא מדעת כל השותפים, <strong>כגון זה</strong> שהממון המשותף אובד ואחד מצילו, <strong>שותף חולק שלא לדעת חבירו.</strong> ולכן, אם <strong>אמר</strong> מראש שהוא נוטל לעצמו — <strong>פליג</strong> <small>[מתחלק]</small> משותפו ונוטל לעצמו, אם <strong>לא אמר</strong> — <strong>לא פליג</strong> <small>[מתחלק]</small> אלא נשאר בשותפות.
 <strong>רבא אמר: הכא</strong> <small>[כאן]</small> <strong>בפועלין</strong> שנשכרו לשמור את השיירה <strong>עסקינן</strong> <small>[עוסקים אנו],</small> <strong>וכ</strong>דברי <strong>רב,</strong> ש<strong>אמר רב: פועל יכול לחזור בו אפילו בחצי היום, ו</strong>כל
 <strong>כמה</strong> זמן ש<strong>לא הדר ביה כברשותיה</strong> <small>[חזר בו כברשותו]</small> של <strong>בעל הבית דמי</strong> <small>[נחשב],</small> וכל שמציל כמציל לכולם. <strong>וכי הדר ביה</strong> <small>[וכאשר חוזר בו]</small> ואומר שלעצמו הוא מציל — <strong>טעמא אחרינא</strong> <small>[טעם אחר]</small> <strong>הוא,</strong> <strong>דכתיב</strong> <small>[שנאמר]:</small> <strong>"כי לי בני ישראל עבדים"</strong> (ויקרא כה, נה), לומר: <strong>ולא עבדים לעבדים,</strong> שאין אדם מישראל משועבד לעבודה כעבד.
 <strong>רב אשי אמר:</strong> מדובר <strong>כשיכול</strong> חבירו <strong>להציל על ידי הדחק,</strong> ובאופן כזה אם <strong>גלי דעתיה</strong> <small>[גילה דעתו]</small> שרצונו לזכות לעצמו, וחבירו שתק — הרי זה הולך <strong>לעצמו,</strong> ואם <strong>לא גלי דעתיה</strong> <small>[גילה דעתו]</small> — הרי זה הולך <strong>לאמצע.</strong>
 <big>ב משנה</big> <strong>הגוזל שדה מחבירו ונטלוה מסיקין</strong> (אנסים) מן הגזלן, <strong>אם מכת מדינה היא,</strong> שגזלו מכולם — <strong>אומר לו</strong> הגזלן <strong>"הרי שלך לפניך",</strong> כלומר, אני יצאתי מן השדה ואתה לך וקח אותה מהם. <strong>אם מחמת הגזלן</strong> לקחו אותה — <strong>חייב</strong> הגזלן <strong>להעמיד לו שדה אחר</strong> באותה ערך.
 <big>ג גמרא</big> <strong>אמר רב נחמן בר יצחק: מאן דתני</strong> <small>[מי ששונה]</small> את משנתנו בלשון <strong>"מסיקין"</strong> — <strong>לא משתבש</strong> (טועה), <strong>ומאן דתני</strong> <small>[ששונה]</small> בלשון <strong>"מציקין"</strong> גם כן <strong>לא משתבש</strong>. ומסבירים: <strong>מאן דתני</strong> <small>[מי ששונה]</small> בלשון <strong>"מציקין" לא משתבש, דכתיב</strong> <small>[ש</small>כן <small>נאמר]:</small> <strong>"במצור ובמצוק</strong> אשר יציק לך אויבך" <small>(דברים כח, נה)</small>. 
 <strong>ומאן דתני</strong> <small>[ומי ששונה]</small> בלשון <strong>"מסיקין" לא משתבש דכתיב</strong> <small>[ש</small>כן <small>נאמר]:</small> <strong>"</strong>כל עצך ופרי אדמתך <strong>יירש הצלצל"</strong> (דברים כח, מב), <strong>ומתרגמינן</strong> <small>[ומתרגמים אנו</small> כתוב זה<small>]:</small> <strong>יחסניניה סקאה</strong> <small>[יירש אותו הארבה].</small>
 <big>ד</big> שנינו במשנה: הגוזל שדה ונטלוה ממנו מסיקים, <strong>אם מחמת הגזלן</strong> — <strong>חייב.</strong> ושואלים: <strong>היכי דמי</strong> <small>[כיצד היה בדיוק הדבר]?</small> <strong>אילימא</strong> <small>[אם תאמר]</small> <strong>דאנסוה לארעא דידיה</strong> <small>[שלקחו</small> המסיקים רק <small>את הקרקע שלו]</small> <strong>ולא אנסוה כולי ארעתא</strong> <small>[לקחו את כל הקרקעות],</small> מקרה זה אין צורך להשמיענו, שכן <strong>הא מרישא שמעת מינה</strong> <small>[הרי מתחילת</small> המשנה <small>שמעת אותה]</small> ששנינו: <strong>אם מכת מדינה היא,</strong> ומכאן נדייק: <strong>אי</strong> <small>[אם]</small> <strong>לא</strong> היתה זו מכת מדינה — <strong>לא</strong> יכול לומר לו הגזלן "הרי שלך לפניך" וחייב להעמיד לו שדה אחר.
  ומשיבים:  <strong>לא צריכא</strong> <small>[נצרכה]</small> הלכה זו במקרה של גוזל שדה מחבירו לעצמו, אלא כגון <strong>דאחוי אחוויי</strong> <small>[שהראה]</small> הגזלן למסיקין. <strong>לישנא אחרינא</strong> <small>[</small>ב<small>לשון אחרת]</small> אמרו כך בתשובה: <strong>הכא במאי עסקינן</strong> <small>[כאן במה אנו עוסקים]</small> — <strong>כגון דאנסוה</strong> <small>[שכפוהו]</small> <strong>גויים ואמרי ליה אחויי ארעתיה</strong> <small>[ואמרו לו שיראה</small> להם את <small>קרקעותיו</small> שלו<small>]</small> כדי לקחתן, <strong>ואחוי ההוא בהדייהו</strong> <small>[והראה</small> להם גם את <small>זו יחד איתן].</small>
 מסופר: <strong>ההוא גברא דאחוי אכריא דחטי דבי ריש גלותא</strong> <small>[אדם אחד שהראה</small> למסיקים <small>את כרי החיטים של בית ראש הגולה]</small> ולקחו את הכרי, <strong>אתא לקמיה</strong> <small>[בא לפני]</small> <strong>רב נחמן</strong> לדין, <strong>חייביה</strong> <small>[חייב אותו]</small> <strong>רב נחמן לשלומי</strong> <small>[לשלם].</small> <strong>יתיב</strong> <small>[יושב היה]</small> <strong>רב יוסף אחוריה</strong> <small>[אחוריו]</small> של <strong>רב הונא בר חייא, ויתיב</strong> <small>[ויושב היה]</small> <strong>רב הונא בר חייא קמיה</strong> <small>[לפני]</small> <strong>רב נחמן, אמר ליה</strong> <small>[לו]</small> <strong>רב הונא בר חייא לרב נחמן:</strong> האם דבר זה שעשית הוא <strong>דינא או קנסא</strong> <small>[דין או קנס]</small> שקנסת אותו?
 <strong>אמר ליה</strong> <small>[לו]</small> רב נחמן: <strong>מתניתין</strong> <small>[משנתנו]</small> <strong>היא, דתנן</strong> <small>[ש</small>כן <small>שנינו</small> במשנה<small>]:</small> <strong>אם מחמת הגזלן</strong> — <strong>חייב להעמיד לו שדה</strong> אחרת, <strong>ואוקימנא דאחוי אחוויי</strong> <small>[והעמדנו</small> זאת כשמדובר <small>שהראה],</small> הרי שדין ממש הוא. <strong>בתר דנפק</strong> <small>[אחרי שיצא]</small> רב נחמן משם, <strong>אמר ליה</strong> <small>[לו]</small> <strong>רב יוסף לרב הונא בר חייא: מאי נפקא</strong> <small>[מה יוצא]</small> <strong>לך מיניה</strong> <small>[מזה]</small> מה זה משנה להלכה 
## דף קיז.
 <strong>אי דינא אי קנסא</strong> <small>[אם דין אם קנס</small> הוא<small>]?</small> <strong>אמר ליה</strong> <small>[לו]:</small> <strong>אי דינא</strong> <small>[אם דין</small> הוא<small>]</small> — <strong>גמרינן מיניה</strong> <small>[למדים אנו ממנו]</small> לשאר דברים, <strong>אי קנסא</strong> <small>[אם קנס</small> הוא<small>]</small> — <strong>לא גמרינן מיניה</strong> <small>[אין אנו למדים ממנו]</small> לעניינים אחרים, שאולי קנסו רב נחמן מפני סיבה מיוחדת שהיתה לו לקנוס אדם זה.
 <strong>ומנא תימרא דמקנסא לא גמרינן</strong> <small>[ומנין אומר אתה שמקנס אין אנו למדים]</small> למקרים אחרים? — <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בראשונה היו אומרים המטמא</strong> טהרות של חבירו ונפסד ערכם בכך, <strong>ו</strong>כן <strong>המנסך</strong> יין של חבירו לעבודה זרה ואסרו בכך בהנאה, אף על פי שהנזק שעשה אינו ניכר לעין — מכל מקום צריך לשלם לחבירו, <strong>חזרו לומר</strong> שצריך לשלם לחבירו <strong>אף המדמע,</strong> כלומר, מי שמערב את התרומה בחולין, וגרם להפסד ממון, שמחיר החולין יורד, משום שאי אפשר לאכול את הכל אלא בתורת תרומה ששווייה בשל מיעוט האוכלים אותה נמוך.
  ויש לדייק: <strong>חזרו</strong> — <strong>אין</strong> <small>[כן]</small> שהיה צריך לחזור ולהחליט על כך, אבל אם <strong>לא חזרו</strong> והחליטו — <strong>לא</strong> היה חייב המדמע בתשלום, <strong>מאי טעמא</strong> <small>[מה טעם</small> הדבר<small>]?</small> הרי לכאורה אותו טעם הוא, כמו המטמא והמנסך שדינם שמשלמים, הגם שהוא היזק שאינו ניכר! <strong>לאו</strong> <small>[האם לא]</small> <strong>משום דקנסא</strong> <small>[שקנס]</small> <strong>הוא, וקנסא לא גמרינן מיניה</strong> <small>[וקנס אין למדים ממנו],</small> ולכן מה שגזרו — גזרו, ואין למדים לדברים אחרים?
  ודוחים:  <strong>לא,</strong> אפשר לומר שמה שהוצרכו לחזור ולחייב אף את המדמע אינו משום שאין למדים מקנס, אלא מפני שהיה טעם לחלק בין מדמע לדין מטמא ומנסך: <strong>מעיקרא סברי</strong> <small>[מתחילה סברו]</small> כי <strong>להפסד מרובה חששו,</strong> שהמטמא טהרות מפחית את ערכם כמעט לגמרי, והמנסך אוסר את הכל בהנאה, ולכן גזרו עליהם שישלמו, אבל <strong>להפסד מועט</strong> שבא על ידי המדמע <strong>לא חששו, ולבסוף סברי</strong> <small>[סברו]</small> ש<strong>להפסד מועט נמי</strong> <small>[גם כן]</small> <strong>חששו.</strong>
 ומקשים: <strong>איני</strong> <small>[כך הוא]?</small> וכי למדים מקנס? <strong>והא תני</strong> <small>[והרי שנה]</small> <strong>אבוה</strong> <small>[אביו]</small> של <strong>ר' אבין</strong> אותה ברייתא באופן שונה: <strong>בראשונה היו אומרים המטמא והמדמע</strong> חייבים לשלם, <strong>חזרו לומר אף המנסך.</strong> ונדייק: <strong>חזרו</strong> וקנסו — <strong>אין</strong> <small>[כן],</small> <strong>לא חזרו</strong> — <strong>לא</strong> היו קונסים מאליו גם במנסך,
 <strong>מאי טעמא</strong> <small>[מה טעם</small> הדבר<small>]?</small> <strong>לאו</strong> <small>[האם לא]</small> <strong>משום דלא גמרינן מקנסא</strong> <small>[שאין אנו למדים מקנס]?</small> שהרי לגרסה זו, את הטעם שאמרנו קודם, שלהפסד מועט לא חששו אי אפשר לומר כאן, שהרי אף בתחילה חששו גם להפסד מרובה של מטמא וגם להפסד מועט של מדמע.
  ודוחים:  <strong>לא,</strong> אף כאן היה מקום להבחין בין המטמא והמדמע לבין המנסך, <strong>מעיקרא סברי</strong> <small>[מתחילה סברו]</small> <strong>כ</strong>דעת <strong>ר' אבין, ולבסוף סברי</strong> <small>[סברו]</small> <strong>כ</strong>דעת <strong>ר' ירמיה.</strong> ומסבירים מה עניינן של דעות אלה.
 <strong>מעיקרא סברי</strong> <small>[בתחילה סברו]</small> <strong>כ</strong>דעת <strong>ר' אבין,</strong> ש<strong>אמר ר' אבין:</strong> היה עומד ברשות הרבים בשבת ו<strong>זרק חץ מתחילת ארבע</strong> אמות <strong>ולבסוף ארבע,</strong> שעל ידי כך עבר עבירה של טלטול ארבע אמות ברשות הרבים בשבת, <strong>וקרע</strong> החץ <strong>שיראין</strong> (בגד משי) <strong>בהליכתו</strong> — <strong>פטור</strong> מלשלם לבעליו, <strong>שהרי עקירה צורך הנחה היא,</strong> שאף על פי שהעבירה לא נגמרה אלא בזמן שהחץ נח לאחר ארבע אמות, מכל מקום מאז שנעקר החץ בתחילת ארבע אמות עד שנח היא פעולה אחת. <strong>ו</strong>משום כך הריהו <strong>מתחייב בנפשו</strong> עליה, משום שעבר על איסור שבת, והמתחייב בנפשו פטור מן התשלומים. וכך הבינו שיש לדון בענין זה של מנסך, שמתחייב על הניסוך מיתה כעובד עבודה זרה משעה שהגביה את היין, ומשום כך שוב אינו חייב לשלם על היין שהפסיד.
 <strong>ולבסוף סברי</strong> <small>[סברו]</small> <strong>כ</strong>דעת <strong>ר' ירמיה,</strong> ש<strong>אמר ר' ירמיה</strong> בענין של מנסך: <strong>משעת הגבהה</strong> של היין הזה כבר <strong>קנייה</strong> <small>[קנה אותו]</small> בכך ו<strong>איחייב ליה</strong> <small>[התחייב לו]</small> ב<strong>ממון</strong> כגזלן, ואולם <strong>מתחייב בנפשו</strong> כעובד עבודה זרה <strong>לא הוי</strong> <small>[איננו]</small> <strong>עד שעת ניסוך.</strong> ומשום כך חזרו לומר שאף המנסך חייב לשלם, משום שמעשה הגניבה היה קודם למעשה העבירה.
 <big>א</big> ושבים לדון בדין המראה את ממונו של חבירו לגויים. מסופר: <strong>רב הונא בר יהודה איקלע</strong> <small>[הזדמן]</small> <strong>ל</strong>מקום שנקרא <strong>בי אביוני,</strong> לאחר מכן <strong>אתא לקמיה</strong> <small>[בא לפני]</small> <strong>רבא, אמר ליה</strong> <small>[לו]</small> רבא: <strong>כלום מעשה בא לידך</strong> לפסוק בו? <strong>אמר ליה</strong> <small>[לו]:</small> מקרה של <strong>ישראל שאנסוהו גוים</strong> שרצו לקחת ממונו, <strong>והראה</strong> להם את <strong>ממון חבירו</strong> ולקחוהו <strong>בא לידי, וחייבתיו</strong> שישלם על הנזק שגרם,
 <strong>אמר ליה</strong> <small>[לו]</small> רבא לרב הונא: <strong>אהדר עובדא למריה</strong> <small>[החזר</small> את <small>המעשה,</small> את מה שגבית, <small>לבעליו]</small> משום שאינו חייב על כך. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ישראל שאנסוהו גוים והראה</strong> להם את <strong>ממון חבירו</strong> — <strong>פטור,</strong> משום שהיה רק גורם, <strong>ו</strong>אולם <strong>אם נטל ונתן ביד</strong> שעשה מעשה בפועל — <strong>חייב.</strong>
 <strong>אמר רבה:</strong> מכל מקום <strong>אם הראה מעצמו</strong> ולא באונס, הרי הוא <strong>כנשא ונתן ביד דמי</strong> <small>[נחשב]</small> וחייב.
  מסופר:  <strong>ההוא גברא</strong> <small>[אדם אחד]</small> ש<strong>אנסוהו גוים, ואחוי אחמרא</strong> <small>[והראה</small> להם <small>על היין]</small> של <strong>רב מרי בריה</strong> <small>[בנו]</small> של <strong>רב פנחס בריה</strong> <small>[בנו]</small> של <strong>רב חסדא, אמרו ליה</strong> <small>[לו]</small> הגויים: <strong>דרי ואמטי בהדן</strong> <small>[שא והבא יחד איתנו]</small> את היין<small>,</small> <strong>דרא ואמטי בהדייהו</strong> <small>[נשא והביא יחד איתם].</small> לסוף <strong>אתא לקמיה</strong> <small>[בא</small> הדין <small>לפני]</small> <strong>רב אשי, פטריניה</strong> <small>[ופטר אותו]</small> את האיש שהראה.
 <strong>אמרו ליה רבנן</strong> <small>[לו חכמים]</small> <strong>לרב אשי</strong> בשאלה: <strong>והתניא</strong> <small>[והרי שנינו</small> בברייתא<small>]</small> ש<strong>אם נשא ונתן ביד</strong> — <strong>חייב,</strong> ואף כאן נשא ונתן ביד! <strong>אמר להו</strong> <small>[להם]</small> בתשובה: <strong>הני מילי היכא</strong> <small>[דברים אלה</small> אמורים דווקא <small>במקום]</small> ש<strong>לא אוקמיה עילויה מעיקרא</strong> <small>[העמיד אותו,</small> את הגוי האנס, <small>עליו</small> על ממון חבירו <small>בתחילה],</small> ועדיין לא היה הדבר ברשות הגויים, <strong>אבל היכא דאוקמיה עילויה מעיקרא</strong> <small>[במקום שהעמיד אותו,</small> את הגוי, <small>עליו מתחילה]</small> — הרי זה כאילו כבר <strong>מיקלי קלייה</strong> <small>[שרפו],</small> כלומר, הנזק נגרם על ידי מה שאמר, וכפי שאמרנו, על אמירה בלבד אינו מתחייב, ומה שעשה אחר כך בידים כבר לא שינה את המצב.
 <strong>איתיביה</strong> <small>[הקשה לו]</small> <strong>ר' אבהו לרב אשי</strong> על שיטתו זו ממה ששנינו בברייתא: <strong>אמר לו אנס "הושיט לי פקיע עמיר</strong> (צרור, פקעת תבואה) <strong>זה, או אשכול ענבים זה", והושיט לו</strong> — <strong>חייב</strong> לשלם לבעלים, למרות שהאנס נמצא ליד הדבר והריהו כבידו, ואין אנו אומרים שהוא כשרוף. השיב רב אשי: <strong>הכא במאי עסקינן</strong> <small>[כאן במה אנו עוסקים]</small> — <strong>כגון דקאי בתרי עברי נהרא</strong> <small>[שעומדים</small> הנותן והאנס <small>בשני עברי הנהר],</small> שאם לא היה נותן לאנס — לא היה הדבר מגיע לו.
  ומעירים:  <strong>דיקא נמי</strong> <small>[מדוייק גם כן]</small> כפירוש זה, <strong>דקתני</strong> <small>[ששנה]</small> בברייתא שמצווה אותו האנס: <strong>"הושיט" ולא תני</strong> <small>[שנה]</small> <strong>"תן",</strong> משמע שנמצא האנס במקום מרוחק במקצת. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> ועוד מסופר בענין מוסר: <strong>ההוא שותא</strong> <small>[מכמורת אחת]</small> <strong>דהוו מנצו עלה בי תרי</strong> <small>[שהיו רבים עליה שניים].</small> <strong>האי</strong> <small>[זה]</small> <strong>אמר: דידי</strong> <small>[שלי]</small> <strong>הוא, והאי</strong> <small>[וזה]</small> <strong>אמר: דידי</strong> <small>[שלי]</small> <strong>הוא,</strong> <strong>אזל חד מנייהו</strong> <small>[הלך אחד מהם]</small> <strong>ומסרה לפרהגנא דמלכא</strong> <small>[לפקיד המלכות].</small> <strong>אמר אביי, יכול לומר: אנא כי מסרי</strong> <small>[אני כאשר מסרתי]</small> — <strong>דידי מסרי</strong> <small>[</small>את <small>שלי מסרתי],</small> שהרי אני טוען ששלי הוא. <strong>אמר ליה</strong> <small>[לו]</small> <strong>רבא: ו</strong>כי <strong>כל כמיניה</strong> (ברשותו) לעשות כן? <strong>אלא אמר רבא: משמתינן ליה</strong> <small>[מנדים אנו אותו],</small> את המוסר <strong>עד דמייתי ליה וקאי בדינא</strong> <small>[שיביא</small> את המכמורת <small>הזו</small> חזרה <small>ויעמוד בדין]</small> כדי לברר למי היא שייכת.
 <big>ג</big> ועוד מסופר בענין מוסר: <strong>ההוא גברא דהוה בעי אחוויי אתיבנא דחבריה</strong> <small>[אדם אחד שהיה רוצה להראות</small> לגוים <small>על תבן של חבירו].</small> <strong>אתא לקמיה</strong> <small>[בא לפני]</small> <strong>רב, אמר ליה</strong> <small>[לו]:</small> <strong>לא תחוי ולא תחוי</strong> <small>[אל תראה ואל תראה].</small> <strong>אמר ליה</strong> <small>[לו]:</small> <strong>מחוינא ומחוינא</strong> <small>[מראה ומראה אני],</small> שלא רצה לשמוע לדברי רב. <strong>יתיב</strong> <small>[ישב]</small> אז <strong>רב כהנא קמיה</strong> <small>[לפני]</small> <strong>רב,</strong> וכששמע שהאיש מתחצף ואינו מקבל את הדין קם ו<strong>שמטיה לקועיה מיניה</strong> <small>[שמט את צווארו ממנו]</small> במכה והרגו.
 <strong>קרי</strong> <small>[קרא]</small> <strong>רב עילויה</strong> <small>[עליו]</small> את הפסוק: <strong>"בניך עלפו שכבו בראש כל חוצות כתוא מכמר"</strong> (ישעיה נא, כ). וכך למד: <strong>מה תוא זה כיון שנפל במכמר</strong> — <strong>אין מרחמין עליו, אף ממון של ישראל כיון שנפל ביד גוים</strong> — <strong>אין מרחמין עליו,</strong> ולפיכך מה שעשה רב כהנא, כדין עשה.
 אחר כך <strong>אמר ליה</strong> <small>[לו]</small> <strong>רב</strong> לרב כהנא: <strong>כהנא, עד האידנא הוו פרסאי</strong> <small>[עכשיו היו</small> שליטים <small>פרסיים]</small> ש<strong>לא קפדי</strong> <small>[היו מקפידים]</small> על <strong>שפיכות דמים, והשתא איכא יוונאי דקפדו</strong> <small>[ועכשיו יש יוונים שמקפידים]</small> על <strong>שפיכות דמים, ואמרי "מרדין, מרדין"</strong> <small>[ואומרים: "רצח, רצח"]</small> ויאשימוך על מה שעשית בהריגה, <strong>קום סק לארעא</strong> <small>[עלה לארץ]</small> <strong>ישראל, וקביל עלך</strong> <small>[וקבל עליך]</small> ש<strong>לא תקשי</strong> <small>[תקשה]</small> <strong>לר' יוחנן</strong> החי בארץ ישראל <strong>שבע שנין</strong> <small>[שבע שנים].</small>
 ומספרים: <strong>אזיל</strong> <small>[הלך]</small> רב כהנא, ובארץ ישראל <strong>אשכחיה</strong> <small>[מצאו]</small> את <strong>ריש לקיש דיתיב וקא מסיים מתיבתא דיומא לרבנן</strong> <small>[כש</small>הוא <small>יושב</small> וחוזר <small>ומסכם את ישיבת היום לחכמים].</small> <strong>אמר להו</strong> <small>[להם]</small> רב כהנא: <strong>ריש לקיש</strong> <strong>היכא</strong> <small>[היכן</small> הוא<small>]?</small> <strong>אמרו ליה</strong> <small>[לו]:</small> <strong>אמאי</strong> <small>[מדוע]?</small> <strong>אמר להו</strong> <small>[להם]</small> רב כהנא בלי לשמוע את הדרשה: <strong>האי קושיא והאי קושיא, והאי פירוקא והאי פירוקא</strong> <small>[זו קושיה וזו קושיה, וזה תירוצה וזה תירוצה],</small> שמפני חריפותו וידיעתו כיוון לכל מה שנידון בבית המדרש. <strong>אמרו ליה</strong> <small>[לו]</small> <strong>לריש לקיש</strong> שהגיע אדם גדול בתורה. <strong>אזל</strong> <small>[הלך]</small> <strong>ריש לקיש אמר ליה</strong> <small>[לו]</small> <strong>לר' יוחנן: ארי</strong> (כינוי לאדם גדול) <strong>עלה מבבל, לעיין מר במתיבתא דלמחר</strong> <small>[שיעיין אדוני</small> בדברים שיאמר <small>בישיבה מחר]</small> כדי שלא יבוש מפני אדם גדול זה.
 <strong>למחר אותבוה בדרא קמא קמיה</strong> <small>[הושיבו אותו בשורה הראשונה</small> ממש <small>לפני]</small> <strong>ר' יוחנן, אמר</strong> ר' יוחנן <strong>שמעתתא</strong> <small>[שמועה]</small> <strong>ולא אקשי</strong> <small>[הקשה]</small> רב כהנא דבר, כפי שהורה לו רב, אמר ר' יוחנן <strong>שמעתתא</strong> <small>[שמועה]</small> נוספת <strong>ולא אקשי</strong> <small>[הקשה],</small> <strong>אנחתיה אחורי שבע דרי</strong> <small>[הוריד אותו אחורנית</small> משורה לשורה <small>שבע שורות]</small> <strong>עד דאותביה בדרא בתרא</strong> <small>[שהושיב אותו בשורה האחרונה],</small> משום שסבר שאין הוא תלמיד חכם המבין מספיק כדי לשאול ולברר את הדברים. <strong>אמר ליה</strong> <small>[לו]</small> <strong>ר' יוחנן לר' שמעון בן לקיש: ארי שאמרת נעשה שועל!</strong> שמתברר שאינו אדם גדול.
 <strong>אמר</strong> רב כהנא בליבו: <strong>יהא רעוא דהני</strong> <small>[רצון שאותן]</small> <strong>שבע דרי</strong> <small>[שורות]</small> שהורידוני <strong>להוו</strong> <small>[תהיינה]</small> <strong>חילוף</strong> תמורת אותן <strong>שבע שנין</strong> <small>[שנים]</small> ש<strong>אמר לי רב</strong> שלא אקשה בהן לר' יוחנן. <strong>קם אכרעיה</strong> <small>[עמד על רגליו],</small> <strong>אמר ליה</strong> <small>[לו]</small> לר' יוחנן: <strong>נהדר מר ברישא</strong> <small>[שיחזור אדוני מתחילת</small> דרשתו<small>],</small> <strong>אמר שמעתתא ואקשי</strong> <small>[אמר</small> שוב <small>את השמועה והקשה]</small> רב כהנא, <strong>אוקמיה בדרא קמא</strong> <small>[העמידו,</small> הושיבו <small>אותו</small> שוב <small>בשורה הראשונה],</small> <strong>אמר</strong> ר' יוחנן שוב <strong>שמעתתא ואקשי</strong> <small>[שמועה והקשה לו</small> רב כהנא<small>].</small>
 ומספרים: <strong>ר' יוחנן הוה יתיב אשבע בסתרקי</strong> <small>[היה יושב על שבעה כרים]</small> כדי שייראה לכל. <strong>שלפי ליה חדא בסתרקא מתותיה</strong> <small>[הורידו לו מצע אחד מתחתיו]</small> שמשום שלא יכול היה לענות, הראה שהוא מקטין עצמו בפניו. שוב <strong>אמר</strong> ר' יוחנן <strong>שמעתתא ואקשי ליה</strong> <small>[שמועה והקשה לו</small> רב כהנא<small>],</small> <strong>עד דשלפי ליה כולהו בסתרקי מתותיה</strong> <small>[שהורידו לו את כל המצעים מתחתיו]</small> <strong>עד דיתיב</strong> <small>[ש</small>נשאר <small>יושב]</small> <strong>על ארעא</strong> <small>[על הארץ].</small> ומספרים: <strong>ר' יוחנן גברא סבא הוה ומסרחי גביניה</strong> <small>[אדם זקן היה והיו גביני עיניו יורדים למטה]</small> עד שלא היה יכול לראות לפניו היטב, <strong>אמר להו</strong> <small>[להם]:</small> <strong>דלו</strong> <small>[הגביהו]</small> <strong>לי</strong> את <strong>עיני ואחזייה</strong> <small>[ואראה אותו]</small> את האדם הגדול הזה. <strong>דלו ליה במכחלתא דכספא</strong> <small>[הרימו לו</small> את גביניו <small>במכחול של כסף].</small>
 <strong>חזא דפרטיה שפוותיה</strong> <small>[ראה אותו שהיו שפתיו פרודות,</small> פשוקות<small>]</small> כאילו היה מחייך, ולכן <strong>סבר</strong> ר' יוחנן: <strong>אחוך קמחייך ביה</strong> <small>[מחייך</small> צוחק הוא <small>עליו].</small> <strong>חלש דעתיה</strong> <small>[חלשה דעתו]</small> של ר' יוחנן, ועל ידי הקפדתו גרם ש<strong>נח נפשיה</strong> <small>[נפטר]</small> רב כהנא מפני הקפדה זו. <strong>למחר אמר להו</strong> <small>[להם]</small> <strong>ר' יוחנן לרבנן</strong> <small>[לחכמים]:</small> <strong>חזיתו לבבלאה היכי עביד</strong> <small>[ראיתם את הבבלי איך הוא עושה]</small> שלא זו בלבד שהקשה עלי אלא גם עמד וצחק בפני! <strong>אמרו ליה</strong> <small>[לו]:</small> <strong>דרכיה הכי</strong> <small>[כך דרכו],</small> כך עשויות פניו שהוא נראה כצוחק, אבל באמת הוא לא צחק. שמע ר' יוחנן והתחרט מאד על מה שגרם, <strong>על לגבי מערתא</strong> <small>[נכנס לתוך המערה</small> של קבורה<small>]</small> שבה הניחו את רב כהנא, <strong>חזא דהוה</strong> <small>[ראה</small> אותו <small>שהיה]</small> 
## דף קיז:
 <strong>הדרא ליה עכנא</strong> <small>[מסובב על ידי נחש]</small> שזנבו בפיו, <strong>אמר ליה</strong> <small>[לו]:</small> <strong>עכנא, עכנא</strong> <small>[נחש, נחש],</small> <strong>פתח פומיך</strong> <small>[פיך]</small> <strong>ויכנס הרב אצל תלמיד, ולא פתח</strong> הנחש. אמר לנחש: <strong>יכנס חבר אצל חבר, ולא פתח.</strong> אמר: <strong>יכנס תלמיד אצל הרב,</strong> ואז <strong>פתח ליה</strong> <small>[לו]</small> הנחש ונכנס. <strong>בעא רחמי ואוקמיה</strong> <small>[ביקש</small> ר' יוחנן <small>רחמים,</small> התפלל על רב כהנא <small>והקימו</small> לתחיה<small>].</small>
 <strong>אמר ליה</strong> <small>[לו]</small> ר' יוחנן: <strong>אי הוה ידענא דדרכיה דמר הכי</strong> <small>[אילו ידעתי שדרכו של אדוני כך],</small> שכך מראה פניו, <strong>לא חלשא דעתי</strong> <small>[היתה נחלשת דעתי],</small> <strong>השתא ליתי מר בהדן</strong> <small>[עכשיו שיבוא אדוני איתי]</small> ויצא מן המערה. <strong>אמר ליה</strong> <small>[לו]:</small> <strong>אי מצית למיבעי רחמי דתו</strong> <small>[אם יכול אתה לבקש רחמים</small> להתפלל <small>ששוב]</small> <strong>לא שכיבנא</strong> <small>[אמות]</small> — <strong>אזילנא</strong> <small>[אלך</small> איתך<small>],</small> <strong>ואי</strong> <small>[ואם]</small> <strong>לא</strong> — <strong>לא אזילנא</strong> <small>[אלך].</small> ומספרים: <strong>הואיל וחליף שעתא, חליף</strong> <small>[ועברה השעה, עברה]</small> וכבר קם.
 <strong>תייריה, אוקמיה</strong> <small>[העיר אותו</small> ר' יוחנן, <small>העמיד אותו]</small> <strong>שייליה</strong> <small>[שאלו אותו]</small> ר' יוחנן <strong>כל ספיקא דהוה ליה ופשטינהו ניהליה</strong> <small>[הספיקות שהיו לו ופתר אותם לו].</small> ומסכמים: <strong>היינו</strong> <small>[זהו]</small> ש<strong>אמר ר' יוחנן</strong> בכמה מקומות: <strong>דילכון אמרי, דילהון</strong> <small>[</small>מה <small>שאני אומר שלכם, שלהם,</small> של בני בבל<small>]</small> <strong>היא</strong> שהם הדברים שלמד מרב כהנא באותו זמן.
 <big>א</big> ועוד בענין מציל עצמו בממון חבירו, מסופר: <strong>ההוא דאחוי אמטכסא</strong> <small>[אדם אחד שהראה</small> לגוי <small>על המשי]</small> של <strong>ר' אבא,</strong> <strong>יתיב</strong> <small>[ישב]</small> <strong>ר' אבהו ור' חנינא בר פפי ור' יצחק נפחא</strong> ודנו בדינו של אותו אדם, <strong>ויתיב</strong> <small>[וישב]</small> <strong>ר' אילעא גבייהו</strong> <small>[אצלם].</small>
 <strong>סבור לחיוביה מהא דתנן</strong> <small>[סבורים</small> היו <small>לחייב אותו מזו ששנינו</small> במשנה<small>]:</small> <strong>דן</strong> הדיין <strong>את הדין</strong> וטעה, <strong>זיכה את החייב וחייב את הזכאי, טימא את הטהור וטיהר את הטמא</strong> — <strong>מה שעשה עשוי</strong> שפסק הדין הוא פסק, <strong>וישלם</strong> הדיין את מה שטעה <strong>מביתו,</strong> כלומר, מממונו, הרי שעל פי דיבור בלבד של הדיין הוא מתחייב לשלם.
 <strong>אמר להו</strong> <small>[להם]</small> <strong>ר' אילעא, הכי</strong> <small>[כך]</small> <strong>אמר רב: והוא שנשא ונתן</strong> הדיין <strong>ביד.</strong> אבל אם רק פסק הלכה בדיבור — אינו חייב. כיון שכך היו צריכים לפטור את האיש, <strong>אמרי ליה</strong> <small>[אמרו לו]</small> לר' אבא: אם ברצונך שישלם לך אותו אדם את נזק המשי שגרם לך, <strong>זיל לגבי</strong> <small>[לך אצל]</small> <strong>ר' שמעון בן אליקים ור' אלעזר בן פדת, דדייני דינא דגרמי</strong> <small>[שהם דנים</small> גם <small>דיני גורמים</small> לנזק<small>]</small> ולא רק נזק שעושה בעצמו, ולדעתם גם במקרה כזה משלם המזיק.
 <strong>אזל לגבייהו, חייביה ממתניתין</strong> <small>[הלך אצלם,</small> ו<small>חייבו</small> את האיש ההוא <small>מ</small>תוך <small>משנתנו],</small> ששנינו בה: גזל שדה מחבירו וגזלוה ממנו אחרים, <strong>אם מחמת הגזלן</strong> גזלו אותה, שאינה מכת מדינה — <strong>חייב להעמיד לו שדה אחר, ואוקימנא</strong> <small>[והעמדנו,</small> הסברנו זאת<small>]</small> במקרה <strong>דאחוי אחוויי</strong> <small>[ש</small>רק <small>הראה</small> את הדבר<small>]</small> למציקים. משמע שיש מקור במשנה שאפילו על גרם כזה של נזק חייב לשלם.
 <big>ב</big> ועוד מסופר: <strong>ההוא גברא דהוה מפקיד ליה כסא דכספא</strong> <small>[אדם אחד שהיתה מופקדת בידו כוס כסף].</small> <strong>סליקו גנבי עילויה</strong> <small>[באו גנבים עליו,</small> לביתו<small>],</small> <strong>שקלה יהבה להו</strong> <small>[לקח</small> את הכוס ו<small>נתן אותה להם],</small> <strong>אתא לקמיה</strong> <small>[בא</small> הדין <small>לפני]</small> <strong>רבה, פטריה</strong> <small>[</small>ו<small>פטר אותו</small> את האיש<small>].</small> <strong>אמר ליה</strong> <small>[לו]</small> <strong>אביי:</strong> הלא <strong>האי</strong> <small>[זה]</small> <strong>מציל עצמו בממון חבירו הוא,</strong> ועליו לשלם לחבירו! <strong>אלא אמר רב אשי:</strong> בדין זה <strong>חזינן</strong> <small>[רואים אנו],</small> <strong>אי איניש אמיד</strong> <small>[אם אדם עשיר]</small> <strong>הוא</strong> בעצמו — <strong>אדעתא דידיה אתו</strong> <small>[על דעתו שלו באו]</small> שממנו באו לגנוב והוא באמת מציל עצמו בממון חבירו, <strong>ואי</strong> <small>[ואם]</small> <strong>לא</strong> עשיר הוא — <strong>אדעתא דכספא אתו</strong> <small>[על דעת</small> כוס <small>הכסף</small> הזו <small>באו]</small> וכיון שלשם כך באו, נמצא שלא הציל עצמו בממון זה.
 ועוד מספרים, <strong>ההוא גברא דהוה מפקיד גביה ארנקא</strong> <small>[אדם אחד שהיה מופקד אצלו ארנק]</small> של כסף צדקה שהקדישו ל<strong>פדיון שבויים, סליקו גנבי עילויה</strong> <small>[באו גנבים עליו</small> לביתו<small>],</small> <strong>שקלה יהבה ניהלייהו</strong> <small>[לקח</small> את הארנק <small>נתן אותו להם],</small> <strong>אתא לקמיה</strong> <small>[בא</small> הדין <small>לפני]</small> <strong>רבא, פטריה</strong> <small>[</small>ו<small>פטר אותו].</small> <strong>אמר ליה</strong> <small>[לו]</small> <strong>אביי: והא</strong> <small>[והרי]</small> <strong>מציל עצמו בממון חבירו הוא! אמר ליה</strong> <small>[לו]:</small> <strong>אין לך פדיון שבויים גדול מזה,</strong> שהרי פדה עצמו מנזקים או ממיתה על ידי הכסף שהופקד לצורך זה.
 ועוד מסופר: <strong>ההוא גברא דאקדים ואסיק חמרא למברא, קמי דסליקו אינשי במברא</strong> <small>[אדם אחד שהקדים והעלה את חמורו למעבורת, לפני שעלו אנשים במעבורת]</small> והחמור השתולל <strong>בעי לאטבועי</strong> <small>[רצה להטביע</small> את המעבורת<small>],</small> <strong>אתא ההוא גברא מלח ליה לחמרא דההוא גברא ושדייה לנהרא</strong> <small>[בא אדם אחד</small> ו<small>דחף אותו, את החמור של האיש ההוא והשליכו לנהר]</small> <strong>וטבע</strong> החמור, <strong>אתא לקמיה</strong> <small>[בא</small> הדין <small>לפני]</small> <strong>רבה, פטריה</strong> <small>[</small>ו<small>פטר אותו].</small> <strong>אמר ליה</strong> <small>[לו]</small> <strong>אביי: והא</strong> <small>[והרי]</small> <strong>מציל עצמו בממון חבירו הוא! אמר ליה</strong> <small>[לו]</small> <strong>האי</strong> <small>[זה]</small> אותו אדם שהכניס את החמור <strong>מעיקרא</strong> <small>[מתחילה]</small> לפני שהאנשים עלו <strong>רודף הוה</strong> <small>[היה]</small> שגרם לסכן את האחרים, ומשום כך מותר היה להם להציל את עצמם בממונו.
 <strong>רבה לטעמיה</strong>  ש<strong>אמר רבה: רודף שהיה רודף אחר חבירו להורגו, ו</strong>הרודף הזה <strong>שיבר את הכלים, בין</strong> ששיבר כליו <strong>של נרדף בין של כל אדם</strong> — <strong>פטור, שהרי מתחייב בנפשו</strong> על העבירה שהוא הולך לעשות.
 <strong>ונרדף ששיבר את הכלים של רודף</strong> — <strong>פטור, שלא יהא ממונו</strong> של הרודף <strong>חביב עליו,</strong> כלומר, נחשב יותר <strong>מגופו,</strong> והרי מותר היה להציל את הנרדף אפילו בנפשו של הרודף. <strong>אבל</strong> אם שיבר הנרדף כלים <strong>של כל אדם</strong> — <strong>חייב,</strong> ש<strong>אסור</strong> לאדם <strong>להציל עצמו בממון חבירו.</strong>
 אבל <strong>רודף</strong> <strong>שהיה רודף אחר רודף</strong> אחר כדי <strong>להציל</strong> את הנרדף, <strong>ו</strong>הוא <strong>שבר כלים, בין של נרדף בין של כל אדם</strong> — <strong>פטור. ולא מן הדין,</strong> שהרי בעצם מן הדין היה צריך לשלם הכל, <strong>אלא שאם אי</strong> (אין) <strong>אתה אומר כן,</strong> והמציל יצטרך לשלם נזקים — <strong>אין לך אדם שמציל את חבירו מן הרודף,</strong> שהוא מתחיל לחשוש שמא יתחייב על ידי כך בנזקים.
 <big>ג משנה</big> גזל קרקע ו<strong>שטפה נהר, אומר לו</strong> הגזלן לנגזל: <strong>הרי שלך לפניך,</strong> אף על פי שעל ידי שטיפת הנהר פחת הרבה ערך הקרקע משוויה בעת הגזילה.
 <big>ד גמרא</big> ועוד בענין זה <strong>תנו רבנן</strong> <small>[שנו חכמים]:</small> <strong>הגוזל שדה מחבירו ושטפה נהר</strong> — <strong>חייב להעמיד לו שדה אחר</strong> במקומה, אלו <strong>דברי ר' אלעזר. וחכמים אומרים: אומר לו "הרי שלך לפניך".</strong>
 ומסבירים: <strong>במאי קא מיפלגי</strong> <small>[במה הם חלוקים],</small> מהו העיקרון, הבסיס למחלוקתם? — הרי זה הבדל בדרשת הכתוב "וכיחש בעמיתו בפקדון או בתשומת יד או בגזל או עשק את עמיתו... או מכל אשר ישבע עליו לשקר" (ויקרא ה, כא. ויקרא ה כד). <strong>ר' אלעזר דרש ריבויי ומיעוטי</strong> <small>[דורש</small> את הפסוקים בשיטת <small>ריבוי ומיעוט]</small> כיצד? נאמר: <strong>"וכחש בעמיתו"</strong> — הרי זה <strong>ריבוי,</strong> בכל אופן שהוא, <strong>"בפקדון"</strong> — <strong>מיעט,</strong> ונאמר: <strong>"</strong>מ<strong>כל אשר ישבע עליו לשקר"</strong> (ויקרא ה כד) — <strong>חזר וריבה,</strong> נמצא
 ש<strong>ריבה ומיעט וריבה</strong> — ולפי שיטה זו <strong>ריבה הכל, ומאי רבי</strong> <small>[ומה ריבה]?</small> — <strong>רבי</strong> <small>[ריבה]</small> <strong>כל מילי</strong> <small>[דבר]</small> שגוזל אדם,
 <strong>ומאי</strong> <small>[ומה]</small> <strong>מיעט?</strong> — <strong>מיעט שטרות,</strong> שלפי שיטת ריבוי ומיעוט וריבוי מוציאים רק את הדבר שהוא רחוק ביותר מן הריבוי שבכתוב, ולפי שיטה זו דין שבועת שקר וגזל חלים גם בקרקע. והואיל ולדעתו יש דין גזל בקרקע — קנה אותה הגזלן, וחייב להשיב לו קרקע תמורתה.
 <strong>ו</strong>אילו <strong>רבנן דרשי כללי ופרטי</strong> <small>[חכמים דורשים</small> בשיטת <small>כללים ופרטים],</small> וכך הם דורשים: <strong>"וכחש"</strong> — <strong>כלל, "בפקדון"</strong> — <strong>פרט, "או מכל</strong> אשר ישבע עליו לשקר <strong>"</strong>— <strong>חזר וכלל,</strong> נמצא שיש פה <strong>כלל ופרט וכלל,</strong> ו<strong>אי</strong> (אין) <strong>אתה דן</strong> לכלול <strong>אלא</strong> רק מה שהוא <strong>כעין הפרט.</strong>
 ובאופן זה: <strong>מה הפרט</strong> הוא <strong>דבר המיטלטל וגופו</strong> (הוא עצמו) <strong>ממון, אף כל דבר המיטלטל וגופו ממון</strong> חייבים עליו. <strong>יצאו קרקעות שאין מטלטלין, יצאו עבדים שהוקשו</strong> (הושוו בכתוב) <strong>לקרקעות, יצאו שטרות</strong> — <strong>שאף על פי ש</strong>הם עצמם <strong>מטלטלין אין גופן ממון,</strong> אלא הם רק גורמים לממון. ומאחר שאין קרקע בכלל דין גזל — יכול לומר לו הגזלן "הרי שלך לפניך".
  ושואלים:  <strong>והדתניא</strong> <small>[ו</small>ברייתא <small>זו ששנויה]:</small> <strong>הגוזל את הפרה ושטפה נהר</strong> — <strong>חייב להעמיד לו</strong> לנגזל <strong>פרה</strong> אחרת, אלו <strong>דברי ר' אלעזר. וחכמים אומרים: אומר לו "הרי שלך לפניך",</strong> אם כן <strong>התם במאי קמיפלגי</strong> <small>[שם במה הם חלוקים]</small> שהרי כאן מדובר בפרה שהיא בוודאי דבר המיטלטל שחלים עליו דיני גזילה — והיו צריכים להסכים לדברי ר' אלעזר?
 <strong>אמר רב פפא: התם במאי עסקינן</strong> <small>[שם במה אנו עוסקים]?</small> <strong>כגון שגזל שדה מחבירו והיתה</strong>
## דף קיח.
 <strong>פרה רבוצה בו ושטפה נהר,</strong> ש<strong>ר' אלעזר לטעמיה</strong> <small>[לטעמו,</small> לשיטתו<small>]</small> שלדעתו כיון שקנה את השדה בגזילתו נקנתה לו אגב השדה גם הפרה, וכיון שהתחייב לשלם עבור הגזילה נתחייב גם על הפרה. <strong>ורבנן לטעמייהו</strong> <small>[וחכמים לטעמם,</small> לשיטתם<small>]</small> שלדעתם אין לו קנין בשדה, וממילא לא נקנתה לו כלל הפרה שהיתה בשדה, ולכן פטור גם על הפרה.
 <big>א משנה</big> <strong>הגוזל את חבירו, או שהלוה</strong> (לווה) <strong>הימנו</strong> (ממנו), <strong>או שהפקיד לו,</strong> והיתה הגזילה או ההלוואה או ההפקדה <strong>ב</strong>מקום <strong>ישוב</strong> — <strong>לא יחזיר לו במדבר,</strong> במקום שאינו יכול לשומרו ואינו יכול ליהנות ממנו הרבה. אבל אם אמר לו הלווה או מקבל הפקדון <strong>על מנת לצאת במדבר</strong> — <strong>יחזיר לו</strong> אפילו <strong>במדבר.</strong>
 <big>ב גמרא</big> שנינו במשנה שלא ניתן להחזיר מלוה במדבר, ועל כך <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>מלוה משתלמת בכל מקום,</strong> ואילו <strong>אבידה ופקדון אין משתלמין אלא במקומן! אמר אביי, הכי קאמר</strong> <small>[כך אמר]:</small> <strong>מלוה ניתנה ליתבע בכל מקום,</strong> שיכול המלווה לתבוע את הלווה בכל מקום, ולאו דווקא במקום שבו הלווהו, אבל לענין ביצוע התשלום — המלווה יכול לסרב לקבל את החזרת ההלוואה במקום שאינו רוצה. ואילו <strong>אבידה ופקדון לא ניתנו ליתבע אלא במקומן,</strong> ואינו יכול לתבוע אותם מן המוצא או השומר שלא במקום המציאה או ההפקדה.
 <big>ג</big> שנינו במשנה שאם אמר <strong>"על מנת לצאת במדבר"</strong> — יחזיר לו במדבר. ותוהים על כך: <strong>פשיטא</strong> <small>[פשוט,</small> מובן מאליו<small>]</small> שאם התנה על כך, הכל לפי תנאו, ומה צורך יש לשנות זאת! ומשיבים: <strong>לא צריכא</strong> <small>[נצרכה]</small> להישנות אלא במקרה שלא היה תנאי מפורש שיחזירנו שם, אלא <strong>דאמר ליה</strong> <small>[שאומר לו</small> המפקיד לשומר<small>]:</small> <strong>ליהוי האי</strong> <small>[שיהא זה]</small> <strong>פקדון גבך דאנא</strong> <small>[אצלך, שאני]</small> <strong>למדבר נפיקנא</strong> <small>[יוצא],</small> <strong>ואמר ליה איהו</strong> <small>[לו הוא],</small> אותו שומר למפקיד: <strong>אנא</strong> <small>[אני]</small> <strong>למדבר נמי בעינא למיפק</strong> <small>[גם כן רוצה לצאת],</small> ולכן <strong>אי בעינא לאהדרינהו</strong> <small>[אם ארצה להחזיר]</small> <strong>לך, התם מהדרנא</strong> <small>[שם אחזיר]</small> <strong>לך.</strong>
 <big>ד משנה</big> <strong>האומר לחבירו: "גזלתיך",</strong> או <strong>"</strong><strong>הלויתני",</strong> או <strong>"הפקדת אצלי",</strong> והוסיף <strong>"</strong>אבל <strong>איני יודע אם החזרתי לך אם לא החזרתי לך"</strong> — <strong>חייב לשלם</strong> לו. <strong>אבל אם אמר לו: "איני יודע אם גזלתיך, אם הלויתני, אם הפקדת אצלי"</strong> — <strong>פטור מלשלם.</strong>
 <big>ה גמרא</big> ומביאים ענין שיש לו ראיה ממשנתנו. <strong>איתמר</strong> <small>[נאמר]</small> שנחלקו אמוראים בשאלה הבאה: התובע את חבירו ואומר לו <strong>"מנה לי בידך</strong> שאתה חייב לי <strong>",</strong> ואין לו ראיה לכך, <strong>והלה אומר "איני יודע"</strong> — <strong>רב הונא ורב יהודה אמרי</strong> <small>[אומרים]:</small> במקרה כזה <strong>חייב</strong> הנתבע לשלם, <strong>ו</strong>אילו <strong>רב נחמן ור' יוחנן אמרי</strong> <small>[אומרים]:</small> <strong>פטור.</strong>
 ומסבירים תחילה את השיטות: <strong>רב הונא ורב יהודה אמרי</strong> <small>[אומרים]:</small> <strong>חייב,</strong> כי במקרה בו יש טענות <strong>ברי</strong> (ברור, ודאי) <strong>ושמא</strong> — <strong>ברי עדיף.</strong> והרי במקרה זה המלוה טוען טענת ברי, והנתבע אינו טוען אלא טענת שמא. ואילו <strong>רב נחמן ור' יוחנן אמרי</strong> <small>[אומרים]:</small> <strong>פטור,</strong> שלדעתם הכלל הקובע כאן הוא: <strong>אוקי ממונא</strong> <small>[העמד</small> את <small>הממון]</small> <strong>בחזקת מריה</strong> <small>[בעליו],</small> וכל עוד אין ראיה ביד התובע — ישאר הכסף ברשות המחזיק בו.
 ומנסים להביא ראיה, <strong>תנן</strong> <small>[שנינו</small> במשנתנו<small>]:</small> <strong>אבל אם אמר לו "איני יודע אם הלויתני"</strong> — <strong>פטור.</strong> ומעתה נברר: <strong>היכי דמי</strong> <small>[כיצד בדיוק מדובר]?</small> <strong>אילימא דלא קא תבע ליה</strong> <small>[אם תאמר</small> שמדובר פה במקרה <small>שאינו תובע אותו],</small> אלא מעצמו בא ואומר זאת — <strong>רישא נמי דלא קא תבע ליה</strong> <small>[בראש,</small> במקרה הראשון שבמשנתנו <small>גם כן</small> צריך לומר שמדובר <small>שאינו תובע אותו],</small> אם כן <strong>אמאי</strong> <small>[מדוע]</small> <strong>חייב?</strong> הרי אין האחר תובע אותו! <strong>אלא</strong> צריך לומר שבמשנה מדובר <strong>דקתבע ליה</strong> <small>[ש</small>הוא <small>תובע אותו],</small> <strong>וקתני סיפא</strong> <small>[ושנה בסוף]:</small> <strong>פטור מלשלם.</strong> ואם כן, מי שתבעו חבירו ואמר "איני יודע" פטור, והרי זו ראיה לרב נחמן ור' יוחנן וקשה על דעת רב הונא ורב יהודה!
  ודוחים:  <strong>לא, לעולם</strong> מדובר במשנה <strong>דלא קא תבע ליה</strong> <small>[שאינו תובע אותו],</small> <strong>ורישא</strong> <small>[ובראש]</small> המשנה ששנינו בה שחייב לשלם, מדובר <strong>בבא לצאת ידי שמים,</strong> שהוא חושש שמא הוא חייב כסף ורוצה לצאת ידי שמים, משום כך צריך הוא לשלם.
  ומעירים:  <strong>איתמר נמי</strong> <small>[נאמר גם כן]</small> ש<strong>אמר ר' חייא בר אבא אמר ר' יוחנן: האומר לחבירו "מנה לי בידך", והלה אומר "איני יודע"</strong> — <strong>חייב, בבא לצאת ידי שמים,</strong> אבל לא מן הדין.
 <big>ו משנה</big> <strong>הגונב טלה מן העדר והחזירו</strong> לעדר בלא להודיע לבעלים, <strong>ומת</strong> הטלה <strong>או נגנב</strong> מן העדר — <strong>חייב</strong> הגנב <strong>באחריותו,</strong> שלא בטלה אחריותו ממנו על ידי השבה זו. אבל אם <strong>לא ידעו</strong> ה<strong>בעלים לא בגניבתו ולא בחזירתו, ומנו את הצאן ושלימה היא</strong> במספר, כמו שהיה המספר קודם הגניבה, ואחר כך מת או נגנב הטלה — <strong>פטור.</strong>
 <big>ז גמרא</big> ונחלקו חכמים בדין הגנב וכן בפירוש משנתנו. <strong>אמר רב:</strong> אם לקח הגנב <strong>לדעת,</strong> שיודעים הבעלים שגנב — <strong>צריך דעת</strong> הבעלים כשמחזיר כדי לפוטרו. אם לקח <strong>שלא לדעת</strong> — ה<strong>מנין</strong> שמנה הבעלים ולא ראה שחסר טלה <strong>פוטר,</strong> שהדבר נחשב כאילו הטלה הוחזר לבעליו לגמרי. ואם כן, <strong>וכי קתני</strong> <small>[וכאשר שנה</small> במשנה<small>]</small> <strong>"ומנו את הצאן והיא שלימה</strong> פטור <strong>"</strong>— <strong>אסיפא</strong> <small>[על סוף]</small> המשנה מדובר, על המקרה שלא ידעו בגניבתו. אך אם ידע שנגנבה — אין המנין פוטר את הגנב מאחריות עד שיודיע לבעלים.
 <strong>ושמואל אמר: בין</strong> שלקח <strong>לדעת בין שלא לדעת</strong> — <strong>מנין פוטר, וכי קתני</strong> <small>[וכאשר שנה]</small> <strong>"ומנו והיא שלימה פטור"</strong> — <strong>אכולה</strong> <small>[על כל]</small> המשנה מדובר, שבכל מקרה אם הבעלים מצאו שהכל נמצא בעדר — הרי הוא פטור.
 <strong>ור' יוחנן אומר:</strong> אם לקח <strong>לדעת</strong> — <strong>מנין פוטר, שלא לדעת</strong> — <strong>אפילו מנין נמי</strong> <small>[גם כן]</small> <strong>לא צריך, וכי קתני</strong> <small>[וכאשר שנה]</small> <strong>"ומנו את הצאן והיא שלימה</strong> פטור <strong>"</strong>— דבר זה מתייחס רק <strong>ארישא</strong> <small>[על ראשה]</small> של המשנה, במי שגנב טלה ונודע הדבר לבעלים, שלגבי המקרה שבסוף — אין צורך בדבר.
  ואילו <strong>רב חסדא אמר</strong> להיפך: אם גנבו <strong>לדעת</strong> — <strong>מנין פוטר,</strong> ואם לקחו <strong>שלא לדעת</strong> — <strong>צריך דעת</strong> הבעלים במפורש, <strong>וכי קתני</strong> <small>[וכאשר שנה]</small> <strong>"ומנו את הצאן והיא שלימה"</strong> — <strong>ארישא</strong> <small>[על</small> ההלכה <small>הראשונה]</small> מדובר, ולא על האחרונה, שאין די בכך.
 <strong>אמר רבא:</strong>
## דף קיח:
 <strong>מאי טעמא</strong> <small>[מה הטעם]</small> של <strong>רב חסדא</strong> האומר שדווקא אם גנב שלא לדעת צריך דעת הבעלים בהשבה? — <strong>הואיל ואנקטה נגרי ברייתא</strong> <small>[ולימד אותה בפסיעות זרות],</small> כלומר, שכיון שהוציא את הטלה למקום אחר, לומד הוא ללכת לאותם המקומות, והואיל והבעלים אינם יודעים על כך — יש לחשוש שטלה זה יברח, אבל אם גנב לדעתם — כיון שיודעים שנגנב, ישמרו אותו ביתר שאת. ומדברי רבא יש להבין שהוא סבור כרב חסדא.
  ועל כך שואלים: <strong>ומי</strong> <small>[והאם]</small> <strong>אמר רבא הכי</strong> <small>[כך]?</small> <strong>והאמר</strong> <small>[והרי אמר]</small> <strong>רבא: האי מאן דחזייה לחבריה דאגבה אימרא מעדרא דידיה</strong> <small>[מי שראה את חבירו שמגביה טלה מן העדר שלו]</small> כדי לגנוב, <strong>ורמא ביה קלא ושדייה</strong> <small>[והשליך עליו צרור</small> אבן <small>והשליכו</small> הגנב<small>],</small> <strong>ולא ידע</strong> בעל העדר <strong>אי הדריה אי</strong> <small>[אם החזירו, אם]</small> <strong>לא הדריה</strong> <small>[החזירו],</small> והלה החזירו בלא ידיעתו, <strong>ומת או נגנב</strong> טלה זה לאחר שהוחזר — <strong>חייב</strong> הגנב <strong>באחריותו.</strong>
 <strong>מאי לאו</strong> <small>[האם לא]</small> חייב באחריותו <strong>אף על גב דמני</strong> <small>[אף על פי שמנה]</small> את הצאן, והוא שלא כדברי רב חסדא, שהרי לדעתו הגונב לדעת אינו צריך דעת, ומנין פוטר! ודוחים: <strong>לא,</strong> מדובר שם במקרה ש<strong>לא מני</strong> <small>[מנה].</small> אבל אם היה מונה — די בכך, ואינו צריך דעת.
 ועוד שואלים בבירור השיטות: <strong>ומי</strong> <small>[והאם]</small> <strong>אמר רב הכי</strong> <small>[כך]</small> שהגונב צריך לכל הפחות מנין כדי להיפטר? <strong>והאמר</strong> <small>[והרי אמר]</small> <strong>רב: החזירו לעדר שבמדבר</strong> — <strong>יצא,</strong> משמע שאין צריך אפילו מנין! <strong>אמר רב חנן בר אבא: מודה רב ברקועתא</strong> <small>[במנומרים],</small> שטלה זה ניכר מיד ולכן הוא יודע בהשבתו.
 ומציעים: <strong>לימא כתנאי</strong> <small>[האם לומר</small> שדבר זה שנוי במחלוקת <small>תנאים]</small> ששנינו: <strong>הגונב טלה מן העדר,</strong> או מטבע <strong>סלע מן הכיס</strong> — <strong>למקום שגנב יחזיר</strong> אף בלא להודיע על כך לבעלים, אלו <strong>דברי ר' ישמעאל, ר' עקיבא אומר: צריך דעת בעלים.</strong>
 <strong>סברוה</strong> <small>[סברו</small> הלומדים<small>]</small> כהנחה בסיסית <strong>דכולי עלמא אית להו</strong> <small>[שלדעת הכל יש להם,</small> מחזיקים<small>]</small> בדברי <strong>ר' יצחק,</strong> ש<strong>אמר ר' יצחק: אדם עשוי למשמש בכיסו בכל שעה,</strong> ויודע כמה יש בו. ואם כן <strong>מאי לאו</strong> <small>[האם לא]</small> הכוונה שנחלקו <strong>בסלע</strong> שגנב <strong>לדעת, ובפלוגתא</strong> <small>[ובמחלוקת]</small> של <strong>רב ושמואל,</strong> שלדעת ר' ישמעאל הואיל וממשמש בכיסו בכל שעה הרי זה מנין הפוטר כדעת שמואל. ואילו לדעת ר' עקיבא אין די בכך וצריך להודיעו, וכדעת רב?
  ודוחים:  <strong>לא,</strong> אין מכאן ראיה, כי מדובר <strong>בטלה</strong> שנגנב <strong>שלא לדעת, ובפלוגתא</strong> <small>[ובמחלוקת]</small> של <strong>רב חסדא ור' יוחנן.</strong> האם יש צורך בדעת, כיון שהורגל הטלה ללכת למקומות אחרים, וכדברי רב חסדא, וכן סבור ר' עקיבא. או שמא הואיל וגנב שלא לדעת — אף מנין אינו צריך, וכדעת ר' יוחנן, וכך סבור גם ר' ישמעאל.
 <strong>אמר רב זביד משמיה</strong> <small>[משמו]</small> של <strong>רבא: בשומר שגנב</strong> טלה <strong>מרשות בעלים</strong> — <strong>כולי עלמא לא פליגי</strong> <small>[הכל אינם חולקים]</small> שהלכה <strong>כ</strong>דברי <strong>רב חסדא,</strong> ואף ר' ישמעאל סבור כמותו. <strong>והכא</strong> <small>[וכאן]</small> <strong>בשומר שגנב מרשותו</strong> של עצמו <strong>שיחזיר למקום שגנב קמיפלגי</strong> <small>[חלוקים],</small> <strong>ר' עקיבא סבר</strong> <small>[סבור]:</small> <strong>כלתה לו שמירתו,</strong> כלומר, מכיון שגנב שוב אינו נחשב לשומר, ולכן צריך להחזיר לדעת הבעלים כשאר גנבים. <strong>ור' ישמעאל סבר</strong> <small>[סבור]:</small> <strong>לא כלתה לו שמירתו</strong>, וכיון שהחזיר — מוחזר.
 ועוד מציעים: <strong>לימא</strong> <small>[האם נאמר]</small> שהשאלה הזו האם <strong>מנין פוטר</strong> את הגנב מאחריות <strong>תנאי</strong> <small>[</small>מחלוקת <small>תנאים]</small> <strong>היא. דתניא</strong> <small>[ש</small>כן <small>שנינו</small> בברייתא<small>]:</small> <strong>הגוזל את חבירו</strong> סכום מסויים <strong>והבליע לו בחשבון</strong> שבחשבון שהיה ביניהם הוסיף לו הגזלן את הכסף שגזל ממנו — <strong>תני חדא</strong> <small>[שנויה</small> הלכה בברייתא <small>אחת]:</small> <strong>יצא</strong> ידי חובת החזרה, <strong>ותניא אידך</strong> <small>[ושנויה</small> הלכה בברייתא <small>אחרת]:</small> <strong>לא יצא.</strong>
 <strong>סברוה</strong> <small>[סברו</small> הלומדים<small>],</small> <strong>דכולי עלמא אית להו</strong> <small>[שלדעת הכל יש להם,</small> מקבלים<small>]</small> את דברי <strong>ר' יצחק,</strong> ש<strong>אמר: אדם עשוי למשמש בכיסו בכל שעה ושעה,</strong> ולכן כשהגיע הכסף שוב אליו אנו מניחים שמנאו. אם כן <strong>מאי לאו בהא קמיפלגי</strong> <small>[האם לא ב</small>דבר <small>זה</small> הם <small>חולקים],</small> <strong>דמאן דאמר</strong> <small>[שמי שאומר]</small> <strong>יצא, סבר</strong> <small>[סבור]:</small> <strong>מנין</strong> בלבד <strong>פוטר, ומאן דאמר</strong> <small>[ומי שאומר]</small> <strong>לא יצא, סבר</strong> <small>[סבור]:</small> <strong>מנין אינו פוטר?</strong>
 <strong>אמרי</strong> <small>[אומרים]:</small> <strong>אי סבירא לן</strong> <small>[אם סבורים אנו]</small> <strong>כר' יצחק, כולי עלמא לא פליגי</strong> <small>[הכל אינם חלוקים]</small> ש<strong>מנין פוטר, אלא ב</strong>דברי <strong>ר' יצחק</strong> עצמו <strong>קמיפלגי</strong> <small>[</small>הם <small>חלוקים],</small> <strong>מר אית ליה</strong> <small>[חכם זה יש לו]</small> את דברי <strong>ר' יצחק, ומר לית ליה</strong> <small>[וחכם זה אין לו]</small> את דברי <strong>ר' יצחק,</strong> ולכן אין כאן מנין כלל.
 <strong>ואי בעית אימא</strong> <small>[ואם תרצה אמור]</small> באופן אחר: <strong>דכולי עלמא אית להו</strong> <small>[לדעת הכל יש להם,</small> מקבלים<small>]</small> את דברי <strong>ר' יצחק, ולא קשיא</strong> <small>[ואין</small> זה <small>קשה];</small> <strong>הא דמני ורמא ליה בכיסיה</strong> <small>[זה שמנה</small> הגזלן את הכסף (והבליע) <small>והניח אותו בכיסו</small> של הנגזל<small>]</small> — יצא, מכיון שהלה ממשמש בכיסו. <strong>והא דמני ורמא לידיה</strong> <small>[וזה שמנה ושם בידו],</small> ולא בדק כמה כסף היה זה, ואינו יכול להסתמך על כך שהנגזל יניח את הכסף בכיסו, וידע שאכן יש בידיו סכום שנגזל ממנו.
 <strong>ואיבעית אימא</strong> <small>[ואם תרצה אמור]:</small> <strong>אידי ואידי דמני ורמא בכיסיה</strong> <small>[זה וזה</small> מדברים במקרה <small>שמנה ושם בכיסו],</small> אלא <strong>הא דאית ליה זוזי אחריני בכיסיה</strong> <small>[זה שיש לו זוזים,</small> מטבעות <small>אחרים בכיסו],</small> ולכן אינו יכול להבחין בדיוק שהחזיר לו את הגזילה, <strong>הא דלית ליה זוזי אחריני בכיסיה</strong> <small>[</small>ו<small>זה שאין לו זוזים,</small> מטבעות <small>אחרים בכיסו]</small> שאז יודע שקיבל כסף נוסף על מה שהיה לו.
 <big>א משנה</big> <strong>אין לוקחין</strong> (קונים) <strong>מן הרועים,</strong> שרועים צאן שאינו שלהם, <strong>צמר וחלב וגדיים,</strong> שיש לחשוש שהם גנובים מן הבעלים, <strong>ו</strong>כן <strong>לא</strong> קונים <strong>משומרי פירות</strong> — <strong>עצים ופירות.</strong>
 <strong>אבל לוקחין מן הנשים כלי צמר ביהודה, וכלי פשתן בגליל, ועגלים בשרון,</strong> מכיון שבמקומות אלה עושות הנשים מלאכה בדברים הללו, ומסתבר שעושות כן מדעת הבעלים ואין זו גניבה. <strong>וכולן,</strong> כל אלה שהתירו לקנות מהם, במקרה <strong>שאמרו</strong> לקונים מהם <strong>להטמין</strong> את הדברים שקנו ולא להראותם בגלוי — <strong>אסור</strong> לקנות, מפני שניכרים הדברים שגניבה היא. <strong>ולוקחין ביצים ותרנגולין מכל מקום,</strong> ואין חוששים שהם גנובים.
 <big>ב גמרא</big> ועוד בענין קניה מן הרועים <strong>תנו רבנן</strong> <small>[שנו חכמים]:</small> <strong>אין לוקחין מן הרועים לא עזים ולא גדיים, ולא גיזין</strong> (חבילה של צמר גזוז) <strong>ולא תלושין של צמר, אבל לוקחין מהן</strong> בגדים <strong>תפורין מפני</strong> שחזקה <strong>שהן שלהן. ולוקחין מהן חלב וגבינה במדבר,</strong> שמן הסתם נתנו הבעלים רשות לרועים למכור עבורם, שאינם יכולים להביאם בכל עת, <strong>ו</strong>אולם <strong>לא בישוב.</strong>
 <strong>ולוקחין מהן ארבע וחמש צאן, ארבע וחמש גיזין</strong> של צמר, שדבר כזה מן הסתם אין הרועים גונבים משום שהוא ניכר, <strong>אבל לא</strong> קונים מהם <strong>שתי צאן ולא שתי גיזין.</strong>
 <strong>ר' יהודה אומר: בייתות</strong> (בהמות שחוזרות הביתה) <strong>לוקחין מהן,</strong> משום שבעל הבית מבחין בחסרונן, ואם אינן של הרועים — לא היו מוכרים. <strong>מדבריות אין לוקחין מהן,</strong> שהמוכר סומך על כך שהבעלים אינו חש בדבר. <strong>כללו של דבר: כל</strong> דבר <strong>שהרועה מוכר</strong> אותו לאחר <strong>ובעל הבית מרגיש בו</strong> בחסרונו — <strong>לוקחין מהן,</strong> דבר ש<strong>אין מרגיש בו</strong> בעל הבית — <strong>אין לוקחין מהן.</strong>
 ומעתה דנים בברייתא זו, <strong>אמר מר</strong> <small>[החכם]</small> בברייתא: <strong>לוקחין מהן ארבע וחמש צאן, ארבע וחמש גיזין.</strong> ותוהים: <strong>השתא</strong> <small>[עכשיו,</small> הרי<small>]</small> <strong>יש לומר ארבעה זבנינן</strong> <small>[קונים אנו</small> מהם<small>],</small> <strong>חמשה מיבעיא</strong> <small>[נצרכה</small> לומר<small>]?</small> <strong>אמר רב חסדא:</strong> הכוונה היא <strong>ארבעה מתוך חמשה</strong> צאן שהפקיד בעל הצאן בידו, שניכר הדבר. <strong>ואיכא דאמרי</strong> <small>[ויש שאומרים],</small> ש<strong>אמר רב חסדא</strong> תירוץ אחר: <strong>ארבעה מעדר קטן, וחמש מעדר גדול.</strong>
 ועוד שואלים: <strong>הא גופא קשיא</strong> <small>[היא עצמה,</small> ברייתא זו, <small>קשה</small> מעצמה<small>],</small> <strong>אמרת: ארבע וחמש צאן, ארבע וחמש גיזין,</strong> ונדייק מכאן: <strong>ארבע וחמש</strong> — <strong>אין</strong> <small>[כן],</small> <strong>אבל שלש</strong> — <strong>לא. אימא סיפא</strong> <small>[אמור</small> את <small>סופה]:</small> <strong>אבל לא שתי צאן.</strong> ונדייק: <strong>הא</strong> <small>[הרי]</small> <strong>שלש זבנינן</strong> <small>[קונים אנו]!</small>
 ומשיבים: <strong>לא קשיא</strong> <small>[אין</small> זה <small>קשה];</small> <strong>הא בברייתא</strong> <small>[זה בבריאות]</small> שבעל הבית מחשיב אותן ושם לב אליהן, ואז גם שלוש יכול לקנות, שוודאי אם היה גונבן היה בעל הבית מבחין בחסרונן, <strong>הא בכחישתא</strong> <small>[זה בכחושות]</small> שכיון שאינן חשובות בעיניו אינו מבחין בחסרונן, ופחות מארבע אינו רשאי לקנות.
 <big>ג</big> שנינו בברייתא ש<strong>ר' יהודה אומר: בייתות לוקחין מהן, מדבריות אין לוקחין מהן כו'. איבעיא להו</strong> <small>[נשאלה להם</small> לחכמים<small>]</small> פירוש דברי יהודה, האם <strong>ר' יהודה ארישא קאי ולחומרא</strong> <small>[על ראשה</small> של ההלכה הוא <small>עומד,</small> מתייחס <small>ו</small>בא <small>להחמיר]</small> לומר שבכל מקרה אין קונים מהם מדבריות אפילו בכמות גדולה, <strong>או דלמא אסיפא קאי ולקולא</strong> <small>[שמא על סופה</small> הוא <small>עומד,</small> מתייחס <small>ו</small>בא <small>להקל]?</small>
 ומפרטים: <strong>ארישא קאי ולחומרא</strong> <small>[על ראשה</small> הוא <small>מתייחס ולהחמיר],</small> ובאופן זה תובן הברייתא, ש<strong>אמר</strong> החכם הראשון: <strong>לוקחין מהן ארבעה וחמשה צאן,</strong> ועל כך אמר ר' יהודה: <strong>הני מילי</strong> <small>[דברים אלה</small> אמורים<small>]</small> ב<strong>בייתות, אבל מדבריות</strong> — <strong>אפילו ארבעה וחמשה לא</strong> יקח. <strong>או דלמא אסיפא קאי ולקולא</strong> <small>[שמא על סופה</small> הוא <small>מתייחס ולהקל],</small> ובאופן זה תובן הברייתא, ש<strong>אמר</strong> החכם הראשון: <strong>אבל לא שתי צאן ולא שתי גיזין,</strong> ואמר ר' יהודה: <strong>הני מילי</strong> <small>[דברים אלה</small> אמורים<small>]</small> ב<strong>מדבריות, אבל בייתות</strong> — <strong>שתים נמי</strong> <small>[גם כן]</small> <strong>לוקחין?</strong>
 ומתרצים: <strong>תא שמע</strong> <small>[בוא</small> ו<small>שמע]</small> פתרון לשאלה זו מזה <strong>דתניא</strong> <small>[ששנינו</small> בברייתא<small>]</small> במפורש, <strong>ר' יהודה אומר: לוקחין בייתות מהן ואין לוקחין מהן מדבריות, ובכל מקום לוקחין מהן ארבעה וחמשה צאן.</strong>
## דף קיט.
 <strong>מדאמר</strong> <small>[מ</small>תוך <small>שאומר]</small> <strong>"בכל מקום", שמע מינה</strong> <small>[למד מכאן]</small> ש<strong>אסיפא קאי ולקולא</strong> <small>[על סופה של ההלכה</small> הוא <small>מתייחס ו</small>בא <small>להקל],</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> שנינו במשנה: <strong>ולא</strong> לוקחים <strong>משומרי פירות</strong> עצים ופירות. מסופר: <strong>רב זבין שבישתא מאריסא</strong> <small>[קנה ענפי גפנים מאריס].</small> <strong>אמר ליה</strong> <small>[לו]</small> <strong>אביי</strong> בשאלה: <strong>והא תנן</strong> <small>[והרי שנינו]</small> במשנתנו: <strong>ולא</strong> לוקחים <strong>משומרי פירות עצים ופירות! אמר ליה</strong> <small>[לו]:</small> <strong>הני מילי</strong> <small>[דברים אלה</small> אמורים<small>]</small> דווקא <strong>בשומר, דלית ליה בגופא דארעא מידי</strong> <small>[שאין לו בגוף הקרקע דבר]</small> ולכן אין לו זכות למכור דבר מן הגן, <strong>אבל אריס דאית ליה בגוויה</strong> <small>[שיש לו בהם</small> חלק<small>],</small> <strong>אימא מדנפשיה קא מזבין</strong> <small>[אמור משל עצמו הוא מוכר]</small> ואין לחשוד בו שמא הוא גונב.
  ועוד בדין קניה משומרי פירות <strong>תנו רבנן</strong> <small>[שנו חכמים]</small> בברייתא: <strong>שומרי פירות, לוקחין מהן</strong> פירות <strong>כשהן יושבין ומוכרין</strong> בקביעות <strong>והסלין לפניהם, וטורטני</strong> (מאזניים) <strong>לפניהם, וכולן שאמרו</strong> לקונה <strong>"הטמן</strong> את הדבר שקנית ואל תראהו בגלוי <strong>"</strong>— <strong>אסור. לוקחין מהן מפתח הגינה, אבל לא מאחורי הגינה,</strong> שהוא כמקום נסתר, ומסתבר שאינו רוצה שיראו אותו.
 <big>ב</big> <strong>איתמר</strong> <small>[נאמר]</small> שנחלקו בשאלה הבאה: <strong>גזלן, מאימת מותר לקנות הימנו</strong> דבר, ולא לחשוש שהוא מוכר לו מן הגזל? <strong>רב אמר: עד שתהא רוב משלו</strong> של היתר, ולא גזול. <strong>ושמואל אמר: אפילו</strong> היה <strong>מיעוט שלו</strong> אין צורך לחשוש.
  ומסכמים:  <strong>אורי ליה</strong> <small>[הורה לו]</small> <strong>רב יהודה לאדא דיילא</strong> <small>[השמש]</small> למעשה <strong>כדברי האומר</strong> ש<strong>אפילו</strong> רק ה<strong>מיעוט שלו</strong> אין צורך לחשוש.
 ועוד נחלקו ביחס ל<strong>ממון</strong> של <strong>מסור</strong> (מלשין, מוסר ממון חבירו לגויים), <strong>רב הונא ורב יהודה, חד</strong> <small>[אחד]</small> מהם <strong>אמר: מותר לאבדו ביד, וחד</strong> <small>[ואחד]</small> <strong>אמר: אסור לאבדו ביד.</strong>
 ומסבירים את שיטותיהם: <strong>מאן דאמר</strong> <small>[מי שאומר]</small> <strong>מותר לאבדו ביד,</strong> טעמו, שאנו אומרים: <strong>לא יהא ממונו חמור מגופו,</strong> והרי אנו יודעים שהמלשינים הם בגדר של אלה שמותר אף להרוג אותם, כדין רודף, ואם כן בוודאי שגם את ממונם מותר לאבד. <strong>ומאן דאמר</strong> <small>[ומי שאומר]</small> ש<strong>אסור לאבדו</strong> ביד את ממונו של המסור, <strong>דלמא הוה ליה זרעא מעליא</strong> <small>[שמא יהיו לו זרע</small> צאצאים <small>מעולה]</small> ואותם ילדים כשרים יירשו את הכסף ממנו, <strong>וכתיב</strong> <small>[ונאמר]:</small> <strong>"יכין (רשע) וצדיק ילבש"</strong> (איוב כז, יז).
  מסופר:  <strong>רב חסדא הוה ליה ההוא אריסא דהוה תקיל ויהיב תקיל ושקיל</strong> <small>[היה לו אריס אחד שהיה שוקל ונותן</small> ו<small>שוקל ולוקח</small> ממנו<small>],</small> שהיה מדקדק ביותר בחלוקת הרווחים, <strong>סלקיה</strong> <small>[סילק אותו]</small> רב חסדא מאריסותו, <strong>קרא אנפשיה</strong> <small>[קרא על עצמו]:</small> <strong>"וצפון לצדיק חיל</strong> (רכוש) <strong>חוטא"</strong> (משלי יג, כב).
 <big>ג</big> אגב כך מביאים את הכתוב: <strong>"כי מה תקות חנף כי יבצע</strong> (יגזול) <strong>כי ישל</strong> (יטול) <strong>אלוה נפשו"</strong> (איוב כז, ח), שעל ידי הגזל מאבד ונוטל הקדוש ברוך הוא נפש אדם. <strong>רב הונא ורב חסדא</strong> נחלקו בפירוש הפסוק, <strong>חד</strong> <small>[אחד]</small> <strong>אמר:</strong> הכוונה היא <strong>נפשו</strong> של ה<strong>נגזל, וחד</strong> <small>[ואחד]</small> <strong>אמר:</strong> הכוונה היא <strong>נפשו של</strong> ה<strong>גזלן.</strong>
 ומסבירים: <strong>מאן דאמר</strong> <small>[מי שאומר]</small> <strong>נפשו של נגזל</strong> — <strong>דכתיב</strong> <small>[שנאמר]:</small> <strong>"כן ארחות כל בצע בצע את נפש בעליו יקח"</strong> (משלי א, יט), לומר שהגוזל ממונו של אדם כאילו גזל את נפשו. <strong>מאן דאמר</strong> <small>[מי שאומר]</small> <strong>נפשו של גזלן</strong> — <strong>דכתיב</strong> <small>[שנאמר]:</small> <strong>"אל תגזל דל כי דל הוא ואל תדכא עני בשער, כי ה' יריב ריבם וקבע את קבעיהם</strong> (גוזליהם) <strong>נפש"</strong> (משלי כב, כב–כג).
  ושואלים:  <strong>ואידך נמי</strong> <small>[והאחר גם כן]</small> <strong>הכתיב</strong> <small>[הרי נאמר]:</small> <strong>"נפש בעליו יקח"!</strong> ומשיבים: <strong>מאי</strong> <small>[מה]</small> פירוש <strong>"בעליו"?</strong> אין הכוונה לבעליו הראשונים אלא <strong>בעליו דהשתא</strong> <small>[של עכשיו],</small> כלומר, הכוונה היא יקח את נפשו של הגזלן.
  ושואלים:  <strong>ואידך נמי</strong> <small>[והאחר גם כן]</small> כיצד הוא מפרש נפשו של נגזל? <strong>הכתיב</strong> <small>[הרי נאמר]:</small> <strong>"וקבע את קבעיהם נפש"!</strong> ומסבירים: בלשון <strong>"מה טעם" קאמר</strong> <small>[</small>הכתוב <small>אומר]</small> ובאופן זה: <strong>מה טעם "וקבע את קבעיהם"? משום דקבעי</strong> <small>[ש</small>הם <small>קובעים,</small> גוזלים<small>]</small> <strong>נפש.</strong>
 וכעין זה <strong>אמר ר' יוחנן: כל הגוזל את חבירו שוה פרוטה</strong> — <strong>כאילו נוטל</strong> את <strong>נשמתו ממנו, שנאמר: "כן ארחות כל בוצע בצע את נפש בעליו יקח", ואומר: "ואכל קצירך ולחמך</strong> יאכלו <strong>בניך ובנותיך"</strong> (ירמיה ה, יז) שכאשר אוכל את הקציר הרי זה כאילו הורג נפשות הילדים.
 <strong>ואומר: "מחמס בני יהודה אשר שפכו דם נקיא בארצם"</strong> (יואל ד, יט), שעל ידי החמס (שהוא גזל ממון) כאילו שפכו דם. <strong>ואומר:</strong> <strong>"</strong>ויהי רעב בימי דוד שלוש שנים... <strong>אל שאול ואל בית הדמים על אשר המית את הגבענים"</strong> (שמואל ב כא, א).
  ומסבירים את הדרשה: <strong>מאי</strong> <small>[מהו]</small> <strong>"</strong><strong>ואומר"?</strong> מדוע היה צריך להביא ראיות מפסוקים נוספים? — כך צריך להבין: <strong>וכי תימא</strong> <small>[ואם תאמר]</small> כי מן הפסוק הראשון "את נפש בעליו יקח" אנו למדים שכאילו נוטל <strong>נפש דידיה</strong> <small>[הנפש שלו]</small> של הנגזל עצמו, <strong>אבל נפש בניו ובנותיו לא,</strong> על כן <strong>תא שמע</strong> <small>[בוא</small> ו<small>שמע]</small> מן הכתוב הבא: <strong>"בשר בניו ובנותיו",</strong> שאף בנטילת נפשם הדבר.
 <strong>וכי תימא</strong> <small>[ואם תאמר],</small> <strong>הני מילי היכא דלא יהיב דמי</strong> <small>[דברים אלה</small> אמורים <small>במקום שאינו נותן כסף]</small> כלל, אלא גוזל ממש, <strong>אבל היכא דיהיב דמי</strong> <small>[במקום שנותן כסף]</small> <strong>לא</strong> נחשב הדבר לנטילת נפש, על כן <strong>תא שמע</strong> <small>[בוא</small> ו<small>שמע]:</small> <strong>"מחמס בני יהודה אשר שפכו דם נקי בארצם".</strong> שהחמס, שמוגדר כלקיחת דבר שלא ברצון בעליו אף על פי שמשלם לו — נחשב כשפיכת דם נקי.
 <strong>וכי תימא</strong> <small>[ואם תאמר],</small> <strong>הני מילי היכא דקעביד</strong> <small>[דברים אלה</small> אמורים <small>במקום ש</small>הוא <small>עושה]</small> את הדבר <strong>בידים,</strong> <strong>אבל גרמא</strong> <small>[כשגורם</small> לכך<small>]</small> בלבד <strong>לא,</strong> על כן <strong>תא שמע</strong> <small>[בוא</small> ו<small>שמע]</small> את דברי הכתוב <strong>"אל שאול ואל בית הדמים על אשר המית את הגבענים",</strong> ופירוש הענין: <strong>וכי היכן מצינו</strong> (מצאנו) <strong>שהרג שאול את הגבעונים? אלא מתוך שהרג נוב עיר הכהנים שהיו</strong> הגבעונים <strong>מספיקין</strong> (מספקים) <strong>להן מים ומזון,</strong> ועל ידי כך קיפח את פרנסתם <strong>מעלה</strong> (מחשיב) <strong>עליו הכתוב כאילו הרגן.</strong>
 <big>ד</big> שנינו במשנה: <strong>אבל לוקחין מן הנשים</strong> כלי צמר ביהודה וכלי פשתן בגליל ועגלים בשרון. ומביאים את מה ש<strong>תנו רבנן</strong> <small>[שנו חכמים</small> בברייתא<small>]:</small> <strong>לוקחין מן הנשים כלי צמר ביהודה וכלי פשתן בגליל, אבל לא יינות ושמנים וסלתות,</strong> שאין הנשים מצויות למוכרם. <strong>ולא</strong> קונים כלל <strong>מן העבדים, ולא מן התינוקות. אבא שאול אומר: מוכרת אשה ב</strong>כדי <strong>ארבעה וחמשה דינר, כדי לעשות כפה</strong> (כיסוי) <strong>לראשה</strong> כלומר, שבעלה מרשה לה לעבוד מעט ולמכור מעט כדי לקנות לעצמה בגדים נוספים. <strong>וכולן שאמרו</strong> לקונה <strong>להטמין</strong> את הדבר שקנה מהם ולא להראותו בגלוי — <strong>אסור</strong> לקנותו מהם.
 <strong>גבאי צדקה לוקחין מהן</strong> (מנשים וקטנים) <strong>דבר מועט, אבל לא דבר מרובה,</strong> שיש לחשוש שהם נותנים ממון גנוב, שאינו שלהם.
 <strong>והבדדין</strong> (העובדים בסחיטת השמן בבית הבד) — אנשים <strong>לוקחין מהן זתים במידה, ושמן במידה</strong> גדולה, שהיא נעשית בפרסום. <strong>אבל לא זיתים במועט ושמן במועט</strong> בכמות קטנה. <strong>רבן שמעון בן גמליאל אומר: לוקחין מנשים זיתים במועד בגליל העליון,</strong> שהשמן יקר שם, <strong>שפעמים אדם</strong> הנזקק לכסף <strong>בוש למכור על פתח ביתו, ונותן לאשתו ומוכרת</strong> כמות קטנה.
  מסופר:  <strong>רבינא איקלע</strong> <small>[הזדמן]</small> <strong>לבי מחוזא, אתו נשי דבי מחוזא רמו קמיה כבלי ושירי, קביל מינייהו</strong> <small>[באו נשי מחוזא</small> ו<small>השליכו לפניו</small> לצדקה <small>שרשראות וצמידים,</small> ו<small>קיבל מהם]</small> <strong>אמר ליה</strong> <small>[לו]</small> <strong>רבה תוספאה לרבינא, והתניא</strong> <small>[והרי שנינו</small> בברייתא<small>]:</small> <strong>גבאי צדקה מקבלין מהן דבר מועט, אבל לא דבר מרובה! אמר ליה</strong> <small>[לו]:</small> <strong>הני</strong> <small>[אלה]</small> <strong>לבני מחוזא דבר מועט נינהו</strong> <small>[הם],</small> שמשום שהיו עשירים — דברים אלה אינם נחשבים להם כמתנה מרובה.
 <big>ה משנה</big> <strong>מוכין</strong> (מעין חתיכות צמר קטנות) <strong>שהכובס מוציא</strong> מהבגד תוך כדי כיבוסו — <strong>הרי אלו שלו, ו</strong>חוטים ש<strong>הסורק מוציא</strong> — <strong>הרי אלו של בעל הבית. כובס נוטל שלשה חוטין</strong> שעל שפת הבגד, שנועדו רק לשמירה <strong>והן שלו, יתר מכן</strong> משלושה חוטים אלו — <strong>הרי אלו של בעל הבית, אם היה</strong> חוטים אלה שעל שפת הבגד של צבע <strong>שחור על גבי</strong> בגד בצבע <strong>הלבן </strong> — <strong>נוטל את הכל והן שלו,</strong> שוודאי אין בעל הבית רוצה בהם.
 <strong>החייט ששייר</strong> בסוף עבודתו <strong>את החוט</strong> והיה ארוך <strong>כדי לתפור בו, ו</strong>כן אם שייר <strong>מטלית שהיא</strong> בגודל <strong>שלש</strong> אצבעות <strong>על שלש</strong> אצבעות — <strong>הרי אלו של בעל הבית,</strong> ואין אומרים שהוא ויתר בזה לחייט. <strong>מה שהחרש</strong> (נגר) <strong>מוציא במעצד</strong> (איזמל דק) — <strong>הרי</strong> השיירים ה<strong>אלו שלו, ו</strong>מה שהוא מוציא <strong>בכשיל</strong> (כלי חיתוך גדול) — הריהו <strong>של בעל הבית, ואם היה עושה</strong> (עובד) <strong>אצל בעל הבית</strong> — <strong>אף הנסרים</strong> (הנסורת) <strong>של בעל הבית.</strong>
 <big>ו גמרא</big> ועוד בענין הכובס במוכין <strong>תנו רבנן</strong> <small>[שנו חכמים</small> בברייתא<small>]:</small> <strong>לוקחין</strong> (קונים) <strong>מוכין מן הכובס</strong> ואין חוששים שגזולים הם מבגדים שכיבס לאחרים, <strong>מפני שהן שלו,</strong> כמבואר במשנה. <strong>הכובס נוטל שני חוטין העליונים</strong> מן הבגד <strong>והן שלו.</strong>
## דף קיט:
 <strong>ולא יטיל בו יותר משלשה חובין</strong> (לולאות) ששמים בו כדי לתלותו ולמתוח אותו, שריבוי לולאות יביא לעשיית נקבים יתרים ולמתיחה מרובה. <strong>ולא יסרוק הבגד לשתיו</strong> (לאורכו) <strong>אלא לערבו</strong> (לרוחבו). <strong>ומשויהו,</strong> כלומר, כשמיישר אותו על ידי גזירה, עושה זאת <strong>לארכו אבל לא לרחבו, ואם בא להשוותו עד טפח</strong> — <strong>רשאי</strong> לגזור.
 ודנים בפרטי הברייתא, <strong>אמר מר</strong> <small>[החכם]</small> בברייתא זו: הכובס נוטל <strong>שני חוטין.</strong> ומקשים על כך: <strong>והאנן תנן</strong> <small>[והרי אנו שנינו</small> במשנתנו<small>]:</small> <strong>שלש!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> ששנינו שנוטל שנים בלבד הרי זה מדובר <strong>באלימי</strong> <small>[ב</small>חוטים <small>עבים],</small> <strong>והא</strong> <small>[וזה]</small> ששנינו שנוטל שלושה מדובר <strong>בקטיני</strong> <small>[ב</small>חוטים <small>דקים].</small>
 עוד שנינו בברייתא: <strong>ולא יסרוק הבגד לשתיו אלא לערבו</strong> שלא יישחת על ידי כך<strong>.</strong> ושואלים: <strong>והתניא איפכא</strong> <small>[והרי שנינו</small> בבריייתא בדיוק <small>להיפך]!</small> ומשיבים: <strong>לא קשיא</strong> <small>[אין</small> זה <small>קשה],</small> <strong>הא בגלימא</strong> <small>[זה בגלימה]</small> יש לסורקה לערב ולא לשתי, <strong>הא בסרבלא</strong> <small>[זה בסרבל]</small> שהוא בגד עליון העשוי לנוי, שכיון שעשוי לנוי עדיף לסרוק אותו לשתי ולא לערב.
 ועוד שנינו בברייתא: <strong>ולא יטיל בו יותר משלשה חובין.</strong> ובפירוש הדברים <strong>בעי</strong> <small>[שאל]</small> <strong>ר' ירמיה:</strong> איך מחשבים אותם, האם <strong>אמטויי ואתויי חד</strong> <small>[להוליך ולהביא</small> נחשב ל<small>אחד],</small> שמה שחוזר ותופר באותו מקום לשם חיזוק נחשב כתפר אחד. <strong>או דלמא אמטויי ואתויי תרי</strong> <small>[שמא להוליך ולהביא</small> נחשב ל<small>שנים]?</small> שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 שנינו בברייתא גם: <strong>ומשויהו</strong> את הבגד <strong>לארכו אבל לא לרחבו.</strong> ומקשים שוב: <strong>והתניא איפכא</strong> <small>[והרי שנינו</small> בברייתא בדיוק <small>להיפך]</small> שמשווהו דווקא לרוחבו! ומשיבים: <strong>לא קשיא</strong> <small>[אין</small> זה <small>קשה]:</small> <strong>הא בגלימא</strong> <small>[זה בגלימה]</small> משווה לאורכה, <strong>הא בהמיוני</strong> <small>[זה בחגורה]</small> משווה לרוחבה משום שהוא הצד הנראה ולא אורכה.
 <big>א</big> ובענין זכות הסורק במוכין <strong>תנו רבנן</strong> <small>[שנו חכמים]:</small> <strong>אין לוקחין</strong> (קונים) <strong>מן הסורק מוכין, מפני שאינו שלו,</strong> שכן שנינו במשנתנו שהם של בעל הבית. <strong>ובמקום שנהגו להיות שלו</strong> — <strong>לוקחין. ובכל מקום לוקחין מהן כר מלא מוכין וכסת מלאה מוכין.</strong> ומסבירים: <strong>מאי טעמא</strong> <small>[מה טעם]</small> הדבר? — אפילו אם גנבם <strong>קננהו</strong> <small>[קנה אותם]</small> <strong>בשינוי</strong> על ידי שעשה מהם כלי.
 <strong>תנו רבנן</strong> <small>[שנו חכמים]:</small> <strong>אין לוקחין מגרדי</strong> (אורג) <strong>לא אירין</strong> (צמר המונח בקנה הערב) <strong>ולא נירין</strong> (קצות החוטים הקשורים בקנה השתי), <strong>ולא פונקלין</strong> (קצות החוטים הקשורים בקנה הערב), <strong>ולא שיורי פקיעות</strong> של חוטים, שיש לחשוש שאינם משלו אלא גנבם מבעל הבית.
 <strong>אבל לוקחין מהן בגד</strong> שלם אפילו שהיה <strong>מנומר,</strong> שנראה כאילו החוטים שבו במקומות שונים. וכן לוקחים מהם <strong>ערב ושתי,</strong> צמר <strong>טווי ואריג,</strong> שכל אלו נעשה בהם שינוי וקנאם בכך.
 <strong>אמרי</strong> <small>[אומרים]</small> בשאלה: <strong>השתא</strong> <small>[עכשיו,</small> הרי<small>]</small> אמרת ש<strong>טווי שקלי</strong> <small>[לוקחים</small> מהם<small>],</small> <strong>ארוג מבעיא</strong> <small>[נצרכה</small> לומר<small>]?</small> ומשיבים: <strong>מאי</strong> <small>[מה]</small> פירוש <strong>"אריג"?</strong> — אין הכוונה לאריג ממש אלא <strong>תיכי</strong> <small>[</small>כעין <small>שרשרות]</small> שלא היו טוויות קודם לכן.
 <strong>תנו רבנן</strong> <small>[שנו חכמים]:</small> <strong>אין לוקחין מן הצבע</strong> (העוסק בצביעת אריגים) <strong>לא אותות ולא דוגמות</strong> (פיסות קטנות של אריג להראות בהן צבעים) <strong>ולא תלושים של צמר, אבל לוקחין מהן בגד צבוע,</strong> צמר <strong>טווי,</strong> ו<strong>בגדים.</strong> ושואלים: <strong>השתא</strong> <small>[עכשיו]</small> הרי <strong>טווי שקיל</strong> <small>[</small>הוא <small>לוקח],</small> <strong>בגדים מיבעיא</strong> <small>[נצרכה</small> לומר<small>]</small> שהוא לוקח? ומשיבים: <strong>מאי</strong> <small>[מה]</small> פירוש <strong>"בגדים"?</strong> — <strong>נמטי</strong> <small>[</small>בגדי <small>לבד]</small> שאין טווים אותם.
 <strong>תנו רבנן</strong> <small>[שנו חכמים]:</small> <strong>הנותן עורות לעבדן</strong> (מעבד עורות), <strong>הקיצועין</strong> (חתיכות קטנות, שאריות העור לאחר חיתוכו) <strong>והתלושין</strong> של צמר שהיה על גבי העור — <strong>הרי אלו של בעל הבית, ו</strong>אילו דבר <strong>העולה ומשטף</strong> (ונשטף) <strong>במים</strong> השוטפים את העור — <strong>הרי אלו שלו.</strong>
 <big>ב</big> שנינו במשנה: <strong>אם היה</strong> החוט בצבע <strong>שחור</strong> על גבי בגד לבן — מותר לכובס לקחתו. <strong>אמר רב יהודה</strong> בדרך של לשון נופל על לשון: <strong>קצרא</strong> הוא <strong>שמיה</strong> <small>[שמו]</small> בארמית של הכובס, <strong>וקצרא שקיל ליה</strong> <small>[ו</small>את <small>הקיצורים</small> שמקצר מן הבגד הוא <small>לוקח לו].</small> <strong>אמר רב יהודה: הכל עולין למנין תכלת,</strong> שחוטים אלה שהם בשולי הבגד נחשבים כחלק ממנו לענין הרחקת נקב הציצית מקצה הבגד. <strong>ויצחק ברי קפיד עלייהו</strong> <small>[בני מקפיד עליהם]</small> ליטול אותם.
 <big>ג</big> שנינו במשנה: <strong>החייט ששייר את החוט</strong> כדי לתפור, צריך להחזירו לבעל הבית. ושואלים: <strong>וכמה</strong> הוא שיעור זה כדי <strong>לתפור? אמר רב אסי:</strong> חוט שארכו כ<strong>מלא</strong> אורך ה<strong>מחט חוץ למחט.</strong> ומסופר: <strong>איבעיא להו</strong> <small>[נשאלה להם</small> ללומדים<small>]</small> שאלה זו בביאור דברי רב אסי: האם נתכוון לומר <strong>מלא מחט וחוץ למחט כמלא מחט,</strong> כלומר, פעמיים כגודל המחט, <strong>או דלמא</strong> <small>[שמא]</small> <strong>מלא מחט וחוץ למחט משהו?</strong>
 ומציעים פתרון: <strong>תא שמע</strong> <small>[בוא</small> ו<small>שמע],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>החייט ששייר את החוט פחות מכדי לתפור בו, ומטלית שהיא פחותה משלש על שלש, בזמן שבעל הבית מקפיד עליהן</strong> — <strong>הרי אלו של בעל הבית.</strong> ואם <strong>אין בעל הבית מקפיד עליהן</strong> — <strong>הרי אלו שלו.</strong>
 ומעתה: <strong>אי אמרת בשלמא</strong> <small>[נניח אם אתה אומר]</small> <strong>מלא מחט וחוץ למחט</strong> גם כן צריך להיות <strong>כמלא</strong> אורך ה<strong>מחט,</strong> אז גם <strong>פחות מכאן חזי לסיכתא</strong> <small>[ראוי</small> הדבר <small>ללולאה]</small> ויש לומר שבעל הבית מקפיד בו. <strong>אלא אי אמרת</strong> <small>[אם אתה אומר]</small> כי אורך החוט צריך להיות כ<strong>מלא מחט וחוץ למחט משהו,</strong> אם כן <strong>פחות מכאן למאי חזי</strong> <small>[למה</small> הוא <small>ראוי]?</small>
 <strong>אלא שמע מינה</strong> <small>[למד מכאן]:</small> שהכוונה היתה <strong>מלא מחט וחוץ למחט כמלא</strong> אורך ה<strong>מחט.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ד</big> שנינו במשנה: <strong>מה שהחרש</strong> מוציא במעצד הרי הוא שלו. <strong>ורמינהי</strong> <small>[ומשליכים,</small> מראים סתירה<small>]</small> על כך ממה ששנינו בברייתא: <strong>מה שהחרש מוציא במעצד, והנפסק</strong> (הנחתך) <strong>במגירה</strong> (מסור) — <strong>הרי אלו של בעל הבית.</strong> אבל <strong>היוצא מתחת</strong> ה<strong>מקדח ומתחת</strong> ה<strong>רהיטני</strong> <small>[מקצוע],</small> <strong>והנגרר במגירה,</strong> אותה הנסורת שיוצאת מעצם הניסור במסור — <strong>הרי אלו שלו!</strong>
 <strong>אמר רבא:</strong> אין זו סתירה, <strong>באתרא</strong> <small>[במקומו]</small> של ה<strong>תנא דידן</strong> <small>[שלנו]</small> <strong>איכא תרתי חציני</strong> <small>[יש שני</small> סוגי <small>איזמלים],</small> <strong>לרבתי קרי לה</strong> <small>[לגדול קוראים לו]</small> <strong>"כשיל",</strong> <strong>ולזוטרתי קרי לה</strong> <small>[ולקטן קוראים לו]</small> <strong>"מעצד",</strong> ואילו <strong>באתרא</strong> <small>[במקומו]</small> של ה<strong>תנא ברא</strong> <small>[של הברייתא]</small> רק מין כלי <strong>חד</strong> <small>[אחד]</small> <strong>הוא דאיכא</strong> <small>[שיש],</small> <strong>וקרו לה</strong> <small>[וקוראים לו]</small> <strong>"מעצד",</strong> ולכן נתכוון לכלי גדול ולא לכלי קטן.
 <big>ה</big> שנינו במשנה: <strong>ואם היה</strong> הנגר <strong>עושה</strong> (עובד) <strong>אצל</strong> בעל הבית — כל הנסורת של בעל הבית. <strong>תנו רבנן</strong> <small>[שנו חכמים]:</small> <strong>מסתתי אבנים</strong> — <strong>אין בהם משום גזל</strong> בעל הבית אם לוקחים לעצמם את הפסולת. <strong>מפסגי אילנות</strong> שחותכים מקצת מענפי האילנות להיטיב את גידולם, וכן <strong>מפסגי גפנים, מנקפי</strong> (קוצצי) <strong>היגי</strong> (קוצים), <strong>מנכשי זרעים ועודרי ירקות, בזמן שבעל הבית מקפיד עליהם</strong> שלא יקחו שום דבר ממה שחתכו או עקרו — <strong>יש בהן משום גזל.</strong> ואם <strong>אין בעל הבית מקפיד עליהן</strong> על כל מה שחתכו — <strong>הרי אלו שלו</strong> של הפועל.
 <strong>אמר רב יהודה: כשות ו</strong>כן <strong>חזיז</strong> (שיבלים בעודן צעירות מאד וראויות רק לשחת) — <strong>אין בהם משום גזל,</strong> משום שהם גדלים מעצמם ואין מטפלים בהם. ואולם <strong>באתרא דקפדי</strong> <small>[במקום שמקפידים]</small> על כך — <strong>יש בהן משום גזל. אמר רבינא: ומתא מחסיא</strong> — <strong>אתרא דקפדי</strong> <small>[מקום שמקפידים]</small> <strong>הוא</strong> ולכן צריך הפועל להיזהר ולא ליטול אותם.

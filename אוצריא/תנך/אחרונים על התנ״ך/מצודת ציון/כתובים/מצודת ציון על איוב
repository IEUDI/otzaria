# מצודת ציון על איוב
רבי דוד אלטשולר
## פרק א
### פסוק ג
 <strong>צמד.</strong> זוג וכן ויקח צמד בקר (ש״א יא) על כי דרכם ללכת מצומדים ומחוברים יחד:

### פסוק ה
 <strong>הקיפו.</strong> סבבו כמו הקף פעם אחת (יהושע ו׳:י״א):
 <strong>ויקדשם.</strong> ענין הזמנה כמו התקדשו למחר (במדבר יא):
 <strong>וברכו.</strong> לשון כנוי כלפי מעלה:

### פסוק ו
 <strong>בני האלהים.</strong> הם המלאכים הקרובים אל השכינה להיות מבני ביתה וכן ויריעו כל בני אלהים (לקמן לח):
 <strong>על ה׳.</strong> סמוך לו וכן החונים עליו (במדבר ב) ואמר בלשון בני אדם:
 <strong>השטן.</strong> מלאך מקטרג:

### פסוק ז
 <strong>משוט.</strong> ענין ההליכה אנה ואנה כמו שטו העם ולקטו (שם יא):

### פסוק י
 <strong>שכת.</strong> ענין גדר כמו הסר משוכתו (ישעיה ה):

### פסוק יא
 <strong>וגע.</strong> מל׳ נגיעה:
 <strong>על פניך.</strong> בעבור כעסך וכן אתן את פני (ויקרא כ׳:ג׳) וזה על כי בהפנים יוכר הכעס:
 <strong>יברכך.</strong> לשון כנוי כלפי מעלה:

### פסוק יד
 <strong>ומלאך.</strong> שליח:

### פסוק טו
 <strong>ותפול.</strong> ענין חנייה כמו נופלים בעמק (שופטים ז):
 <strong>ואמלטה.</strong> ענין הצלה:

### פסוק טז
 <strong>אש אלהים.</strong> דרך המקרא שרוצה להגדיל דבר מה סומכו למלת השם וכן ארזי אל (תהלים פ):

### פסוק יז
 <strong>ראשים.</strong> חלקים כמו וראש אחד בא (שופטים ט׳:ל״ז):
 <strong>ויפשטו.</strong> מל׳ התפשטות ושטיחה:

### פסוק יט
 <strong>מעבר.</strong> מפאת:
 <strong>פנות.</strong> זויות:

### פסוק כ
 <strong>מעילו.</strong> שם מלבוש מה:
 <strong>ויגז.</strong> ותלש כמו קרחי וגזי (מיכה א):

### פסוק כא
 <strong>יצתי.</strong> כמו יצאתי באל״ף:

### פסוק כב
 <strong>נתן.</strong> עניינו האמירה על הדבר וכן נתנו לדוד רבבות (ש״א יח) ויתכן שהוא מל׳ שם יתנו צדקות ה׳ (שופטים ה):
 <strong>תפלה.</strong> ענין דבר גרוע שאין בו טעם וכן ובנביאי שומרון ראיתי תפלה (ירמיה כג):


## פרק ב
### פסוק ג
 <strong>ועודנו.</strong> ועודו הוא:
 <strong>ותסיתני.</strong> מל׳ הסתה ופתוי:
 <strong>לבלעו.</strong> להשחיתו כמו בלע ה׳ (איכה ב):

### פסוק ז
 <strong>מכף רגלו.</strong> כמו שנקרא תוך היד כף כן נקראה תחתית הרגל:
 <strong>קדקדו.</strong> הוא אמצעית הראש מקום יחולק שם השער אילך ואילך:

### פסוק ח
 <strong>להתגרד.</strong> ענין חיכוך ובדרז״ל גורד כדרכו ואינו חושש (שבת קמז):

### פסוק ט
 <strong>ברך.</strong> לשון כנוי כלפי מעלה:

### פסוק י
 <strong>הנבלות.</strong> פחותות וגרועות:

### פסוק יא
 <strong>ויועדו.</strong> מלשון וועד ואסיפה:


## פרק ג
### פסוק א
 
### פסוק ב
 <strong>ויען.</strong> עניינו הרמת קול וכן וענו הלוים וגו׳ קול רם (דברים כ״ז:י״ד):

### פסוק ג
 <strong>אולד.</strong> אמר דבריו כאלו ידבר קודם הלידה:

### פסוק ד
 <strong>תופע.</strong> תזרח כמו הופיע מהר פארן (שם לג):
 <strong>נהרה.</strong> אורה כמו ונהורא עמיה שרא (דניאל ב׳:כ״ב):

### פסוק ה
 <strong>יגאלהו.</strong> כמו יגעלהו בעי״ן ועניינו טנוף ולכלוך וכן לחם מגואל (מלאכי א):
 <strong>וצלמות.</strong> צלו של מות הוא חשכת הקבר:
 <strong>יבעתוהו.</strong> מל׳ בעתה וחרדה:
 <strong>כמרירי.</strong> ענין חמימה כמו כתנור נכמרו (איכה ה׳:י׳) ובאה בהכפל למ״ד הפעל על משקל סגריר (משלי כז):

### פסוק ו
 <strong>אופל.</strong> חשך עב:
 <strong>יחד.</strong> מל׳ אחד:

### פסוק ז
 <strong>גלמוד.</strong> יחידי כמו עדת חנף גלמוד (לקמן טו):

### פסוק ח
 <strong>יקבהו.</strong> ענין קללה כמו לכה קבה לי (במדבר כ״ב:י״א):
 <strong>העתידים.</strong> המוכנים כמו להיות עתידים ליום הזה (אסתר ג׳:י״ד):
 <strong>עורר.</strong> מל׳ התעוררות:
 <strong>לויתן.</strong> ענין אבלות ובירושלמי לא תעורר אשה לויתה במועד (מ״ק פרק משקין):

### פסוק ט
 <strong>נשפו.</strong> תחלת הלילה וסופו שניהם קרואים נשף ובדרז״ל תרי נשפי הוו וכו׳ (ברכות ג) והוא ענין חשך כמו בנשף בערב יום (משלי ז׳:ט׳):
 <strong>בעפעפי.</strong> הוא אישון העין והושאל לבקיעת אור השחר והוא האור הנוצץ בפאת המזרח טרם יגלה השמש שהוא נראה כפתיחת העין:

### פסוק י
 
 
### פסוק יא
 <strong>אמות.</strong> אמר דבריו כאלו ידבר עד לא יולד:
 <strong>ואגוע.</strong> ואמות כמו כי גוע אהרן (במדבר כ׳:כ״ט):

### פסוק יב
 <strong>קדמוני.</strong> באו לפני כמו ולא יקדמנה מגן (ישעיהו ל״ז:ל״ג):
 <strong>ומה.</strong> ענינו כמו למה וכן מה יתאונן אדם (איכה ג׳:ל״ט):

### פסוק יג
 
### פסוק יד
 <strong>למו.</strong> לעצמם:

### פסוק טו
 
 
### פסוק טז
 <strong>טמון.</strong> מכוסה ונסתר:
 <strong>כעוללים.</strong> כן יקרא התינוק הרך כמו עוללי טפוחים (שם ב) וכן יקרא במעי האם:

### פסוק יז
 
 
### פסוק יח
 <strong>שאננו.</strong> מל׳ שאנן והשקט:
 <strong>נוגש.</strong> מל׳ נגישה וכפיה:

### פסוק יט
 <strong>חפשי.</strong> ענין חרות כמו יצא לחפשי חנם (שמות כא):

### פסוק כ
 <strong>למה יתן.</strong> מי שבידו ליתן וקצר בדבר המובן מאליו וכמוהו רבים:

### פסוק כא
 <strong>המחכים.</strong> המקוים כמו וחכיתי לה׳ (ישעיה ח):
 <strong>ויחפרוהו.</strong> מל׳ חפירה ור״ל יחפשו כי המחפש חופר בקרקע:
 <strong>ממטמונים.</strong> מאוצרות כי הדרך להניחם במקום טמון ונסתר:

### פסוק כב
 <strong>אלי גיל.</strong> אל גיל:

### פסוק כג
 <strong>ויסך.</strong> ענין גדר כמו אתה שכת בעדו (לעיל א):

### פסוק כד
 <strong>ויתכו.</strong> ענין שפיכה ויציקה כמו עד נתך מים (שמואל ב כ״א:י׳):
 <strong>שאגותי.</strong> צעקותי:

### פסוק כה
 <strong>כי פחד פחדתי.</strong> אשר פחד פחדתי וכן כי גוע אהרן (במדבר כ׳:כ״ט):
 <strong>ויאתיני.</strong> באה עלי כמו אתא בקר (ישעיה כא):
 <strong>יגורתי.</strong> ענין פחד כמו ויגר מואב (במדבר כב):
 <strong>יבא לי.</strong> כמו בא לי:

### פסוק כו
 <strong>נחתי.</strong> מל׳ נחת ומנוחה:


## פרק ד
### פסוק א
 <strong>ויען.</strong> מל׳ עניה ותשובה:

### פסוק ב
 <strong>הנסה.</strong> מל׳ נסיון והיא בה״א התימה:
 <strong>תלאה.</strong> ענין עייפות ויגיעה כמו את כל התלאה (שמות יא):
 <strong>ועצור.</strong> ענין מניעה ועכבה כמו שרים עצרו במילים (לקמן כט):
 <strong>במילין.</strong> ענין דבור:

### פסוק ג
 <strong>רפות.</strong> מל׳ רפיון:

### פסוק ד
 <strong>כושל.</strong> ענין נפילת הכח והתשות:
 <strong>כורעות.</strong> היא הנפילה על הברכים:
 <strong>תאמץ.</strong> תחזק:

### פסוק ה
 <strong>ותלא.</strong> כמו ותלאה:
 <strong>עדיך.</strong> אליך כמו ועדיכם אתבונן (לקמן לב):
 <strong>כסלתך.</strong> ענין בטחון ותקוה כמו אשר יקוט כסלו (לקמן ח):
 <strong>ותום.</strong> הוי״ו באה במקום עם וכן ויוסף היה במצרים (שמות א׳:ה׳) ור״ל עם יוסף שהיה במצרים:

### פסוק ז
 <strong>נא.</strong> עתה:
 <strong>ואיפה.</strong> איה פה:
 <strong>נכחדו.</strong> נכרתו כמו ותכחד מן הארץ (שם ט):

### פסוק ח
 <strong>עמל.</strong> ענינו עול:

### פסוק ט
 <strong>מנשמת.</strong> ענין נשיבה וכן מנשמת רוח אפו (שמואל ב כ״ב:ט״ז):
 <strong>יכלו.</strong> מל׳ כליון:

### פסוק י
 <strong>שחל.</strong> וכפירים ליש ולכיא המה שמות הארי זכר ונקבה אלא שזה גדול מזה:
 <strong>נתעו.</strong> מל׳ תועה וענינו מי שאינו יודע מה לעשות:

### פסוק יא
 <strong>יתפרדו.</strong> יתפזרו:

### פסוק יב
 <strong>שמץ.</strong> ענין מעט ומשהו וכן ומה שמץ דבר (לקמן כו):

### פסוק יג
 <strong>בשעיפים.</strong> ענין מחשבה וכן לכן שעיפי ישיבוני (לק׳ כ):
 <strong>מחזיונות.</strong> ענין ראיה כמו ואתה תחזה (שמות יח):
 <strong>תרדמה.</strong> היא שינה עמוקה:

### פסוק יד
 <strong>קראני.</strong> מל׳ מקרה:

### פסוק טו
 <strong>ורוח.</strong> ר״ל המלאך:
 <strong>יחלוף.</strong> יעבור כמו חלף הלך לו (ש״ה ב):
 <strong>תסמר.</strong> מל׳ מסמר ויתד ור״ל נתקשה כמסמר וכן סמר מפחדך בשרי (תהילים קי״ט:ק״כ):

### פסוק טז
 <strong>ולא אכיר.</strong> הוי״ו היא כטעם אעפ״כ וכן הנמלים וגו׳ ויכינו וגו׳ (משלי ל):
 <strong>תמונה.</strong> צורה:
 <strong>דממה.</strong> מל׳ דמיה ושתיקה:

### פסוק יח
 <strong>יאמין.</strong> ענינו קיום וכן יתד במקום נאמן (ישעיהו כ״ב:כ״ג):
 <strong>תהלה.</strong> ענין אורה כמו בהלו נרו (לקמן כט):

### פסוק יט
 <strong>אף שוכני.</strong> תחסר מלת כי וכאומר אף כי והוא ענין כ״ש כמו אף כי אש אכלתהו (יחזקאל ט״ו:ה׳):
 <strong>חומר.</strong> טיט:
 <strong>עש.</strong> ענין הבלוי וההפסד כמו עששה מכעס (תהלים ו):

### פסוק כא
 <strong>יתרם.</strong> ענין רבוי ותוספת:


## פרק ה
### פסוק ב
 <strong>כעש.</strong> כמו כעס בסמ״ך:
 <strong>ופותה.</strong> מל׳ פתוי:

### פסוק ה
 <strong>ואל.</strong> הוא כמו ואת וכן וירדפו אל מדין (שופטים ז׳:כ״ה) וענינו מן כמו כצאתי את העיר (שמות ט׳:כ״ט):
 <strong>מצנים.</strong> המ״ם נוספת וענינו קוצים וכן צנים פחים (משלי כב):
 <strong>ושאף.</strong> ענין בליעה והמשכה אל הפה כמו שאפה רוח (ירמיה ב):
 <strong>צמים.</strong> כמו צמאים:
 <strong>חילם.</strong> עשרם:

### פסוק ו
 <strong>און.</strong> ענין שבר:

### פסוק ז
 <strong>רשף.</strong> גחלת אש כמו רשפיה רשפי אש (ש״ה ח):

### פסוק יא
 <strong>וקודרים.</strong> ענין שחרות כמו שמש וירח קדרו (יואל ב):
 <strong>שגבו ישע.</strong> כמו שגבו בישע:

### פסוק יב
 <strong>תושיה.</strong> מל׳ יש:

### פסוק יג
 <strong>נפתלים.</strong> עקשים כמו אין בהם נפתל (משלי ח׳:ח׳):

### פסוק יד
 <strong>יומם.</strong> ביומם:
 <strong>יפגשו.</strong> יפגעו:
 <strong>ימששו.</strong> ענין החיפוש בידים להשמר ממכשול כמו כאשר ימשש העור (דברים כ״ח:כ״ט):

### פסוק טז
 <strong>קפצה.</strong> ענין סתימה וכן וכל עולה קפצה פיה (תהילים ק״ז:מ״ב):

### פסוק יח
 <strong>ויחבש.</strong> מל׳ תחבושת ורפואה כמו לחבוש לנשברי לב (ישעיהו ס״א:א׳):
 <strong>ימחץ.</strong> ענין הכאה כמו מחץ ראש (תהלים קי):

### פסוק כא
 <strong>בשוט.</strong> ענין ההליכה אנה ואנה כמו משוט בארץ (לעיל א):

### פסוק כב
 <strong>ולכפן.</strong> ענין אסיפה וכן כפנה שרשיה (יחזקאל יז) ובדרז״ל יש כנופיא (שבת ס) ועם הוא הפוך:

### פסוק כד
 <strong>ופקדת.</strong> ענין זכרון והשגחה כמו פקד פקדתי (שמות ג):
 <strong>נוך.</strong> מל׳ נוה ומדור:
 <strong>תחטא.</strong> ענינו חסרון כמו קולע וגו׳ ולא יחטיא (שופטים כ):

### פסוק כו
 <strong>בכלח.</strong> עת זקנה וכן עלימו אבד כלח (לקמן ל):
 <strong>אלי קבר.</strong> אל קבר:
 <strong>כעלות.</strong> ענין סלוק כמו אל תעלני בחצי ימי (תהילים ק״ב:כ״ה):
 <strong>גדיש.</strong> כרי מן עמרי תבואה:  
## פרק ו
### פסוק ב
 <strong>לו.</strong> ענינו כמו אם וכן לו החייתם אותם (שופטים ח׳:י״ט):
 <strong>כעשי.</strong> כמו כעסי בסמ״ך:
 <strong>והותי.</strong> ענין שברון רוח כמו הוה על הוה (יחזקאל ז׳:כ״ו):

### פסוק ג
 <strong>לעו.</strong> ענין מגומגם ונשחת כמו ושתו ולעו (עובדיה א):

### פסוק ד
 <strong>חמתם.</strong> ארסם כמו חמת תנינים (דברים לב):
 <strong>בעותי.</strong> מל׳ בעתה וחרדה:

### פסוק ה
 <strong>הינהק.</strong> כן נקרא קול צעקת הפרא והוא מל׳ ונאק נאקות (יחזקאל ל׳:כ״ד) בחלוף ה״א באל״ף וכן בין שיחים ינהקו (לקמן ל):
 <strong>יגעה.</strong> כן יקרא קול צעקת השור כמו הלוך וגעו (ש״א ו):
 <strong>בלילו.</strong> מל׳ בלבול וערבוב:

### פסוק ו
 <strong>תפל.</strong> ענינו דבר שאינו מתוקן כל צרכו וכן טחים אותו תפל (יחזקאל י״ג:י׳):
 <strong>בריר.</strong> רוק הפה כמו ויורד רירו (ש״א כא):
 <strong>חלמות.</strong> ענין בריאות וחתק כמו ותחלימני והחייני (ישעיה לח):

### פסוק ז
 <strong>מאנה.</strong> מל׳ מיאון:
 <strong>כדוי.</strong> מל׳ מדוה וחלי:
 <strong>לחמי.</strong> כן יקרא הבשר וכן ולחמם כגללים (צפני׳ א):

### פסוק ט
 <strong>ויואל.</strong> וירצה כמו ויואל משה (שמות ב):
 <strong>יתר.</strong> מל׳ התרה ופתיחה:
 <strong>ויבצעני.</strong> ענין השלמה כמו וידיו תבצענה (זכריה ד):

### פסוק י
 <strong>ואסלדה.</strong> ענין חמום וכויה ובדרז״ל יד סולדת בהן (שבת מ):
 <strong>בחילה.</strong> מל׳ חלחלה ורעדה:
 <strong>כחדתי.</strong> ענין מניעה והעלמה כמו לא כחדו (ישעי׳ ג):

### פסוק יא
 <strong>איחל.</strong> מל׳ תוחלת ותקוה:

### פסוק יג
 <strong>ותושיה.</strong> מל׳ יש:

### פסוק יד
 <strong>למס.</strong> מל׳ המסה והמגה:
 <strong>חסד.</strong> ענינו חרפה כמו חסד הוא (ויקרא כ):

### פסוק טו
 <strong>כאפיק.</strong> ענינו זרם מרוצת המים כמו כאפיקים בנגב (תהלים קכו):

### פסוק טז
 <strong>הקודרים.</strong> ענין שחרות וחושך כמו שמש וירח קדרו (יואל ב׳:י׳):
 <strong>מני.</strong> מן:
 <strong>קרח.</strong> הוא הגליד הנקפ׳ מהקור כמו משליך קרחו כפיתים (תהילים קמ״ז:י״ז):
 <strong>יתעלם.</strong> מל׳ העלם ומכוסה:

### פסוק יז
 <strong>יזורבו.</strong> כמו יצרבו כי זסשר״ץ מתחלפים והוא מענין חמום כמו צרבת השחין (ויקרא יג):
 <strong>נצמתו.</strong> ענין כריתה כמו לבקרים אצמית (תהלים קא):
 <strong>נדעכו.</strong> עין ניתור וקפיצה כמו דעכו כאש קוצים (שם קיח):

### פסוק יח
 <strong>ילפתו.</strong> ענין אחיזה כמו וילפת שמשון (שופטים טז):
 <strong>בתוהו.</strong> במקום שממה:

### פסוק יט
 <strong>קוו.</strong> מל׳ קו וחבל:

### פסוק כ
 <strong>עדיה.</strong> אליה כמו תגע עדיך (לעיל ד):
 <strong>ויחפרו.</strong> ענין בושה:

### פסוק כא
 <strong>חתת.</strong> שבר כמו חתתה קשתותם (ירמיה נא):

### פסוק כב
 <strong>הבו.</strong> תנו:

### פסוק כג
 <strong>צר.</strong> שונא:
 <strong>עריצים.</strong> חזקים:

### פסוק כד
 <strong>הורוני.</strong> למדוני כמו את מי יורה דעה (ישעיהו כ״ח:ט׳):

### פסוק כה
 <strong>נמרצו.</strong> נתחזקו כמו וחבל נמרץ (מיכה ב):
 <strong>ומה.</strong> הוי״ו הוא במקום אבל:
 <strong>יוכיח.</strong> ענין ברור דברים כמו והוכיח בדברים (מ״ב יט):

### פסוק כו
 <strong>נואש.</strong> ענין דבר שאין בו ממש ואין לחשוש עליו וכן ותאמרי נואש (ירמיה ב):

### פסוק כז
 <strong>ותכרו.</strong> ותחפרו כמו בור כרה (תהלים ז):

### פסוק כח
 <strong>הואילו.</strong> התרצו כמו ויאל משה (שמות ב):
 <strong>ועל פניכם.</strong> לפניכם כמו על פני (שם ב):

### פסוק כט
 <strong>שובו.</strong> התעכבו כמו לא ישבו בארץ ה׳ (הושע ט׳:ג׳):

### פסוק ל
 <strong>הוות.</strong> דברי רשע ושבר:


## פרק ז
### פסוק א
 <strong>צבא.</strong> קץ וזמן וכן חליפות וצבא עמדי (לקמן י):

### פסוק ב
 <strong>ישאף.</strong> יתאוה כמו אל תשאף הלילה (לקמן לו):

### פסוק ג
 <strong>מנו.</strong> הזמינו כמו וימן ה׳ דג (יונה ב׳:א׳):

### פסוק ד
 <strong>ומדד.</strong> מל׳ נדידה:
 <strong>נשף.</strong> ערב כמו נשף חשקי (ישעיה כא):

### פסוק ה
 <strong>וגוש עפר.</strong> חתיכת עפר ובדרז״ל גזרו על גושה (שבת טו):
 <strong>רגע.</strong> נתבקע כמו ואל רגעי ארץ (תהלים לה):
 <strong>וימאס.</strong> מל׳ המסה:

### פסוק ו
 <strong>ארג.</strong> כן יקרא הכלי אשר ישליך האורג בין חוטי השתי:
 <strong>באפס.</strong> מבלי:

### פסוק ח
 <strong>תשורני.</strong> תראני כמו אשורנו ולא קרוב (במדבר כ״ד:י״ז):

### פסוק יא
 <strong>אחשך.</strong> אמנע ואחדל:
 <strong>אשיחה.</strong> מל׳ שיחה ודבור:

### פסוק יב
 <strong>תנין.</strong> זה הלויתן כת״י:

### פסוק יג
 <strong>ערשי.</strong> מטתי כמו ערשו ערש ברול (דברים ג׳:י״א):
 <strong>ישא.</strong> תבער ותלהט כמו ותשא הארץ מפניו (נחום א׳:ה׳):
 <strong>בשיחי.</strong> עניני ספור התלאות כמו מרוב שיחי וכעסי (ש״א א):

### פסוק יד
 <strong>וחתתני.</strong> ענין שבר כמו תראו חתת (לעיל ו):
 <strong>מחזיונות.</strong> ענין ראיה כמו ואתה תחזה (שמות י״ח:כ״א) ור״ל הדמיונות שרואים בחלום וכפל הדבר במ״ש:
 <strong>תבעתני.</strong> מל׳ בעתה וחרדה:

### פסוק טו
 <strong>מעצמותי.</strong> האברים יקראו עצמות כי הם המעמידים אותם:

### פסוק יז
 <strong>תשית.</strong> תשים:

### פסוק יח
 <strong>ותפקדנו.</strong> תשגיח בו כמו ופקדת נוך (לעיל ה):
 <strong>לבקרים.</strong> בכל בקר וכן חדשים לבקרים (איכה ג):

### פסוק יט
 <strong>תשעה.</strong> תחדל כמו השע ממני ואבליגה (תהלים לט):

### פסוק כ
 <strong>למפגע.</strong> ענין הכאת מכת מות כמו גש פגע בו (ש״ב א):

### פסוק כא
 <strong>ומה.</strong> ולמה וכן מה יתאונן (איכה ג):
 <strong>שחרתני.</strong> תדרוש אותי כמו שוחר טוב (משלי יא):


## פרק ח
### פסוק ב
 <strong>ורוח.</strong> ענינו כעס כמו הניחו את רוחי (זכריה ו׳:ח׳):
 <strong>כביר.</strong> חזק כמו אל כביר (לקמן לו):

### פסוק ד
 <strong>וישלחם.</strong> גרשם כמו שלח מעל פני (ירמיהו ט״ו:א׳) והוי״ו היא במקום אז וכן אם בחוקתי תלכו וגו׳ ונתתי וגו׳ (ויקרא כ״ו:ג׳) ור״ל אז נתתי וגו׳:
 <strong>ביד.</strong> במקום כמו יד אבשלום (ש״ב יח):

### פסוק ו
 <strong>זך.</strong> מל׳ זכות ובהירות:

### פסוק ז
 <strong>מצער.</strong> מעט כמו הלא מצער היא (בראשית י״ט:כ׳):
 <strong>ישגה.</strong> יתגדל כמו כארז בלבנון ישגה (תהילים צ״ב:י״ג):

### פסוק ח
 <strong>רישון.</strong> כמו ראשון:

### פסוק ט
 <strong>תמול.</strong> אתמול:

### פסוק יא
 <strong>היגאה.</strong> היגדל כמו כי גאו המים (יחזקאל מ״ז:ה׳):
 <strong>בצה.</strong> טיט הלח כמו הטבעו בבוץ רגליך (ירמיהו ל״ח:כ״ב):
 <strong>אחו.</strong> שם צמח מה וכן ותרענה באחו (בראשית מא):

### פסוק יב
 <strong>באבו.</strong> ר״ל בלחלוח הראוי לו לפי טבע הצמח ההוא וכן באיבי הנחל (ש״ה ו) ור״ל בצמחי הנחל הלחים:
 <strong>יקטף.</strong> יכרת וישבר כמו רך אקטף (יחזקאל יז):

### פסוק יג
 <strong>חנף.</strong> כן יקרא הרשע על כי מחניף ליצרו וממלא פתוייו:

### פסוק יד
 <strong>יקוט.</strong> יוכרת כמו ונקטו בפניהם (שם ז):
 <strong>כסלו.</strong> בטחונו כמו יראתך כסלתך (לעיל ד):
 <strong>עכביש.</strong> שממית:

### פסוק טז
 <strong>רטוב.</strong> מלוחלח:
 <strong>יונקתו.</strong> ענפיו הרכים כמו ויעל כיונק לפניו (ישעיהו נ״ג:ב׳):

### פסוק יז
 <strong>גל.</strong> מעין כמו גולת מים (יהושע טו):
 <strong>יסובכו.</strong> יתאחזו כמו עד סירים סבוכים (נחום א):
 <strong>יחזה.</strong> ענין גבול כמו מחוז חפצם (תהלים קו):

### פסוק יח
 <strong>יבלענו.</strong> ישחיתנו:

### פסוק יט
 <strong>דרכו.</strong> ענין סדר והנהגה:

### פסוק כא
 <strong>ימלה.</strong> כמו ימלא באל״ף:


## פרק ט
### פסוק ו
 <strong>יתפלצון.</strong> יחרדון כמו ותכסני פלצות (שם נה):

### פסוק ז
 <strong>לחרס.</strong> לשמש כמו מלמעלה החרס (שופטי׳ ח):
 <strong>יחתום.</strong> יסגיר כמו כי חתום הוא (ישעיה כט):

### פסוק יא
 <strong>ויחלוף.</strong> ענין העברה כמו חלף הלך לו (ש״ה ב):

### פסוק יב
 <strong>יחתוף.</strong> כמו יחטוף בטי״ת וענינו מהירות הלקיחה וכן כחתף תארב (משלי כג):

### פסוק יג
 <strong>שחחו.</strong> כפפו כמו וישח אדם (ישעיה ב):
 <strong>רהב.</strong> ענין גאוה והתחזקות כמו ורהבם עמל (תהלים צ):

### פסוק טו
 <strong>למשופטי.</strong> כמו לשופטי:

### פסוק יז
 <strong>בשערה.</strong> כמו בסערה בסמ״ך:
 <strong>ישופני.</strong> יכתת אותי כמו הוא ישופך ראש (בראשית ג׳:ט״ו):
 <strong>פצעי.</strong> הוא מכה המוציאה דם:

### פסוק יח
 <strong>יתנני.</strong> ענין עזיבה וכן ולא נתן סיחון (במדבר כא):
 <strong>רוחי.</strong> על הנשימה יאמר:

### פסוק יט
 <strong>יועידני.</strong> ענינו עת קבוע וכן מי כמוני ומי יועידני (ירמיהו מ״ט:י״ט):

### פסוק כג
 <strong>שוט.</strong> שרביט כמו שוט לסוס (משלי כו):
 <strong>למסת.</strong> מלשון המסה והמגה:

### פסוק כו
 <strong>יטוש.</strong> ימהר ויפרח כי כנשר חש לאכול (חבקוק א׳:ח׳) תרגומו דטוס למיכל:

### פסוק כז
 <strong>שיחי.</strong> ספור התלאות:
 <strong>פני.</strong> כעסי כמו אתן את פני (ויקרא כ׳:ג׳):
 <strong>ואבליגה.</strong> אתחזק כמו המבליג שוד (עמוס ה):

### פסוק כח
 <strong>יגורתי.</strong> אאסוף כמו אוגר בקיץ (משלי י):

### פסוק כט
 <strong>איגע.</strong> מל׳ יגיע:

### פסוק ל
 <strong>והזכותי.</strong> מל׳ זכות ובהירות:
 <strong>בבור.</strong> שם עשב המנקה וקרוי בורית ויקרא גם אהל בדוז״ל (שבת צ):

### פסוק לא
 <strong>בשחת.</strong> בבור:
 <strong>תטבלני.</strong> מל׳ טבילה ור״ל תורידני:
 <strong>שלמותי.</strong> מלבושי:

### פסוק לג
 <strong>מוכיח.</strong> מברר אמרים כמו אשר הוכיח ה׳ (בראשית כד):

### פסוק לד
 <strong>ואמתו.</strong> מל׳ אימה ופחד:


## פרק י
### פסוק א
 <strong>נקטה.</strong> נכרתה כמו אשר יקוט כסלו (לעיל ח):
 <strong>אעזבה.</strong> ענין טעינת משא וכן עזוב תעזוב עמו (שמות כ״ג:ה׳):

### פסוק ג
 <strong>תעשוק.</strong> ענין גזל:
 <strong>הופעת.</strong> הארת וזרחת:

### פסוק ח
 <strong>עצבוני.</strong> מלשון עצבון:
 <strong>ויעשוני.</strong> ענין כתישה כמו הנני עושה את כל מעניך (צפניה ג׳:י״ט):

### פסוק י
 <strong>תתיכני.</strong> מל׳ התכה ויציקה וכן כהתוך כסף (יחזקאל כב):
 <strong>תקפיאני.</strong> כאשר דבר צלול יתהפך להיות עבה ודבר גוש נקרא הקפאה כמו קפאו תהומות (שמות טו):

### פסוק יא
 <strong>תשוככני.</strong> מלשון סכך וכסוי ועם הוא בשי״ן:

### פסוק יב
 <strong>ופקודתך.</strong> ומצותיך:

### פסוק יג
 <strong>צפנת.</strong> הסתרת:

### פסוק טו
 <strong>אללי.</strong> מל׳ יללה ובאה האל״ף במקום היו״ד כמו ישי ואישי (דה״א ב):

### פסוק טז
 <strong>ויגאה.</strong> ויגדל כמו היגאה גומא (לעיל ח):

### פסוק יז
 <strong>כעשך.</strong> כמו כעס בסמ״ך:
 <strong>וצבא.</strong> ענין זמן כמו הלא צבא לאנוש (לעיל ז):

### פסוק יח
 <strong>אגוע.</strong> אמות:

### פסוק יט
 <strong>אובל.</strong> אובא כמו והוא לקברות יובל (לקמן כא):

### פסוק כב
 <strong>עפתה.</strong> חשכה וכן תעופה כבוקר תהיה (לקמן יא):
 <strong>סדרים.</strong> שתים מערכות (ויקרא כ״ד:ו׳) ת״א סדרין:
 <strong>ותופע.</strong> אורה וזריחה כמו הופיע מהר פארן (דברים ל״ג:ב׳):


## פרק יא
### פסוק ב
 <strong>יענה.</strong> מלשון עניה ותשובה:

### פסוק ג
 <strong>בדיך.</strong> כזב הבדוי מן הלב כמו מלבך אתה בודאם (נחמיה י):
 <strong>מתים.</strong> אנשים כמו מתי מספר (בראשית לד):

### פסוק ד
 <strong>לקחי.</strong> ענין הלימוד וההרגל כמו הלוקחים לשונם (ירמי׳ כג):
 <strong>ובר.</strong> ברור ונקי:

### פסוק ו
 <strong>לתושיה.</strong> כן נקראה חכמת התורה והוא מל׳ יש על כי ישנה לעולם ולא תחזור לאין כשאר הדברים:
 <strong>ישה.</strong> ילוה כמו אשר ישה ברעהו (דברים ט״ו:ב׳):

### פסוק י
 <strong>יחלוף.</strong> יעבור מן העולם וכן עד בוא חליפתי (לקמן יד):
 <strong>ויקהיל.</strong> יאסוף כמו ויקהל משה (שמות לה):

### פסוק יב
 <strong>נבוב.</strong> חלול וריק כמו נבוב לוחות (שם כז):
 <strong>ילבב.</strong> מלשון לב ר״ל יקנה לב:
 <strong>ועיר.</strong> כן נקרא החמור בקטנותו וכן עיר בן אתונות (זכריה ט):
 <strong>פרא.</strong> חמור הבר:

### פסוק טו
 <strong>מוצק.</strong> חזק כדבר הניצק ממתכת:

### פסוק יז
 <strong>חלד.</strong> זמן כמו וחלדי כאין נגדך (תהילים ל״ט:ו׳):
 <strong>תעופה.</strong> ענין חשך:

### פסוק יט
 <strong>ורבצת.</strong> ענין השכיבה לנוח:
 <strong>יחלו.</strong> ישאלו ויבקשו:
 <strong>רבים.</strong> גדולים כמו ורבי המלך (ירמיה מא):

### פסוק כ
 <strong>תכלינה.</strong> המתאוה לדבר ואינה באה קרוי בל׳ מקרא כליון עינים:
 <strong>ומנוס.</strong> מל׳ ניסה ובריחה:
 <strong>מנהם.</strong> מהם:
 <strong>מפח נפש.</strong> דאבון נפש על שם שקרובה הנפש לפחת לצאת מן הגוף וכן ונפש בעליה הפחתי (לקמן לא):


## פרק יב
### פסוק ג
 <strong>לא נופל.</strong> לא פחות וגרוע וכן נופלים מערלים (יחזקאל לב):

### פסוק ד
 <strong>לרעהו.</strong> מלשון רעיון ומחשבה כמו בנת לרעי מרחוק (תהילים קל״ט:ב׳):

### פסוק ה
 <strong>לפיד.</strong> הוא העץ שמנדנדים בו האש ונשרף גם הוא כמו כלפיד יבער (ישעיהו ס״ב:א׳) ועל כי לא יצלח למלאכה ובזוי הוא מאד אמר לפיד בוז:
 <strong>לעשתות.</strong> למחשבות כמו אבדו עשתונותיו (תהלים קמו):
 <strong>שאנן.</strong> שוקט ובוטח כמו שאנן מואב (ירמיה מח):
 <strong>למועדי.</strong> ענין החלקה והשמטה לנפול כמו ולא מעדו קרסולי (תהילים י״ח:ל״ז):

### פסוק ו
 <strong>ישליו.</strong> מלשון שלוה:
 <strong>ובטוחות.</strong> ר״ל משכנות בטוחות וקצר בדבר המובן:

### פסוק ז
 <strong>ותורך.</strong> ותלמדך:

### פסוק ח
 <strong>שיח.</strong> מלשון שיחה ודבור:

### פסוק יב
 <strong>בישישים.</strong> הזקן הרבה יקרא ישיש והוא מלשון יש כי עמדה בו הישות ימים דבים:

### פסוק יד
 <strong>יפתח.</strong> ענין התרה מן המאסר:

### פסוק טו
 <strong>יעצור.</strong> עמן מניעה:

### פסוק יז
 <strong>שולל.</strong> ענין שטות כמו אשתוללו אבירי לב (שם עז):
 <strong>יהולל.</strong> ענין סכלות וכן וקוסמים יהולל (ישעיה מד):

### פסוק יח
 <strong>מוסר.</strong> קשרי רצועות העול כמו מוסרי צואריך (שם כב):
 <strong>פתח.</strong> מתיר:
 <strong>ויאסור.</strong> קושר כמו הסוס אסור (מלכים ב ז):
 <strong>אזור.</strong> חגורה כמו ואזור עור (שם א):

### פסוק יט
 <strong>כהנים.</strong> שרים כמו ובני דוד כהנים (שמואל ב ח׳:י״ח):
 <strong>ואיתנים.</strong> וחזקים כמו איתן מושביך (במדבר כד):
 <strong>יסלף.</strong> יעות כמו ויסלף דברי צדיקים (שמות כ״ג:ח׳):

### פסוק כ
 <strong>לנאמנים.</strong> הוא מלשון וינאמו נאום (ירמיה כג) שהוא ענין דבור והנו״ן האחרונה נוספת לסימן שם תואר כמו רחמן והצחים בלשונם היודעים חכמת הדבור יקראו נאמנים:
 <strong>וטעם.</strong> ענין תוכן הדבור כמו בשנותו את טעמו (תהלים לד):

### פסוק כא
 <strong>ומזיח.</strong> חגורה וכן ולמזח תמיד יחגרה (שם קט):
 <strong>אפיקים.</strong> חזקים כמו אפיקי נחושה (לקמן מ):
 <strong>רפה.</strong> מלשון רפיון:

### פסוק כב
 <strong>צלמות.</strong> צלו של מות הוא חשכת הקבר:

### פסוק כג
 <strong>משגיא.</strong> מגדיל כמו כארז בלבנון ישגה (תהלים לב):
 <strong>שוטה.</strong> פורש כמו וישטחו להם שטוח (במדבר י״א:ל״ב):
 <strong>וינחם.</strong> וינהיגם כמו לך נחה (שמות לב):

### פסוק כה
 <strong>ימששו.</strong> ענין החפוש בידים הנה והנה להשמר ממכשול כמו כאשר ימשש העור (דברים כה):


## פרק יג
### פסוק ב
 <strong>לא נופל.</strong> לא פחות וגרוע:

### פסוק ד
 <strong>טופלי.</strong> ענין חבור ודבוק כמו ותטפול על עוני (לקמן יד):
 <strong>אלל.</strong> אל ולא ולכן יקראו עבודת כוכבים אלילים בעבור זה:

### פסוק ט
 <strong>כהתל.</strong> ענין לעג כמו התלת בי (שופטים טו):

### פסוק יא
 <strong>שאתו.</strong> להב אשו כמו ותשא הארץ מפניו (נחום ח):
 <strong>תבעת.</strong> מל׳ בעתה וחרדה:

### פסוק יב
 <strong>לגבי.</strong> ענין גוף כמו על גבי חרשו (תהילים קכ״ט:ג׳):

### פסוק טו
 <strong>אל פניו.</strong> לפניו:

### פסוק יז
 <strong>ואחותי.</strong> אמרי כמו יחוה דעת (שם יט):

### פסוק כה
 <strong>העלה.</strong> עלה אילן:
 <strong>נדף.</strong> כתוש כמו כקש נדף (ישעיה מא):
 <strong>תערוץ.</strong> תשבור כמו לערוץ הארץ (שם ב):
 <strong>קש.</strong> תבן דק:

### פסוק כו
 <strong>מרורות.</strong> מל׳ מרי וסרבנות:
 <strong>ותורישני.</strong> מל׳ ירושה:

### פסוק כז
 <strong>בסד.</strong> עצים חקוקים עשוים להסגר בהם רגלי התפוס וכן ישם בסד רגלי (לקמן לג) ובדרז״ל סדנא בסדניה יתיב (פסחים כח):
 <strong>שרשי רגלי.</strong> הם העצמות הרגל שהם העיקר להם:
 <strong>תתחקה.</strong> מל׳ חקיקה:

### פסוק כח
 <strong>יבלה.</strong> מל׳ בליה ורקבון:
 <strong>עש.</strong> כן שמו של התולעת האוכל הבגדים וכן כבגד יאכלם עש (ישעיהו נ״א:ח׳):


## פרק יד
### פסוק א
 <strong>רוגז.</strong> חרדה כמו מרגיז הארץ (שם יד):

### פסוק ב
 <strong>כציץ.</strong> כפרח:
 <strong>וימל.</strong> ויוכרת כמו ימולל ויבש (תהלים צ):

### פסוק ג
 <strong>פקחת.</strong> פתחת כמו פקח עיניך (משלי כ):

### פסוק ה
 <strong>חרוצים.</strong> כרות במדה וקצוב כמו אתה חרצת (מ״א כ):

### פסוק ו
 <strong>שעה.</strong> הסר כמו השע ממני (תהלים לט):

### פסוק ז
 <strong>ויונקתו.</strong> ענפיו הרכים:

### פסוק ח
 <strong>גזעו.</strong> גם הוא ענין שורש כמו מגזע ישי (ישעיה יא):

### פסוק ט
 <strong>קציר.</strong> ענף כמו תשלח קציריה (תהלים פ):

### פסוק יא
 <strong>אזלו.</strong> הלכו כמו ואוזל לו אז יתהלל (משלי כ׳:י״ד):
 <strong>יחרב.</strong> גם הוא ענין יובש כמו חרבו המים (בראשית ח):

### פסוק יב
 <strong>בלתי.</strong> ענינו כמו בלה:
 <strong>יקיצו.</strong> יעורו ענין שניהם התעוררות מן השינה:

### פסוק יג
 <strong>תצפנני.</strong> מלשון צפון והסתר:
 <strong>חוק.</strong> זמן קבוע:

### פסוק יד
 <strong>צבאי.</strong> זמני כמו הלא צבא לאנוש (לעיל ו):
 <strong>איחל.</strong> מלשון תוחלת ותקוה:
 <strong>חליפתי.</strong> ענין העברה מן העולם וכן אם יחליף ויסגיר (לעיל יא):

### פסוק טו
 <strong>תכסוף.</strong> תחמוד כמו נכסוף נכספתה (בראשית לא):

### פסוק טז
 <strong>צעדי.</strong> פסיעותי:
 <strong>תשמור.</strong> תמתין כמו ואביו שמר את הדבר (שם לז):

### פסוק יז
 <strong>חתום.</strong> ענין סגירה:
 <strong>בצרור.</strong> ענין קשור כמו צרור כספו (שם מב):
 <strong>ותטפול.</strong> ותחבר כמו טופלי שקר (לעיל יג):

### פסוק יח
 <strong>יבול.</strong> מל׳ בליה והפסד:

### פסוק יט
 <strong>שחקו.</strong> טחנו כמו ושחקת ממנה הדק (שמות ל׳:ל״ו):
 <strong>ספיחיה.</strong> הם הגדילים מהגרעינין הנופלים מאליהם בעת הקציר כמו ספיח קצירך (ויקרא כה):

### פסוק כ
 <strong>תתקפהו.</strong> ענין האחוזה בחזקה כמו ואם יתקפו האחד (קהלת ד):
 <strong>משנה.</strong> מל׳ שנוי:

### פסוק כא
 <strong>ויצערו.</strong> וימעטו כמו הלא מצער היא (בראשית י״ט:כ׳):


## פרק טו
### פסוק ג
 <strong>יסכון.</strong> ענין הנאה וכן לא ישכן גבר (לקמן לד):
 <strong>ומלים.</strong> ואמרים:

### פסוק ד
 <strong>תפר.</strong> תבטל:
 <strong>ותגרע.</strong> מל׳ גרעון:
 <strong>שיחה.</strong> ענין אמירת התפלה וכן ויצא יצחק לשוח בשדה (בראשית כ״ד:ס״ג):

### פסוק ה
 <strong>יאלף.</strong> ילמד כמו פן תאלף ארחותיו (משלי כ״ב:כ״ה):

### פסוק ו
 <strong>יענו.</strong> יעידו כמו לא תענה (שמות כ):

### פסוק ז
 <strong>גבעות.</strong> הרים:
 <strong>חוללת.</strong> נבראת כמו ותחולל ארץ (תהלים צ):

### פסוק י
 <strong>כביר.</strong> הרבה כמו מזער לא כביר (ישעיהו ט״ז:י״ד):

### פסוק יא
 <strong>לאט.</strong> ענין ההסתר והטמון כמו לאט את פניו (ש״ב יט):

### פסוק יב
 <strong>יקחך.</strong> ילמדך כמו לקח טוב (משלי ד):
 <strong>ירזמון.</strong> הוא הפוך מן ירמזון והוא מל׳ רמיזה:

### פסוק טו
 <strong>יאמין.</strong> ענין קיום וכן הן בעבדיו לא יאמין (לעיל ד):

### פסוק טז
 <strong>ונאלח.</strong> נבאש כמו יחדיו נאלחו (תהלים נג):

### פסוק יז
 <strong>אחוך.</strong> ענין הגדה:
 <strong>חזיתי.</strong> ראיתי:

### פסוק יח
 <strong>כחדו.</strong> מנעו כמו ולא כחדו ממני (ש״א ג):

### פסוק כ
 <strong>מתחולל.</strong> מל׳ חלחלה ורעד:
 <strong>נצפנו.</strong> נסתרו:
 <strong>לעריץ.</strong> לחזק כמו עריצי גוים (יחזקאל כ״ח:ז׳) ור״ל החזק ברשע:

### פסוק כב
 <strong>וצפוי.</strong> ענץ הבטה כמו צופה רשע (תהלים לז):

### פסוק כג
 <strong>איה.</strong> אנה:

### פסוק כד
 <strong>ומצוקה.</strong> גם הוא ענין צרה:
 <strong>תתקפהו.</strong> יאחזו בחוזק:
 <strong>עתיד.</strong> מזומן כמו העתידים ערר לויתן (לעיל ג):
 <strong>לכידור.</strong> עשוי הוא לשחוק בו לזרקו מיד ליד וכן כדור אל ארץ רחבת ידים (ישעיהו כ״ב:י״ח):

### פסוק כו
 <strong>בעבי.</strong> מל׳ עב:
 <strong>גבי.</strong> גופי כמו לגבי חומר גביכם (לעיל יג) ויאמר על גוף כל דבר:

### פסוק כז
 <strong>פימה.</strong> מל׳ פה:
 <strong>כסל.</strong> הוא חלק השדרה הסמוך לכליות כמו אשר על הכסלים (ויקרא ג):

### פסוק כח
 <strong>נכחדות.</strong> נגזרות ונכרתות רמו ותכחד מן הארץ (שמות ט׳:ט״ו):
 <strong>למו.</strong> להם ר״ל בהם:
 <strong>התעתדו.</strong> הוזמנו:
 <strong>לגלים.</strong> ענין תל ודגור:

### פסוק כט
 <strong>חילו.</strong> עשרו:
 <strong>מנלם.</strong> תכליתם והשלמתם כמו כנלתך לבגוד (ישעיה לג):

### פסוק ל
 <strong>יונקתו.</strong> ענף רך:

### פסוק לא
 <strong>תמורתו.</strong> מל׳ תמורה וחלוף:

### פסוק לב
 <strong>תמלא.</strong> תושלם כמו ובמלאת ימי טהרה (ויקרא יב):
 <strong>וכפתו.</strong> ענפיו כמו כפות תמרים (שם כג) ע״ש שהמה כפופים:
 <strong>רעננה.</strong> ענין לחות ורטיבות כמו בשמן רענן (תהלים צב):

### פסוק לג
 <strong>יחמוס.</strong> יסור כמו נחמסו עקביך (ירמיה יג):
 <strong>בסרו.</strong> כן יקרא הפרי שלא נגמר בשולו כמו ובוסר גומל (ישעיה יח):
 <strong>נצתו.</strong> פרחו כמו הנצו הרמונים (ש״ה ו):

### פסוק לד
 <strong>גלמוד.</strong> יחידי כמו הלילה ההוא יהי גלמוד (לעיל ג):
 <strong>אכלה.</strong> שרפה:

### פסוק לה
 <strong>עמל.</strong> ואון עניינם שבר ויגיעה ודבר רע:


## פרק טז
### פסוק ג
 <strong>ימריצך.</strong> יחזקך כמו מה נמרצו אמרו יושר (לעיל ז):

### פסוק ד
 <strong>לו.</strong> כמו אם וכן לו החייתם אותם (שופטים ח):
 <strong>במו ראשי.</strong> בראשי וכן במו פי אתחנן (לקמן יט):

### פסוק ה
 <strong>אאמצכם.</strong> מל׳ אומץ וחוזק:
 <strong>וניד.</strong> מל׳ נדידה:

### פסוק ו
 <strong>מני.</strong> ממני:

### פסוק ז
 <strong>הלאני.</strong> ענין עייפות כמו הנסה דבר אליך תלאה (לעיל ד):
 <strong>השמות.</strong> מל׳ שממה:

### פסוק ח
 <strong>ותקמטני.</strong> ענין כווץ וכן אשר קמטו (לקמן כב) ובדרז״ל ונתפשטו הקמטין (ב״ב קכ):
 <strong>כחשי.</strong> ענין רזון כמו ובשרי כחש משמן (תהלים קט):
 <strong>יענה.</strong> יעיד כמו לא תענה (שמות כ):

### פסוק ט
 <strong>וישטמני.</strong> ענין נטירת האיבה כמו וישטום עשו (בראשית כז):
 <strong>חרק.</strong> ענין שחיקת וטחינת השנים אלו באלו בהתקצף האדם על מי וכן ויחרקו שן (איכה ב):
 <strong>ילטוש.</strong> יחרד כמו חרבו ילטוש (תהלים ז):

### פסוק י
 <strong>פערו.</strong> פתחו כמו ופיהם פערו למלקוש (לקמן כט):
 <strong>בפיהם.</strong> הבי״ת נוספת:
 <strong>לחיי.</strong> הוא גובה הפנים:
 <strong>יתמלאון.</strong> יתקבצון כמו מלא רועים (ישעיה לא):

### פסוק יא
 <strong>יסגירני.</strong> מסר אותי כמו לא תסגיר עבד (דברים כ״ג:ט״ז):
 <strong>עויל.</strong> כמו עול ירטני. ענין מקום וכן כי ירט הדרך לנגדי (במדבר כג):

### פסוק יב
 <strong>ויפרפרני.</strong> ענין שבירות לחתיכות רבות כמו פור התפוררה (ישעיה כד):
 <strong>בערפי.</strong> הוא אחורי הראש והצואר:
 <strong>ויפצפצני.</strong> ענין הרציצה עם הפזור וכן וכפטיש יפוצץ סלע (ירמיה כג):
 <strong>למטרה.</strong> הוא הדבר אשר המורים בחצים יכוונו להפיל בו חציהם והוא ענין שמירה כי משמרת תרגומו מטרת ויקרא כן ע״ש שהמורים שומרים להפיל בו:

### פסוק יג
 <strong>רביו.</strong> המורים בקשת כמו רובה קשת (בראשית כא):
 <strong>יפלח.</strong> יבקע כמו ויפלח את סיר (מ״ב ד):
 <strong>מררתי.</strong> מל׳ מרה:

### פסוק יד
 <strong>יפרצני.</strong> מל׳ פרצה ושבר:

### פסוק טו
 <strong>גלדי.</strong> היא הקרום העולה על המכה ובדרז״ל הוגלד פי המכה (כתובות עו):
 <strong>ועללתי.</strong> ענין לכלוך ועש״ז יקרא הקטן עולל כי הוא מלוכלך בעפר ובדומן:
 <strong>קרני.</strong> ענין זוהר כמו קרן עור פני משה (שמות ל״ד:ל״ה):

### פסוק טז
 <strong>חמרמרו.</strong> נתכווצו וכן מעי חמרמרו (איכה א) ובדרז״ל נחמרו׳ בני מעיים (חולין לו):
 <strong>צלמות.</strong> צלו של מות הוא חשכת הקבר:

### פסוק יט
 <strong>ושהדי.</strong> כמו וסהדי בסמ״ך והוא עד בלשון ארמי:
 <strong>במרומים.</strong> בשמי מרום:

### פסוק כ
 <strong>מליצי.</strong> המדבר במיטב הדבור בדבר הויכוח יקרא מליץ:
 <strong>דלפה.</strong> ענין טפטוף כמו דלף טורד (משלי כ״ז:ט״ו) כי דמעת הבכי יורדת טפה טפה:

### פסוק כב
 <strong>יאתיו.</strong> יבואו כמו אתא בקר (ישעי׳ כא):


## פרק יז
### פסוק א
 <strong>נזעכו.</strong> כמו נדעכו וענינו ניתר וקפיצה כמו נדעכו ממקומם (לעיל ו):

### פסוק ב
 <strong>התולים.</strong> ענין לעג כמו התלת בי (שופטים טז):
 <strong>ובהמרותם.</strong> מלשון מרי והקנטה:
 <strong>תלן.</strong> ענין התמדה כמו צדק ילין בה (ישעיהו א׳:כ״א):

### פסוק ג
 <strong>יתקע.</strong> ענין תחיבת יד ביד לקיום דבר כמו ושונא תוקעים (משלי יא):

### פסוק ה
 <strong>תכלינה.</strong> המתאוה לדבר ואינו משיגה קרוי כליון עינים:

### פסוק ו
 <strong>והציגני.</strong> העמידני כמו תציג אותו לבד (שופטים ז׳:ה׳):
 <strong>ותופת.</strong> כן יקרא הגיהנם כמו כי ערוך מאתמול תפתה (ישעיהו ל׳:ל״ג) ע״ש שכל המתפתה ביצרו נופל בה:

### פסוק ז
 <strong>ותכה.</strong> ענין עכירות כמו כהה הנגע (ויקרא יג):
 <strong>ויצורי.</strong> כן יקרא תאות הלב כי הוא פועל המחשבות כמו וכל יצר מחשבות לבו (בראשית ו׳:ה׳):

### פסוק ח
 <strong>ישומו.</strong> יתמהו כמו פנו אלי והשמו (לקמן כא):
 <strong>יתעורר.</strong> מל׳ התעוררות:

### פסוק ט
 <strong>דרכו.</strong> הנהגתו:
 <strong>אומץ.</strong> חוזק:

### פסוק יא
 <strong>זמותי.</strong> מחשבותי כמו כאשר זמם (דברים יט):
 <strong>נתקו.</strong> ענין העתקה:
 <strong>מורשי.</strong> מל׳ ירושה:

### פסוק יג
 <strong>רפדתי.</strong> כמו ירפד חרוץ (לקמן מא):
 <strong>יצועי.</strong> מצעות מטתי כמו אז חללת יצועי (בראשית מ״ט:ד׳):

### פסוק יד
 <strong>לשחת.</strong> לבור הקבר:

### פסוק טו
 <strong>ואיה אפו.</strong> עניינם אחד כי אפו הוא כמו איה פה והוא כפול במלות נרדפות כמו אדמת עפר (דניאל יב):
 <strong>ישורנה.</strong> יראנה כמו אשורנו ולא קרוב (במדבר כא):

### פסוק טז
 <strong>בדי שאול.</strong> כמו בשאול ויורה עוד על מרבית העומק וכן בדי שופר (לקמן לט):
 <strong>נחת.</strong> מלשון הנחה:


## פרק יח
### פסוק ב
 <strong>קנצי.</strong> הוא מלשון קץ וסוף:

### פסוק ג
 <strong>נטמינו.</strong> מלשון אטימות וכן ונטמתם בם (ויקרא יא):

### פסוק ד
 <strong>צור.</strong> היוצר:

### פסוק ה
 <strong>ידעך.</strong> יקפץ וינתר כמו נדעכו ממקומם (לעיל ו):
 <strong>יגה.</strong> יאיר ווזרח כמו יגיה חשכי (תהלים יח):
 <strong>שביב.</strong> ניצוץ כמו שביבין די נור (דניאל ז):

### פסוק ז
 <strong>אונו.</strong> כחו כמו מצאתי און לי (הושע י״ב:ט׳):

### פסוק ח
 <strong>שבכה.</strong> מצנפת ר״ל רשת הארוגה כמצנפת וכן בעד השבכה (מלכים ב א):

### פסוק ט
 <strong>פח.</strong> רשת:
 <strong>צמים.</strong> כמו צמאים:

### פסוק י
 <strong>טמון.</strong> נסתר:
 <strong>נתיב.</strong> דרך:

### פסוק יא
 <strong>בעתוהו.</strong> מלשון בעתה:
 <strong>בלהות.</strong> הוא הפוך מן בהלות וכן בלהות אתנך (יחזקאל כז):
 <strong>והפיצוהו.</strong> יפזרו כמו והפיצך ה׳ (דברים כח):

### פסוק יב
 <strong>אונו.</strong> בניו הבאים מכחו וכן וראשית אוני (בראשית מט):
 <strong>ואיד.</strong> מקרה רע כמו הלא איד לעול (לקמן לא):
 <strong>לצלעו.</strong> לאשתו ע״ש שנאמר ויבן וגו׳ את הצלע וגו׳ לאשה (בראשית ב):

### פסוק יג
 <strong>בדי.</strong> ענפי כמו ותעש בדים (יחזקאל וז) והוא מושאל על האברים:
 <strong>בכור.</strong> ענין שר כמו גם אני בכור אתנהו (תהילים פ״ט:כ״ח):

### פסוק יד
 <strong>ינתק.</strong> יעתק:
 <strong>מאהלו.</strong> זו אשתו וכעין זה ארז״ל על וישב מחוץ לאהלו (ויקרא י״ד:ח׳):
 <strong>ותצעידהו.</strong> מלשון צעדה והלוך:

### פסוק טו
 <strong>יזורה.</strong> יפוזר כמו זורה את גורן (רות ג):
 <strong>נוהו.</strong> מדורו:

### פסוק טז
 <strong>ימל.</strong> יכרת כמו ימולל ויבש (תהלים צ):
 <strong>קצירו.</strong> ענפו כמו ועשה קציר (לעיל יד):

### פסוק יז
 <strong>חוץ.</strong> ענין שוק כמו וחוצות תשים לך בדמשק (מ״א כ):

### פסוק יח
 <strong>יהדפוהו.</strong> ענין דחי׳ וכתישה כמו אל ידפנו (לקמן לב):
 <strong>ינדוהו.</strong> מל׳ נדידה:

### פסוק יט
 <strong>נין.</strong> זה הבן:
 <strong>נכד.</strong> זה בן הבן:
 <strong>שריד.</strong> שיור כמו שריד ופליט (ירמיה מב):

### פסוק כ
 <strong>נשמו.</strong> תמהו כמו פנו אלי והשמו (לקמן כא):
 <strong>שער.</strong> כמו סער בסמ״ך:


## פרק יט
### פסוק ב
 <strong>תוגיון.</strong> מל׳ יגון:

### פסוק ג
 <strong>תהכרו.</strong> מל׳ נכרי וזר:

### פסוק ד
 <strong>שגיתי.</strong> מל׳ משגה ושגגה:
 <strong>תלין.</strong> מל׳ לינת לילה ור״ל בהסתר:

### פסוק ה
 <strong>אם אמנם.</strong> אשר אמנם:
 <strong>ותוכיחו.</strong> מל׳ הוכחה וברור:

### פסוק ו
 <strong>ומצודו.</strong> כעין רשת וכן ונתפש במצודתי (יחזקאל י״ב:י״ג):
 <strong>הקיף.</strong> מל׳ הקפה וסבוב:

### פסוק ז
 <strong>אשוע.</strong> אצעק:

### פסוק יב
 <strong>גדודיו.</strong> מחנות:
 <strong>ויסלו.</strong> מל׳ מסילה ודרך כבושה:

### פסוק יג
 <strong>זרו.</strong> מל׳ זר ונכרי:

### פסוק יד
 <strong>ומיודעי.</strong> אוהבי ומכירי כמו ומודע לבינה תקרא (משלי ז׳:ד׳): 
### פסוק יז
 <strong>רוחי.</strong> רצוני כמו הנני נותן בו רוח (ישעיה לו):
 <strong>וחנותי.</strong> מל׳ תחנה:

### פסוק יח
 <strong>עוילים.</strong> נערים וכן ישלחו כצאן עויליהם (לקמן כא) והוא מלשון עול ימים (ישעיה סה):

### פסוק יט
 <strong>נהפכו בי.</strong> נהפכו עלי וכן הבהמה אשר אני רוכב בה (נחמיה ב׳:י״ב) ומשפטו עליה:

### פסוק כא
 <strong>חנוני.</strong> מל׳ חנינה וחמלה:

### פסוק כג
 <strong>בספר.</strong> במגילה וקרוי ספר ע״ש סופו:
 <strong>ויוחקו.</strong> מל׳ חקיקה:

### פסוק כד
 <strong>בעט.</strong> בקולמס כמו עט סופר (תהלי׳ מה):
 <strong>יחצבון.</strong> החקיקה בסלע קרוי חציבה:

### פסוק כו
 <strong>נקפו.</strong> ענין שבירה כמו ונקף סבכי היער (ישעיהו י׳:ל״ד):
 <strong>אחזה.</strong> אראה כמו ואתה תחזה (שמות יח):

### פסוק כז
 <strong>בחקו.</strong> ר״ל בתוך מעי:

### פסוק כח
 <strong>מה נרדף.</strong> למה נרדף כמו מה יתאונן (איכה ג):

### פסוק כט
 <strong>גורו.</strong> פחדו כמו ואשר יגורתי (לעיל ג):
 <strong>שדון.</strong> אשר דון השי״ן היא במקום אשר כמו עד שקמתי דבורה (שופטי׳ ה) ודון הוא מל׳ דין ומשפט:


## פרק כ
### פסוק ב
 <strong>שעפי.</strong> מחשבותי כמו בשעפים מחזיונות (לעיל ד):
 <strong>חושי.</strong> מל׳ חוש והרגשה:

### פסוק ד
 <strong>הזאת.</strong> בה״א השאלה:

### פסוק ו
 <strong>שיאו.</strong> מל׳ התנשאות:

### פסוק ז
 <strong>כגללו.</strong> הצואה כמו גללי האדם (יחזקאל ד):

### פסוק ח
 <strong>כחזיון לילה.</strong> כמראית חלום הלילה:

### פסוק ט
 <strong>שזפתו.</strong> ראתהו כמו ולא שזפתו עין איה (לקמן כח):
 <strong>תשורנו.</strong> תראנו כמו אשורנו ולא קרוב (במדבר כ״ד:י״ז):

### פסוק י
 <strong>ירצו.</strong> מל׳ רצוי וכן ובמה יתרצה (ש״א כט):
 <strong>אונו.</strong> הגזל אשר בכח וכן כלחם אונים (הושע ט):

### פסוק יא
 <strong>עלומיו.</strong> נעוריו כמו בן מי זה העלם (ש״א יז):

### פסוק יב
 <strong>יכחידנה.</strong> ענין מניעה והעלמה כמו ולא כחד ממנו (שם ג):

### פסוק יד
 <strong>פתנים.</strong> מן נחש:

### פסוק טו
 <strong>חיל.</strong> עושר כמו כי רב חילי (לקמן לא):
 <strong>יורישנו.</strong> מלשון הורשה וגרושין:

### פסוק טז
 <strong>אפעה.</strong> מין נחש:

### פסוק יז
 <strong>בפלגות.</strong> הנגרים לחלקים כמו פלגי מים (תלים א):
 <strong>נהרי נחלי.</strong> כפל ענין בשמות נרדפים כמו מספר מפקד (ש״ב כד):

### פסוק יח
 <strong>תמורתו.</strong> מל׳ תמורה וחלוף:
 <strong>יעלוס.</strong> ישמח וכן יעלוץ ויעלוז כי זסשר״ץ מתחלף:

### פסוק יט
 <strong>רצץ.</strong> שבר וכתת:

### פסוק כא
 <strong>שריד.</strong> שיור:
 <strong>יחיל.</strong> יצליח כמו יחילו דרכיו (תהלים י):

### פסוק כב
 <strong>שפקו.</strong> די צרכו:
 <strong>עמל.</strong> עול וכן ולא ראה עמל בישראל (במדבר כ״ג:כ״א):

### פסוק כג
 <strong>בלחומו.</strong> מל׳ מלחמה:

### פסוק כד
 <strong>מנשק.</strong> כלי זיין כמו והשיקו בנשק (יחזקאל לט):
 <strong>תחלפהו.</strong> תעבור בו כמו חלף הלך לו (ש״ה ב):

### פסוק כה
 <strong>שלף.</strong> ענין הוצאה כמו שלף איש נעלו (רות ד׳:ז׳):
 <strong>מגוה.</strong> ענין גוף כמו גוית שאול (שמואל א ל״א:י״ב) והושאל על תיק החרב שהיא כמו הגוף להנפש:
 <strong>וברק.</strong> הוא להב החרב כמו ברק חרבי (דברים לב):
 <strong>ממרורתו.</strong> מפחדתו המר:
 <strong>אמים.</strong> מלשון אימה ופחד:

### פסוק כו
 <strong>ירע.</strong> ישבר וירוצץ כמו תרועם בשבט ברזל (תהילים ב׳:ט׳):

### פסוק כח
 <strong>יגל.</strong> מל׳ גלות:
 <strong>יבול.</strong> צמח האדמה כמו לא תתן את יבולה (דברים י״א:י״ז):
 <strong>נגרות.</strong> ענין הזלה ושפיכה כמו וכמים הנגרים (ש״ב יד):


## פרק כא
### פסוק ג
 <strong>שאוני.</strong> מל׳ משא וסבל:

### פסוק ד
 <strong>שיחי.</strong> אמרי:
 <strong>תקצר רוחי.</strong> היושב בצער קצרה נשימתו ולא יוכל להאריך בה:

### פסוק ה
 <strong>והשמו.</strong> תתמהו כמו על יומו נשמו (לעיל יח):

### פסוק ו
 <strong>פלצות.</strong> רעדה כמו ותכסני פלצות (תהלים נה):

### פסוק ז
 <strong>עתקו.</strong> הזקינו כמו ועתיק יומין (דניאל ז):

### פסוק י
 <strong>יגעיל.</strong> ענין השלכה אל החוץ ובדרז״ל געולי עכו״ם (נזיר לז):
 <strong>תפלט.</strong> גם הוא ענין הוצאה אל החוץ ובדרז״ל פולטת ש״ז (שבת פו) ומעניינו אל יצא פליט מן העיר (מ״ב ט):
 <strong>תשכל.</strong> מי שבניו אבודים קרוי שכול כמו כאש׳ שכלתי שכלתי (בראשי׳ מג):

### פסוק יא
 <strong>עויליהם.</strong> עולליהם והוא מל׳ עול ימים (ישעיה סה):
 <strong>ירקדון.</strong> יקפצון:

### פסוק יב
 <strong>עוגב.</strong> שם כלי זמר (יג) יבלו. ענין זקנה כמו אחרי בלותי (בראשית יח):
 <strong>יחתו.</strong> ירדו וכן שמה הנחת (יואל ד):

### פסוק טו
 <strong>נפגע.</strong> נתפלל ונבקש כמו ואל תפגע בי (ירמיהו ז׳:ט״ז):

### פסוק יז
 <strong>ידעך.</strong> ענין ניתר וקפיצה כמו דעכו כאש קוצים (תהילים קי״ח:י״ב) ור״ל יוקפץ השלהבת וזה כבויה:
 <strong>אידם.</strong> ענין מקרה רע:
 <strong>חבלים.</strong> צירים ומכאובים כמו חבלי יולדה (הושע יג):

### פסוק יח
 <strong>וכמוץ.</strong> היא פסולת התבואה:

### פסוק יט
 <strong>אונו.</strong> ענין הגזל שעשק בכח ואון:

### פסוק כ
 <strong>כידו.</strong> ענינו כמו אידו, או הוא מל׳ כידון ורומח:

### פסוק כא
 <strong>חצצו.</strong> נקבצו כמו ויצא חצץ כולו (משלי ל׳:כ״ז):

### פסוק כג
 <strong>בעצם.</strong> בחוזק כמו וכעצמו נשברה הקרן (דניאל ח׳:ח׳):
 <strong>חומו.</strong> מל׳ חמימות:
 <strong>שלאנן.</strong> הוא מלה מורכבת מן שלוה ושאנן וכפל עוד לומר ושליו להפלגת הענין:

### פסוק כד
 <strong>עטיניו.</strong> הם השדיים והוא מושאל מדרז״ל (ב״מ סד) המעטן של זיתים והוא שם כלי עשויה לאצור בה הזיתים להתאסף שמנם:

### פסוק כז
 <strong>תחמוסו.</strong> ענין הסרה כמו נחמסו עקביך (ירמיה יג):

### פסוק כח
 <strong>נדיב.</strong> ישר ובעל מתן:

### פסוק ל
 <strong>איד.</strong> מקרה רע:
 <strong>יחשך.</strong> ימנע:
 <strong>עברות.</strong> מל׳ עברה וזעם:
 <strong>יובלו.</strong> יובאו כמו יובל שי (ישעיה יח):

### פסוק לב
 <strong>גדיש.</strong> הוא כרי מאלומות התבואה:
 <strong>ישקוד.</strong> ימהר כמו כי שוקד אני (ירמיה א):

### פסוק לג
 <strong>רגבי.</strong> צרורות עפר כמו ורגבים ידבקו (לקמן לח):
 <strong>נחל.</strong> עמק וגיא:

### פסוק לד
 <strong>מעל.</strong> שקר כי ומעלה מעל (ויקרא ה׳:כ״א) ת״א וישקר שקר:


## פרק כב
### פסוק ב
 <strong>יסכן.</strong> ענין תועלת והנאה כמו הוכח בדבר לא יסכון (לעיל טו):

### פסוק ג
 <strong>החפץ.</strong> ענין צורך כמו אם כלי אין חפץ בו (ירמיהו כ״ב:כ״ח):
 <strong>בצע.</strong> ענין הנאת ממון כמו מה בצע כי נהרוג את אחינו (בראשית לו):

### פסוק ו
 <strong>תחבול.</strong> תמשכן כמו לא יחבול רחים (דברים כ״ד:ו׳):

### פסוק ט
 <strong>שלחת.</strong> ענין טירוד וגירושין:
 <strong>ידוכא.</strong> יכותת:

### פסוק י
 <strong>פחים.</strong> רשתות: 
### פסוק יא
 <strong>ושפעת.</strong> הרבה כמו שפעת גמלים (ישעיה ס):

### פסוק יג
 <strong>ערפל.</strong> עב הענן:

### פסוק יד
 <strong>וחוג.</strong> ענין עגול כמו חוק חג על פני מים (לקמן כו):

### פסוק טו
 <strong>דרכו.</strong> הלכו:

### פסוק טז
 <strong>קומטו.</strong> נתכווצו כמו ותקמטני לעד היה (לעיל טז) ור״ל הזקינו כי דרך הזקינים להתקמט בפניהם:

### פסוק כ
 <strong>אם לא.</strong> באמת והוא כענין שבועה וכאומר אם לא היה כן יבוא עלי כזאת וכזאת וגזם ולא אמר וכן אם לא שויתי ודוממתי נפשי (תהילים קל״א:ב׳):
 <strong>נכחד.</strong> נמנע:

### פסוק כא
 <strong>הסכן.</strong> ענין ההרגל וכן וכל דרכי הסכנת (שם קלט):

### פסוק כד
 <strong>בצר.</strong> מבצר:

### פסוק כז
 <strong>תעתיר.</strong> תתפלל כמו יעתר אל אלוה (לקמן לג):

### פסוק כח
 <strong>נגה.</strong> תזרח כמו מנוגה נגדו (תהלים יח):

### פסוק כט
 <strong>גוה.</strong> כמו גאה בחלוף אל״ף בוי״ו וענינו גדולה ורוממות כמו היגאה גומא (לעיל ח):
 <strong>ושח.</strong> ענין כפיפה והשפלה כמו וישח אדם (ישעיה ב):

### פסוק ל
 <strong>אי נקי.</strong> כמו אין נקי וכן אי כבוד (ש״א ד):
 <strong>בבור.</strong> מל׳ ברור ונקי:


## פרק כג
### פסוק ב
 <strong>מרי.</strong> ענין מרד וסרוב:
 <strong>שיחי.</strong> ספור תלאותי:
 <strong>ידי.</strong> מכתי ע״ש שהדרך להכות ביד:

### פסוק ג
 <strong>תכונתו.</strong> מל׳ כן ובסיס:

### פסוק ח
 <strong>קדם.</strong> הוא פאת המזרח כי יחשב פני האדם אל מול זריחת השמש וא״כ המערב היא מאחור והצפון משמאל והדרום מימין:

### פסוק ט
 <strong>אחז.</strong> אראה כמו ואתה תחזה (שמות יח):
 <strong>יעטף.</strong> מל׳ עטיפה וכסוי:

### פסוק יא
 <strong>באשורו.</strong> בצעדו כמו ואשרו בדרך בינה (משלי ט׳:ו׳):
 <strong>אט.</strong> מל׳ נטיה:

### פסוק יב
 <strong>אמיש.</strong> אסור כמו לא ימיש (שמות יג):
 <strong>מחוקי.</strong> דבר קבוע וצורך קרוי חוק:
 <strong>צפנתי.</strong> הסתרתי:

### פסוק יג
 <strong>ונפשי.</strong> ורצוני כמו אין נפשי אל העם הזה (ירמיה טו):
 <strong>אותה.</strong> חשקה כמו אוה למושב לו (תהילים קל״ב:י״ג):

### פסוק טז
 <strong>הרך.</strong> מל׳ מורך ופחד:

### פסוק יז
 <strong>נצמתי.</strong> נכרתי כמו יצמיתם ה׳ (שם צד):
 <strong>אופל.</strong> אפלה:


## פרק כד
### פסוק א
 <strong>חזו.</strong> ענין גבול כמו מחוז חפצם (שם קז):

### פסוק ב
 <strong>ישיגו.</strong> כמו יסיגו בסמ״ך וענינו הרחקה לאחור כמו לא תסיג גבול (דברים יט):

### פסוק ד
 <strong>חבאו.</strong> מל׳ מחבואה:

### פסוק ה
 <strong>פראים.</strong> חמור הבר:
 <strong>משחרי.</strong> דורשים ומבקשים כמו ומשחרי ימצאנני (משלי ח):
 <strong>ערבה.</strong> ענינו כמו מדבר:

### פסוק ו
 <strong>בלילו.</strong> מלשון יבול ותבואה:
 <strong>ילקשו.</strong> ענין איחור כמו ופיהם פערו למלקוש (לקמן כט):

### פסוק ז
 <strong>ילינו.</strong> ענין התמדה כמו צדק ילין בה (ישעיהו א׳:כ״א):

### פסוק ח
 <strong>מזרם.</strong> שטף הלך המים:
 <strong>ירטבו.</strong> מלשון רטיבות ולחות:
 <strong>חבקו.</strong> ענין סבוב הידים בדבר מה:

### פסוק י
 <strong>עומר.</strong> אגודה של תבואה כמו ושכחת עומר בשדה (דברים כד):

### פסוק יא
 <strong>שורותם.</strong> מל׳ שורה וידוע הוא בדרז״ל וכן עלו בשרותיה (ירמיה ה):
 <strong>יצהירו.</strong> מל׳ יצהר והוא השמן:
 <strong>יקבים.</strong> כן נקראו הבורות שהיין יורד וזב בהם כמו וגם יקב חצב בו (ישעי׳ ה):

### פסוק יב
 <strong>מתים.</strong> אנשים כמו מתי מספר (בראשית לד):
 <strong>ינאקו.</strong> ענין אנחה כמו ונאק נאקת חלל (יחזקאל ל):
 <strong>תפלה.</strong> ענינו דבר גרוע שאין בו טעם כמו ולא נתן תפלה (לעיל א):

### פסוק יד
 <strong>כגנב.</strong> הכ״ף באה לאמתת הענין וכן יהי כרשע אויבי (לקמן כז):

### פסוק טו
 <strong>שמרה.</strong> תצפה כמו ואביו שמר את הדבר (בראשית ל״ז:י״א):
 <strong>נשף.</strong> חשכת הלילה:
 <strong>תשורני</strong>. תראני: 
### פסוק טז
 <strong>חתר.</strong> חפר כמו אם במחתרת ימצא הגנב (שמות כ״ב:א׳):
 <strong>חתמו.</strong> סגרו כמו כי חתום הוא (ישעיה כט):
 <strong>למו.</strong> להם:

### פסוק יז
 <strong>צלמות.</strong> חשכת הקבר:
 <strong>בלהות.</strong> הוא הפוך מן בהלות:

### פסוק יח
 <strong>חלקתם.</strong> כן נקרא השדה כמו ראו חלקת יואב (ש״ב יד):

### פסוק יט
 <strong>ציה.</strong> חורב ויובש:

### פסוק כ
 <strong>עוד.</strong> ענינו זמן רב וכן ויבך על צואריו עוד (בראשית מ״ו:כ״ט):
 <strong>עולה.</strong> איש עולה:

### פסוק כא
 <strong>רועה.</strong> משבר ומרצץ כמו תרועם בשבט ברזל (תהילים ב׳:ט׳):

### פסוק כב
 <strong>אבירים.</strong> חזקים:
 <strong>בחיין.</strong> הנו״ן במקום המ״ם:

### פסוק כג
 <strong>וישען.</strong> ויסעד:

### פסוק כד
 <strong>רומו.</strong> מל׳ הרמה והגבהה:
 <strong>והומכו.</strong> עניין שפלות כמו ימך המקרה (קהלת י):
 <strong>שבולת.</strong> היא קנה התבואה כמו שבע שבלים (בראשית מא):
 <strong>ימלו.</strong> יכרתו כמו ימולל ויבש (תהלים צ):

### פסוק כה
 <strong>לאל.</strong> ללא ואין:


## פרק כה
### פסוק ב
 <strong>במרומיו.</strong> בשמי מרום:

### פסוק ג
 <strong>לגדודיו.</strong> למחנותיו:

### פסוק ד
 <strong>יזכה.</strong> מל׳ זכות:

### פסוק ה
 <strong>עד.</strong> ענין הסרה כמו לא עדה עליו שחל (לקמן כח) כמו אשר עבר (בראשית טו) ת״א דעדא:
 <strong>יאהיל.</strong> יאיר ויזרח כמו בהלו נרו (לקמן כט):
 <strong>זכו.</strong> מל׳ זכות ובהירות:


## פרק כו
### פסוק ג
 <strong>ותושיה.</strong> כן יקרא החכמה כי ישנה לעולם ולא תשוב לאין כיתר הדברים:

### פסוק ד
 <strong>את מי.</strong> אל מי:
 <strong>ונשמת.</strong> מלשון נשימה ונשיבת רוח כמו מנשמת אלוה יאבדו (לעיל ד) וענינו הדבור הבאה בהפחת רוח וכאשר יאמר ויפיח לקץ (חבקוק ב):

### פסוק ה
 <strong>הרפאים.</strong> כן יקראו המתים ע״ש שנרפו ונחלשו ע״י מלאך המות:
 <strong>יחוללו.</strong> מל׳ חלל ונבוב:

### פסוק ו
 <strong>שאול.</strong> הוא הגיהנם וכן אבדון:

### פסוק ז
 <strong>תוהו.</strong> ענינו דבר שאין בו ממש:
 <strong>בלימה.</strong> היא שתי תיבות בלי מה:

### פסוק ח
 <strong>צורר.</strong> קושר כמו צרור כספו (בראשית מב):

### פסוק ט
 <strong>כסה.</strong> כמו כסא באל״ף:
 <strong>פרשז.</strong> מל׳ פרישה והזי״ן נוספת:

### פסוק י
 <strong>חג.</strong> ענין סבוב ועגול וכן וחוג שמים יתהלך (לעיל כב):
 <strong>תכלית.</strong> מלשון כליון:

### פסוק יא
 <strong>ירופפו.</strong> ירעדו כי עמודיה יתפלצון (לעיל ט) תרגומו מתרופפין:

### פסוק יב
 <strong>רגע.</strong> בקע כמו עורי רגע (לעיל ז):
 <strong>מחץ.</strong> הכה והרג כמו מחץ ראש (תהלים קי):
 <strong>רהב.</strong> מצרים קרואים כן כמ״ש קראתי לזאת רהב (ישעיהו ל׳:ז׳):

### פסוק יג
 <strong>שפרה.</strong> ענין אוהל כמו ונטה את שפרירו (ירמיה מג) ואוהל היפה נקרא כן מל׳ אמרי שפר (בראשית מט):
 <strong>חוללה.</strong> בראה כמו ותחולל ארץ (תהלים צ):
 <strong>בריח.</strong> כעין מטה עשוי לשומו לרוחב השער לסגרו:

### פסוק יד
 <strong>דרכיו.</strong> מעשיו ופעולותיו:
 <strong>שמץ.</strong> ענין משהו ומעט וכן ותקח אזני שמץ מנהו (לעיל ד):
 <strong>ורעם.</strong> ענין רעש והמיה:


## פרק כז
### פסוק ב
 <strong>חי אל.</strong> ר״ל כמו שהאל הוא חי וכן חי ה׳ (מ״א יז):
 <strong>המר.</strong> מל׳ מרירות:

### פסוק ד
 <strong>יהגה.</strong> ידבר כמו ולשוני תהגה (תהלים לה):

### פסוק ה
 <strong>תומתי.</strong> מל׳ תמימות:

### פסוק ו
 <strong>יחרף.</strong> ענין נטיה וכן שפחה נחרפת (ויקרא י״ט:כ׳) שר״ל תנטה מן העבדות לחרות:

### פסוק ז
 <strong>כרשע.</strong> כעול הכפי״ן באו לאמתת הדבר וכן בלילה יהיה כגנב (לעיל כד):

### פסוק ח
 <strong>חנף.</strong> רשע המחניף ליצרו לעשות פתויו:
 <strong>יבצע.</strong> יגזול כמו בוצע בצע (חבקוק ב):
 <strong>ישל.</strong> ענין הסרה ושליפה כמו של נעליך (שמות ג):

### פסוק יא
 <strong>אורה.</strong> אלמד כמו יורה דעה (ישעיה כח):
 <strong>אכחד.</strong> אמנע:

### פסוק יב
 <strong>חזיתם.</strong> ראיתם:

### פסוק יג
 <strong>עריצים.</strong> חזקים:

### פסוק יד
 <strong>למו חרב.</strong> אל חרב וכן למו פי (לקמן מ):

### פסוק טו
 <strong>שרידיו.</strong> הנשארים מהם:

### פסוק טז
 <strong>יצבור.</strong> ענין כרי וגל כמו ויצבור עפר (חבקוק א):

### פסוק יח
 <strong>כעש.</strong> מין תולעת:
 <strong>נוצר.</strong> שומר:

### פסוק יט
 <strong>יאסף.</strong> ימות כמו יאסף אהרן (במדבר כ):
 <strong>פקח.</strong> פתח כמו פוקח עורים (תהלים קמו):

### פסוק כ
 <strong>בלהות.</strong> בהלות:

### פסוק כא
 <strong>וישערהו.</strong> רוח סערה יעקרו וכן כמוץ יסוער מגורן (הושע י״ג:ג׳):

### פסוק כג
 <strong>ישפוק.</strong> כמו יספוק בסמ״ך והוא מענין הכאה כמו ויספוק את כפיו (במדבר כד):
 <strong>עלימו כפימו.</strong> עליו כפיו:
 <strong>וישרוק.</strong> הוא השמעת קול בקבוץ השפתים וכן ישום וישרוק (ירמיה יט):


## פרק כח
### פסוק א
 <strong>יזוקו.</strong> ענין יציקה כמו וזוקו מטר לאדו (לקמן לו):

### פסוק ג
 <strong>אבן.</strong> ר״ל יסוד ועיקר:

### פסוק ד
 <strong>גר.</strong> ענין הזלה ושפיכה כמו מים מוגרים (מיכה א):
 <strong>הנשכחים.</strong> אשר נשכחים וכן ההלכוא אתו (יהושע י):
 <strong>דלו.</strong> הורמו והוגבהו כמו דלו עיני למרום (ישעיהו ל״ח:י״ד):

### פסוק ה
 <strong>ותחתיה.</strong> מקומה:

### פסוק ז
 <strong>נתיב.</strong> שביל ודרך:
 <strong>עיט.</strong> שם עוף מדברי וכן איה:
 <strong>שזפתו.</strong> ראתהו כמו עין שזפתו (לעיל כ):

### פסוק ח
 <strong>הדריכהו.</strong> ענין צעדה והלוך והוא מל׳ דרך:
 <strong>שחץ.</strong> ענין גאוה וכן מלך על כל בני שחץ (לקמן מא) ובדרז״ל אנשי ירושלים אנשי שחץ הן (שבת סב):
 <strong>עדה.</strong> עבר וכן עד ירח (לעיל כה):

### פסוק ט
 <strong>בחלמיש.</strong> בצור חזק ולפי שלא יפול לשון חלמיש אלא על הצור אמר חלמיש מבלי זכר צור וכן חלמיש למעינו מים (תהילים קי״ד:ח׳):

### פסוק י
 <strong>בצורות.</strong> מלשון צור וסלע:
 <strong>יאורים.</strong> נחלי מים:
 <strong>יקר.</strong> ענין חשיבות:

### פסוק יא
 <strong>מבכי.</strong> ענין עומק המים וכן נבכי ים (לקמן לח):
 <strong>חבש.</strong> ענין סגירה וכליאה כמו חבוש בטמון (לקמן מ):

### פסוק יג
 <strong>ערכה.</strong> ענין השווי והשומא:

### פסוק טו
 <strong>סגור.</strong> זהב טוב הנסגר בכור הצורף להסיר הסיג:
 <strong>מחירה.</strong> ענינו דבר הנתון בערך שוויה כמו יקחו מקוה במחיר (מ״א י):

### פסוק טז
 <strong>תסולה.</strong> תשובח כמו המסולאים בפז (איכה ד):
 <strong>בכתם אופיר.</strong> מין זהב יקר הבא מאופיר:
 <strong>בשוהם.</strong> וספיר שמות אבני יקר:

### פסוק יז
 <strong>וזכוכית.</strong> היא זכוכית לבנה היקרה מזהב כמ״ש רז״ל בזוגיתא חיורתא (חולין פד):
 <strong>פז.</strong> זהב מזוקק:

### פסוק יח
 <strong>ראמות וגביש.</strong> שמות אבני יקר:
 <strong>מפנינים.</strong> הם המרגליות:

### פסוק יט
 <strong>פטדת.</strong> שם אבני יקר:

### פסוק כו
 <strong>לחזיז.</strong> כן יקרא הענן וכן ה׳ עושה חזיזים (זכריה י׳:א׳):
 <strong>קולות.</strong> כמו וקולות ותחסר הוי״ו וכמוהו רבים: 
### פסוק כז
 <strong>ויספרה.</strong> מלשון ספר:


## פרק כט
### פסוק ג
 <strong>בהלו.</strong> ענין הארה וזריחה כמו עד ירח ולא יאהיל (לעיל כה):

### פסוק ד
 <strong>חרפי.</strong> קדמותי ובדרז״ל חרפי ואפלי (נדה סה):
 <strong>בסוד.</strong> ענין עצה על כי נעשה בסוד, או שהעצה למעשה היא כיסוד לבנין: 
 <strong>עלי אהלי.</strong> אל אהלי:

### פסוק ו
 <strong>בחמה.</strong> כמו בחמאה והוא שומן החלב:

### פסוק ז
 <strong>עלי קרת.</strong> אצל הקריה והעיר:

### פסוק ח
 <strong>ונחבאו.</strong> הסתירו עצמם:

### פסוק ט
 <strong>עצרו.</strong> מנעו כמו ועצור במלין (לעיל ד):
 <strong>וכף.</strong> כף היד:

### פסוק י
 <strong>לחכם.</strong> מל׳ חיך:

### פסוק יא
 <strong>ותאשרני.</strong> ענין שבח והלול כמו אשרי האיש (תהלים א):

### פסוק טו
 <strong>לפסח.</strong> חגר ברגליו:

### פסוק יז
 <strong>מתלעות.</strong> הוא הפוך מן מלתעות כפירים (שם כח) והם השינים הגסות:

### פסוק יח
 <strong>קני.</strong> מדורי והוא מושאל מל׳ קן צפור (דברים כב):

### פסוק יט
 <strong>ילין.</strong> ענין התמדה כמו תלן עיני (לעיל יז):
 <strong>בקצירי.</strong> בענפי כמו ועשה קציר (לעיל יד):

### פסוק כא
 <strong>וידמו.</strong> ושתקו כמו וידום אהרן (ויקרא י):
 <strong>למו עצתי.</strong> אל עצתי:

### פסוק כב
 <strong>ישנו.</strong> מלשון שנוי:
 <strong>תטוף.</strong> ענין הזלה והוא מושאל לדבור וכן אל תטיפו יטיפון (מיכה ב׳:ו׳):

### פסוק כג
 <strong>פערו.</strong> פתחו כמו פערו עלי בפיהם (לעיל טז):
 <strong>למלקוש.</strong> ענין איחור וכן וכרם רשע ילקשו (לעיל כד) וכן יקרא גשם המאוחר מלקוש:

### פסוק כד
 <strong>יפילון.</strong> ענין גרעון ופחיתות כמו נופל אנכי מכם (לעיל יב):


## פרק ל
### פסוק א
 <strong>שחקו.</strong> לעגו:
 <strong>צעירים.</strong> ענין מיעוט כמו ולא יצערו (ירמיהו ל׳:י״ט):

### פסוק ב
 <strong>כלח.</strong> זקנה כמו תבוא בכלח אלי קבר (לעיל ה):

### פסוק ג
 <strong>ובכפן.</strong> ענין רעבון כמו לשוד ולכפן (, שם): 
 <strong>גלמוד.</strong> יחידי כמו הלילה ההוא יהי גלמוד (לעיל ג):
 <strong>העורקים.</strong> הבורחים וכן אנכי בורחת (בראשית ט״ז:ח׳) ת״א ערקת:
 <strong>אמש.</strong> ר״ל חושך בחשכת הלילה כמו ויוכח אמש (שם לא):
 <strong>שואה ומשואה.</strong> ענין חשך ושממון כמו יום שואה ומשואה (צפניה א׳:ט״ו) וכפל הדבר לרוב השממון:

### פסוק ד
 <strong>הקוטפים.</strong> ענין תלישה כמו וקטפת מלילות (דברים כג):
 <strong>מלוח.</strong> שם עשב מה ובדרז״ל אבותינו היו אוכלין מלוחין וכו׳ (קדושין סו):
 <strong>עלי שיח.</strong> עלי אילן כמו תחת אחד השיחים (בראשית כ״א:ט״ו):
 <strong>רתמים.</strong> שם אילן מה כמו רותם אחד (מ״א יט):

### פסוק ה
 <strong>גו.</strong> הוא התרגום של תוך:
 <strong>יריעו.</strong> ענין הרמת קול: 
### פסוק ו
 <strong>בערוץ.</strong> ענין שבר וחריץ והוא מלשון לערוץ הארץ (ישעיה ב):
 <strong>חורי.</strong> נקבים כמו חור פתן (שם יא):
 <strong>וכפים.</strong> תרגום של סלע כיפא וכן ובכפים עלו (ירמיה ד):

### פסוק ז
 <strong>ינהקו.</strong> הוא מושאל מצעקת הפרא כמ״ש הינהק פרא (לעיל ו):
 <strong>חרול.</strong> מין קוצים וכן ממשק חרול (צפניה ב׳:ט׳):
 <strong>יסופחו</strong> יתחברו ויתאספו כמו ספחני נא (ש״א ב): 
### פסוק ח
 <strong>נבל.</strong> כן יקרא אדם פחות ונבזה:
 <strong>נכאו.</strong> נדכאו ונשברו כמו תהגו אך נכאים (ישעיהו ט״ז:ז׳):

### פסוק יא
 <strong>יתרי.</strong> הוא חבל הקשת כמו כוננו חצם על יתר (תהילים י״א:ב׳):
 <strong>פתח.</strong> ענין ההתרה כמו פתחת למוסרי (שם קטז):
 <strong>ורסן.</strong> הוא ההושם בפי הסוס להטותו בו אל הדרך כמו במתג ורסן (שם לב):

### פסוק יב
 <strong>פרחח.</strong> ענינו מי שהתחיל לצמוח ולהפריח שער זקנו ובדרז״ל פרחי כהונה (מדות פ״ה) ונכפל הלמ״ד הפעל כמו ביום סגריר (משלי כז):

### פסוק יג
 <strong>נתסו.</strong> כמו נפצו בצד״י כי זסשר״ץ מתחלף והוא ענין שבירה:
 <strong>להותי.</strong> לשברי כמו יעוז בהותו (תהלים נב):
 <strong>יועילו.</strong> מל׳ תועלת:

### פסוק יד
 <strong>יאתיו.</strong> יבואו כמו אתא בקר (ישעיה כא):

### פסוק טו
 <strong>נדיבתי.</strong> כן תקרא הנפש על כי היא בעלת הנדיבות וכן נאמר ורוח נדיבה תסמכני (תהילים נ״א:י״ד):

### פסוק טז
 <strong>עוני.</strong> מל׳ עינוי ויסורין:

### פסוק יז
 <strong>נקר.</strong> ענין נקיבה ושבירה כמו יקרוה עורבי נחל (משלי ל׳:י״ז):
 <strong>ועורקי.</strong> כן יקראו הגידים בל׳ ערבי:

### פסוק יח
 <strong>יתחפש.</strong> ענינו חליפות והשתנות הכסות באחר׳ כמו התחפש ובוא במלחמה (מ״א כב):
 <strong>כפי.</strong> כשעור כמו איש כפי אכלו (שמות ט״ז:כ״א):
 <strong>יאזרני.</strong> יחגור אותי כמו אזור מתניו (ישעיה יא):

### פסוק יט
 <strong>הורני.</strong> השליך אותי כמו ירה בים (שמות טז):

### פסוק כ
 <strong>עמדתי.</strong> ענין שתיקה כמו עמדו לא ענו עוד (לקמן לב):

### פסוק כא
 <strong>תשטמני.</strong> ענין נטירת האיבה כמו לו ישטמנו (בראשית נ):

### פסוק כב
 <strong>ותמוגגני.</strong> מל׳ המגה והמסה:

### פסוק כג
 <strong>מועד.</strong> מיועד ומזומן:

### פסוק כד
 <strong>בעי.</strong> בקבר העשוי כתל ודגור והוא מל׳ לעי השדה (מיכה א):
 <strong>בפידו.</strong> ענין שבר כמו ופיד שניהם (משלי כד):
 <strong>שוע.</strong> מלשון ישועה ונפלה היו״ד וכאשר יאמר בול הרים (לקמן מ) מן יבול:

### פסוק כה
 <strong>עגמה.</strong> דאבה ובדרז״ל עגמת נפש (מגילה כח): 
### פסוק כו
 <strong>ואיחלה.</strong> מל׳ תוחלת:

### פסוק כז
 <strong>רותחו.</strong> נתחממו כמו רתח רתחיה (יחזקאל כ״ד:ה׳) והוא מענין חמלה וכאשר יאמר נכמרו רחמיו (בראשית מ״ג:ל׳) אשר גם הוא ענין חמום כמו כתנור נכמרו (איכה ה):
 <strong>דמו.</strong> שתקו כמו וידמו למו עצתי (לעיל כט):
 <strong>קדמוני.</strong> באו לפני וכן מדוע קדמוני ברכים (לעיל ג):

### פסוק כח
 <strong>קודר.</strong> ענין שחרות כמו שמש וירח קדרו (יואל ב):

### פסוק כט
 <strong>לתנים.</strong> מין נחש:
 <strong>ורע.</strong> וחבר:
 <strong>לבנות יענה.</strong> מין עוף:

### פסוק ל
 <strong>חרה.</strong> ענין יובש כמו נחר מפוח (ירמיה ו):
 <strong>חורב.</strong> ענין חמימות כמו ביום אכלני חורב (בראשית לד):

### פסוק לא
 <strong>כנורי ועוגבי.</strong> שמות כלי נגון:


## פרק לא
### פסוק א
 <strong>אתבונן.</strong> ענין הסתכלות יתירה וכן ואתבונן אליו בבקר (מ״א ג):

### פסוק ד
 <strong>צעדי.</strong> פסיעותי:

### פסוק ה
 <strong>ותחש.</strong> ותמהר כמו חשתי ולא התמהמהתי (תהילים קי״ט:ס׳): 
### פסוק ו
 <strong>ישקלני.</strong> מל׳ משקל:
 <strong>במאזני.</strong> בכף המאזנים:

### פסוק ז
 <strong>אשורי.</strong> רגלי שאני פוסע בם כמו תמוך אשורי (שם יז):
 <strong>מאום.</strong> כמו מום או הוא מל׳ מאומה ור״ל דבר מה מעון:

### פסוק ח
 <strong>ישורשו.</strong> יעקרו השרשים, וכן מסעף פארה (ישעיהו י׳:ל״ג) ומשפטו יסיר הסעיפים:

### פסוק י
 <strong>יכרעון.</strong> מל׳ כריעה וענינו השכיבה לזנות:
 <strong>אחרין.</strong> כמו אחרים במ״ם:

### פסוק יא
 <strong>זמה.</strong> מחשבה רעה כמו זמה היא (ויקרא יח):
 <strong>פלילים.</strong> ענין משפט כמו אשר פללת לאחותך (יחזקאל יז):

### פסוק יד
 <strong>יפקד.</strong> ענין זכרון והשגחה:

### פסוק טז
 <strong>אכלה.</strong> המתאוה לדבר ואינו משיגה קרוי כליון עינים:

### פסוק יח
 <strong>אנחנה.</strong> נהגתי אותה כמו ולא נחם (שמות יג):

### פסוק כ
 <strong>חלציו.</strong> מתניו:

### פסוק כא
 <strong>הניפותי.</strong> הרימותי כמו לא תניף עליהם ברזל (דברים כ״ז:ה׳):

### פסוק כב
 <strong>ואזרועי.</strong> האל״ף נוספת:

### פסוק כד
 <strong>כסלי.</strong> ענין בטחון כמו הלא יראתך כסלתך (לעיל ד):
 <strong>ולכתם.</strong> הוא הזהב הטוב:

### פסוק כה
 <strong>כביר.</strong> הרבה כמו מזער לא כביר (ישעיהו ט״ז:י״ד):

### פסוק כו
 <strong>יהל.</strong> יאיר ויזרח כמו בהלו נרו (לעיל כט):
 <strong>יקר.</strong> ענין הארה ובהירות וכן אור יקרות (זכריה יד):

### פסוק כז
 <strong>ותשק.</strong> ענין חבור ודבוק והוא מושאל מל׳ נשיקה שהוא דבוק השפתים:

### פסוק כח
 <strong>לאל.</strong> באל ובאה הלמ״ד במקום הבי״ת וכן בוחר אתה לבן ישי (ש״א ב) ומשפטו בבן ישי:

### פסוק כט
 <strong>בפיד.</strong> ענינו כמו איד וכן אם בפידו להן שוע (לעיל ל) וענינו שבר ומקרה רעה:
 <strong>והתעוררתי.</strong> מל׳ ההערה והתגברות:

### פסוק ל
 <strong>ולא נתתי.</strong> לא עזבתי כמו ולא נתן סיחון (במדבר כ״א:כ״ג):

### פסוק לב
 <strong>לאורח.</strong> הוא שם משותף להאיש הבא מהדרך ולהדרך עצמו:

### פסוק לג
 <strong>בחבי.</strong> כמו בחבאי באל״ף והוא מל׳ מחבואה:

### פסוק לד
 <strong>אערוץ.</strong> אשבור כמו בערוץ נחלים (לעיל ל):
 <strong>המון.</strong> עם רב ולתוספת ביאור אמר רבה:
 <strong>יחתני.</strong> מל׳ חתת ושבר:
 <strong>ואדום.</strong> ואשתוק כמו וידום אהרן (ויקרא י):

### פסוק לה
 <strong>תוי.</strong> כמו תאוי והוא מל׳ תאוה ותחסר האל״ף וכן ת״י רגוגי וכ״כ ולא תתאוה (דברים ה) ת״א ולא תירוג:
 <strong>יענני.</strong> מל׳ עניה ותשובה:
 <strong>וספר.</strong> הוא״ו היא במקום או:

### פסוק לו
 <strong>אם לא.</strong> הוא ענין שבועה כמו אם לא שויתי ודוממתי (תהילים קל״א:ב׳):
 <strong>אענדנו.</strong> ענין עניבה וקשירה וכן ענדם על גרגרותיך (משלי ו׳:כ״א):

### פסוק לח
 <strong>תלמיה.</strong> הערוגות כמו תלמי שדי (הושע י):

### פסוק לט
 <strong>הפחתי.</strong> הדאבתי כמו מפח נפש (לעיל יא):

### פסוק מ
 <strong>חוח.</strong> מין קוץ:
 <strong>באשה.</strong> דומה הוא לשעורה וגרועה ממנה וכן ויעש באושים (ישעיה ה) שהיא מין דומה לענבים וגרועה מהם:


## פרק לב
### פסוק א
 <strong>וישבתו.</strong> נחו ופסקו כמו שבת נוגש (שם יד):

### פסוק ד
 <strong>חכה.</strong> המתין כמו לכן חכו לי (צפניה ג):

### פסוק ו
 <strong>זחלתי.</strong> ענין אימה ופחד והוא מל׳ דחלתי בחלוף הזי״ן בדל״ת וכן ימי נזעכו (לעיל יז) שהוא מלשון נדעכו בדלי״ת:
 <strong>מחות.</strong> מלהגיד כמו ואחותי באזניכם (לעיל יב):

### פסוק יא
 <strong>הוחלתי.</strong> ענין המתנה כמו ויחל עוד (בראשית ח):
 <strong>אזין.</strong> אקשיב באזני:

### פסוק יב
 <strong>ועדיכם.</strong> ואליכם כמו תגע עדיך (לעיל ד):

### פסוק יג
 <strong>ידפנו.</strong> ענין כתישה ודחיה כמו עלה נדף (ויקרא כו):

### פסוק יד
 <strong>ערך.</strong> סדר:

### פסוק טז
 <strong>עמדו.</strong> שתקו וכן עמדתי ותתבונן בי (לעיל ל):

### פסוק יח
 <strong>מלתי.</strong> כמו מלאתי באל״ף:
 <strong>הציקתני.</strong> ענין צר ודחוק כמו לא מוצק תחתיה (לקמן לו):
 <strong>רוח בטני.</strong> חלל בטני ואוירו:

### פסוק יט
 <strong>כאובות.</strong> כנאדות ואין לו דומה במקרא:

### פסוק כ
 <strong>וירוח.</strong> מל׳ הרווחה והוא הפוך הדחק:

### פסוק כא
 <strong>אכנה.</strong> מל׳ כנוי שאינו שם העצמי וכן ובשם ישדאל יכנה (ישעי׳ מד) והדרך הוא שהרוצה להעלים שם מי מפני הכבוד וכדומה אז מזכירו בכנוי כאלו הכוונה על אחר:

### פסוק כב
 <strong>כמעט.</strong> ר״ל קרוב הדבר ומעט המרחק והכ״ף בא לאמתת הדבר:
 <strong>ישאני.</strong> ענין הבערה ושריפה כמו ותשא הארץ מפניו (נחום א):


## פרק לג
### פסוק ד
 <strong>רוה.</strong> רצון כמו הנני נותן בו רוח (ישעיהו ל״ז:ז׳):
 <strong>ונשמת.</strong> מל׳ נשימה ונשיבה והוא ענין מאמר הבא בהפחת הרוח:

### פסוק ו
 <strong>קורצתי.</strong> נחתך ונחטב צלמי והוא מל׳ קרץ מצפון (ירמיה מז):

### פסוק ז
 <strong>תבעתך.</strong> מל׳ בעתה ורעדה:
 <strong>ואכפי.</strong> מל׳ כפיה ונגישה כמו כי אכף עליו פיהו (משלי ט״ז:כ״ו):

### פסוק ט
 <strong>זך.</strong> מלשון זכות ובהירות:
 <strong>חף.</strong> נגרד ומנוקה ובדרז״ל למסמך לחפיפה טבילה (נדה סו):

### פסוק י
 <strong>תנואות.</strong> עלילות ודברים המבוטלים וכן וידעתם את תנואתי (במדבר י״ד:ל״ד) ויתכן שהוא הפוך מן תואנה הוא מבקש (שופטים י״ד:ד׳):

### פסוק יא
 <strong>בסד.</strong> הם כבלי עצים לסגור בהם רגלי התפוס וכן ותשם בסד (לעיל יג):

### פסוק יב
 <strong>ירבה.</strong> יגדל כמו ורבי המלך (ירמי׳ מא):

### פסוק יד
 <strong>ישורנה.</strong> יראנה כמו אשורנו ולא קרוב (במדבר כד):

### פסוק טז
 <strong>ובמוסרם.</strong> מוסר יסורים:
 <strong>יחתום.</strong> ענין גמר והשלמה וכן ועל החתום (נחמיה י) ובדרז״ל כל חותמי ברכות (ברכות סג):

### פסוק יז
 <strong>וגוה.</strong> כמו וגאוה:

### פסוק יח
 <strong>בשלח.</strong> בחרב כמו ויעש שלח לרוב (דה״ב לב):

### פסוק יט
 <strong>והוכח.</strong> ענין גמול עונש וכן והוכחתיו בשבט אנשים (שמואל ב ז׳:י״ד):
 <strong>איתן.</strong> חזק כמו איתן מושבך (במדבר כד):

### פסוק כ
 <strong>וזהמתו.</strong> ענין מיאוס ותיעוב ובדרז״ל ואין מעבירין הזוהמא (חולין קה) ור״ל המאוס והלכלוך:

### פסוק כא
 <strong>ושפו.</strong> ענין כתיתה כמו הוא ישופך ראש (בראשית ג׳:ט״ו):

### פסוק כד
 <strong>פדעהו.</strong> כמו פדהו:

### פסוק כה
 <strong>רטפש.</strong> הוא מלה מורכבת מן רטוב ומן פש שהוא ענין רבוי כמו פשה תפשה (ויקרא יג):
 <strong>עלומיו.</strong> נעוריו כמו בן מי זה העלם (ש״א יז):

### פסוק כו
 <strong>יעתר.</strong> ענין מרבית התפלה כמו ויעתר יצחק (בראשית כה):

### פסוק כז
 <strong>ישור.</strong> יצעד וילך כמו ואשרו בדרך בינה (משלי ט׳:ו׳):
 <strong>העויתי.</strong> העקמתי והוא מל׳ עון ועיות:

### פסוק לג
 <strong>ואאלפך.</strong> אלמדך כמו יאלף עונך פיך (לעיל טו):


## פרק לד
### פסוק ב
 <strong>ויודעים.</strong> בעלי דעה:

### פסוק ו
 <strong>אכזב.</strong> ענין הפסקה כמו אשר לא יכזבו מימיו (ישעיה כח):
 <strong>אנוש.</strong> כאוב ביותר כמו אנושה מכותיה (מיכה א):

### פסוק ט
 <strong>יסכן.</strong> ענין הנאה ותועלת כמו הלאל יסכן גבר (לעיל כג):
 <strong>ברצותו.</strong> מל׳ רצוי ורצון:

### פסוק י
 <strong>חלילה.</strong> חולין וגנאי:

### פסוק יא
 <strong>ימציאנו.</strong> ענין הזמנה והושטה כמו וימציאו בני אהרן (ויקרא ט׳:י״ב):

### פסוק יג
 <strong>פקד.</strong> צוה כמו והוא פקד עלי (עזרא א׳:ב׳):

### פסוק יד
 <strong>יאסוף.</strong> יכניס:

### פסוק יז
 <strong>יחבוש.</strong> ענין ממשלה ע״ש שהוא חובש במאסר את המחוייב וכן לא אהיה חובש (ישעיהו ג׳:ז׳):
 <strong>כביר.</strong> חזק:

### פסוק יט
 <strong>שוע.</strong> נדיב כמו ולכילי לא יאמר שוע (שם לב):

### פסוק כ
 <strong>יגועשו.</strong> ענין התנודה והתנוע החזקה כמו וכנהרות יתגעשו (ירמיה מו):
 <strong>אביר.</strong> כח ואומץ:

### פסוק כג
 <strong>עוד.</strong> ענין תוספ׳ וריבוי וכן ויבך על צואריו עוד (בראשית מו):

### פסוק כד
 <strong>ירוע.</strong> ירוצץ כמו תרועם בשבט ברזל (תהלים ב):

### פסוק כה
 <strong>מעבדיהם.</strong> מעשיהם כי תרגום של מעשה הוא עובדא:
 <strong>וידכאו.</strong> נשברו ונכתתו:

### פסוק כו
 <strong>תחת.</strong> בעבור כמו עין תחת עין (שמות כ״א:כ״ד):
 <strong>ספקם.</strong> ענין הכאה כמו ויספוק את כפיו (במדבר כ״ד:י׳):

### פסוק כט
 <strong>ירשיע.</strong> יחריד ויבלבל וכן ובכל אשר יפנה ירשיע (שמואל א י״ד:מ״ז):
 <strong>ישורנו.</strong> יראנו כמו אשורנו ולא קרוב (במדבר כ״ד:י״ז):

### פסוק ל
 <strong>חנף.</strong> רשע המחניף ליצרו ועושה פתויו:

### פסוק לא
 <strong>נשאתי.</strong> אשא ואסבול:
 <strong>אחבול.</strong> אשחית:

### פסוק לב
 <strong>בלעדי.</strong> הוא כמו מלבד וכן בלעדי רק אשר אכלו הנערים (בראשית יד):
 <strong>אחזה.</strong> אראה כמו ואתה תחזה (שמות יח):
 <strong>הורני.</strong> למדני:

### פסוק לו
 <strong>אבי.</strong> ענין תאוה ורצון כמו לא אבה יבמי (דברים כ״ה:ז׳):

### פסוק לז
 <strong>יספוק.</strong> די הספוק ור״ל הרבה מאד כמו במלאות ספקו (לעיל כ):


## פרק לה
### פסוק ג
 <strong>יסכן.</strong> ענין הנאה ותועלת כמו לא יסכן גבר (לעיל לד):

### פסוק ה
 <strong>ושור.</strong> וראה כמו אשורנו ולא קרוב (במדבר כ״ד:י״ז):

### פסוק ט
 <strong>ישועו.</strong> יצעקו:

### פסוק י
 <strong>נותן.</strong> אומר כמו ולא נתן תפלה (לעיל א):
 <strong>זמירות.</strong> מל׳ זמר ורננה:

### פסוק יא
 <strong>מלפנו.</strong> כמו מאלפנו באל״ף והוא ענין למוד כמו ואאלפך חכמה (לעיל לג):

### פסוק יג
 <strong>ישורנה.</strong> יראנה:

### פסוק יד
 <strong>ותחולל.</strong> ענין תפלה כמו ויחל משה (שמות לב):

### פסוק טו
 <strong>פקד.</strong> חסר כמו ויפקד מקום דוד (שמואל א כ׳:כ״ה):
 <strong>אפו.</strong> פניו כמו בזעת אפיך (בראשית ג):
 <strong>בפש.</strong> ענין רבוי כמו פשה תפשה (ויקרא יג):

### פסוק טז
 <strong>יפצה.</strong> יפתח כמו פציתי פי (שופטים יא):
 <strong>יכביר.</strong> ירבה כמו לא כביר (ישעיה טז):


## פרק לו
### פסוק ב
 <strong>כתר.</strong> ענין המתנה כי ולתורתו איים ייחלו (שם מב) ת״י יכתרון:
 <strong>זעיר.</strong> מעט עמו זעיר שם (שם כח):
 <strong>ואחוך.</strong> ואגיד לך כמו אחוך שמע לי (לעיל טו):

### פסוק ו
 <strong>ומשפט.</strong> ענינו דבר הראוי והצורך וכן מה יהיה משפט הכהנים (דברים י״ח:ג׳):

### פסוק ז
 <strong>יגרע.</strong> מל׳ גרעון:
 <strong>לכסא.</strong> כמו בכסא למ״ד במקום הבי״ת וכן ישבת לכסא (תהלים ט, ה): 
### פסוק ח
 <strong>בזקים.</strong> בשלשלאות כמו בזקים יעבורו (ישעיה מה):
 <strong>בחבלי.</strong> מל׳ חבל ויתר:
 <strong>עוני.</strong> ענויים ויסורין:

### פסוק יא
 <strong>בנעימים.</strong> ענין המתיקות והיופי:

### פסוק יב
 <strong>בשלח.</strong> בחרב כמו מעבור בשלח (לעיל לג):

### פסוק יד
 <strong>בקדשים.</strong> הם המזומנים למשכב הזנות כמו ולא יהיה קדש (דברים כג):

### פסוק טו
 <strong>יחלץ.</strong> יוציא וישלוף כמו חלוץ הנעל (שם כה):
 <strong>בלחץ.</strong> ענין הדחק כמו ולחצו אתכם (עמוס ו):

### פסוק טז
 <strong>הסיתך.</strong> מל׳ הסתה ופתוי:
 <strong>מוצק.</strong> צר ודוחק כמו ורוחב מים במוצק (לקמן לז):

### פסוק יח
 <strong>בשפק.</strong> כמו בספק בסמ״ך וענינו די הספיק והצורך:
 <strong>כופר.</strong> מל׳ פדיון כמו אם כופר יושת עליו (שמות כא):

### פסוק יט
 <strong>שועך.</strong> מל׳ שוע ונדיב ושררה:
 <strong>מאמצי.</strong> מל׳ אומץ וחוזק:

### פסוק כ
 <strong>תשאף.</strong> ענין תאוה וחשק כמו כעבד ישאף צל (לעיל ז):
 <strong>לעלות.</strong> עניין סלוק כמו כעלות גדיש בעתו (לעיל ה):

### פסוק כא
 <strong>מעוני.</strong> ענין הכנעה כמו מאנת לענות מפני (שמות י׳:ג׳):

### פסוק כב
 <strong>מורה.</strong> משליך כמו ירה בים (שם טז):

### פסוק כג
 <strong>דרכו.</strong> הנהגתו:

### פסוק כד
 <strong>תשגיא.</strong> תגדיל כמו כארז בלבנון ישגה (תהילים צ״ב:י״ג):
 <strong>שוררו.</strong> ראו כמו ישור שחקים (לעיל לה):

### פסוק כה
 <strong>חזו.</strong> ראו כמו בלעדי אחוה (לעיל לד):

### פסוק כז
 <strong>יגרע.</strong> מלשון גרעון וחסרון:
 <strong>נטפי.</strong> מל׳ טיפין:
 <strong>יזוקו.</strong> ענין יציקה כמו ומקום לזהב יזוקו (לעיל כח):
 <strong>לאדו.</strong> לעננו כמו ואד יעלה מן הארץ (בראשית ב׳:ו׳):

### פסוק כח
 <strong>יזלו.</strong> יטיפו כמו תזל כטל אמרתי (דברים ל״ב:ב׳):
 <strong>ירעפו.</strong> גם הוא ענין נטיפה כמו יערוף כמטר לקחי (, שם): 
 <strong>רב.</strong> גדול וחשוב כמו ורבי המלך (ירמיה מא):

### פסוק כט
 <strong>תשואות.</strong> ענין תמיה ורעש כמו תשואות חן חן לה (זכריה ד׳:ז׳):

### פסוק ל
 <strong>אורו.</strong> ענינו המטר וכן כל אור האמור בענין והוא מלשון יורה ומלקוש (דברים יא):

### פסוק לא
 <strong>למכביר.</strong> להרבות כמו מזער לא כביר (ישעיה טז): 
### פסוק לב
 <strong>כפים.</strong> כן יקראו העננים לפי שבתחלה נראה ככף היד כענין שנאמר עב קטנה ככף איש (מ״א יא), או לפי שהם כמו כפה על ראשי בני האדם: 
 <strong>במפגיע.</strong> ענין תפלה כמו ואל תפגע בי (ירמיהו ז׳:ט״ז):

### פסוק לג
 <strong>רעו.</strong> מלשון תרועה והוא קול הרעם:
 <strong>על.</strong> ממעל כמו נאום הגבר הוקם על (ש״ב כג):


## פרק לז
### פסוק א
 <strong>ויתר.</strong> ענין קפיצה ודלוג כמו לנתר בהן על הארץ (ויקרא יא):

### פסוק ב
 <strong>ברגז.</strong> ענין רעד וחרדה כמו רגזו ואל תחטאו (תהלים ד):
 <strong>והגה.</strong> ענין דבור כמו ולשוני תהגה (שם לה):

### פסוק ג
 <strong>ישרהו.</strong> מל׳ ישר ושוה:
 <strong>כנפות.</strong> קצות:

### פסוק ד
 <strong>גאונו.</strong> מל׳ גאוה:
 <strong>יעקבם.</strong> ענין סוף ואחרית כעקב הזה שהוא סוף הרגל:

### פסוק ו
 <strong>הוא.</strong> כמו היה ובאו הוי״ו ואל״ף במקום היו״ד והה״א:

### פסוק ז
 <strong>ביד.</strong> הוא כמו בתוך וכן ביד שני צנתרות (זכריה ד׳:י״ב):
 <strong>יחתום.</strong> יסתום ויסגיר כמו כי חתום הוא (ישעיה כט):
 <strong>אנשי מעשהו.</strong> יחסר הנסמך והראוי אנשי מעשה ומעשהו וכן הארון הברית (יהושע ג׳:י״ד) ומשפטו הארון ארון הברית:

### פסוק ח
 <strong>במו ארב.</strong> בארב כמו במו פי אתחנן (לעיל יט):
 <strong>ובמעונותיה.</strong> ענין מדור כמו מעון אתה היית (תהילים צ׳:א׳):

### פסוק ט
 <strong>וממזרים.</strong> מזלות וכן התוציא מזרות (לקמן לח), ובא הרי״ש במקום הלמ״ד וכן וידע אלמנותיו (יחזקאל י״ט:ז׳) והיא כמו ארמנותיו ובא הלמ״ד במקום הרי״ש: 
 <strong>קרה.</strong> מל׳ קור החורף:

### פסוק י
 <strong>מנשמת.</strong> ענין נשיבת הרוח כמו מנשמת אלוה יאבדו (לעיל ד):
 <strong>קרח.</strong> הוא הגליד הנקפה מן הקור כמו משליך קרחו כפיתים (תהילים קמ״ז:י״ז):
 <strong>במוצק.</strong> במקום צר ודחוק כמו רחב לא מוצק (לעיל לז):

### פסוק יא
 <strong>ברי.</strong> מל׳ ברור ונקי:
 <strong>יפיץ.</strong> יפזר כמו ואפיץ אותם (יחזקאל לו):

### פסוק יב
 <strong>בתחבולותיו.</strong> ענין ההתחכמות בדבר מה:
 <strong>תבל ארצה.</strong> מקום המיושב שבארץ נקרא חבל ור״ל במקום המיושב שבארץ או כפל המלה בשמות נרדפות כמו אדמת עפר (דניאל יב):

### פסוק יג
 <strong>לשבט.</strong> ענין עונש הפורענות כמו בשבט עברתו (איכה ג):
 <strong>ימציאהו.</strong> ענין הזמנה והושטה כמו וכאורח איש ימציאנו (לעיל לד):

### פסוק יד
 <strong>עמוד.</strong> שתוק כמו עמדו לא ענו (לעיל לב):

### פסוק טו
 <strong>והופיע.</strong> הזריח והוא מושאל על הגלות המטר והראותו:

### פסוק טז
 <strong>מפלשי.</strong> כמו מפרשי בחלוף הלמ״ד ברי״ש וכמו מזלות מזרות:

### פסוק יח
 <strong>תרקיע.</strong> ענץ פרישה ושטיחה כמו לרוקע הארץ (תהילים קל״ו:ו׳) ומשפטו התרקיע בה״א התימה וקצר בדבר המובן וכמוהו רבים:
 <strong>לשחקים.</strong> באה הלמ״ד במקום את וכן הרגו לאבנר (ש״ב ו):
 <strong>כראי.</strong> מלשון ראיה ומראה:
 <strong>מוצק.</strong> מלשון יציקה:

### פסוק כ
 <strong>יבולע.</strong> ענין ההסתר כמו כבלע את הקדש (במדבר ד׳:כ׳):

### פסוק כא
 <strong>בהיר.</strong> מאיר ומזהיר:

### פסוק כב
 <strong>מצפון.</strong> ענין טמון ונסתר ואחז בלשון מליצה נאותה על שזהב בא מפאת הצפון:
 <strong>זהב.</strong> רצה לומר מזוקק ונקי כזהב וכן המריקים מעליהם הזהב (זכריה ד׳:י״ב):
 <strong>יאתה.</strong> יבא כמו ואתה מרבבות קדש (דברים ל״ג:ב׳):
 <strong>הוד.</strong> ענינו כמו הדר ופאר:

### פסוק כג
 <strong>שגיא.</strong> גדול כמו תשגיא פעלו (לעיל לו):
 <strong>יענה.</strong> מלשון ענויים ויסורין:


## פרק לח
### פסוק ג
 <strong>אזר.</strong> חגור:
 <strong>כגבר.</strong> ר״ל כאיש גבור:
 <strong>חלציך.</strong> מתניך:

### פסוק ד
 <strong>איפה.</strong> איה פה:

### פסוק ה
 <strong>קו.</strong> חבל המדה:

### פסוק ו
 <strong>אדניה.</strong> הם הדברים אשר יעמידו עליהם העמודים כמו אדני החצר (שמות לח):
 <strong>הטבעו.</strong> מל׳ טביעה והתחיבה בעומק:
 <strong>ירה.</strong> השליך כמו ירה בים (שם טו):
 <strong>פנתה.</strong> מל׳ פנה וזוית:

### פסוק ז
 <strong>ברן.</strong> מל׳ רננה:
 <strong>כוכבי בקר.</strong> הוא כמו כוכבי אור כי בקר ואור אחד הוא והכוונה היא על כוכבי לכת המאירים ביותר וכן הללוהו כל כוכבי אור (תהילים קמ״ח:ג׳):
 <strong>ויריעו.</strong> מל׳ תרועה:
 <strong>בני אלהים.</strong> הם המלאכים וכן ויבאו בני אלהים (לעיל א):

### פסוק ח
 <strong>ויסך.</strong> ענין מחיצה וגדר כמו ויסך אלוה בעדו (לעיל ג):
 <strong>בגיחו.</strong> ענין המשכה כמו כי יגיח ירדן (לקמן נו):

### פסוק ט
 <strong>חתולתו.</strong> ענין כריכה ועטיפה כמו והחתל לא חתלת (יחזקאל ט״ז:ד׳):

### פסוק י
 <strong>ואשבור.</strong> מל׳ גאוה כי בהרמת כעין מטה עשוי לסגור בו את הדלתות:

### פסוק יא
 <strong>עד פה.</strong> עד הנה:
 <strong>בגאון.</strong> מל׳ גאוה כי בהרמת הגלים נראים כאלו מתגאים כי יגבהו למעלה ומשמיעים קול גדול:

### פסוק יב
 <strong>השחר.</strong> היא כמו בקר:

### פסוק יג
 <strong>וינערו.</strong> ענין הנפילה מן הדבר אשר ינענעו בכח רב כמו גם חצני נערתי (נחמיה ה׳:י״ג):

### פסוק יד
 <strong>חותם.</strong> צורה כמו חותם תכנית (יחזקאל כח):

### פסוק טו
 <strong>רמה.</strong> גבוה ונשאה:

### פסוק טז
 <strong>נבכי.</strong> עומק הים כמו מבכי נהרות (לעיל כח):

### פסוק יז
 <strong>שערי מות ושערי צלמות.</strong> על הקבר יאמר וכפל הדבר במ״ש:

### פסוק יט
 <strong>אי זה.</strong> אנה זה:

### פסוק כג
 <strong>קרב.</strong> גם הוא ענין מלחמה כמו המלמד ידי לקרב (תהלים קמד):

### פסוק כד
 <strong>יפץ.</strong> יפזר כמו ויפץ העם (שמות ה):

### פסוק כה
 <strong>פלג.</strong> ענין חלוקה כמו נפלגה הארץ (בראשית י):
 <strong>לשטף.</strong> מרוצת המתים כמו ורוחו כנחל שוטף (ישעיהו ל׳:כ״ח):
 <strong>תעלה.</strong> חפירה כמו ויעש תעלה (מ״א יח):
 <strong>לחזיז.</strong> כן יקרא הענן כמו ה׳ עושה חזיזים (זכריה י׳:א׳):
 <strong>קולות.</strong> כמו וקולות:

### פסוק כז
 <strong>שואה ומשואה.</strong> חשך ושממה וכן אמש שואה ומשואה (לעיל ל):

### פסוק כח
 <strong>אגלי.</strong> ענין מעין כמו גלות מים (יהושע טו) והאל״ף נוספת כמו האל״ף מן ואחותי באזניכם (לעיל יג):

### פסוק כט
 <strong>הקרח.</strong> הוא הגליד שע״פ המים הנקפה מן הקור וכן כעין הקרח הנורא (יחזקאל א׳:כ״ב):
 <strong>וכפור.</strong> הנופל בימי הקור בעת השחר וכן כפור כאפר יפזר (תהילים קמ״ז:ט״ז):

### פסוק ל
 <strong>יתחבאו.</strong> מל׳ מחבואה ומסתור:

### פסוק לא
 <strong>מעדנות.</strong> ענין קשורים וכן וילך אליו אגג מעדנות (ש״א טו) ובדרז״ל המתיר ראשי מעדנים (כלים פ״כ):

### פסוק לב
 <strong>מזרות.</strong> כמו מזלות הרי״ש במקום הלמ״ד וכן וממזרים קרה (לעיל לו):
 <strong>על בניה.</strong> עם בניה וסמוך להם וכן ויבאו האנשים על הנשים (שמות ל״ה:כ״ב):
 <strong>תנחם.</strong> תנהיגם כמו ולא נחם אלהים (שם יג):

### פסוק לג
 <strong>משטרו.</strong> מל׳ שוטר והוא ענין ממשלה מה:

### פסוק לד
 <strong>ושפעת.</strong> ענין רבוי כמו שפעת גמלים (ישעיה ס):

### פסוק לו
 <strong>בטוחות.</strong> בכליות ויקראו כן ע״ש שהם טוחות ומכסות בחלב והוא מל׳ וטח את הבית (ויקרא י״ד:מ״ב):
 <strong>לשכוי.</strong> הלב נקרא כן לפי שהוא צופה ומביט את הנולדות ותרגומו של שדה צופים (במדבר כ״ג:י״ד) הוא חקל סכותא וכן נאמר עברו משכיות לבב (תהילים ע״ג:ז׳):

### פסוק לז
 <strong>יספר.</strong> מל׳ ספיר והוא שם אבן יקר הבהיר מאד ור״ל עושה אותם בהירים כספיר:
 <strong>ונבלי.</strong> ונודות כמו ונבליהם ינפצו (ירמיה מח) ועל העננים יאמר בל׳ שאלה:

### פסוק לח
 <strong>בצקת.</strong> מל׳ יציקה והתכה:
 <strong>רגבים.</strong> הם חתיכות עפר כמו רגבי נחל (לעיל כא):

### פסוק מ
 <strong>ישוחו.</strong> יכופפו קומתם כמו קודר שחותי (תהלים לה):
 <strong>במעונות.</strong> מל׳ מעון ומדור:
 <strong>למו ארב.</strong> לארוב וכן למו פי (לקמן מ):

### פסוק מא
 <strong>צידו.</strong> ענין מזון כמו לחם צידם (יהושע ט):


## פרק לט
### פסוק א
 <strong>יעלי סלע.</strong> הוא תיש הבר:
 <strong>חולל.</strong> חיל וחבלי לידה וכן חלנו כמו ילדנו (ישעיהו כ״ו:י״ח):
 <strong>תשמור.</strong> ענין השגחה על דבר מה שלא יעבור המועד וכן משמרות כהונה ולויה יקראו כן עש״ז:

### פסוק ג
 <strong>תכרענה.</strong> מל׳ כריעה על הברכים:
 <strong>תפלחנה.</strong> ענין בקיעה כמו יפלח כליותי (לעיל טז) ור״ל יצאו דרך הבקיעה ודוגמתו מקבת בור נקרתם (ישעיהו נ״א:א׳) ומשפטו יצאתם דרך נקרה:
 <strong>חבליהם.</strong> חבלי הלידה:

### פסוק ד
 <strong>יחלמו.</strong> ענין בריאות כמו בריר חלמות (לעיל ו):
 <strong>בבר.</strong> ויוצא אותו החוצה (בראשית ט״ו:ה׳) ת״א לברא:

### פסוק ה
 <strong>פרא.</strong> הוא חמור הבר:
 <strong>חפשי.</strong> לחירות:
 <strong>ומוסרות.</strong> קשרי רצועות העול כמו מוסרות ומוטות (ירמיה כז):
 <strong>ערוד.</strong> פרא למוד מדבר (שם ב) תרגומו כערודא:

### פסוק ו
 <strong>ערבה.</strong> מלחה עניינם כמו מדבר וכן בארץ ערבה ושוחה (שם) וכמו ארץ מלחה (שם טז):

### פסוק ז
 <strong>תשואות.</strong> ענין המיה ורעש כמו תשואות חן (זכריה ד):
 <strong>נוגש.</strong> הוא הכופה על המלאכה:

### פסוק ח
 <strong>יתור.</strong> ירגל כמו מתור הארץ (במדבר יב):

### פסוק ט
 <strong>היאבה.</strong> הירצה כמו לא אבה יבמי (דברים כ״ה:ז׳):
 <strong>רים.</strong> כמו ראם והיא חיה גדולה:
 <strong>ילין.</strong> ענין התמדה כמו צדק ילין בה (ישעיהו א׳:כ״א):
 <strong>אבוסך.</strong> הוא המקום שמאכילין שם את הבהמות כמו וחמור אבוס בעליו (שם):

### פסוק י
 <strong>בתלם עבותו.</strong> הבי״ת משמשת בשנים כאלו אמר בתלם בעבותו ותלם היא הערוגה הנעשה בחרישה כמו תלמי שדי (הושע יב):
 <strong>ישדד.</strong> ענין כתישת רגבי העפר וכן ישדד לו יעקב (שם י):

### פסוק יא
 <strong>ותעזוב.</strong> ענין הנחה:
 <strong>יגיעך.</strong> התבואה הבא בעמל ויגיעה:

### פסוק יב
 <strong>יאסוף.</strong> יכניס אל הבית:

### פסוק יג
 <strong>כנף.</strong> בעל כנף וכן כל עוף כנף (בראשית א׳:כ״א) ור״ל בעל כנף ששמו רננים:
 <strong>נעלסה.</strong> ענץ שמחה וגילה כמו נתעלסה באהבים (משלי ז):
 <strong>אם.</strong> הוא כמו או וכן יאמר בהפך או במקום אם וכמ״ש או נודע כי שור נגח הוא (שמות כ״א:ל״ו):
 <strong>אברה.</strong> ענינו כמו כנף וכן אבר כיונה (תהילים נ״ה:ז׳) ור״ל בעל כנף חסידה או נוצה והם שמות מיני עופות:

### פסוק טו
 <strong>תזורה.</strong> ענין מעוך להוציא הבלוע וכן והזורה תבקע אפעה (ישעיהו נ״ט:ה׳):
 <strong>תדושה.</strong> מל׳ דישה וכתישה:

### פסוק טז
 <strong>הקשיח.</strong> הוא מלה מורכבת מן קשה ומן סח ור״ל הקשה לבה וסחה מדעתה ועם כי היא בשי״ן וכן תקשיח לבנו מיראתך (שם סג):

### פסוק יז
 <strong>השה.</strong> השכיחה כמו אתם ישראל לא תנשני (שם מד):

### פסוק יח
 <strong>תמריא.</strong> מל׳ מרי ומרד:
 <strong>תשחק.</strong> תלעג:

### פסוק כ
 <strong>התרעישנו.</strong> מל׳ רעש:
 <strong>הוד.</strong> הדר ופאר:
 <strong>נחרו.</strong> הקול היוצא מנחיריו הם נקבי האף וכן נחרת סוסיו (ירמיהו ח׳:ט״ז) אימה ופחד:

### פסוק כא
 <strong>יחפרו.</strong> ירגלו ויחפשו כמו לחפור את הארץ (יהושע ב׳:ב׳):
 <strong>נשק.</strong> כלי זיין כמו בנשק יבערו (יחזקאל לט):

### פסוק כב
 <strong>יחת.</strong> יפחד כמו אל תחת (ירמיה א):

### פסוק כג
 <strong>אשפה.</strong> כן נקרא נרתק החצים כמו אשפתו כקבר פתוח (שם ה):
 <strong>להב.</strong> ברזל החנית והכדון יקראו להב כי יבריקו כלהב אש וכן ולהבת חניתו (ש״א יז):

### פסוק כד
 <strong>ורוגז.</strong> ענין חרדה ומהירות התנועה:
 <strong>יגמא.</strong> ענין בליעה ושתיה כמו הגמיאיני נא (בראשית כד):

### פסוק כה
 <strong>בדי.</strong> בהרבה כמו בדי אש (ירמי׳ כא):
 <strong>האח.</strong> הוא ל׳ שמחה כמו האח נפשנו (תהלים לה):
 <strong>יריח.</strong> מל׳ ריח ור״ל ירגיש:
 <strong>רעם.</strong> כמו רעש:

### פסוק כו
 <strong>יאבר.</strong> מל׳ אברה וכנף ור״ל יעוף בכנפיו:
 <strong>נץ.</strong> שם עוף:

### פסוק כז
 <strong>קנו.</strong> מלשון קן ומדור:

### פסוק כח
 <strong>שן סלע.</strong> כן יקרא החדוד הבולט מן הסלע וכן שן הסלע מהעבר מזה (שמואל א י״ד:ד׳) והוא מושאל משן הפה הבולט:
 <strong>ומצודה.</strong> מגדל גבוה כמו מצדות סלעים (ישעיה לג):

### פסוק כט
 <strong>חפר.</strong> מרגל ומחפש:

### פסוק ל
 <strong>ואפרוחיו.</strong> כן יקראו העופות בקטנותם כמו אפרוחים או בצים (דברים כ״ב:ו׳):
 <strong>יעלעו.</strong> יבלעו כמו ושמת שכין בלועך (משלי כ״ג:ב׳):


## פרק מ
### פסוק ב
 <strong>הרוב.</strong> מל׳ ריב:
 <strong>יסור.</strong> מל׳ מוסר:

### פסוק ד
 <strong>למו פי.</strong> אל פי כמו למו עצתי (לעיל כט):

### פסוק ז
 <strong>אזר.</strong> חגור:
 <strong>כגבר.</strong> כאיש גבור:
 <strong>חלציך.</strong> מתניך:

### פסוק ח
 <strong>תפר.</strong> מל׳ הפרה ובטול:

### פסוק ט
 <strong>זרוע.</strong> ענין כח כי הוא נתון בזרוע:
 <strong>תרעם.</strong> מל׳ רעם ורעש:

### פסוק י
 <strong>עדה.</strong> מל׳ עדי וקשוט:
 <strong>גאון.</strong> גאוה:

### פסוק יא
 <strong>הפץ.</strong> פזר כמו יפץ קדים (לעיל לח):
 <strong>עברות.</strong> מל׳ עברה וזעם:

### פסוק יב
 <strong>הכניעהו.</strong> מל׳ הכנעה:
 <strong>והדוך.</strong> ענין כתישה כמו תשב אנוש עד דכא (תהילים צ׳:ג׳):

### פסוק יג
 <strong>טמנם.</strong> ענין ההסתרה במקום נסתר כמו והנם טמונים בארץ (יהושע ז׳:כ״א):
 <strong>חבוש.</strong> ענין תפיסה וסגירה כמו מבכי נהרות חבש (לעיל כח):

### פסוק טו
 <strong>נא.</strong> עתה:
 <strong>בהמות.</strong> כך שמו בהמות וכמ״ש בהמות בהררי אלף (תהילים נ׳:י׳) והוא שור הבר:

### פסוק טז
 <strong>ואונו.</strong> וכחו כמו מצאתי און לי (הושע י״ב:ט׳):
 <strong>בשרירי.</strong> בעבורו כמו שררך אגן הסהר (ש״ה ז):

### פסוק יז
 <strong>יחפוץ.</strong> יחפוז צד״י במקום זי״ן כי זסשר״ץ מתחלף והוא מל׳ חפזון ומהירות:
 <strong>פחדיו.</strong> ביציו כי מרוח אשך (ויקרא כ״א:כ׳) ת״א מריס פחדין:
 <strong>ישורגו.</strong> ענין סעיף וענף כמו הלבינו שריגיה (יואל א):

### פסוק יח
 <strong>אפיקי.</strong> ענין חוזק כמו ומזיח אפיקים רפה (לעיל יב):
 <strong>גרמיו.</strong> עצמיו כמו תשבר גרם (משלי כה):
 <strong>כמטיל.</strong> ענין משא כבד כמו ונטל החול (שם כז):

### פסוק כ
 <strong>בול.</strong> כמו יבול בחסרון פ״א הפעל וכן כל תוכל (לקמן מב) ומשפטו יכל ויבול ענינו צמח האדמה כמו יבול הארץ (שופטים ו):

### פסוק כא
 <strong>צאלים.</strong> מל׳ צל:
 <strong>ובצה.</strong> עניינו טיט הלח כמו היגאה גומא בלא בצה (לעיל ח):

### פסוק כב
 <strong>יסוכוהו.</strong> מלשון סכך:
 <strong>ערבי נחל.</strong> שם אילני סרק הגדלים אצל הנחל:

### פסוק כג
 <strong>יעשוק.</strong> מל׳ עושק וגזל:
 <strong>נהר.</strong> ר״ל כל נהר אשר ישתה ממנו:
 <strong>יחפוז.</strong> מל׳ חפזון ומהירות:
 <strong>יגיח.</strong> ענין המשכה כמו בגיחו מרחם יצא (לעיל לח):

### פסוק כד
 <strong>בעיניו.</strong> הבי״ת תבא במקום עד כמו בהשמים חסדך (תהילים ל״ו:ו׳) ומשפטו עד השמים ועיניו הוא ענין מעין מים כמו עין המים (בראשית טו):

### פסוק כה
 <strong>בחכה.</strong> הוא מכלי הצדיה כמו משליכי ביאור חכה (ישעיהו י״ט:ח׳):
 <strong>תשקיע.</strong> ענין שימת הדבר בעומק כמו ככה תשקע בבל (ירמיהו נ״א:ס״ד):

### פסוק כו
 <strong>אגמון.</strong> וחוח גם הם מכלי הצדיה האגמון הוא כעין מחט כפוף כגומא שע״פ המים:

### פסוק ל
 <strong>יכרו.</strong> ענין סעודה כמו כרה גדולה (מ״ב ו):
 <strong>חברים.</strong> בעלי הקסמים כמו וחובר חבר (דברים יח):
 <strong>יחצוהו.</strong> ענין חלוקה כמו ותחץ לארבע רוחות (דניאל יא):
 <strong>כנענים.</strong> סוחרים כמו כנענים נכבדי ארץ (ישעיה כג):

### פסוק לא
 <strong>התמלא.</strong> ענין חתוך וכריתה כמו ימולל ויבש (תהלים צ):
 <strong>בשכות.</strong> מל׳ סכין ועם היא בשי״ן וכן ושמת שכין בלועיך (משלי כ״ג:ב׳):
 <strong>ובצלצל.</strong> הוא שם כלי מכלי הצדיה אשר בו יוצלל וישקע ראש הדג והוא מלשון צללו כעופרת (שמות ט״ו:י׳) שר״ל נשקעו בעומק:


## פרק מא
### פסוק א
 <strong>יוטל.</strong> יושלך:

### פסוק ב
 <strong>יעורנו.</strong> מל׳ התעוררות:

### פסוק ד
 <strong>בדיו.</strong> אבריו וכן יאכל בדי עורו (לעיל יח) והוא מושאל מבדי האילן:
 <strong>ודבר גבורות.</strong> וענין גבורות כמו על דבר פעור (במדבר כה):
 <strong>וחין.</strong> כמו וחן היות לדוד ניר (מלכים א י״א:ל״ו) והוא כמו נר:
 <strong>ערכו.</strong> מל׳ ערך ושומא:

### פסוק ה
 <strong>פני לבושו.</strong> הלבוש הנראה לעין יקרא פני וכן אל מול פניו (שמות כ״ח:כ״ה):
 <strong>רסנו.</strong> והוא הדבר ההושם בפי הסוס להטותו הדרך ע״י כמו במתג ורסן (תהלים לב):

### פסוק ז
 <strong>אפיקי.</strong> ענין חוזק כמו אפיקי נחושה (לעיל מ):
 <strong>חותם.</strong> ענין סתימה כמו כי חתום הוא (ישעיה כט):
 <strong>צר.</strong> דחוק:

### פסוק ח
 <strong>ורוח.</strong> כן יקרא האויר וכן שאפה רוח (ירמיה ב):

### פסוק ט
 <strong>איש באחיהו.</strong> כן יאמר בדברים השווים וכן מקבילות הלולאות אשה אל אחותה (שמות כ״ו:ה׳):
 <strong>יתפרדו.</strong> מל׳ פרוד והפרשה:

### פסוק י
 <strong>עטישותיו.</strong> לשון עטוש ידוע בדרז״ל וכן אמרו המתעטש בתפלתו (ברכות כד):
 <strong>תהל.</strong> תזריח כמו בהלו נרו (לעיל כט):
 <strong>כעפעפי.</strong> הוא אישון העין והושאל לבקיעת אור השחר וכן בעפעפי שחר (לעיל ג):

### פסוק יא
 <strong>לפידים.</strong> הוא העץ שמנדדים בו האש ואף הוא יבער מן האש וכן כלפיד יבער (ישעי׳ סב):
 <strong>כידודי.</strong> עניינו ניצוצות ואין לו דומה:
 <strong>יתמלטו.</strong> יושלכו כמו אל מראיו יוטל:

### פסוק יב
 <strong>מנחיריו.</strong> הם נקבי האף כמו הוד נחרו אימה (לעיל לט):
 <strong>כדוד.</strong> כקדרה כמו בסירות ובדודים (דה״ב לב):
 <strong>נפוח.</strong> מעלה רתיחה כמו סיר נפוח אני רואה (ירמיה א) ויקרא כן כי מעלה נפוחים ואבעבועות:
 <strong>ואגמון.</strong> הם כלי מכלי הבשול:

### פסוק יג
 <strong>נפשו.</strong> על הנשימה יאמר בדרך שאלה:
 <strong>גחלים.</strong> בחסרון כ״ף הדמיון ורבים נמצאים כן:
 <strong>תלהט.</strong> תבער ותשרף כמו תלהט הרים (תהלים פג):
 <strong>ולהב.</strong> שלהבת:

### פסוק יד
 <strong>ילין.</strong> ענין התמדה:
 <strong>תדוץ.</strong> תגיל ותשמח כי שישו אתה משוש (ישעי׳ סו) תרגומו דוצו:
 <strong>דאבה.</strong> עצבון כמו ודאבון נפש (דברים כח):

### פסוק טו
 <strong>מפלי.</strong> ענין הבקיע וההבדל ובדרז״ל אית ביה פילי (פסחים מד) והוא קרוב ללשון אשר יפלה ה׳ (שמות יא) שהוא ענין הפרשה והבדלה:
 <strong>ימוט.</strong> מל׳ נטיה:

### פסוק טז
 <strong>כפלח.</strong> כן יקרא אבן הרחים וכן פלח רכב (שופטים ט׳:נ״ג) כי פלח הוא ענין בקוע כמו יפלח כליותי (לעיל יז) ואבני הרחיים העליון והתחתון נראים כאלו נבקעו מאבן אחת:

### פסוק יז
 <strong>משתו.</strong> כמו משאתו באל״ף והוא מל׳ נשא ורוממות:
 <strong>יגורו.</strong> יפחדו כמו ויגר מואב (במדבר כב):
 <strong>אילים.</strong> חזקים כמו אל גוים (יחזקאל לא):
 <strong>משברים.</strong> כן יקראו גלי הים כמו משבריך וגליך (יונה ב׳:ד׳) ע״ש שנראים כמשברים את הים ואף המה יושברו מעצמן:
 <strong>יתחטאו.</strong> ענין חסרון כמו קולע באבן אל השערה ולא יחטיא (שופטים כ׳:ט״ז):

### פסוק יח
 <strong>חנית מסע ושריה.</strong> הם שמות כלי זיין:

### פסוק כ
 <strong>בן קשת.</strong> אמר בדרך השאלה על החץ היוצא מן הקשת כבן היוצא מן האם:
 <strong>קלע.</strong> כן שם הכלי אשר יזרקו בו האבנים וכן כף הקלע (ש״א כה):

### פסוק כא
 <strong>תותח.</strong> שם כלי מה עשוי לזרוק בו אבנים גדולות להפיל החומה:
 <strong>כידון.</strong> מין חנית או רומח:

### פסוק כב
 <strong>חדודי.</strong> מל׳ חד וחריף:
 <strong>חרש.</strong> כמו חרס בסמ״ך:
 <strong>ירפד.</strong> ענין הצעה למשכב כמו רפדתי יצועי (לעיל יז):
 <strong>חרוץ.</strong> מל׳ חריצים וחדודים כמו למורג חרוץ (ישעיה מא):
 <strong>עלי.</strong> כעלי ותחסר כ״ף הדמיון:

### פסוק כג
 <strong>כסיר.</strong> כעין קדרה כמו סיר הבשר (שמות וז):
 <strong>מצולה.</strong> עומק הים כמו ותשליכני מצולה (יונה ב):
 <strong>כמרקחה.</strong> ענין ערבוב כמו רוקח מרקחת (שמות ל):

### פסוק כד
 <strong>נתיב.</strong> שביל ודרך:
 <strong>תהום.</strong> עומק הים:

### פסוק כה
 <strong>העשו.</strong> כמו העשוי ביו״ד ור״ל אשר עשוי ודוגמתו הבאה ליעקב (בראשית מ״ו:כ״ו) ומשפטו אשר באה:
 <strong>חת.</strong> ענין פחד כמו ואל תחת (יהושע א):

### פסוק כו
 <strong>בני שחץ.</strong> אנשי גאוה כמו לא הדריכוהו בני שחץ (לעיל כח):


## פרק מב
### פסוק ב
 <strong>כל.</strong> כמו יכול והוא מל׳ יכולת ונפלה פ״א הפעל וכן בול הרים (לעיל מ):
 <strong>יבצר.</strong> ימנע כמו ועתה לא יבצר מהם (בראשית י״א:ו׳):
 <strong>מזמה.</strong> מחשבה ור״ל חכמה כי החכמה היא במחשבה:

### פסוק ג
 <strong>נפלאות.</strong> מכוסות כמו כי יפלא ממך דבר (דברים י״ז:ח׳):

### פסוק ז
 <strong>אלי.</strong> בעבורי:

### פסוק ח
 <strong>לכם.</strong> לעצמיכם:
 <strong>כי אם.</strong> כי כאשר:
 <strong>נבלה.</strong> דבר כעור וגנות ועש״ז יקרא פחות המעלה איש נבל:

### פסוק י
 <strong>שבות.</strong> מלשון השבה:
 <strong>למשנה.</strong> לכפל כמו וכסף משנה (בראשית מג):

### פסוק יא
 <strong>לפנים.</strong> בימים הקדמונים כמו וזאת לפנים בישראל (רות ד׳:ז׳):
 <strong>קשיטה.</strong> שם מטבע מעה וכן במאה קשיטה (בראשית לג):
 <strong>נזם.</strong> עדי האף כמו ונזמי האף (ישעיה ג):

### פסוק יב
 <strong>אחרית.</strong> סוף הימים:
 <strong>צמד.</strong> זוג כמו ויקח צמד בקר (ש״א י״א):

### פסוק יד
 <strong>ימימה.</strong> החמה תקרא יום כמ״ש לרוח היום (ברא׳ ג):
 <strong>קציעה.</strong> מין בושם וכן מור ואהלו׳ קציעות (תהלים מה):
 <strong>קרן.</strong> ענין זוהר והארה כמו קרן עור פניו (שמות ל״ד:כ״ט):
 <strong>הפוך.</strong> שם אבן יקר כמו אבני פוך ורקמה (דה״א כ״ט):


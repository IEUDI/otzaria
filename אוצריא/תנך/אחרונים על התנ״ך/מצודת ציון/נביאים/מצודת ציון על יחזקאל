# מצודת ציון על יחזקאל
רבי דוד אלטשולר
## פרק א
### פסוק א
 <strong>כבר.</strong> כן שם הנהר:

### פסוק ד
 <strong>מתלקחת.</strong> מתלהב ובוער כמו ואש מתלקחת בתוך הברד (שמות ט׳:כ״ד) והוא מלשון לקיחה כי הלהב נלקח ונאחז בדבר הנשרף: 
 <strong>ונוגה.</strong> ענין הארה וזריחה כמו מנוגה נגדו (תהלים יח): 
 <strong>כעין.</strong> כגוון כמו ועינו כעין הבדולח (במדבר י״א:ז׳): 
 <strong>ההשמל.</strong> הוא הזך אשר באש המנוקה מן העשן, אף היא מלה מורכבת חש מל וחש הוא ענין שתיקה כמו עת לחשות (קהלת ג׳:ז׳) ומל הוא מלשון מלה ודבור:

### פסוק ה
 <strong>חיות.</strong> ר״ל ממין החי וכת״י בריין: 
 <strong>דמות.</strong> צורות: 
 <strong>להנה.</strong> להן:

### פסוק ז
 <strong>ישרה.</strong> שוה מבלי עקום פרקים: 
 <strong>וכף.</strong> הוא תחתיות הרגל: 
 <strong>ונוצצים.</strong> מל׳ ניצוץ אש: 
 <strong>וקלל.</strong> מזוקק ומזהיר וכן ומרגלותיו כעין נחושת קלל (דניאל י׳:ו׳):

### פסוק ח
 <strong>רבעיהם.</strong> ת״י סטריהון והוא מלשון רבע כי כל צד הוא רבע כי ארבע צדדים יש:

### פסוק ט
 <strong>חוברות.</strong> ר״ל נוגעות: 
 <strong>אשה אל אחותה.</strong> כן יאמר בדברים השווים וכן ופניהם איש אל אחיו (שמות כ״ה:כ׳): 
 <strong>יסבו.</strong> מלשון סבוב והפנה: 
 <strong>עבר.</strong> צד:

### פסוק יא
 <strong>וכנפיהם.</strong> באה הוי״ו במקום עם וכן ויוסף היה במצרים (שם א) ור״ל עם יוסף שהיה במצרים: 
 <strong>פרודות.</strong> ענין פרישה כמו מפוזר ומפורד (אסתר ג): 
 <strong>גויתיהנה.</strong> גופיהן כמו גוית שאול (ש״א ל״א):

### פסוק יב
 <strong>הרוח.</strong> ענין רצון כמו הנני נותן בו רוח (ישעיהו ל״ז:ז׳):

### פסוק יג
 <strong>בוערות.</strong> דולקות: 
 <strong>הלפידים.</strong> כן יקרא העץ שהשלהבת קשורה בו וכן כלפיד יבער (שם סב):

### פסוק יד
 <strong>הבזק.</strong> כמו הברק כי זסשר״ץ מתחלף:

### פסוק טו
 <strong>אופן.</strong> גלגל כעין של עגלה:

### פסוק טז
 <strong>תרשיש.</strong> שם אבן יקר:

### פסוק יח
 <strong>וגביהן.</strong> מל׳ גבוהות וכן וגבותם: 
 <strong>עינים.</strong> גוונים הרבה והוא מלשון כעין תרשיש:

### פסוק כ
 <strong>לעומתם.</strong> ר״ל שוה להם וכן לעומת קלעי החצר (שמות ל״ח:י״ח): 
 <strong>החיה.</strong> ר״ל כל חיה או שאמר שם הכלל:

### פסוק כב
 <strong>רקיע.</strong> עגין שטיחה ופרישה כמו לרוקע הארץ (תהלים קלז): 
 <strong>הקרח.</strong> הוא הגליד הנקפה והנקרש ע״פ המים בימי הקור וכן משליך קרחו (שם קמז):

### פסוק כג
 <strong>ישרות.</strong> מלשון ישר ושוה:

### פסוק כד
 <strong>המולה.</strong> ענין המיה ושאון וכן לקול המולה (ירמיה יא): 
 <strong>תרפינה.</strong> מלשון רפיון והשקטה:


## פרק ב
### פסוק א
 <strong>אותך.</strong> כמו אתך והתי״ו בדג״ש ור״ל עמך:

### פסוק ג
 <strong>עצם היום.</strong> גוף היום וכן בעצם היום הזה (בראשית ז׳:י״ג):

### פסוק ד
 <strong>קשי פנים.</strong> הוא הפוך מן בושת הפנים כי זהו פניו רכות וממהר להלבין בשביל בושה קטנה ולא כן קשה הפנים:

### פסוק ה
 <strong>מרי.</strong> ענין מרד כמו ממרים הייתם (דברים ט):

### פסוק ו
 <strong>סרבים.</strong> מל׳ סרוב ומיאון: 
 <strong>וסלונים.</strong> מין קוצים כמו סלון ממאיר (לקמן כח): 
 <strong>עקרבים.</strong> הם מין קוצים כמו ואני בעקרבים (דה״ב י): 
 <strong>תחת.</strong> ענין שבר ופחד כמו אל תחת (ירמיה א):

### פסוק ח
 <strong>פצה.</strong> פתח כמו פציתי פי (שופטים יא):

### פסוק ט
 <strong>שלוחה.</strong> ענין הושטה כמו ידה ליתד תשלחנה (שם ה): 
 <strong>מגלת.</strong> מל׳ גליון ואגרת ויקרא כן ע״ש שגוללין אותו: 
 <strong>ספר.</strong> ענין כתיבה ע״ש שיש בו ספורי דברים:

### פסוק י
 <strong>קינים.</strong> מל׳ קינה: 
 <strong>והגה.</strong> ענין המיה כעין יללה וכן אהגה כיונה (ישעיה לח): 
 <strong>והי.</strong> הוא ענין מספד ונהי:


## פרק ג
### פסוק ה
 <strong>עמקי.</strong> ר״ל קשה: 
 <strong>שפה.</strong> כן יקרא לשון עם כמו ושפה אחת לכולם (בראשית י״א:ו׳):

### פסוק ו
 <strong>תשמע.</strong> ענין הבנה: 
 <strong>אם לא.</strong> הוא ענין שבועה כאדם האומר אם לא כן הוא יהיה כזאת וכזאת וגזם ולא אמר וכן אם לא בתים (ישעיה ה):

### פסוק ז
 <strong>לא יאבו.</strong> לא ירצו כמו לא אבה יבמי (דברים כ״ה:ז׳):

### פסוק ח
 <strong>לעומת.</strong> נוכח:

### פסוק ט
 <strong>כשמיר.</strong> הוא ברזל החזק וכן כצפורן שמיר (ירמיה יו): 
 <strong>מצור.</strong> מסלע:

### פסוק יג
 <strong>משיקות.</strong> מל׳ נשיקה כי בהגעתן זו לזו כאלו נושקות זו לזו:

### פסוק יד
 <strong>בחמת.</strong> מל׳ חמה וכעס:

### פסוק טו
 <strong>משמים.</strong> ענין תמהון ושתיקה כמו אשתומם כשעה חדא (דניאל ד):

### פסוק טז
 <strong>מקצה.</strong> מסוף:

### פסוק יז
 <strong>צופה.</strong> הוא העומד על מגדל העיר ומביט מי ומי הבאים אל העיר: 
 <strong>והזהרת.</strong> מל׳ אזהרה:

### פסוק יח
 <strong>אבקש.</strong> ר״ל אדרוש לשלם גמול עליה:

### פסוק כה
 <strong>עבותים.</strong> חבלים עבות בת ג׳ יתרים: 
 <strong>ואסרוך.</strong> ענין קשור:

### פסוק כו
 <strong>חכך.</strong> החיך מה שמעל הלשון:


## פרק ד
### פסוק א
 <strong>לבנה.</strong> עשוי מן הטיט ומייבשים בחמה או שורפים אותו באש וכן נלבנה לבנים (בראשית יא): 
 <strong>וחקות.</strong> מלשון חקיקה:

### פסוק ב
 <strong>מצור.</strong> האויבים המקיפים העיר ללכדה יקרא מצור כי מצירים להם: 
 <strong>דיק.</strong> הוא מגדל הנבנה ללכוד העיר וכן ויבנו עליה דיק (ירמיהו נ״ב:ד׳): 
 <strong>סוללה.</strong> הוא תל העפר ששופכים מול העיר לעלות עליו ללחום על העיר וכן וישפוך סוללה (דניאל) יא): 
 <strong>מחנות.</strong> צבאות עם: 
 <strong>כרים.</strong> הם אילי ברזל עשויים לנגח בהם בחומה להפילה כמוזכר ביוסיפון: 
### פסוק ג
 <strong>מחבת.</strong> שם כלי מה: 
 <strong>קיר.</strong> כותל: 
 <strong>והכינותה.</strong> מל׳ הכנה: 
 <strong>אות.</strong> סימן: 
 <strong>לבית ישראל.</strong> על בני יהודה יאמר:

### פסוק ד
 <strong>תשא.</strong> ענין כפרה וסליחה כמו כל תשא עון (הושע י״ד:ג׳):

### פסוק ה
 <strong>שני.</strong> מל׳ שנה: 
 <strong>ונשאת.</strong> תכפר:

### פסוק ו
 <strong>וכלית.</strong> ענין השלמה:

### פסוק ז
 <strong>תכין.</strong> מל׳ הכנה: 
 <strong>חשופה.</strong> גלויה כמו חשפי שובל (ישעיה מו):

### פסוק ט
 <strong>חטין וגו׳.</strong> שמות מיני תבואה וקטניות: (, א) במשורה כן נקרא מדת הלח כמו במשקל ובמשורה (ויקרא יט): 
 <strong>ההין.</strong> שם מדה:

### פסוק יב
 <strong>ועוגת.</strong> היא חררה האפויה ע״ג גחלים וכן עוגה בלי הפוכה (הושע ז): 
 <strong>בגללי.</strong> כן יקרא הצואה כמו כגללו לנצח יאבד (איוב כ) ולתוספת ביאור אמר צאת האדם: 
 <strong>תעגנה.</strong> מל׳ עוגה ר״ל תאפינה לעשותה עוגה:

### פסוק יג
 <strong>טמא.</strong> ר״ל נתעב ומאוס: 
 <strong>אדיחם.</strong> מל׳ דחיה:

### פסוק יד
 <strong>אהה.</strong> ענין לשון צעקת יללה: 
 <strong>מטומאה.</strong> תעובה ומאוס: 
 <strong>פגול.</strong> מתועב כמו ומרק פגולים (ישעיה סו):

### פסוק טו
 <strong>צפיעי.</strong> הוא הגלל כי כל דבר היוצא מהגוף קרוי צפיעי כמ״ש הצאצאים והצפיעות (שם כב): 
 <strong>תחת.</strong> במקום:

### פסוק טז
 <strong>מטה לחם.</strong> על שנשענים על הלחם לאכול לשבעה אמר מטה בל׳ שאלה וכן כל מטה לחם שבר (תהילים ק״ה:ט״ז): 
 <strong>ובשממון.</strong> בתמהון לבב והוא ענין בהלה ופחד:

### פסוק יז
 <strong>ונשמו.</strong> ענין תמהון: 
 <strong>ונמקו.</strong> ענין המסה והמגה:


## פרק ה
### פסוק א
 <strong>תער.</strong> הוא סכין העשוי לגלח בו וכן והעבירו תער (במדבר ה): 
 <strong>הגלבים.</strong> הם הספרים ודוגמתו בתרגום ירושלמי כי כל זקן גרועה (ישעיהו ט״ו:ב׳) תרגמו ירושלמי גליבא: 
 <strong>והעברת.</strong> מל׳ העברה ועל הגלוח יאמר:

### פסוק ב
 <strong>באור.</strong> להב אש: 
 <strong>תבעיר.</strong> מל׳ הבערה ושריפה: 
 <strong>כמלאות.</strong> ענין השלמה כמו ובמלאת ימי טהרה (ויקרא י״ב:ו׳): 
 <strong>תזרה.</strong> ענין פזור כמו וזריתי פרש (מלאכי ב): 
 <strong>אריק.</strong> מל׳ ריק ור״ל ארוקן אותה מתערה וכן שמן תורק (ש״ה א):

### פסוק ג
 <strong>וצרת.</strong> ענין קשירה כמו מי צרר מים בשמלה (משלי ל׳:ד׳): 
 <strong>בכנפיך.</strong> שולי הבגד כמו על כנפי בגדיהם (במדבר ט):

### פסוק ו
 <strong>ותמר.</strong> מל׳ תמורה וחלוף:

### פסוק ז
 <strong>יען.</strong> בעבור: 
 <strong>המנכם.</strong> מל׳ המון עם רב:

### פסוק י
 <strong>וזריתי.</strong> אפזר: 
 <strong>רוח.</strong> פאה ועבר:

### פסוק יא
 <strong>אם לא.</strong> הוא ענין לשון שבועה כאדם האומר אם לא כן הוא יהיה כזאת וכזאת וגזם ולא אמר וכן אם לא בתים רבים (ישעיהו ה׳:ט׳): 
 <strong>שקוציך.</strong> מל׳ שקץ ותעוב ועל העכו״ם יאמר: 
 <strong>אגרע.</strong> מל׳ גרעון וחסרון: 
 <strong>תחוס.</strong> מל׳ חס וחמלה:

### פסוק יב
 <strong>אזרה.</strong> אפזר: 
 <strong>אריק.</strong> מל׳ ריק:

### פסוק יג
 <strong>וכלה.</strong> ענין השלמה: 
 <strong>והניחותי.</strong> מל׳ הנחה: 
 <strong>והנחמתי.</strong> מל׳ תנחומין: 
 <strong>בקנאתי.</strong> ענין כעס כמו הס קנאוני בלא אל (דברים ל״ב:כ״א):

### פסוק יד
 <strong>לחרבה.</strong> מל׳ חורבן:

### פסוק טו
 <strong>וגדופה.</strong> ענין בזיון כמו את מי חרפת וגדפת (ישעיה לז): 
 <strong>מוסר.</strong> ענין תוכחה: 
 <strong>ומשמה.</strong> ענין תמהון: 
 <strong>ובתוכחות.</strong> ענין גמול עונש כמו והוכח במכאוב (איוב לג):

### פסוק טז
 <strong>חצי.</strong> ר״ל מכאובי ואמר בל׳ שאלה על השדפון והירקון והארבה: 
 <strong>מטה לחם.</strong> משען לחם ועל כי נשענים על הלחם לאכול לשבעה אמר מטה בלשון שאלה:

### פסוק יז
 <strong>ושכלוך.</strong> ענין מיתה והריגה כמו ושכלה אתכם (ויקרא כו):


## פרק ו
### פסוק ג
 <strong>לאפיקים.</strong> הוא מקום שנגרים שם המים בחוזק וכן כאפיקים בנגב (תהלים קכו): 
 <strong>ולגאיות.</strong> מל׳ גיא ועמק: 
 <strong>במותיכם.</strong> מל׳ במה והיא מזבח אבנים:

### פסוק ד
 <strong>ונשמו.</strong> מל׳ שממון: 
 <strong>חמניכם.</strong> מל׳ חמה: 
 <strong>גלוליכם.</strong> דמות עובדי גלולים המאוס כגלל של רעי:

### פסוק ה
 <strong>פגרי.</strong> כן נקרא גוף ההרוג: 
 <strong>וזריתי.</strong> אפזר:

### פסוק ו
 <strong>תחרבנה.</strong> מל׳ חורבן: 
 <strong>תישמנה.</strong> מל׳ שממון: 
 <strong>למען.</strong> ענינו כמו באופן ודוגמתו למען ינוח שורך וחמורך (שמות כ״ג:י״ב) ופירושו באופן שינוח: 
 <strong>יחרבו.</strong> מל׳ חורבן: 
 <strong>ויאשמו.</strong> מל׳ שממון: 
 <strong>ונשבתו.</strong> ענין בטול כמו שבת נוגש (ישעיה יד): 
 <strong>ונגדעו.</strong> ענין כריתה כמו שקמים גדעו (שם ט): 
 <strong>ונמחו.</strong> ענין המסה והשחתה כמו וימח את כל היקום (בראשי׳ ז):

### פסוק ח
 <strong>והותרתי.</strong> מל׳ נותר: 
 <strong>פליטי.</strong> ענין המלטה כמו ויבא הפליט (שם יד): 
 <strong>בהזרותיכם.</strong> ענין פזור:

### פסוק ט
 <strong>נשבו.</strong> מל׳ שבי: 
 <strong>נשברתי.</strong> ענינו שברון רוח ועצבון: 
 <strong>את לבם.</strong> מלבם וכן ואת עיניהם כמו כצאתי את העיר (שמות ט׳:כ״ט) ופירושו מהעיר: 
 <strong>הזונה.</strong> הוא ענין הסרה ולכן נקראת מנאפת בשם זונה על כי סרתה מדרכי הצניעות: 
 <strong>ונקוטו.</strong> ענין כריתה כמו ונקטתם בפניכם (לקמן כ): 
 <strong>אל הרעות.</strong> על הרעות ר״ל בעבור הרעות:

### פסוק י
 <strong>אל חנם.</strong> בחנם כמו ואל הארון (שמות כה):

### פסוק יא
 <strong>ורקע.</strong> ענין שטיחה ורדוד כמו כסף מרוקע (ירמיה י): 
 <strong>אח.</strong> כמו האח ויאמר על השמחה ועל הצער:

### פסוק יב
 <strong>והנצור.</strong> מלשון מצור:

### פסוק יג
 <strong>רמה.</strong> גבוהה: 
 <strong>רענן.</strong> ענין לחות ורטיבות כמו בשמן רענן (תהילים צ״ב:י״א-י״ב): 
 <strong>אלה.</strong> שם אילן סרק: 
 <strong>עבותה.</strong> קלועה כעין גדיל כמו וענף עץ עבות (ויקרא כ״ג:מ׳): 
 <strong>ניחוח.</strong> מל׳ נחת רוח:

### פסוק יד
 <strong>ומשמה.</strong> ענין תמהון: 
 <strong>דבלתה.</strong> כמו רבלתה ברי״ש וכן דעואל רעואל (במדבר א ב) והוא המקום שישב בה נ״נ בעת שהביאו לו את צדקיהו כמ״ש ויעלו אותו אל מלך בבל רבלתה בארץ חמת (ירמיהו נ״ב:ט׳) ויתכן שהיא חמת רבה והיא בצפון א״י ונזכר בסוף הספר בגבולי א״י לעתיד:


## פרק ז
### פסוק ב
 <strong>כנפות.</strong> קצות:

### פסוק ד
 <strong>תחוס.</strong> מל׳ חס וחמלה:

### פסוק ו
 <strong>הקיץ.</strong> מל׳ הקצה והערה מן השינה:

### פסוק ז
 <strong>הצפירה.</strong> ענין שחר ובוקר כמו ישוב ויצפור (שופטים ז): 
 <strong>מהומה.</strong> ענין רעש ובלבול: 
 <strong>הד.</strong> הוא מל׳ הוד והדר:

### פסוק י
 <strong>צץ.</strong> מל׳ ציץ והוא גלוי הפרח כמו ויצץ ציץ (במדבר יז):

### פסוק יא
 <strong>מהמונם.</strong> המון עם רב: 
 <strong>מהמהם.</strong> הוא מל׳ הומיה: 
 <strong>נה.</strong> מל׳ נהי ויללה וכן וינהו וכו׳ אחרי ה׳ (ש״א וז):

### פסוק יג
 <strong>חייתם.</strong> נפשם כמו וחיתו באור תראה (איוב ל״ג:כ״ח): 
 <strong>חזון.</strong> נבואה:

### פסוק יד
 <strong>בתקוע.</strong> כן יקרא השופר על כי יתקעו בו: 
 <strong>חרוני.</strong> חרון אפי:

### פסוק טו
 <strong>מבית.</strong> מבפנים: 
 <strong>יאכלנו.</strong> ישחיתנו:

### פסוק טז
 <strong>ופלטו.</strong> ענין המלטה: 
 <strong>אל ההרים.</strong> בהרים: 
 <strong>הגאיות.</strong> מל׳ גיא ועמק:

### פסוק יז
 <strong>תרפינה.</strong> מלשון רפיון:

### פסוק יח
 <strong>פלצות.</strong> רעדה וחרדה כמו ועמודים יתפלצון (איוב ט): 
 <strong>קרחה.</strong> ענין מריטת השער וכן באה קרחה (ירמיה מז):

### פסוק יט
 <strong>לנדה.</strong> לרחוק ולתעוב כנדה והוא מל׳ נדידה והרחקה: 
 <strong>עברת.</strong> מל׳ עברה וזעם:

### פסוק כ
 <strong>וצבי.</strong> ענין הדר ויופי וכן לצבי ולכבוד (ישעיה ד): 
 <strong>עדיו.</strong> מל׳ עדי וקשוט וכן ועדית עדי (לקמן כג): 
 <strong>לגאון.</strong> ענין רוממות:

### פסוק כא
 <strong>הזרים.</strong> העכו״ם: 
 <strong>וחללוהו.</strong> מל׳ חולין ובזיון:

### פסוק כב
 <strong>והסבותי.</strong> מל׳ סביב והפנה: 
 <strong>צפוני.</strong> מל׳ הסתר וכן תצפון אתך (משלי ב): 
 <strong>פריצים.</strong> רשעים הפורצים גדר האמת והנכוחה:

### פסוק כג
 <strong>הרתוק.</strong> שלשלאות כמו ורתוקות כסף צורף (ישעיהו מ׳:י״ט):

### פסוק כד
 <strong>והשבתי.</strong> אבטל כמו שבת נוגש (שם לח): 
 <strong>ונחלו.</strong> מל׳ חלול:

### פסוק כה
 <strong>קפדה.</strong> ענין כריתה כמו קפדתי כאורג חיי (שם לח): 
 <strong>ואין.</strong> ואיננו:

### פסוק כו
 <strong>הוה.</strong> ענין שבר כמו עד יעבור הוות (תהילים נ״ז:ב׳): 
 <strong>תבהלנה.</strong> מל׳ בהלה ופחד:


## פרק ח
### פסוק א
 <strong>ותפול.</strong> ענין חניה:

### פסוק ב
 <strong>זהר.</strong> הארה וזריחה: 
 <strong>כעין.</strong> כגוון:

### פסוק ג
 <strong>תבנית.</strong> דמות כמו תבנית המשכן (שמות כה): 
 <strong>בציצית ראשי.</strong> ר״ל שער ראשי כי כל דבר היוצא מן הגוף קרוי ציץ וכן תנו ציץ למואב (ירמיה מח): 
 <strong>סמל.</strong> ענין צורה וכן תמונת כל סמל (דברים ד): 
 <strong>הקנאה המקנה.</strong> ענין כעס והקנטה כמו הם קנאוני בלא אל (שם לב):

### פסוק ז
 <strong>חור.</strong> פתן (ישעיה יא): 
 <strong>בקיר.</strong> בכותל:

### פסוק ח
 <strong>חתר.</strong> ענין חפירה כמו חתר בחושך בתים (איוב כ״ד:ט״ז): 
 <strong>נא.</strong> עתה:

### פסוק י
 <strong>תבנית.</strong> דמות: 
 <strong>רמש.</strong> כן יקראו בריות קטנות קצרי רגל שאין הלוכם ניכר וכן כל רמש אשר הוא חי (בראשית ט׳:ג׳): 
 <strong>שקץ.</strong> הוא כמו שרץ: 
 <strong>מחוקה.</strong> מל׳ חקיקה:

### פסוק יא
 <strong>מקטרתו.</strong> המחבת שמקטירין בו: 
 <strong>ועתר.</strong> ענין רבוי כמו עתרת שלום (ירמיה לג): 
 <strong>ענן.</strong> עשן:

### פסוק יב
 <strong>משכיתו.</strong> מל׳ סכך ור״ל רצוף ברצפת אבנים וכן והחומה נשגבה במשכיתו (משלי י״ח:י״א) כי הדרך לעשות רצפת אבנים בחדר נסתר כי שמה יצפון האוצר:

### פסוק יד
 <strong>מבכות.</strong> מל׳ בכיה: 
 <strong>התמוז.</strong> כן שמו ע״ש ההיסק שעושים בו כמו למזא לאתונא (דניאל ג):

### פסוק יז
 <strong>הנקל.</strong> באה הה״א במקום אשר וכן ההלכוא אתו (יהושע י): 
 <strong>מעשות.</strong> במ״ם השלילה ור״ל מבלי עשות וכן מהמטיר עליו מטר (ישעיה ה): 
 <strong>הזמורה.</strong> מל׳ זמר: 
 <strong>אפם.</strong> חוטמם:


## פרק ט
### פסוק א
 <strong>פקודות.</strong> מל׳ פקיד וממונה:

### פסוק ב
 <strong>מפנה.</strong> מל׳ פניה: 
 <strong>מפצו.</strong> משבר ומפצץ וכן מפץ אתה לי (ירמיהו נ״א:כ׳): 
 <strong>בדים.</strong> פשתים כמו מדו בד (ויקרא ו): 
 <strong>וקסת.</strong> הוא מכלי הכתיבה:

### פסוק ג
 <strong>נעלה.</strong> ענין סלוק כמו ונעלה הענן (במדבר ט): 
 <strong>הכרוב.</strong> הם הכרובים שעל הכפורת וקראם בשם כולל כרוב וכן כי רוח החיה (לעיל א): 
 <strong>מפתן.</strong> אסקופה כמו הדולג על המפתן (צפניה א׳):

### פסוק ד
 <strong>והתוית תו.</strong> ענין רושם וסימן כמו ויתו על דלתות השער (ש״א כא): 
 <strong>מצחות.</strong> מל׳ מצח: 
 <strong>והנאנקים.</strong> גם הוא ענין אנחה כמו אנקת אסיר (תהלים קב):

### פסוק ו
 <strong>תחלו, ויחלו.</strong> מלשון התחלה:

### פסוק ח
 <strong>ונאשאר.</strong> כמו ונשאר: 
 <strong>אהה.</strong> ענין ל׳ צעקת יללה:

### פסוק ט
 <strong>מטה.</strong> מל׳ הטיה:


## פרק י
### פסוק א
 <strong>אל הרקיע.</strong> על הרקיע: 
 <strong>הכרובים.</strong> תרגום של תנוק הוא רביא:

### פסוק ב
 <strong>בינות.</strong> מלשון בין: 
 <strong>לגלגל.</strong> למ״ד במקום ה״א הידיעה והם האופנים וקראם בשם הכללי: 
 <strong>לכרוב.</strong> כמו הכרוב: 
 <strong>חפניך.</strong> כן יקרא פיסת היד כמו מלא חפניכם (שמות ט): 
 <strong>לכרובים.</strong> כמו הכרובים:

### פסוק ד
 <strong>וירם.</strong> מל׳ הרמה וסלוק: 
 <strong>הכרוב.</strong> קראם בשם הכללי: 
 <strong>מפתן.</strong> אסקופה: 
 <strong>נוגה.</strong> ענין הארה וזריחה:

### פסוק ז
 <strong>וישלח.</strong> ענין הושטה: 
 <strong>וישא.</strong> ענין לקיחה כמו ישא ברכה (תהלים כד):

### פסוק ט
 <strong>כעין.</strong> כגוון:

### פסוק יא
 <strong>רבעיהם.</strong> ת״י סטריהון והוא מלשון רבע כי כל צד הוא רבע כי ארבע צדדים יש: 
 <strong>יסבו.</strong> מלשון סבוב והפנה:

### פסוק יב
 <strong>בשרם.</strong> על גופם יאמר בלשון שאלה: 
 <strong>וגביהם.</strong> כן נקרא אחורי הגוף כמו על גבי חרשו חורשים (שם קכט): 
 <strong>עינים.</strong> מלשון עין:

### פסוק יד
 <strong>הכרוב.</strong> תרגום של תינוק הוא רביא:

### פסוק טו
 <strong>וירמו.</strong> ענין סלוק והפרשה: 
 <strong>החיה.</strong> קרא בשם כללי:

### פסוק טז
 <strong>ובשאת.</strong> מלשון נשיאה והרמה:

### פסוק יז
 <strong>אותם.</strong> עמהם: 
 <strong>רוח.</strong> ענין רצון:

### פסוק יט
 <strong>לעומתם.</strong> ר״ל בשוה להם: 
 <strong>הקדמוני.</strong> המזרחי:

### פסוק כב
 <strong>ואותם.</strong> ועצמם וכן והשיאו אותם עון אשמה (ויקרא כ״ב:ט״ז): 
 <strong>עבר.</strong> פאה וצד:


## פרק יא
### פסוק ג
 <strong>הסיר.</strong> הקדרה כמו סיר נפוח (ירמיה א):

### פסוק ה
 <strong>ותפול.</strong> ענין חניה: 
 <strong>ומעלות.</strong> מל׳ עליה: 
 <strong>רוחכם.</strong> ענין מחשבה ורצון:

### פסוק ז
 <strong>הוציא.</strong> כמו להוציא או כמו אוציא:

### פסוק ט
 <strong>זרים.</strong> עמים עכו״ם: 
 <strong>שפטים.</strong> משפט גמול:

### פסוק י
 <strong>על גבול.</strong> סמוך לגבול:

### פסוק יא
 <strong>אל גבול.</strong> כמו על גבול:

### פסוק יג
 <strong>אהה.</strong> הוא ענין לשון יללה: 
 <strong>כלה.</strong> כמו הכלה בה״א התימא:

### פסוק טו
 <strong>גאולתך.</strong> כן יקרא הקרוב על כי הוא ראוי לגאול נחלתו מיד הלוקח וכן כי גואל אתה (רות ג׳:ט׳): 
 <strong>למורשה.</strong> מל׳ ירושה:

### פסוק טז
 <strong>הפיצותים.</strong> ענין פזור כמו כי נפץ העם (ש״א יג):

### פסוק יח
 <strong>שקוציה.</strong> ענין תעוב ומאוס:

### פסוק כ
 <strong>למען.</strong> ענינו כמו באופן וכן למען יחרבו (לעיל ו):

### פסוק כא
 <strong>לב.</strong> תוכיות הדבר ועקרו יקרא לב וכן בלב ים (שמות טו): 
 <strong>נתתי.</strong> כמו אתן כי דברי הנבואה ברורה כאלו כבר נעשתה:

### פסוק כג
 <strong>ויעל.</strong> נסתלק:

### פסוק כד
 <strong>נשאתני.</strong> ענין לקיחה כמו ישא ברכה (תהלים כד):


## פרק יב
### פסוק ב
 <strong>המרי.</strong> ענין מרד וסרוב:

### פסוק ה
 <strong>חתר.</strong> ענין חפירה וכן חתר נא בקיר (לעיל ח): 
 <strong>בקיד.</strong> בכותל:

### פסוק ו
 <strong>בעלטה.</strong> ענין חושך אפלה כמו ועלטה היה (בראשית טו): 
 <strong>מופת.</strong> סימן ואות:

### פסוק יב
 <strong>לעין.</strong> כמו בעין למ״ד במקום בית וכן ישבת לכסא (תהלים ט):

### פסוק יג
 <strong>ונתפש.</strong> ענין לכידה: 
 <strong>במצודה.</strong> שם כלי מכלי הצדיה וכן מצודים וחרמים (קהלת ז):

### פסוק יד
 <strong>אגפיו.</strong> כנפיו וכן אתה וכל אגפיך (לקמן לט) ועל התפשטות החיילות יאמר וכמ״ש מוטות כנפיו (ישעיה ח): 
 <strong>אזרה.</strong> ענין פזור כמו וזריתי פרש (מלאכי ב): 
 <strong>רוח.</strong> פאה ועבר: 
 <strong>אריק.</strong> מל׳ ריק ור״ל אוציא וארוקן חרב מתיקה וכן שמן תורק (ש״ה א):

### פסוק יח
 <strong>לחמך.</strong> מאכלך: 
 <strong>ברעש.</strong> ענין תנועת הרעדה: 
 <strong>ברגזה.</strong> ענין חרדה ופחד:

### פסוק יט
 <strong>בשממון.</strong> תמהון לבב: 
 <strong>תשם.</strong> לשון שממה: 
 <strong>מחמס.</strong> ענין גזל ועושק:

### פסוק כ
 <strong>הנושבות.</strong> מיושבות באנשים: 
 <strong>תחרבנה.</strong> מל׳ חורבן:

### פסוק כב
 <strong>מה.</strong> כמו למה וכן מה יתאונן אדם חי (איכה ג׳:ל״ט): 
 <strong>חזון.</strong> נבואה:

### פסוק כג
 <strong>השבתי.</strong> ענין בטול כמו שבת נוגש (ישעיה יד):

### פסוק כד
 <strong>ומקסם.</strong> מל׳ קסם והוא ענין כשוף: 
 <strong>חלק.</strong> חלקלקות ודברי חנף:

### פסוק כה
 <strong>תמשך.</strong> ענין אריכת זמן:

### פסוק כז
 <strong>ולעתים.</strong> מל׳ עת וזמן:


## פרק יג
### פסוק ג
 <strong>הוי.</strong> הוא ענין לשון יללה: 
 <strong>הנבלים.</strong> הפחותים ונבזים כמו ונבל נבלה ידבר (שם לב): 
 <strong>רוחם.</strong> ענין רצון:

### פסוק ד
 <strong>כשועלים.</strong> שם חיה מה: 
 <strong>בחרבות.</strong> מל׳ חורבה:

### פסוק ה
 <strong>בפרצות.</strong> מל׳ פרצה ושבר: 
 <strong>ותגדרו גדר.</strong> ענין בנין כותל:

### פסוק ו
 <strong>ויחלו.</strong> מלשון תוחלת ותקוה:

### פסוק ט
 <strong>בסוד.</strong> ענין קבוץ ואסיפה כמו בסוד משחקים (ירמי׳ ט):

### פסוק י
 <strong>הטעו.</strong> מל׳ הטעאה ומתעה: 
 <strong>חיץ.</strong> הוא מל׳ מחיצה המוזכר בדרז״ל: 
 <strong>טחים.</strong> ענין מריחה לסתום הנקב וכן וטח את הבית (ויקרא י״ד:מ״ב): 
 <strong>תפל.</strong> כל דבר שאינו מתוקן כל צרכו קרוי תפל וכן היאכל תפל מבלי מלח (איוב ו׳:ו׳):

### פסוק יא
 <strong>היה.</strong> כמו יהיה: 
 <strong>שוטף.</strong> יורד בחוזק: 
 <strong>ואתנה.</strong> כמו ואתן: 
 <strong>אלגביש.</strong> הוא כמו שתי מלות אל גביש ור״ל אבני ברד דומות אל גביש והוא אבן יקר כמו ראמות וגביש (שם כח):

### פסוק יב
 <strong>הקיר.</strong> הכותל והוא החיץ שזכר:

### פסוק יד
 <strong>והרסתי.</strong> מל׳ הריסה ונתיצה: 
 <strong>ונגלה.</strong> מלשון גלוי:

### פסוק טו
 <strong>וכליתי.</strong> ענין השלמה:

### פסוק יח
 <strong>למתפרות.</strong> מל׳ תפירה: 
 <strong>כסתות.</strong> כעין כרים העשוים למצעות המטה ובדרז״ל ובא למעטה בכרים ובכסתות (סוכה ג): 
 <strong>אצילי.</strong> הם בתי השחי תחת הזרועות וכן תחת אצילות ידיך (ירמיה לא): 
 <strong>ידי.</strong> כמו ידים ונפלה המ״ם וכן וקרע לו חלוני (שם כב): 
 <strong>המספחות.</strong> היא כמו מטפחות והוא כעין צעיף כמו והמטפחות והחריטים (ישעיה ג) ולפי שהן נדבקות ונצמדות על הראש אמר מספחות מל׳ ספחני נא (ש״א ב): 
 <strong>לצודד.</strong> מל׳ צדיה ולכידה: 
 <strong>לכנה.</strong> שלכן:

### פסוק יט
 <strong>ותחללנה.</strong> מל׳ חלול ובזיון: 
 <strong>בשעלי.</strong> כן יקרא האגרוף וכן מי מדד בשעלו מים (ישעיהו מ׳:י״ב): 
 <strong>ובפתותי.</strong> ענין חתיכות ופריסות כמו פתות אותה פתים (ויקרא ב׳:ו׳):

### פסוק כ
 <strong>שם.</strong> ר״ל בהם: 
 <strong>לפורחות.</strong> מל׳ הפרחה ועפיפה: 
 <strong>ושלחתי.</strong> כן יאמר על דבר הנעזב לרצון עצמו וכן קן משולח (ישעיה טז):

### פסוק כא
 <strong>למצדה.</strong> מל׳ צדיה ולכידה:

### פסוק כב
 <strong>הכאות.</strong> ענין שבירה כמו ונכאה לבב (תהלים קט): 
 <strong>הכאבתיו.</strong> מל׳ מכאוב וחלי:


## פרק יד
### פסוק ג
 <strong>נוכח.</strong> נגד כמו לנוכח אשתו (בראשית כה):

### פסוק ד
 <strong>נעניתי.</strong> ענין אמירה כמו ומה׳ מענה לשון (משלי ט״ז:א׳) ור״ל אקבל מענהו ודוגמתו ונעתר להם (ישעיהו י״ט:כ״ב) ופי׳ יקבל עתר תפלתם:

### פסוק ה
 <strong>תפוש.</strong> ענין אחיזה: 
 <strong>נזורו.</strong> ענין הפרשה כמו נזורו אחור (שם א):

### פסוק ז
 <strong>נענה.</strong> אקבל המענה:

### פסוק ח
 <strong>פני.</strong> ענין כעס כמו אכפרה פניו (בראשית ל״ב:כ״א) ע״ש שהכעס ניכר בפני האדם: 
 <strong>והשמתיהו.</strong> מל׳ שממון:

### פסוק ט
 <strong>יפותה.</strong> מל׳ פתוי והסתה: 
 <strong>והשמדתיו.</strong> ענין אבדון וכליון:

### פסוק י
 <strong>ונשאו.</strong> מל׳ משא וסבל: 
 <strong>כעון הדורש כעון הנביא.</strong> בא בשני כפ״י הדמיון להורות על דמיון גמור וכן כמוך כפרעה (שם מד):

### פסוק יא
 <strong>יתעו.</strong> מל׳ תועה ועניינו ההולך בדרך שאינו ישר:

### פסוק יג
 <strong>למעל מעל.</strong> ת״א ישקר שקר: 
 <strong>מטה לחם.</strong> על כי הלחם ישען ויסעד לבב אנוש אמר בו לשון מטה בדרך שאלה:

### פסוק טו
 <strong>לו.</strong> ענינו כמו אם וכן לו החייתם אותם (שופטים ח׳:י״ט): 
 <strong>ושכלתה.</strong> ענין מיתה ואבדון:

### פסוק כא
 <strong>אף כי.</strong> ענינו כמו כל שכן וק״ו וכן אף כי הבית הזה (מ״א ח):

### פסוק כב
 <strong>פליטה.</strong> שארית כמו פליט ושריד (איכה ב): 
 <strong>בנים ובנות.</strong> ר״ל קטנים וקטנות וכן או בן יגח או בת יגח (שמות כ״א:ל״א) ור״ל עם שאינם מורגלים בעבירה כגדולים: 
 <strong>עלילותם.</strong> מעשיהם כמו ועולל למו (איכה א):


## פרק טו
### פסוק ב
 <strong>הזמורה.</strong> כן יקרא ענף מעץ הגפן וכן ויכרתו משם זמורה (במדבר י״ג:כ״ג):

### פסוק ג
 <strong>יתד.</strong> הוא כעין מסמר: 
 <strong>לתלות.</strong> מל׳ תליה: 
 <strong>כל כלי.</strong> שום כלי וכן כל חלב וכל דם לא תאכלו (ויקרא ד):

### פסוק ד
 <strong>לאכלה.</strong> על השרפה יאמר בל׳ שאלה: 
 <strong>נחר.</strong> ענין יובש כמו נחר מפוח (ירמיה ו): 
 <strong>היצלח.</strong> ר״ל הראוי ואמר בלשון שאלה:

### פסוק ה
 <strong>תמים.</strong> שלם: 
 <strong>אף כי.</strong> ענין כ״ש וק״ו: 
 <strong>אכלתהו.</strong> שרפתהו: 
 <strong>ויחר.</strong> נתייבש:

### פסוק ז
 <strong>פני.</strong> ענין כעס כמו ונתתי פני (לעיל יד):


## פרק טז
### פסוק ג
 <strong>מכורותיך.</strong> מגורותיך כי גיכ״ק מתחלף וכן כלי חמס מכרותיהם (בראשי׳ מט):

### פסוק ד
 <strong>שרך.</strong> הוא הטבור כמו שררך אגן הסהר (ש״ה ז): 
 <strong>למשעי.</strong> ענין החלקה כי חלקת צואריו (בראשית כ״ז:ט״ז) תרגם אונקלוס שעיעות צוארוהי: 
 <strong>והחתל.</strong> ענין כריכה כריכה בבגדים וכן וערפל חתולתו (איוב לח):

### פסוק ה
 <strong>חסה.</strong> מל׳ חס וחמלה: 
 <strong>בגועל.</strong> ענין מאוס ותיעוב כמו וגעלה נפשי אתכם (ויקרא כ״ו:ל׳): 
 <strong>נפשך.</strong> ר״ל גופך וכן וריקה נפשו (ישעיה כט):

### פסוק ו
 <strong>מתבוססת.</strong> ענין גלגול ורמיסה כמו כפגר מובס (שם וז): 
 <strong>חיי.</strong> כמו תחיי:

### פסוק ז
 <strong>רבבה.</strong> ר״ל הרבה רבבות ורבוא הוא עשרת אלפים: 
 <strong>ותרבי.</strong> ענין גדול ואמון כמו רבתה גוריה (לקמן יט): 
 <strong>בעדי עדיים.</strong> ענין קשוט כמו ותעד נזמה (הושע ב׳:ט״ו) ור״ל בהטוב והיפה שבעדיים ודוגמתו מלך מלכים (לקמן כו): 
 <strong>נכונו.</strong> מל׳ הכנה ר״ל מתוקן כל צרכן בענין הגדול: 
 <strong>ערום.</strong> הוא המחוסר המלבוש: 
 <strong>ועריה.</strong> מגולה כמו מקורה הערה (ויקרא כ):

### פסוק ח
 <strong>דודים.</strong> ענין אהבה וחיבה: 
 <strong>כנפי.</strong> הוא שולי הבגד:

### פסוק ט
 <strong>ואשטוף.</strong> ענין הדחה ורחיצת הטנוף: 
 <strong>ואסוכך.</strong> מלשון סיכה ומשיחה:

### פסוק י
 <strong>רקמה.</strong> מעשה רוקם בחלוף הגוונים: 
 <strong>ואנעלך.</strong> מל׳ נעל: 
 <strong>תחש.</strong> שם בריה כמו ועורות תחשים (שמות כה): 
 <strong>ואחבשך.</strong> ענין חגורת האזור כמו ויחבש את חמורו (בראשי׳ כב) ור״ל קשר אזורו: 
 <strong>בשש.</strong> הוא פשתים:

### פסוק יא
 <strong>צמידים.</strong> הם הנתונים על הזרוע וכן ושני צמידים על ידיה (שם כד): 
 <strong>ורביד.</strong> ענק לתכשיט וכן וישם רביד הזהב (שם מא): 
 <strong>גרונך.</strong> צוארך וכן קרא בגרון (ישעיה נח):

### פסוק יב
 <strong>נזם.</strong> שם העדי הנתון על החוטם: 
 <strong>ועגילים.</strong> כן יקראו נזמי האוזן על שהם עגולים במראיהם:

### פסוק יד
 <strong>כליל.</strong> מל׳ כל וכן כליל תקטר (ויקרא ו):

### פסוק טז
 <strong>במות.</strong> מקומות גבוהות כמו במתי ארץ (דברים לב): 
 <strong>טלואות.</strong> ענין חלוף הגוונים כמו ונעלות בלות ומטולאות (יהושע ט׳:ה׳):

### פסוק יח
 <strong>וקטרתי.</strong> הוא מיני בושם מעורבבים ונותנים על האש להריח:

### פסוק יט
 <strong>ניחוח.</strong> מל׳ נחת רוח:

### פסוק כא
 <strong>בהעביר.</strong> מל׳ העברה והולכה:

### פסוק כד
 <strong>גב.</strong> מל׳ גובה: 
 <strong>רמה.</strong> מל׳ רם וגובה:

### פסוק כה
 <strong>אל כל.</strong> בכל ובא מלת אל במקום בי״ת וכן ואל הארון (שמות כה) ור״ל ובהארון: 
 <strong>ותתעבי.</strong> מל׳ תעוב ומיאוס: 
 <strong>ותפשקי.</strong> ענין פתיחה והרחבה כמו פושק שפתיו (משלי יג):

### פסוק כו
 <strong>אל בני מצרים.</strong> את בני מצרים: 
 <strong>שכניך.</strong> מלשון שכן: 
 <strong>בשר.</strong> כן יקרא אבר התשמיש וכן רר בשרו (ויקרא טו):

### פסוק כז
 <strong>ואגרע.</strong> מל׳ גרעון וחסרון: 
 <strong>הקיך.</strong> ר״ל מזון קבוע וכן ואכלו את חוקם (בראשית מז): 
 <strong>בנפש.</strong> ענין רצון כמו אם יש את נפשכם (שם כג): 
 <strong>הנכלמות.</strong> מל׳ כלימה ובושה: 
 <strong>זמה.</strong> ענינו גנות ורשע כמו כי זמה עשו (הושע י):

### פסוק כט
 <strong>כנען.</strong> ענינו תגר וסוחר כמו כנען בידו מאזני מרמה (שם יב):

### פסוק ל
 <strong>מה.</strong> המלה ההיא באה להפלגת הדבר וכן מה רב טובך (תהלים לא): 
 <strong>אמולה.</strong> גזורה וכרותה כמו כי אומלל אני (שם ו): 
 <strong>לבתך.</strong> מל׳ לב: 
 <strong>שלטת.</strong> מושלת וגברתנית:

### פסוק לא
 <strong>לקלס.</strong> ענין לעג כמו וקלסה לכל הארצות (לקמן כב): 
 <strong>אתנן.</strong> כן יקרא מתן הזונה כמו לא תביא אתנן זונה (דברים כ״ג:י״ט):

### פסוק לג
 <strong>נדה.</strong> על מתן הזונה יאמר וקרוב הוא ללשון נדוניא המוזכר בדרז״ל: 
 <strong>ותשחדי.</strong> מל׳ שוחד:

### פסוק לו
 <strong>נחושתך.</strong> ענינו תחתית הדבר וכן וחרה נחושתה (לקמן כד) ובמשנה למטה מנחושתו של תנור (כלים פ״ח): 
 <strong>גלולי.</strong> המאוסים כגלל של רעי:

### פסוק לז
 <strong>ערבת.</strong> ענין נעימות ומתיקות כמו ושנתי ערבה לי (ירמיה לא): 
 <strong>על כל.</strong> עם כל וכן ויבאו האנשים על הנשים (שמות לה):

### פסוק לח
 <strong>וקנאה.</strong> ענין כעס כמו הם קנאוני בלא אל (דברים ל״ב:כ״א):

### פסוק לט
 <strong>ונתצו.</strong> ענין שבירה וכתיתה: 
 <strong>והפשיטו.</strong> ענין הסרת המלבוש: 
 <strong>ועריה.</strong> מגולה ערוה:

### פסוק מ
 <strong>קהל.</strong> קבוץ עם: 
 <strong>ורגמו.</strong> ענין השלכת אבנים: 
 <strong>ובתקוך.</strong> ענין בקיעה כי תרגומו הוא ויבזעינך וכן ויבקעו המים (שמות י״ד:כ״א) ת״א ואתבזעו מיא: 
 <strong>בחרבותם.</strong> מל׳ חרב:

### פסוק מא
 <strong>והשבתיך.</strong> ענין בטול והסר כמו שבת נוגש (ישעיה יד):

### פסוק מב
 <strong>והניחותי.</strong> מלשון מנוחה ויאמר כן על השקטת הכעס וכן והנחותי חמתי (לקמן כא): 
 <strong>קנאתי.</strong> כעסי: 
 <strong>ושקטתי.</strong> ענין מנוחה:

### פסוק מג
 <strong>ותרגזי.</strong> ענין כעס: 
 <strong>הוא.</strong> הוא כמו הנה וכן הא לכם זרע (בראשית מו): 
 <strong>הזמה.</strong> ענין גנות ורשע:

### פסוק מד
 <strong>המושל.</strong> מל׳ משל ומליצה:

### פסוק מה
 <strong>גועלת.</strong> ענין הקאה והפלטה אל החוץ וכן שורו עבר ולא יגעיל (איוב כא):

### פסוק מו
 <strong>ובנותיה.</strong> הם הכפרים הסמוכים לה:

### פסוק מז
 <strong>קט.</strong> הוא מלשון קוטן ונפלה הנו״ן ועם שאמר כמעט אמר קט למעט יותר:

### פסוק מט
 <strong>גאון.</strong> מל׳ גאוה: 
 <strong>ושלות השקט.</strong> כפל הדבר במ״ש לרוב השלוה: 
 <strong>החזיקה.</strong> ענין אחוזה ועל הצדקה יאמר:

### פסוק נ
 <strong>ותגבהינה.</strong> מל׳ גבהות וגאוה:

### פסוק נב
 <strong>שאי.</strong> מל׳ משא וסבל: 
 <strong>פללת.</strong> ענין משפט כמו ופללו אלהים (ש״א ב): 
 <strong>התעבת.</strong> מל׳ תעוב:

### פסוק נג
 <strong>ושבתי.</strong> מל׳ השבה: 
 <strong>שביתהן.</strong> מל׳ שביה: 
 <strong>בתוכהנה.</strong> בתוכן:

### פסוק נה
 <strong>לקדמותן.</strong> מל׳ קודם:

### פסוק נו
 <strong>גאוניך.</strong> ענין גבהות וממשל רב וכן גאון יעקב (תהלים מז):

### פסוק נז
 <strong>בנות ארם.</strong> ערי ארם: 
 <strong>השאטות.</strong> ענין בזיון כמו בשאט בנפש (לקמן כה) והוא מל׳ ארמי כי ויבז עשו (בראשית כ״ה:ל״ד) ת״א ושט עשו:

### פסוק נט
 <strong>אלה.</strong> ענין שבועה כמו אלה וכחש (הושע ד):

### פסוק סא
 <strong>לבנות.</strong> ר״ל לכפרים הנכנעות אל העיירות:


## פרק יז
### פסוק ב
 <strong>חוד חידה.</strong> ענינו דבר סתום קשה ההבנה:

### פסוק ג
 <strong>האבר.</strong> הוא גוף הכנף וכן אבר כיונה (תהלים נה): 
 <strong>הרקמה.</strong> כמעשה רוקם בחלוף הגוונים: 
 <strong>הלבנון.</strong> שם יער: 
 <strong>צמרת.</strong> כן יקרא סעיף העליון העולה למעלה מכולם וכן ובין עבותים היתה צמרתו (לקמן לא):

### פסוק ד
 <strong>יניקותיו.</strong> ענפיו הרכות והקטנות כמו ויעל כיונק לפני (ישעיהו נ״ג:ב׳): 
 <strong>קטף.</strong> ענין כריתה כמו עודנו באבו לא יקטף (איוב ח׳:י״ב): 
 <strong>כנען.</strong> ענינו תגר וסוחר כמו כנען בידו מאזני מרמה (הושע י״ב:ח׳): 
 <strong>רוכלים.</strong> סוחרים כמו רוכלת העמים (לקמן כז):

### פסוק ה
 <strong>קח.</strong> מלשון לקיחה: 
 <strong>צפצפה.</strong> הוא מין ערבה ובדרז״ל והצפצפה פסולה (סוכה לג):

### פסוק ו
 <strong>סורחת.</strong> ענין יתרון ורב כמו וסרח העורף (שמות כז): 
 <strong>דליותיו.</strong> כן יקראו הענפים שדרכם לעלות למעלה והוא מל׳ דלו עיני למרום (ישעיהו ל״ח:י״ד) וכן באורך דליותיו (לקמן לא): 
 <strong>בדים.</strong> הם הענפים הגסיס וכן ממטה בדיה (לקמן יט): 
 <strong>ותשלח.</strong> ענין התפשטות כמו תשלח קציריה (תהלים פ): 
 <strong>פארת.</strong> היא הפוך מן פארות והם הענפים הדקים וכן מסעף פארה (ישעיה י):

### פסוק ז
 <strong>כפנה.</strong> ענין אסיפה ובדרז״ל יש כנופיא (שבת ס) ועם שהוא הפוך: 
 <strong>שלחה.</strong> ענין הושטה: 
 <strong>מערוגת.</strong> הם תלמי המחרישה כמו כערוגות הבשם (ש״ה ה): 
 <strong>מטעה.</strong> מל׳ נטיעה:

### פסוק ח
 <strong>אל שדה.</strong> כמו בשדה ובא מלת אל במקום הבי״ת כמו ואל הארון (שמות כה): 
 <strong>שתולה.</strong> נטועה כמו והיה כעץ שתול (תהלים א): 
 <strong>ולשאת.</strong> ר״ל לגדל והיא מל׳ משא וסבל: 
 <strong>אדרת.</strong> גדולה וחזקה כמו אשר אדירים שודדו (זכריה י״א:ב׳):

### פסוק ט
 <strong>ינתק.</strong> ענין עקירה והעתק: 
 <strong>יקוסס.</strong> ענין כריתה והוא כמו יקוצץ כי זסשר״ץ מתחלפים: 
 <strong>טרפי.</strong> עלים כי עלי תאנה (בראשי׳ ג) ת״א טרפי תאנה: 
 <strong>בזרוע.</strong> ר״ל בחוזק כי הוא נתון בזרוע: 
 <strong>למשאות.</strong> ענין לקיחה והסעה כמו ובתים ונשאו (מיכה ב):

### פסוק י
 <strong>כגעת.</strong> מל׳ נגיעה:

### פסוק יג
 <strong>באלה.</strong> בשבועה: 
 <strong>אילי.</strong> ענין חוזק כמו ביד אל גוים (לקמן לא):

### פסוק יז
 <strong>סוללה.</strong> היא תל העפר ששופכין מזל העיר לעלות עליה להלחם בה: 
 <strong>דיק.</strong> הוא המגדל הנבנה מול העיר ללכדה כמו ויבנו עליה דיק (ירמיהו נ״ב:ד׳):

### פסוק כ
 <strong>במצודתי.</strong> הוא הרשת שצדין בה: 
 <strong>ונשפטתי.</strong> ענין ויכוח וכן כי באש ה׳ נשפט (ישעיהו ס״ו:ט״ז): 
 <strong>מעלו.</strong> ענין חטא ופשע:

### פסוק כא
 <strong>מברהיו.</strong> מל׳ בריחה: 
 <strong>אגפיו.</strong> כנפיו ובדרז״ל עד בין אגפים (חולין מ״ו) ועל התפשטות החיילו׳ יאמר וכן וכל אגפיו (לעיל יב):

### פסוק כב
 <strong>ותלול.</strong> ענין גבהו׳ והוא מל׳ תל:

### פסוק כד
 <strong>הובשתי.</strong> מל׳ יבשו׳: 
 <strong>לח.</strong> מל׳ לחו׳ ורטיבו׳: 
 <strong>והפרחתי.</strong> ענין הצמחת הפרח:


## פרק יח
### פסוק ב
 <strong>מושלים.</strong> מל׳ משל: 
 <strong>בוסר.</strong> כן יקרא פרי שלא נגמר בשולו וכן ובוסר גומל יהיה נצה (ישעיהו י״ח:ה׳): 
 <strong>תקהינה.</strong> ענין חלישת השנים לחתך המאכל וכן אם קהה הברזל (קהלת י׳:י׳) ור״ל שנחלש הברזל לכרות העץ:

### פסוק ז
 <strong>יונה.</strong> מלשון אונאה ועניינו קחת ההון כמו העיר היונה (צפניה ג): 
 <strong>חבולתו.</strong> ענין משכון כמו אם חבל תחבל שלמת רעך (שמות כ״ב:כ״ה):

### פסוק ח
 <strong>בנשך.</strong> ותרבית שניהם ענין רבית אבל לשון נשך נאמר בכסף ותרבית באוכל כמ״ש את כספך לא תתן לו בנשך ובמרבית לא תתן אכלך (ויקרא כ״ה:ל״ז):

### פסוק י
 <strong>פריץ.</strong> ר״ל רשע הפורץ גדר האמת והנכוחה:

### פסוק יב
 <strong>הונה.</strong> מל׳ אונאה:

### פסוק יט
 <strong>נשא.</strong> מלשון משא וסבל:

### פסוק כד
 <strong>במעלו.</strong> ענין חטא ופשע:

### פסוק כה
 <strong>יתכן.</strong> מלשון הכנה ומתוקן וכן חותם תכנית (לקמן כח):

### פסוק לא
 <strong>ורוח.</strong> ענין רצון כמו אל אשר יהיה שמה הרוח ללכת (לעיל א) (לב) במות המת. קראו מת ע״ש סופו:


## פרק יט
### פסוק א
 <strong>שא.</strong> ענין הרמת קול:

### פסוק ב
 <strong>מה.</strong> המלה ההיא יורה על ההפלגה וכן מה אדיר שמך (תהילים ח׳:ב׳): 
 <strong>לביא.</strong> כן תקרא אם האריות וכן ובני לביא יתפרדו (איוב ד׳:י״א): 
 <strong>רבצה.</strong> ענין השכיבה לנוח: 
 <strong>כפירים.</strong> כן יקרא ארי בחור: 
 <strong>רבתה.</strong> ענין גדול ואימון כמו אשר טפחתי ורביתי (איכה ב׳:כ״ב): 
 <strong>גוריה.</strong> כן יקראו ילדי האריות הקטנים וכן בדי גורותיו (נחום ב):

### פסוק ג
 <strong>וילמד.</strong> ענין הרגל כמו למדו לשונם דבר שקר (ירמיהו ט׳:ד׳):

### פסוק ד
 <strong>וישמעו.</strong> ענין אסיפה כמו וישמע שאול את העם (ש״א טו) וזהו לפי שאסיפת העם באה ע״י השמעת קול המאסף: 
 <strong>בשחתם.</strong> בור וגומא כמו בשחת עשו (תהלים ט): 
 <strong>נתפש.</strong> ענין לכידה: 
 <strong>בחחים.</strong> הם הטבעות שמשימים בלחיי החיה למושכה ע״י וכן ונתתי חחים בלחייך (לקמן לח):

### פסוק ה
 <strong>נוחלה.</strong> מלשון תוחלת ותקוה: 
 <strong>שמתהו.</strong> מל׳ שימה:

### פסוק ז
 <strong>וידע.</strong> ענין שבירה כמו ויודע בהם את אנשי סכות (שופטים ח׳:ט״ז): 
 <strong>אלמנותיו.</strong> כמו ארמנותיו ובאה הלמ״ד במקום הרי״ש וכן התוציא מזרות (איוב ל״ח:ל״ב) והוא כמו מזלות ובאה הרי״ש במקום הלמ״ד או יתכן שהוא שהוא מל׳ אולם: 
 <strong>ההריב.</strong> מל׳ חורבן: 
 <strong>ותשם.</strong> מל׳ שממון:

### פסוק ט
 <strong>בסוגר.</strong> כבלים סגורים: 
 <strong>במצדות.</strong> ענין מגדל גבוה וחזק כמו מצדות סלעים (ישעיה לג):

### פסוק י
 <strong>בדמך.</strong> כמו בדמותך והוא מל׳ דמות וצורה: 
 <strong>שתולה.</strong> נטועה:

### פסוק יא
 <strong>מטות.</strong> מל׳ מטה ומקל: 
 <strong>עוז.</strong> ענין חוזק: 
 <strong>שבטי.</strong> מל׳ שבט ושרביט: 
 <strong>עבותים.</strong> ענין קליעה וכן ענף עץ עבות (ויקרא כ״ג:מ׳): 
 <strong>דליותיו.</strong> ענפיו הגדולים כמו לפנות דליותיו (לעיל וז):

### פסוק יב
 <strong>ותתש.</strong> ענין עקירה כמו ולא אתוש (ירמיה מב): 
 <strong>הוביש.</strong> מל׳ יבש: 
 <strong>התפרקו.</strong> ענין שבירה כמו ופרסיהן יפרק (זכריה יא):

### פסוק יג
 <strong>ציה.</strong> ענין שממון:

### פסוק יד
 <strong>בדיה.</strong> הם הענפים הגסים וכן ותעש בדים (לעיל וז):


## פרק כ
### פסוק ג
 <strong>הלדרש.</strong> הוא ענין תפלה וכן אני אדרוש אל אל (איוב ה׳:ח׳):

### פסוק ד
 <strong>התשפוט.</strong> ענין ויכוח:

### פסוק ו
 <strong>תרתי.</strong> ענין חפוש כמו תרתי בלבי (קהלת ב): 
 <strong>זבת.</strong> מל׳ זיבה ונטיפה: 
 <strong>צבי.</strong> ענין הדר ויופי:

### פסוק ז
 <strong>שקוצי.</strong> מלשון שקוץ ותעוב:

### פסוק ח
 <strong>וימרו.</strong> מלשון מרי ומרד: 
 <strong>ולא אבו.</strong> ולא רצו כמו לא אבה יבמי (דברי׳ כה): 
 <strong>לכלות.</strong> ענין השלמה:

### פסוק ט
 <strong>החל.</strong> מל׳ חלול:

### פסוק יז
 <strong>ותחס.</strong> מלשון חס וחמלה:

### פסוק כג
 <strong>ולזרות.</strong> ענין פזור כמו וזריתי פרש (מלאכי ב):

### פסוק כו
 <strong>פטר.</strong> ענין פתיחה כמו פוטר מים (משלי י״ז): 
 <strong>אשמם.</strong> מל׳ שממון:

### פסוק כז
 <strong>גדפו.</strong> ענין חרוף כמו אשר גדפו נערי המלך (מלכים ב י״ט:ו׳): 
 <strong>במעלם.</strong> ענין פשע:

### פסוק כח
 <strong>עבות.</strong> מרובה בענפים וקלועים אלה באלה: 
 <strong>ניחוחיהם.</strong> מלשון נחת רוח: 
 <strong>ויסיכו.</strong> ענין שפיכת היין להקרבה:

### פסוק לא
 <strong>ובשאת.</strong> ענין תשורה ודורון כמו משאת בנימין (בראשית מג):

### פסוק לב
 <strong>רוחכם.</strong> ענין רצון ומחשבה:

### פסוק לה
 <strong>ונשפטתי.</strong> ענין ויכוח:

### פסוק לז
 <strong>השבט.</strong> השרביט: 
 <strong>במסורת.</strong> כמו במאסרת והוא מלשון מאסר וקשור: 
 <strong>הברית.</strong> כריתות הברית:

### פסוק לח
 <strong>וברותי.</strong> מלשון ברור ונקיות כמו כבור ידי ישיב לי (ש״ב כב):

### פסוק לט
 <strong>ואחר.</strong> ענינו כמו הואיל וכן אחרי הודיע אלהים (בראשית מ״א:ל״ט):

### פסוק מ
 <strong>ארצם.</strong> מלשון רצון: 
 <strong>ראשית.</strong> ענין מיטב כמו ראשית גבורתם (ירמיה מט): 
 <strong>משאותיכם.</strong> ענין תשורה ודורון כמו ארוחה ומשאת (שם מ):

### פסוק מא
 <strong>נפוצותם.</strong> ענין פזור:

### פסוק מג
 <strong>עלילותיכם.</strong> מעשיכם: 
 <strong>ונקוטותם.</strong> ענין כריתה כמו ונקוטו בפניכם (לעיל ז):


## פרק כא
### פסוק ב
 <strong>והטף.</strong> הוא מל׳ נטיפה והזלה ומושאל בענין הדבור כמו אל תטיפו יטיפון (מיכה ב׳:ו׳):

### פסוק ג
 <strong>מצית.</strong> ענין הבערה כמו ותצת בסבכי היער (ישעיהו ט׳:י״ז): 
 <strong>ואכלה.</strong> ושרפה: 
 <strong>לח.</strong> מל׳ לחות ורטיבות: 
 <strong>תכבה.</strong> מל׳ כבוי: 
 <strong>להבת שלהבת.</strong> עניינם אחד ובא הכפל לחזק: 
 <strong>ונצרבו.</strong> ענין שריפה כמו כאש צרבת (משלי טז):

### פסוק ד
 <strong>כל בשר.</strong> כל אדם:

### פסוק ה
 <strong>אהה.</strong> ענין לשון צעקת יללה:

### פסוק ח
 <strong>מתערה.</strong> הוא תיק החרב וכן וישלפו מתערה (ש״א י״ז):

### פסוק יב
 <strong>ורפו.</strong> מלשון רפיון ויאמר על הנבהל ומתייאש: 
 <strong>וכהתה.</strong> ענין עכירות וחושך כמו כהה הנגע (ויקרא יג): 
 <strong>ונהיתה.</strong> מל׳ היה:

### פסוק יד
 <strong>הוחדה.</strong> מל׳ חדידה ושנון: 
 <strong>מרוטה.</strong> ענין לטוש וצחצוח כמו נחושת ממורט (מלכים א ז):

### פסוק טו
 <strong>ברק.</strong> להט וזוהר כמו וברק חנית (נחום ג): 
 <strong>שבט.</strong> שרביט:

### פסוק טז
 <strong>לתפוש.</strong> ענין אחיזה: 
 <strong>בכף.</strong> בכף היד: 
 <strong>היא הוחדה חרב.</strong> כמו הפך היא חרב הוחדה וכן כל רבים עמים (תהילים פ״ט:נ״א):

### פסוק יז
 <strong>והילל.</strong> מל׳ יללה: 
 <strong>מגורי.</strong> ענין קבוץ ואסיפה כמו אוגר בקיץ (משלי י): 
 <strong>אל חרב.</strong> כמו בחרב וכן ואל הארון (שמות כה) ור״ל ובהארון: 
 <strong>את עמי.</strong> עם עמי: 
 <strong>ספק.</strong> ענין הכאה כמו ויספוק את כפיו (במדבר כ״ד:י׳): 
 <strong>ירך.</strong> הוא צד האדם:

### פסוק יח
 <strong>בוחן.</strong> ענין חתק כמו אבן בוחן (ישעיה כח): 
 <strong>ומה.</strong> עניינו כמו ולמה וכן מה יתאונן אדם חי (איכה ג׳:ל״ט):

### פסוק יט
 <strong>והך.</strong> מל׳ הכאה: 
 <strong>ותכפל.</strong> מל׳ כפל: 
 <strong>שלישתה.</strong> מל׳ שלשה: 
 <strong>החודרת.</strong> מל׳ חדר:

### פסוק כ
 <strong>למוג.</strong> ענין המסה: 
 <strong>המכשולים.</strong> ענין התשות ונפילת הכח: 
 <strong>אבחת.</strong> עניינו כמו טבחת בחלוף אל״ף בטי״ת באטב״ח: 
 <strong>אח.</strong> כמו האח והוא ענין לשון יללה: 
 <strong>מעוטה.</strong> ענין עטיפה וכריכה כמו מעטה תהלה (ישעי׳ סא):

### פסוק כא
 <strong>התאחדי.</strong> מל׳ אחד: 
 <strong>השימי.</strong> מל׳ שימה: 
 <strong>השמילי.</strong> מל׳ שמאל: 
 <strong>אנה.</strong> להיכן: 
 <strong>מועדות.</strong> מזומנות דמו מועדים לפני היכל ה׳ (ירמיה כ״ד):

### פסוק כב
 <strong>והניחותי.</strong> מלשון מנוחה ויאמר על השקטת הכעס וכן והניחותי חמתי בך (לעיל טז):

### פסוק כד
 <strong>ויד.</strong> מקום כמו יד אבשלום (ש״ב יח): 
 <strong>ברא.</strong> מל׳ ברירה כמו ברו לכם איש (ש״א יז):

### פסוק כה
 <strong>את רבת.</strong> אל רבת וכן ואת יהודה כמו וירדפו אל מדין (שופטים ז): 
 <strong>בצורה.</strong> מל׳ מבצר:

### פסוק כו
 <strong>לקסם קסם.</strong> ענין כשוף: 
 <strong>קלקל.</strong> ענין לטישה וזכוך כמו והוא לא פנים קלקל (קהלת י׳:י׳) והוא מל׳ נחושת קלל (לעיל א): 
 <strong>בתרפים.</strong> צלמים מגידים עתידות ע״י כישוף כמו ותגנוב רחל את התרפים (בראשי׳ לא):

### פסוק כז
 <strong>כרים.</strong> כעין אילים עשויים מברזל ובהם מנגחים בחומה להפילה כמוזכר ביוסיפון וכן ושים עליה כרים (לעיל ד): 
 <strong>סוללה.</strong> הוא תל העפר מול החומה לעלות עליה להלחם על העיר: 
 <strong>דיק.</strong> כעין מגדל מעץ מול העיר והוא מתחבולות המלחמה:

### פסוק כח
 <strong>שבועי שבועות.</strong> מל׳ שבועה:

### פסוק כט
 <strong>עלילותיכם.</strong> מעשיכם:

### פסוק ל
 <strong>חלל.</strong> מחולל והוא הפוך הקדושה: 
 <strong>בא.</strong> ענין שקיעה כי בא השמש (בראשית כח): 
 <strong>יומו.</strong> השמש תקרא יום כמו לרוח היום (בראשית ג׳:ח׳) ור״ל הצלחתו המאיר׳ כשמש: 
 <strong>קץ.</strong> סוף: 
### פסוק לא
 <strong>המצנפת.</strong> כובע המיוחדת לחשובים ומושלים:

### פסוק לב
 <strong>עוה.</strong> מל׳ עות ועקום: 
 <strong>אשימנה.</strong> מלשון שימה:

### פסוק לג
 <strong>פתוחה.</strong> שלופה מתערה כי בהיותה בתערה כאלו היא סגורה: 
 <strong>להכיל.</strong> ענין החזקה וסבל כמו כי מזבח וכו׳ קטן מהכיל (מ״א ח):

### פסוק לד
 <strong>בחזות.</strong> ענין ראיית הכוכבים כמו החוזים בכוכבים (ישעי׳ מז): 
 <strong>אל צוארי.</strong> עם צוארי ר״ל דומה להם: 
 <strong>בא.</strong> ענין שקיעה: 
 <strong>יומם.</strong> כן תקרא השמש ור״ל שמש הצלחתם:

### פסוק לה
 <strong>תערה.</strong> הוא תיק החרב: 
 <strong>מכורותיך.</strong> מגורותיך כמו מכורותיך ומולדותיך (לעיל טו):

### פסוק לו
 <strong>זעמי.</strong> ענין כעס: 
 <strong>עברתי.</strong> מלשון עברה וקצף: 
 <strong>אפיח.</strong> ענין נשיבת האויר להבעיר האש: 
 <strong>בוערים.</strong> מבעירים אש: 
 <strong>חרשי משחית.</strong> אומני השחתה:


## פרק כב
### פסוק ב
 <strong>התשפוט.</strong> ענין ויכוח:

### פסוק ג
 <strong>עתה.</strong> מל׳ עת וזמן:

### פסוק ד
 <strong>אשמת.</strong> מל׳ אשמה ורשע: 
 <strong>וקלסה.</strong> ענין לעג כמו לחרפה ולקלס (ירמי׳ כ):

### פסוק ה
 <strong>רבת.</strong> מל׳ רבוי: 
 <strong>המהומה.</strong> ענין הרעשת קול:

### פסוק ז
 <strong>הקלו.</strong> מלשון קלות ובזיון: 
 <strong>הונו.</strong> מל׳ אונאה ועושק הממון:

### פסוק ח
 <strong>חללת.</strong> מל׳ חול והוא הפך הקדש:

### פסוק ט
 <strong>רכיל.</strong> ענין לה״ר: 
 <strong>ואל ההרים.</strong> בההרים אל במקום במקום בי״ת: 
 <strong>זמה.</strong> עניינו גנות ורשע כמו כי זמה עשו (הושע ו):

### פסוק י
 <strong>ענו.</strong> רצה לומר אנסו ולכן תחשב לה לענוי:

### פסוק יב
 <strong>ותבצעי.</strong> כן נקרא חמדת העושר כמו ויטו אחרי הבצע (ש״א ח):

### פסוק יג
 <strong>בצעך.</strong> כן נקרא גם העושק כמו בוצע בצע רע לביתו (חבקוק ב׳:ט׳):

### פסוק טו
 <strong>וזריתיך.</strong> ענין פזור: 
 <strong>והתימותי.</strong> מלשון תם והשלמה וכליון:

### פסוק טז
 <strong>ונחלת.</strong> מל׳ חלול:

### פסוק יח
 <strong>לסיג.</strong> כן נקרא פסולת הכסף כמו הגו סיגים מכסף (משלי כ״ה:ד׳): 
 <strong>נחושת ובדיל וגו׳.</strong> שמות מיני מתכות מחולפות: 
 <strong>כור.</strong> כן שם הכלי שמזקקין בו הכסף והזהב כמו וכור לזהב (שם וז):

### פסוק כ
 <strong>לפחת.</strong> מל׳ הפחה ונשיבה: 
 <strong>להנתיך.</strong> מלשון התכה ויציקה:

### פסוק כא
 <strong>וכנסתי.</strong> מל׳ הכנסה: 
 <strong>ונפחתי.</strong> מל׳ הפחה: 
 <strong>עברתי.</strong> מל׳ עברה תעם: 
 <strong>ונתכתם.</strong> מל׳ התכה:

### פסוק כד
 <strong>גושמה.</strong> מל׳ גשם ומטר:

### פסוק כה
 <strong>קשר.</strong> ענין אגודה בהסכמה אחת: 
 <strong>חוסן.</strong> ענין חוזק כמו וחסון הוא כאלונים (עמוס ב׳:ט׳): 
 <strong>ויקר.</strong> ענין כבוד:

### פסוק כו
 <strong>חמסו.</strong> ענין הסרה כמו נחמסו עקביך (ירמיה יג): 
 <strong>ויחללו.</strong> ענין בזיון: 
 <strong>ואחל.</strong> מל׳ חלול:

### פסוק כח
 <strong>טחו.</strong> ענין מריחה לסתום הנקב: 
 <strong>תפל.</strong> כל דבר שאינו מתוקן כל צרכו קרוי תפל וכן והנם טחים אותו תפל (לעיל יג): 
 <strong>חוזים.</strong> מתנבאים:

### פסוק כט
 <strong>הונו.</strong> מל׳ אונאה ועושק ממון:

### פסוק ל
 <strong>גודר גדר.</strong> הכותל תקרא גדר: 
 <strong>בפרץ.</strong> שבר הכותל:

### פסוק לא
 <strong>עברתי.</strong> מל׳ עברה וזעם: 
 <strong>כליתים.</strong> מל׳ כליון:


## פרק כג
### פסוק ג
 <strong>מעכו.</strong> ענין סחיטה וכתישה במשמוש היד ודוגמתו ומעוך וכתות (ויקרא כב): 
 <strong>שדיהן.</strong> הם דדי האשה: 
 <strong>עשו.</strong> גם הוא ענין סחיטה וכתישה במשמוש היד וכן הנני עושה את כל מעניך (צפניה ג):

### פסוק ה
 <strong>ותעגב.</strong> כן יקרא חשק הזנות כמו מאסו בך עוגביה (ירמיהו ד׳:ל׳):

### פסוק ו
 <strong>תכלת.</strong> שם צבע חשובה: 
 <strong>פחות וסגנים.</strong> ענין שררה:

### פסוק יב
 <strong>מכלול.</strong> מל׳ כל ור״ל כלול בכל היופי וכן מכלל יופי (תהלים נ):

### פסוק יד
 <strong>אנשי.</strong> כמו אנשים: 
 <strong>מחוקה.</strong> מל׳ חקיקה וציור: 
 <strong>הקיר.</strong> הכותל: 
 <strong>צלמי.</strong> דמות וצורה: 
 <strong>בששר.</strong> שם מין צבע חשוב וכן ומשוח בששר (ירמיה כב):

### פסוק טו
 <strong>אזור.</strong> חגורה: 
 <strong>סרוחי.</strong> ענין עודף ויתרון כמו וסרח העודף (שמות כז): 
 <strong>טבולים.</strong> מל׳ טבילה ר״ל שרויים: 
 <strong>שלישים.</strong> שרים כמו ומבחר שלישיו (שם טו):

### פסוק יז
 <strong>דודים.</strong> ענין אהבה וחבה: 
 <strong>ותקע.</strong> ענין הסרה כמו ותקע כף ירך יעקב (בראשית ל״ב:כ״ו): 
 <strong>נפשה.</strong> ענין רצון כמו אם יש את נפשכם (שם כג):

### פסוק יח
 <strong>ותגל.</strong> מל׳ גלוי:

### פסוק כ
 <strong>על פלגשיהם.</strong> כמו אל פלגשיהם: 
 <strong>בשר.</strong> כן נקרא אבר התאוה וכן כי יהיה זב מבשרו (ויקרא טו): 
 <strong>וזרמת.</strong> מרוצת המים יקרא זרם כמו כזרם מים (ישעיה כח):

### פסוק כא
 <strong>ותפקדי.</strong> ענין זכרון כמו מימים רבים תפקד (לקמן לח): 
 <strong>בעשות.</strong> ענין מעיכה וכתישה במשמוש היד:

### פסוק כב
 <strong>מעיר.</strong> מלשון התעוררות: 
 <strong>נקעה.</strong> סרתה: 
 <strong>נפשך.</strong> רצונך:

### פסוק כג
 <strong>פקוד וגו׳.</strong> שמות עיירות בבבל: 
 <strong>אותם.</strong> עמהם: 
 <strong>פחות וסגנים.</strong> מין שררה: 
 <strong>שלישים.</strong> שרים ומושלים: 
 <strong>וקרואים.</strong> ר״ל גדולים נקראים לכל דבר חשיבות וכן נשיאי עדה קריאי מועד (במדבר טו):

### פסוק כד
 <strong>הוצן.</strong> ת״י במאני זיינא: 
 <strong>צנה ומגן.</strong> שם כלי מלחמה עשוי להציל ולהגן ממכת חרב וחנית: 
 <strong>וקובע.</strong> היא כלי מגן על הראש כמו ונתן קובע נחשת על ראשו (שמואל א י״ז:ל״ח): 
### פסוק כה
 <strong>קנאתי.</strong> ענין כעס כמו הם קנאוני בלא אל (דברים ל״ב:כ״א): 
 <strong>אפך.</strong> הוא החוטם:

### פסוק כו
 <strong>והפשיטוך.</strong> ענין הסרת המלבוש:

### פסוק כז
 <strong>והשבתי.</strong> ענין בטול ומניעה:

### פסוק כט
 <strong>ועריה.</strong> מגולה כמו מקורה הערה (ויקרא כ):

### פסוק לב
 <strong>להכיל.</strong> לסבול כמו ומי מכלכל את יום בואו (מלאכי ג׳:ב׳):

### פסוק לג
 <strong>שמה.</strong> ענין תמהון כמו פנו אלי והשמו (איוב כא):

### פסוק לד
 <strong>ומצית.</strong> מל׳ מציצה: 
 <strong>חרשיה.</strong> כמו חרסיה בסמ״ך: 
 <strong>תגרמי.</strong> העצם יקרא גרם כמו גרמיו כמטיל ברזל (שם מ) ובדרך השאלה אמר על החרסים ור״ל תשבר החרסים כמו ובכל תבואתו תשרש (שם לא) ור״ל תעקר השורש: 
 <strong>תנתקי.</strong> ענין עקירה והעתקה:

### פסוק לה
 <strong>גוך.</strong> גופך כמו גוית שאול (ש״א לא): 
 <strong>שאי.</strong> סבלי:

### פסוק מ
 <strong>ואף כי.</strong> ענינו כמו כ״ש וק״ו כמו אף כי אש אכלתהו (לעיל טו): 
 <strong>מלאך.</strong> שליח: 
 <strong>כחלת.</strong> שם הצבע כחל ובדרז״ל לא כחל ולא שרק (כתובות י״ז): 
 <strong>ועדית עדי.</strong> ענין קשוט ותכשיט כמו ותעד נזמה (הושע ב׳):

### פסוק מא
 <strong>ערוך.</strong> מסודר: 
 <strong>וקטרתי.</strong> עשן בשמים:

### פסוק מב
 <strong>המון.</strong> מל׳ המייה: 
 <strong>שלו.</strong> מל׳ שלוה: 
 <strong>ואל.</strong> כמו ועם וכן ואשה אל אחותה (ויקרא י״ח:י״ח): 
 <strong>סבאים.</strong> שם אומה סבא: 
 <strong>צמידים.</strong> שם העדי של הזרוע כמו ושני צמידים על ידיה (בראשית כ״ד:כ״ב):

### פסוק מג
 <strong>לבלה.</strong> ענין זקנה כמו אחרי בלותי (שם יט): 
 <strong>יזנו.</strong> ר״ל יסורו ועש״ז תקרא המנאפת זונה על כי סרתם מבעלה להבעל לאחר: 
 <strong>והיא.</strong> ר״ל כשהיתה כן היא:

### פסוק מד
 <strong>אשות.</strong> מלשון אשה:

### פסוק מו
 <strong>קהל.</strong> אסיפת העם: 
 <strong>לזעוה.</strong> ענין חרדה ורעדה כמו והייתם לזעוה (דברים כט): 
 <strong>ולבז.</strong> מלשון בזה ושלל:

### פסוק מז
 <strong>ורגמו.</strong> ענין השלכת אבנים כמו באבן ירגמו אותם (ויקרא כ׳:כ״ז): 
 <strong>וברא.</strong> ענין כריתה כמו כי יער הוא ובראתו (יהושע י״ז:י״ח): 
 <strong>בחרבותם.</strong> מל׳ חרב:

### פסוק מח
 <strong>והשבתי.</strong> ענין בטול: 
 <strong>ונוסרו.</strong> מל׳ מוסר:

### פסוק מט
 <strong>תשאינה.</strong> מל׳ משא וסבל:


## פרק כד
### פסוק ב
 <strong>עצם.</strong> גוף הדבר יקרא עצם וכן לא נכחד עצמי ממך (תהלים קלט): 
 <strong>סמך.</strong> ענין הקרוב:

### פסוק ג
 <strong>שפות.</strong> ענין העמדת הסיר על הכירה כמו שפות הסיר הגדולה (מ״ב ד): 
 <strong>הסיר.</strong> הקדרה: 
 <strong>יצוק.</strong> שפוך:

### פסוק ד
 <strong>אסוף.</strong> הכנס כמו ואין איש מאסף אותם (שופטים י״ט:ט״ו): 
 <strong>נתחיה.</strong> איבריה כמו ונתח אותו לנתחיו (ויקרא א׳:י״ב): 
 <strong>ירך.</strong> הוא הרגל: 
 <strong>כתף.</strong> הוא רוחב היד ממעל: 
 <strong>עצמים.</strong> ר״ל איברים:

### פסוק ה
 <strong>דור.</strong> מל׳ מדורה והבערה כמו מדורות אש (ישעיה ל): 
 <strong>רתח רתחיה.</strong> ענין הבשול בחוזק שמעלה כעין אבעבועות וכן ירתיח כסיר מצולה (איוב מ״א:כ״ג):

### פסוק ו
 <strong>חלאתה.</strong> ענין זוהמא ודומה לו במקראות שלאחריו:

### פסוק ז
 <strong>צחיח.</strong> ענין יובש כמו שכנו צחיחה (תהלים סח):

### פסוק י
 <strong>התם.</strong> ענין השלמה וכליון כמו עד תומי אותה בידו (ירמיהו כ״ז:ח׳): 
 <strong>והרקח המרקחה.</strong> כן נקרא תערובות הבשמים וכן רוקח מרקחת (שמות ל): 
 <strong>יחרו.</strong> ענין יובש מחום האש כמו ותוכו נחר (לעיל טו):

### פסוק יא
 <strong>רקה.</strong> ריקנית: 
 <strong>תחם.</strong> תתחמם: 
 <strong>וחרה.</strong> ענין יובש: 
 <strong>נחושתה.</strong> עניינו תחתית הדבר ושוליו כמו השפך נחושתך (לעיל טז): 
 <strong>ונתכה.</strong> מל׳ התכה והמסה כמו והתכתי אתכם (לעיל כב): 
 <strong>טומאתה.</strong> ר״ל המיאוס: 
 <strong>תתום.</strong> ענין כליון:

### פסוק יב
 <strong>תאונים.</strong> ענין עלילה ושקר כמו כי תואנה הוא מבקש (שופטים י״ד:ד׳): 
 <strong>הלאת.</strong> ענין יגיעה כמו מה הלאתיך (מיכה ו): 
 <strong>רבת.</strong> מלשון רבוי:

### פסוק יד
 <strong>אפרע.</strong> ענין בטול והשבתה כמו ותפרעו כל עצתי (משלי א׳:כ״ה): 
 <strong>אחוס.</strong> מל׳ חס וחמלה: 
 <strong>אנחם.</strong> ענין הפוך מחשבה: 
 <strong>וכעלילותיך.</strong> כמעשיך:

### פסוק טז
 <strong>מחמד.</strong> מל׳ חמדה ואהוב:

### פסוק יז
 <strong>האנק.</strong> ענין אנחה כמו אנקת אסיר (תהלים קב): 
 <strong>דום.</strong> ענין שתיקה כמו וידום אהרן (ויקרא י): 
 <strong>חבוש.</strong> כן יקרא התקון בראש והקשירה וכן וחבשת להם מגבעות (שמות כה): 
 <strong>תעטה.</strong> ענין עטיפה כמו ועל שפם יעטה (ויקרא י״ג:מ״ה): 
 <strong>שפם.</strong> הוא שער השפתים:

### פסוק כא
 <strong>גאון.</strong> ענין רוממות: 
 <strong>עוזכם.</strong> ענין חוזק: 
 <strong>ומחמל.</strong> מל׳ חמלה ורחמנות:

### פסוק כג
 <strong>ונמקותם.</strong> מל׳ המקה והמסה: 
 <strong>ונהמתם.</strong> מל׳ המיי׳:

### פסוק כד
 <strong>למופת.</strong> לאות וסימן:

### פסוק כה
 <strong>משא.</strong> מל׳ נשיאה והרמה:

### פסוק כו
 <strong>הפליט.</strong> הנמלט מהמלחמה כמו ויבא הפליט ויגד לאברם (בראשית י״ד:י״ג):

### פסוק כז
 <strong>תאלם.</strong> מלשון אלם:


## פרק כה
### פסוק ג
 <strong>האח.</strong> ענין ל׳ שמחה: 
 <strong>נחל.</strong> מל׳ חלול: 
 <strong>נשמה.</strong> ל׳ שממה:

### פסוק ד
 <strong>למורשה.</strong> מל׳ ירושה: 
 <strong>טירותיהם.</strong> ענין ארמון כמו תהי טירתם נשמה (תהילים ס״ט:כ״ו): 
 <strong>משכניהם.</strong> מל׳ משכן אוהל:

### פסוק ה
 <strong>לנוה.</strong> ענין מדור: 
 <strong>למרבץ.</strong> ענין השכיבה לנוח:

### פסוק ו
 <strong>מחאך.</strong> ענין הכאת כף אל כף דרך שמחה וכן ימחאו כף (ישעיה נה): 
 <strong>ורקעך.</strong> ענין שטיחה ורדוד כמו כסף מרוקע (ירמיה י): 
 <strong>שאטך.</strong> ענין בזיון כמו השאטים אותם (לקמן כח):

### פסוק ז
 <strong>לבג.</strong> מל׳ בזה ושלל והכתיב לבג והוא ענין מאכל כמו מפת בג המלך (דניאל א׳:ה׳) או לבג הוא כמו לבז והגימ״ל הוא במקום הזי״ן באטב״ח וכן גה גבול (לקמן מו) ור״ל זה גבול:

### פסוק ט
 <strong>כתף.</strong> ענין עבר וצד וכן ולכתף השנית (שמות כז): 
 <strong>צבי.</strong> ענין חמדה והדר:

### פסוק יב
 <strong>ויאשמו אשום.</strong> מל׳ אשמה ורשע:

### פסוק טו
 <strong>בשאט.</strong> ענין בזיון: 
 <strong>איבת.</strong> מל׳ איבה ושנאה כמו ואיבה אשית (בראשית ג):

### פסוק טז
 <strong>חוף הים.</strong> שפת הים וגבולו:

### פסוק יז
 <strong>בתוכחות.</strong> ענין עונש יסורים וכן והוכח במכאוב (איוב לג):


## פרק כו
### פסוק ב
 <strong>האח.</strong> היא ענין לשון שמחה:

### פסוק ד
 <strong>וסחיתי.</strong> ענין עקירה כמו בית גאים יסח ה׳ (משלי ט״ו:כ״ה): 
 <strong>לצחיח.</strong> ענין יובש כמו שכנו צחיחה (תהלים סח):

### פסוק ה
 <strong>משטח.</strong> ענין פרישה כמו ושטחום לשמש (ירמיה ח): 
 <strong>חרמים.</strong> רשתות כמו יגרהו בחרמו (חבקוק א):

### פסוק ו
 <strong>ובנותיה.</strong> ר״ל הכפרים וכן עקרון ובנותיה (יהושע טו):

### פסוק ח
 <strong>דיק.</strong> הוא מגדל הנבנה מול העיר לכבשה: 
 <strong>סוללה.</strong> הוא תל העפר מול החומה לעלות עליה להלחם על העיר: 
 <strong>צנה.</strong> הוא כעין מגן עשויה להציל ממכת חרב וחנית:

### פסוק ט
 <strong>ומחי קבלו.</strong> שם כלי מלחמה עשויה לזרוק בה אבנים להכות בחומה כנגדה כי מחי הוא תרגומו של הכאה וקבלו הוא תרגומו של נגד: 
 <strong>יתוץ.</strong> מלשון נתיצה ושבירה: 
 <strong>בחרבותיו.</strong> שם כלי עשוי לשבר בו וכן ואל החרב (ירמיה לג):

### פסוק י
 <strong>משפעת.</strong> ענין רבוי כמו שפעת גמלים (ישעיה ס): 
 <strong>אבקם.</strong> הוא עפר הדק כמו כאבק דק (שם כט): 
 <strong>פרש.</strong> כן יקרא רוכב הסוס הרגיל בזה: 
 <strong>וגלגל.</strong> הוא אופן המרכבה: 
 <strong>תרעשנה.</strong> מל׳ רעש ונדנוד: 
 <strong>מבוקעה.</strong> מל׳ בקיעה ופתוח:

### פסוק יא
 <strong>בפרסות.</strong> הם המנעלים שברגלי הסוסים וכן מפרסת פרסה (ויקרא יא): 
 <strong>ירמוס.</strong> מל׳ רמיסה ודריכה: 
 <strong>חוצותיך.</strong> הם השווקים וכן וחוצות תשים לך בדמשק (מ״א כ): 
 <strong>ומצבות.</strong> ר״ל מקומות גבוהות והוא מלשון מצבה: 
 <strong>עוזך.</strong> ענין חוזק:

### פסוק יב
 <strong>חילך.</strong> עשרך: 
 <strong>רכולתך.</strong> ענין סחורה וכן רוכלת העמים (לקמן כ״ז):

### פסוק יג
 <strong>והשבתי.</strong> אבטל: 
 <strong>המון.</strong> מלשון המייה: 
 <strong>שיריך.</strong> מלשון שיר: 
 <strong>כנוריך.</strong> שם כלי נגון:

### פסוק יד
 <strong>לצחיח.</strong> ענין יובש: 
 <strong>משטח.</strong> ענין פרישה: 
 <strong>חרמים.</strong> רשתות:

### פסוק טו
 <strong>באנוק.</strong> ענין אנחה וגניחה שהיא בעת יציאת הנפש וכן יאנק חלל (ירמיה נ״א): 
 <strong>ירעשו.</strong> ענין חרדה:

### פסוק טז
 <strong>מעיליהם.</strong> מלשון מעיל והוא שם מלבוש חשוב: 
 <strong>רקמתם.</strong> מעשה רוקם בפתילי זהב וכסף: 
 <strong>יפשוטו.</strong> ענין הסרת המלבוש: 
 <strong>ושממו.</strong> ענין תמהון:

### פסוק יז
 <strong>ההללה.</strong> מלשון הלול ושבח: 
 <strong>חתיתם.</strong> ענין פחד כמו אל תחת (שם א׳):

### פסוק יח
 <strong>האין.</strong> בא הנו״ן במקום המ״ם וכן לקץ הימין (דניאל י״ב):

### פסוק יט
 <strong>נחרבת.</strong> מלשון חורבה: 
 <strong>תהום.</strong> עומק המים:

### פסוק כא
 <strong>בלהות.</strong> הוא הפוך מן בהלות וכן לעת ערב והנה בלהה (ישעיהו י״ז:י״ד): 
 <strong>ואינך.</strong> ואין לך:


## פרק כז
### פסוק ג
 <strong>מבואת.</strong> מלשון ביאה: 
 <strong>רוכלת.</strong> סוחרת כמו בעיר רוכלים שמו (לעיל י״ז): 
 <strong>כלילת.</strong> מלשון כל וכן מכלל יופי (תהלים נ׳):

### פסוק ד
 <strong>בלב.</strong> חוזק הדבר יקרא לב ע״ש לב בעל חי שהוא חזקו ועקרו וכן דרך אניה בלב ים (משלי ל׳:י״ט): 
 <strong>כללו.</strong> מלשון כל:

### פסוק ה
 <strong>ברושים.</strong> שם אילן סרק החשוב: 
 <strong>משניר.</strong> שם מקום: 
 <strong>לוחתים.</strong> מלשון לוח ונסר: 
 <strong>תרן.</strong> הוא עץ הזקוף שעל הספינה ובו משימים הוילון כמו בל יחזקו כן תרנם (ישעיהו ל״ג:כ״ג):

### פסוק ו
 <strong>אלונים.</strong> שם אילן סרק: 
 <strong>משוטיך.</strong> מלשון השטה ושחיה במים כמו אני שיט (שם) ויאמר על העצים הארוכים שמנהיגים בהם הספינה להשיטה אל המקום הנרצה: 
 <strong>קרשך.</strong> ענין לוח ונסר כמו ועשית את הקרשים (שמות כ״ו:ט״ו): 
 <strong>שן.</strong> הוא שן הפיל: 
 <strong>בת אשורים.</strong> עדת אשורים וכן בת בבל (תהלים קל״ז):

### פסוק ז
 <strong>שש.</strong> הוא הפשתן העב: 
 <strong>לנס.</strong> הוא הוילון שעל תורן הספינה כמו בל פרשו נס (ישעיהו ל״ג:כ״ג): 
 <strong>תכלת וארגמן.</strong> מיני צבעונים חשובים:

### פסוק ח
 <strong>וארוד.</strong> שם מקום: 
 <strong>שטים.</strong> מלשון שטיה ושחיה: 
 <strong>חובליך.</strong> מלשון חבל וקו ויקראו כן מנהיגי הספינה על כי מושכים בחבלי הוילון וכן רב החובל (יונה א׳):

### פסוק ט
 <strong>גבל.</strong> שם אומה והיו בנאים כמ״ש ובוני חירם והגבלים (מ״א ה׳): 
 <strong>מחזיקי.</strong> מלשון חוזוק ותקון: 
 <strong>בדקך.</strong> מקום השבר והרעוע כמו בדק הבית (מ״ב ג׳) וקרא בלשון בדק על כי צריך בדיקה וחיפוש אחר השבר ומקום הרעוע למצאה: 
 <strong>ומלחיהם.</strong> כן יקראו מוליכי הספינה כמו וייראו המלחים (יונה א׳:ה׳) והוא ענין ערבוב כמו ממולח טהור קדש (שמות ל׳:ל״ה) ע״ש שמוליכי הספינה מערבבים המים עם המשוטות: 
 <strong>לערוב מערבך.</strong> הסחורה תקרא מערב והסוחרים עורביה כי הסוחרים מתחייבים זה לזה בהקפותיהם את הסחורה זה לזה וערב הוא ענין התחייבות כמו התערב נא את אדוני וכו׳ (ישעיהו ל״ו:ח׳) וכן מי הוא זה ערב את לבו לגשת אלי (ירמיהו ל׳:כ״א):

### פסוק י
 <strong>בחילך.</strong> מלשון חיל ועושר: 
 <strong>וכובע.</strong> הוא כלי מגן על הראש: 
 <strong>תלו.</strong> מלשון תליה:

### פסוק יא
 <strong>וחילך.</strong> ענין צבאות עם: 
 <strong>וגמדים.</strong> כן יקראו אנשי מדה קצרה והוא מלשון גמד ארכה (שופטים ג׳) שר״ל אמת הזרוע: 
 <strong>שלטיהם.</strong> הם כעין מגיניה:

### פסוק יב
 <strong>עזבוניך.</strong> היא הסחורה ויתכן שהוא מלשון ויעזבו את ירושלים (נחמיה ג׳) שהוא ענין חיזוק וכן הסחורה הוא לחוזק אל העוסקים בו:

### פסוק יד
 <strong>ופרשים.</strong> הם רוכבי הסוסים בגבורה ובזריזות: 
 <strong>ופרדים.</strong> הם הנולדים מן החמור ומן הסוס:

### פסוק טו
 <strong>ידך.</strong> מקומך כמו יד חזית (ישעיה נז): 
 <strong>קרנות שן.</strong> שן הפיל גדול כקרן: 
 <strong>והבנים.</strong> שם עוף הנקרא טווס ונוצותיה יפות למראה וכן ת״י: 
 <strong>השיבו.</strong> לפי שהביאו רבות פעמים לכן אמר השיבו: 
 <strong>אשכרך.</strong> ענין מתנה ומנחה כמו אשכר יקריבו (תהלים עב):

### פסוק טז
 <strong>בנופך.</strong> שם אבן יקר: 
 <strong>ארגמן.</strong> בגדים צבועים ארגמן והוא שם צבע חשוב: 
 <strong>ורקמה.</strong> בגדים מעשה רוקם בחלוף הגוונים: 
 <strong>ובוץ.</strong> הוא הפשתן הטוב: 
 <strong>וראמות וכדכוד.</strong> שמות אבני יקר:

### פסוק יז
 <strong>מנית.</strong> שם מקום וכן ועד בואך מנית (שופטים יא): 
 <strong>ופנג.</strong> הוא אפרסמון: 
 <strong>וצרי.</strong> הוא נטף המוזכר בסממני הקטורת והוא שרף אילן וכן הצרי אין בגלעד (ירמיה ח): 
### פסוק יח
 <strong>חלבון.</strong> שם מקום: 
 <strong>צחר.</strong> ענין לובן כמו אתונות צחורות (שופטים ה):

### פסוק יט
 <strong>מאוזל.</strong> ענין הליכה כמו ואתל לו (משלי כ): 
 <strong>עשות.</strong> מצהיר ומזהיר כמו שמנו עשתו (ירמי׳ ה): 
 <strong>קדה וקנה.</strong> שמות מיני בושם:

### פסוק כ
 <strong>חופש.</strong> בן חורין כמו לחפשי ישלחנו (שמות כא): 
 <strong>לרכבה.</strong> למרכבה:

### פסוק כא
 <strong>ערב.</strong> הם הערבים השוכנים במדבר: 
 <strong>ידך.</strong> מקומך: 
 <strong>בכרים.</strong> כבשים שמנים: 
 <strong>עתודים.</strong> הם הזכרים מן העזים:

### פסוק כב
 <strong>בראש.</strong> ענין מיטב כמו ראשית גבורתם (ירמיה מט):

### פסוק כג
 <strong>כלמד.</strong> זה מדי כת״י:

### פסוק כד
 <strong>במכלולים.</strong> מלשון כל ור״ל כלול בכל היופי: 
 <strong>בגלומי.</strong> ענין כריכה וכן ויקח אליהו את אדרתו ויגלם (מ״ב ב) ופי׳ שעשאה כריכה אחת: 
 <strong>ובגנזי.</strong> מלשון גנוזה והטמנה: 
 <strong>ברומים.</strong> תיבות עשויות מעור קשה לגנת בהם דברים חמודים: 
 <strong>חבושים.</strong> ענין קשור ותקון וכן פארך חבוש עליך (לעיל כד): 
 <strong>וארוזים.</strong> כמו וחרוזים כי אחה״ע מתחלף ועניינו דברים מושמים על החוט כמו צווארך בחרוזים (ש״ה א׳):

### פסוק כה
 <strong>שרותיך.</strong> מל׳ שיירה והם הרבה אנשים הולכי אורח ביחד וזה הלשון ידוע בדרז״ל: 
 <strong>בלב ימים.</strong> בעומק הים:

### פסוק כו
 <strong>השטים.</strong> מלשון שטיה ושחיה:

### פסוק כז
 <strong>הונך.</strong> מלשון הון ועושר: 
 <strong>ועזבוניך.</strong> סחורתך: 
 <strong>מערכך.</strong> כפל הדבר במ״ש לומר שהכל נאבד: 
 <strong>מלחיך.</strong> אוחזי המשוטות: 
 <strong>וחובליך.</strong> מושכי חבלי הוילון: 
 <strong>מחזיקי בדקך.</strong> סותמי סדקי הספינה: 
 <strong>ועורבי מערבך.</strong> סוחרי סחורתך:

### פסוק כח
 <strong>ירעשו.</strong> מלשון רעש וחרדה: 
 <strong>מגרשות.</strong> הם הבתים שמחוץ לחומת העיר וקרובים הם אל הים ונקראו כן על כי נראים המה שנגרשו מן העיר וכן ומגרש לערים (במדבר ל״ה:ב׳):

### פסוק כט
 <strong>תופשי.</strong> אוחזי: 
 <strong>משוט.</strong> הם העצים הארוכים אשר משיטין בהם את הספינה:

### פסוק ל
 <strong>יתפלשו.</strong> ענין הגלגול בעפר והכסוי בה כמו עפר התפלשי (מיכה א):

### פסוק לא
 <strong>והקריחו.</strong> ענין תלישת השער להשאר חלק מבלי שער וכן קרח הוא (ויקרא יג): 
 <strong>קרחא.</strong> כמו קרחה בה״א:

### פסוק לב
 <strong>בניהם.</strong> מלשון נהי ויללה: 
 <strong>כדומה.</strong> ענין כריתה וחורבן כמו גם מדמן תדמי (ירמיהו מ״ח:ב׳):

### פסוק לה
 <strong>שממו.</strong> ענין תמהון: 
 <strong>שערו שער.</strong> מלשון סערה בסמ״ך: 
 <strong>רעמו.</strong> ענין זעם וכעס וכן בעבור הרעימה (ש״א א):

### פסוק לו
 <strong>שרקו.</strong> ענין השמעת קול בקבוץ השפתים וכן ויושביה לשרקה (מיכה ז): 
 <strong>בלהות.</strong> הוא הפוך מן בהלות:


## פרק כח
### פסוק ג
 <strong>עממוך.</strong> ענין ההסתר והכסוי כמו ארזים לא עממהו (לקמן לא):

### פסוק ד
 <strong>חיל.</strong> ענין כח ואומץ כמו המאזרני חיל (תהלים יח): 
 <strong>ותעש.</strong> ענין קבוץ ואסיפה כמו ואת הנפש אשר עשו בחרן (בראשית י״ב:ה׳):

### פסוק ה
 <strong>חילך.</strong> ענין עושר כמו ישא את חיל דמשק (ישעיה מ):

### פסוק ז
 <strong>זרים.</strong> נכרים: 
 <strong>עריצי.</strong> ענין חוזק כמו כגבור עריץ (ירמיה כ): 
 <strong>והריקו.</strong> מלשון ריק ר״ל ישלפו וירוקנו מתערה וכן וחרב אריק (לעיל ה׳): 
 <strong>יפעתך.</strong> ענין זוהר תריחה וכן הופיע מהר פארן (דברים ל״ג:ב׳):

### פסוק ח
 <strong>לשחת.</strong> בור הקבר:

### פסוק ט
 <strong>מחללך.</strong> מלשון חלל והרג:

### פסוק י
 <strong>ערלים.</strong> ערלי לב וכן ת״י רשיעיא:

### פסוק יב
 <strong>חותם.</strong> ר״ל צורה כמו תתהפך כחומר חותם (איוב ל״ח:י״ד): 
 <strong>תכנית.</strong> מל׳ הכנה ומתוקן וכן הדרכי לא יתכנו (לעיל יח): 
 <strong>וכליל.</strong> מלשון כל ר״ל כלול בכל יופי שאפשר להיות:

### פסוק יג
 <strong>בעדן גן.</strong> בעדן שנטע בו המקום את הגן כמ״ש ויטע ה׳ אלהים גן בעדן (בראשית ב׳:ח׳) והוא מקום עדון ותפנוק רב: 
 <strong>מסוכתך.</strong> מלשון סכך וכסוי: 
 <strong>תופיך.</strong> שם כלי נגון כמו בתופים ובמחולות (שמות טו): 
 <strong>ונקביך.</strong> כלי נגון בעלי נקבים רבים: 
 <strong>כוננו.</strong> מלשון הכנה:

### פסוק יד
 <strong>את.</strong> כמו אתה: 
 <strong>כרוב.</strong> כן יקרא פני אדם כי תינוק ת״א רביא ולפי גודל מעלתו קראו בלשון כרוב המוזכר בכרובים שעל הארון: 
 <strong>ממשח.</strong> הוא ענין גדולה כמו למשיחו לכורש (ישעיה מה): 
 <strong>הסוכך.</strong> מל׳ סכך והגנה:

### פסוק טו
 <strong>תמים.</strong> מל׳ תם וישר:

### פסוק טז
 <strong>מלו.</strong> נתמלאו: 
 <strong>ואחללך.</strong> מל׳ חלול ובזיון: 
 <strong>ואבדך.</strong> כמו ואאבדך:
### פסוק יז
 <strong>על.</strong> עניינו כמו עם וכן ויבואו האנשים על הנשים (שמות ל״ה:כ״ב): 
 <strong>יפעתך.</strong> זוהר בינתך: 
 <strong>לראוה.</strong> מלשון ראיה והסתכלות: 
### פסוק יח
 <strong>מקדשיך.</strong> ארמון המלך נקרא כן וכן כי מקדש מלך הוא (עמוס ז׳:י״ג):

### פסוק יט
 <strong>שממו.</strong> ענין תמהון: 
 <strong>בלהות.</strong> הוא הפוך מן בהלות: 
 <strong>ואינך.</strong> ואין לך:

### פסוק כג
 <strong>בחוצותיה.</strong> וכן יקרא השווקים: 
 <strong>ונפלל.</strong> מל׳ נפל ונכפלה הלמ״ד:

### פסוק כד
 <strong>סילון.</strong> מין קוץ כמו וסלונים אותך (לעיל ב): 
 <strong>ממאיר.</strong> ענין הכאבה כמו צרעת ממארת (ויקרא יג): 
 <strong>השאטים.</strong> ענין בזיון:

### פסוק כה
 <strong>נפוצו.</strong> ענין פזור:


## פרק כט
### פסוק ג
 <strong>התנים.</strong> כמו התנין בנו״ן וכן נקרא מין דג הדומה לנחש במראיתו וכן את התנינים הגדולים (בראשית א׳:כ״א): 
 <strong>הרובץ.</strong> ענין השכיבה לנוח: 
 <strong>יאוריו.</strong> נחל מצרים נקרא יאור לפי שהמשיכו ממנו בריכות הרבה להשקות הארץ לכן אמר יאוריו בלשון רבים: 
 <strong>עשיתני.</strong> ענין גדולה ורוממות כמו ישמח ישראל בעושיו (תהילים קמ״ט:ב׳):

### פסוק ד
 <strong>חחים.</strong> הוא מכלי צדיה ובו נוקבים לחיי הדג להעלותו מן המים וכן ובחוח תקוב לחיו (איוב מ׳:כ״ו): 
 <strong>בלחייך.</strong> הוא החלק שאצל הפה: 
 <strong>והדבקתי.</strong> מל׳ דבוק וחבור: 
 <strong>בקשקשתיך.</strong> הם הדבוקים בדג על בשרו כעין לבוש כמו סנפיר וקשקשת (ויקרא יא):

### פסוק ה
 <strong>ונטשתיך.</strong> ענין פזור כמו וינטשו בלחי (שופטים טו): 
 <strong>תאסף.</strong> ענין הכנסה:

### פסוק ו
 <strong>משענת.</strong> ענין סעד: 
 <strong>קנה.</strong> מטה חלול וכן קנה וסוף קמלו (ישעיהו י״ט:ו׳):

### פסוק ז
 <strong>בתפשם.</strong> ענין אחיזה: 
 <strong>תרוץ.</strong> מל׳ רציצה ושבירה:

### פסוק י
 <strong>לחרבות.</strong> מלשון חורבן:

### פסוק יב
 <strong>נשמות.</strong> שוממות: 
 <strong>מחרבות.</strong> מלשון חורבה: 
 <strong>והפיצותי.</strong> וזריתים שניהם ענין פזור:

### פסוק יד
 <strong>ושבתי.</strong> מלשון השבה: 
 <strong>שבות.</strong> מלשון שבי: 
 <strong>פתרוס.</strong> הוא מארץ מצרים: 
 <strong>מכורתם.</strong> כמו מגורתם וכן מכורותיך ומולדותיך (לעיל טז):

### פסוק טו
 <strong>רדות.</strong> ענין ממשלה כמו ורדו בכם (ויקרא כו):

### פסוק טז
 <strong>בפנותם.</strong> מלשון הפנה וסבוב:

### פסוק יח
 <strong>אל צור.</strong> על צור: 
 <strong>מוקרח.</strong> ענין חלק מבלי שער כמו קרח הוא (שם יג): 
 <strong>מרוטה.</strong> ענין תלישת העור מן הבשר ודומה לו כי ימרט ראשו (שם) האמור על תלישת השער:

### פסוק יט
 <strong>ונשא.</strong> ענין לקיחה: 
 <strong>המונה.</strong> מרבית עמה:

### פסוק כא
 <strong>קרן.</strong> כינה את הממשלה בשם קרן על כי בעלי הקרנים יתחזקו בהן בהלחמם עם מי:


## פרק ל
### פסוק ב
 <strong>הילילו.</strong> מלשון יללה: 
 <strong>הה.</strong> הוא כמו אהה והוא לשון צעקת יללה:

### פסוק ד
 <strong>חלחלה.</strong> רתת ורעדה:

### פסוק ה
 <strong>הערב.</strong> מל׳ תערובות:

### פסוק ו
 <strong>גאון.</strong> ענין רוממות וממשלה: 
 <strong>עוזה.</strong> ענין חוזק:

### פסוק ז
 <strong>נחרבות.</strong> מלשון חרבה:

### פסוק ט
 <strong>מלאכים.</strong> שלוחים: 
 <strong>בצים.</strong> בספינות כמו וצי אדיר (ישעיה לג): 
 <strong>להחריד.</strong> מל׳ חרדה:

### פסוק י
 <strong>והשבתי.</strong> ענין בטול:

### פסוק יא
 <strong>עריצי.</strong> ענין חוזק כמו כגבור עריץ (ירמיה כ): 
 <strong>והריקו.</strong> מל׳ ריק ר״ל ישלפו וירוקנו מתערה: 
 <strong>חרבותם.</strong> מל׳ חרב:

### פסוק יב
 <strong>חרבה.</strong> מל׳ חורב ויבש: 
 <strong>ומכרתי.</strong> ענין מסירה וכן וימכרם ביד אויביהם (שופטים ב׳:י״ד): 
 <strong>והשימותי.</strong> מלשון שממון:

### פסוק יד
 <strong>בנא.</strong> היא אלכסנדריא כת״י:

### פסוק טו
 <strong>מעוז.</strong> ענין חוזק:

### פסוק טז
 <strong>חול תחיל.</strong> מלשון חלחלה ורעד: 
 <strong>להבקע.</strong> מל׳ בקיעה ופתיחה:

### פסוק יח
 <strong>חשך.</strong> ענין מניעה כמו ולא חשכת (בראשית כב): 
 <strong>מוטות.</strong> ר״ל בדי העול:

### פסוק כא
 <strong>חובשה.</strong> ענין קשירת מטלית על השבר וכן ולנשברת לא חבשה (לקמן לד): 
 <strong>חתול.</strong> ענין כריכת המטלית וכן והחתל לא חתלת (לעיל טו): 
 <strong>לחבשה.</strong> לקשרה:

### פסוק כד
 <strong>ונאק.</strong> ענין אנחה כמו יאנק חלל (ירמיה נא):


## פרק לא
### פסוק ב
 <strong>דמית.</strong> מלשון דמיון והשואה:

### פסוק ג
 <strong>וחורש.</strong> ענין סעיף וכן כעזובת החורש והאמיר (ישעיהו י״ז:ט׳) ור״ל יער בעל סעיפים: 
 <strong>מצל.</strong> מל׳ צל: 
 <strong>עבותים.</strong> ענין קליעה כמו וענף עץ עבות (ויקרא כ״ג:מ׳): 
 <strong>צמרתו.</strong> כן יקרא הסעיף העליון שבאילן העולה למעלה וכן צמרת הארז (לעיל יז):

### פסוק ד
 <strong>רוממתהו.</strong> מל׳ הרמה: 
 <strong>מטעה.</strong> מלשון נטיעה: 
 <strong>תעלותיה.</strong> אמת המים כמו תעלת הברכה (ישעיה ז):

### פסוק ה
 <strong>גבהא.</strong> אל״ף במקום ה״א: 
 <strong>ותרבינה.</strong> מל׳ רבוי: 
 <strong>סרעפותיו.</strong> סעפותיו ור״ל ענפיו ויתכן שהוא מלשון ברוב שרעפי (תהלים צד) שהיא ענין מחשבה וכמו שמלת סעיף משותף לשניהם כמ״ש סעפים שנאתי (שם קיט): 
 <strong>פארותיו.</strong> גם הוא ענין ענף וכן מסעף פארה (ישעיה י):

### פסוק ו
 <strong>קננו.</strong> מל׳ קן והוא מדור העופות:

### פסוק ז
 <strong>וייף.</strong> מל׳ יופי: 
 <strong>באורך.</strong> עם אורך ובא הבי״ת במקום עם וכן הרק אך במשה (במדבר יב): 
 <strong>דליותיו.</strong> הענפים הרמים וכן לפנות דליותיו (לעיל וז):

### פסוק ח
 <strong>עממוהו.</strong> ענין הסתר וכסוי וכן כל סתום לא עממוך (לעיל כח): 
 <strong>בגן אלהים.</strong> על גן העדן יאמר: 
 <strong>דמו.</strong> מל׳ דמיון:

### פסוק ט
 <strong>ויקנאוהו.</strong> מל׳ קנאה:

### פסוק יא
 <strong>אל.</strong> ענין חוזק כמו אלי גבורים (לקמן לב):

### פסוק יב
 <strong>ויטשוהו.</strong> ענין פזור כמו וינטשו בלחי (שופטים טו): 
 <strong>גאיות.</strong> מלשון גיא ועמק: 
 <strong>אפיקי.</strong> כן יקראו המקומות הנגרים שם המים בחוזק כמו כאפיקים בנגב (תהלים קכו): 
 <strong>ויטשוהו.</strong> ענין עזיבה כמו והנה נטש אביך (ש״א י):

### פסוק יד
 <strong>אליהם.</strong> ענין חוזק כמו ואת אילי הארץ לקח (לעיל יז): 
 <strong>שותי מים.</strong> שהמים משקים אותם:

### פסוק טו
 <strong>שאולה.</strong> בור הקבר: 
 <strong>האבלתי.</strong> מל׳ אבלות: 
 <strong>ויכלאו.</strong> ענין מאסר וכן כלוא ולא אצא (תהילים פ״ח:ט׳): 
 <strong>ואקדיר.</strong> ענין שחרות כמו שמש וירח קדרו (יואל ב׳:י׳): 
 <strong>עולפה.</strong> ענין העדר הרגשה וחלשות כמו בניך עלפו (ישעיה נא):

### פסוק טז
 <strong>הרעשתי.</strong> מל׳ רעש וחרדה: 
 <strong>שותי מים.</strong> ר״ל שהמים משקים אותם:

### פסוק יז
 <strong>וזרועו.</strong> ענין חוזק ר״ל עתריו:

### פסוק יח
 <strong>ככה.</strong> כמו כן:


## פרק לב
### פסוק ב
 <strong>אליו.</strong> כמו עליו בעי״ן: 
 <strong>כפיר.</strong> הוא ארי בחור: 
 <strong>נדמית.</strong> מלשון דמיון: 
 <strong>כתנים.</strong> כמו כתנין והוא דג גדול כדמות נחש: 
 <strong>ותגח.</strong> מלשון נגיחה והדפה בקרן או הוא ענין משיכה והוצאה כמו כי אתה גוחי מבטן (תהילים כ״ב:י׳): 
 <strong>ותדלח.</strong> ענין דריסה עם עכירת המים ודומה לו במקרא שלאחריו: 
 <strong>ותרפוס.</strong> ענין דריכה ורמיסה כמו מעין נרפש (משלי כה):

### פסוק ג
 <strong>בחרמי.</strong> ענין רשת כמו משטח חרמים (לעיל כ״ו):

### פסוק ד
 <strong>ונטשתיך.</strong> ענין פזור כמו וינטשו בלחי (שופטים טו): 
 <strong>אטילך.</strong> עניז השלכה כמו ויטילו את הכלים (יונה א׳:ה׳): 
 <strong>והשכנתי.</strong> ענין חניה: 
 <strong>והשבעתי.</strong> מל׳ שביעה:

### פסוק ה
 <strong>הגאיות.</strong> מל׳ גיא ועמק: 
 <strong>רמותך.</strong> מלשון רוממות וגאוה:

### פסוק ו
 <strong>צפתך.</strong> ענין שטיית המים ממעל כמו צפו מים (איכה ג): 
 <strong>ואפיקים.</strong> הם המקומות שהמים נגרים ושוטפים בחוזק כמו כאפיקים בנגב (תהלים קכו): 
### פסוק ז
 <strong>בכבותך.</strong> מל׳ כבוי: 
 <strong>והקדרתי.</strong> ענין שחרות וחושך כמו שמש וירח קדרו (יואל ב׳:י׳):

### פסוק י
 <strong>והשמותי.</strong> ענין תמהון: 
 <strong>ישערו.</strong> מלשון רוח סערה: 
 <strong>בעופפי.</strong> מלשון עפיפה ופריחה ובלשון שאלה יאמר על התבערה:

### פסוק יב
 <strong>בחרבות.</strong> לשון חרב: 
 <strong>המונך.</strong> המון עמך: 
 <strong>עריצי.</strong> ענין חוזק: 
 <strong>ושדדו.</strong> ענין עושק:

### פסוק יג
 <strong>תדלחם.</strong> ענין רמיסה עם העכירה: 
 <strong>ופרסות.</strong> כן יקראו הנעלים שברגלי הבהמות:

### פסוק יד
 <strong>אשקיע.</strong> ענין נפילת הדבר בעומק כמו ושקעה ביאור מצרים (עמוס ט׳:ה׳):

### פסוק טו
 <strong>ונשמה.</strong> מל׳ שממון וכפל הדבר על הפלגת השממון:

### פסוק טז
 <strong>בנות.</strong> ענין עדה כמו בת בבל (תהלים קלז):

### פסוק יח
 <strong>נהה.</strong> מל׳ נהי ויללה: 
 <strong>אדירים.</strong> חזקים:

### פסוק יט
 <strong>נעמת.</strong> מל׳ נעים ונחמד:

### פסוק כא
 <strong>אלי.</strong> ענין חוזק כמו ביד אל גוים (לעיל לא):

### פסוק כג
 <strong>בירכתי.</strong> ענין סוף ואחרית כמו ולירכתי המשכן ימה (שמות כ״ו): 
 <strong>חתית.</strong> ענין שבר כמו חתתה קשתותם (ירמיה נא):

### פסוק כד
 <strong>וישאו.</strong> מל׳ משא וסבל:

### פסוק כו
 <strong>מחוללי.</strong> מל׳ חלל והרג:

### פסוק כז
 <strong>נופלים.</strong> על המיתה יאמר: 
 <strong>חרבותם.</strong> מל׳ חרב:

### פסוק ל
 <strong>נסיכי.</strong> ענין שררה כמו נסיכי סיחון (יהושע יג): 
 <strong>צדוני.</strong> כמו צדונים ונפלה המ״ם:

### פסוק לא
 <strong>ונחם.</strong> מל׳ תנחומין: 
 <strong>חילו.</strong> צבאות עמו:


## פרק לג
### פסוק ב
 <strong>מקציהם.</strong> ת״י מביניהון: 
 <strong>לצופה.</strong> ענין הבטה וראיה:

### פסוק י
 <strong>נמקים.</strong> מל׳ המקה והמסה:

### פסוק טו
 <strong>חבול.</strong> ענין משכון כמו אם חבל תחבל שלמת רעך (שמות כ״ב:כ״ה):

### פסוק יז
 <strong>יתכן.</strong> מל׳ הכנה ומתוקן וכן חותם תכנית (לעיל כח):

### פסוק כא
 <strong>הפליט.</strong> ענין המלטה כמו ויבא הפליט (ראשית יד):

### פסוק כב
 <strong>ויד.</strong> כח חוזק הנבואה:

### פסוק כד
 <strong>החרבות.</strong> מל׳ חורבה: 
 <strong>למורשה.</strong> מל׳ ירושה:

### פסוק כו
 <strong>על חרבכם.</strong> כמו בחרבכם ובא על במקום הבי״ת כמו וסגרו על מסגר (ישעיהו כ״ד:כ״ב):

### פסוק כז
 <strong>במצדות.</strong> ענין מגדל חזק ומבצר כמו מצודת סלעים (שם לג): 
 <strong>ובמערות.</strong> חפירה בקרקע בבנין:

### פסוק כח
 <strong>ומשמה.</strong> מל׳ שממון וכפל הדבר לרוב השממון: 
 <strong>ונשבת.</strong> ענין בטול ומניעה: 
 <strong>גאון.</strong> מל׳ גאוה: 
 <strong>עוזה.</strong> ענין חוזק:

### פסוק ל
 <strong>הקירות.</strong> מל׳ קיר וכותל: 
 <strong>חד.</strong> אחד ונפלה האל״ף לקצר וכן הוא בלשון ארמי: 
 <strong>נא.</strong> עתה:

### פסוק לא
 <strong>עגבים.</strong> עניינו לעג והתול כן ת״י: 
 <strong>בצעם.</strong> ענין חמדה כמו מה בצע בדמי (תהילים ל׳:י׳):


## פרק לד
### פסוק ב
 <strong>הוי.</strong> ענין קריאה לצער:

### פסוק ג
 <strong>הבריאה.</strong> השמנה כמו ועגלון איש בריא (שופטים ג):

### פסוק ד
 <strong>הנחלות.</strong> ר״ל כאוב באבר מן האיברים: 
 <strong>חבשתם.</strong> ענין קישור כריכת המטלית על השבר כמו והנה לא חבשה (לעיל ל): 
 <strong>הנדחת.</strong> מלשון דחייה: 
 <strong>רדיתם.</strong> ענין שלטנות וממשלה: 
 <strong>ובפרך.</strong> ענין עבודה קשה המפדבת ומשברת את הגוף כמו לא ירדנו בפרך לעיניך (ויקרא כ״ה:נ״ג):

### פסוק ה
 <strong>ותפוצינה.</strong> ענין פזור:

### פסוק ו
 <strong>ישגו.</strong> ענין תעייה בדרך כמו משגה עור בדרך (דברים כו):

### פסוק ח
 <strong>לבז.</strong> מלשון בזה ושלל:

### פסוק י
 <strong>ודרשתי.</strong> זה הלשון יאמר על תשלומי הגמול וכן אנכי אדרש מעמו (שם י״ח): 
 <strong>והשבתים.</strong> ענין בטול ומניעה:

### פסוק יא
 <strong>ובקרתים.</strong> ענין חקירה ודרישה כמו לא יבקר הכהן (ויקרא י״ג:ל״ו):

### פסוק יב
 <strong>נפרשות.</strong> מל׳ הפרשה ופירוד:

### פסוק יג
 <strong>באפיקים.</strong> כן יקראו המקומות שנגרים שם המים בחתק כמו כאפיקים בנגב (תהלים קכו):

### פסוק יד
 <strong>נוהם.</strong> מדורם: 
 <strong>תרבצנה.</strong> ענין השכיבה לנוח:

### פסוק יז
 <strong>ואתנה.</strong> כמו ואתן:

### פסוק יח
 <strong>תרמסו.</strong> ענין דריכה ברגל: 
 <strong>ומשקע.</strong> ענין נפילת הדבר בעומק כמו ושקעה כיאור מצרים (עמוס יט): 
 <strong>תרפשון.</strong> ענין דריכה ורמיסה כמו מעין נרפש (משלי כה):

### פסוק כ
 <strong>בריה.</strong> שמנה כמו ועגלון איש בריא (שופטים ג׳:י״ז): 
 <strong>רזה.</strong> כחושה כמו ומשמן בשרו יוזה (ישעיה וז):

### פסוק כא
 <strong>ובכתף.</strong> הוא רוחב היד ממעל במקום חבורו בגוף: 
 <strong>תהדופו.</strong> ענין דחיפה והכאה כמו אשר תדפנו רוח (תהילים א׳:ד׳): 
 <strong>הנחלות.</strong> הכאובות באחד מן האיברים:

### פסוק כו
 <strong>גבעתי.</strong> היא א״י הגבוה מכל הארצות:

### פסוק כז
 <strong>יבולה.</strong> ענין צמח וכן ארץ נתנה יבולה (שם סז): 
 <strong>מוטות.</strong> הם בדי העול והוא מל׳ מטה:

### פסוק כט
 <strong>מטע.</strong> מל׳ נטיעה: 
 <strong>אסופי.</strong> ענין כליון כמו אסף אסיפם (ירמיה ח): 
 <strong>ישאו.</strong> מל׳ משא וסבל:


## פרק לה
### פסוק ג
 <strong>ומשמה.</strong> מל׳ שממה וכפל הדבר לרוב השממון:

### פסוק ד
 <strong>חרבה.</strong> מל׳ חורבן:

### פסוק ה
 <strong>איבת.</strong> ענין שנאה כמו ואיבה אשית (בראשית ג): 
 <strong>ותגר.</strong> ענין הזלה ושפיכה כמו וכמים הנגרים ארצה (ש״ב יד): 
 <strong>אידם.</strong> ענין צער ומקרה רע כמו הלא איד לעול (איוב ל״א:ג׳):

### פסוק ח
 <strong>גבעותיך.</strong> מל׳ גבעה והר: 
 <strong>וגיאותיך.</strong> מל׳ גיא ועמק: 
 <strong>אפיקיך.</strong> הם המקומות שהמים מוגרים שם בחוזק:

### פסוק יא
 <strong>וכקנאתך.</strong> ענין כעס כמו הם קנאוני בלא אל (דברים ל״ב:כ״א):

### פסוק יב
 <strong>נאצותיך.</strong> ענין בזיון כמו כי נאצו האנשים את מנחת ה׳ (ש״א ב):

### פסוק יג
 <strong>והעתרתם.</strong> ענין רבוי כמו ועתר ענן הקטרת (לעיל ח):


## פרק לו
### פסוק ב
 <strong>ובמות.</strong> ענין גבהות כמו על במתי ארץ (ישעיהו נ״ח:י״ד): 
 <strong>למורשה.</strong> מל׳ ירושה:

### פסוק ג
 <strong>שמות.</strong> מל׳ שממון: 
 <strong>ושאף.</strong> ענין בליעה והמשכה אל הפה כמו שאפה רוח (ירמיה ב): 
 <strong>ודבת.</strong> ענין אמירה וע״פ רוב יאמר על האמירה הרעה וכן כי שמעתי דבת רבים (שם כ):

### פסוק ד
 <strong>לאפיקים.</strong> מקומות שהמים נגרים שם בחתק: 
 <strong>ולגאיות.</strong> מל׳ גיא ועמק: 
 <strong>לבז.</strong> מל׳ בזיון:

### פסוק ה
 <strong>קנאתי.</strong> ענין כעס: 
 <strong>כלא.</strong> כמו כלה בה״א: 
 <strong>בשאט.</strong> ענין בזיון וכן בשאט בנפש (לעיל כה): 
 <strong>מגרשה.</strong> מלשון גרושין:

### פסוק ח
 <strong>תשאו.</strong> תצמחו ותגדלו:

### פסוק י
 <strong>תבנינה.</strong> מלשון בנין:

### פסוק יא
 <strong>והושבתי.</strong> מל׳ ישיבה:

### פסוק יב
 <strong>וירשוך.</strong> מל׳ ירושה: 
 <strong>לשכלם.</strong> ענין מיתה ואבדון כמו והארץ משכלת (מ״ב ב) (יז) ובעלילותם. במעשיהם:

### פסוק יט
 <strong>ואפיץ.</strong> ויזרו שניהם ענין פזור כמו כי נפץ העם (ש״א י״ג) וכמו וזריתי פרש (מלאכי ב):

### פסוק כא
 <strong>ואחמול.</strong> מל׳ חמלה וחס:

### פסוק כה
 <strong>וזרקתי.</strong> ענין הזיה כמו וזרקו בני אהרן (ויקרא א׳:י״א): 
 <strong>מים טהורים.</strong> כן יקראו מי אפר פרה כי מטהר טומאת המת:

### פסוק כו
 <strong>ורוח.</strong> ענין רצון כמו הנני נותן בו רוח (ישעיה לו): 
 <strong>והסירותי.</strong> מלשון הסרה:

### פסוק ל
 <strong>ותנובת.</strong> ענין צמח ופרי וכן ויאכל תנובת שדי (דברים לב):

### פסוק לא
 <strong>ונקוטותם.</strong> ענין כריתה כמו ונקוטו בפניהם (לעיל ו):

### פסוק לג
 <strong>והושבתי.</strong> מל׳ ישיבה: 
 <strong>ונבנו.</strong> מל׳ בנין: 
 <strong>החרבות.</strong> מל׳ חורבה:

### פסוק לד
 <strong>הנשמה.</strong> מל׳ שממון: 
 <strong>תחת.</strong> במקום:

### פסוק לה
 <strong>הלזו.</strong> הזאת וכן יאמר בלשון זכר האיש הלזה (בראשית כד): 
 <strong>והנהרסות.</strong> מל׳ הריסה ונתיצה: 
 <strong>בצורות.</strong> מל׳ מבצר וחוזק:

### פסוק לח
 <strong>במועדיה.</strong> מל׳ מועד וחג: 
 <strong>צאן אדם.</strong> ר״ל רבוי בני אדם:


## פרק לז
### פסוק א
 <strong>ברוח.</strong> ענין רצון: 
 <strong>ויניחני.</strong> מל׳ הנחה: 
 <strong>הבקעה.</strong> העמק:

### פסוק ו
 <strong>וקרמתי.</strong> מלשון קרום כעין קליפה ובדרז״ל קרום שעלה מחמת מכה (חולין מ״ג):

### פסוק ז
 <strong>רעש.</strong> ענין נדנוד ותנועה:

### פסוק ח
 <strong>ויקרם.</strong> נעשה קרום:

### פסוק ט
 <strong>ופחי.</strong> מלשון הפחה ונשיבה:

### פסוק יא
 <strong>נגזרנו.</strong> ענין כריתה כמו אמרתי נגזרתי (איכה ג׳):

### פסוק יד
 <strong>והנחתי.</strong> מלשון מנוחה:

### פסוק יט
 <strong>עץ.</strong> ר״ל שבט מלוכה ולפי שעשה משל עץ אחז לשון עץ: 
 <strong>עליו.</strong> ר״ל עמו בסמוך לו: 
 <strong>את.</strong> עם:

### פסוק כב
 <strong>יחצו.</strong> ענין חלוקה כמו ותחץ לארבע רוחות (דניאל י״א:ד׳):

### פסוק כג
 <strong>ובשקוציהם.</strong> מל׳ שקץ ותעוב:

### פסוק כד
 <strong>ורועה.</strong> ר״ל מנהיג:

### פסוק כז
 <strong>משכני.</strong> ר״ל השראת שכינתי והוא מלשון משכן וחנייה:


## פרק לח
### פסוק ב
 <strong>גוג.</strong> כן שם המלך: 
 <strong>המגוג.</strong> משך ותובל שמות אומות והיו מבני יפת כמ״ש בני יפת גומר ומגוג ומדי ויון ותובל ומשך ותירס (בראשית י׳:ב׳):

### פסוק ד
 <strong>ושובבתיך.</strong> ענין מרד והליכה בדרכי הלב כמו משובה ישראל (ירמיה ג): 
 <strong>חחים.</strong> הם הטבעות שמשימים בלחיי החיה למושכה ע״י וכן ויביאוהו בחחים (לעיל יט): 
 <strong>בלחייך.</strong> כן נקראו חלק הפה ממעל ומתחת: 
 <strong>מכלול.</strong> מלשון כל ר״ל כלול בכל יופי: 
 <strong>צנה ומגן.</strong> שמות כלי מלחמה עשויים להציל ממכת חרב וחנית: 
 <strong>תופשי.</strong> אוחזי: 
 <strong>חרבות.</strong> מל׳ חרב:

### פסוק ה
 <strong>וכובע.</strong> כן יקרא כלי המגן שעל הראש:

### פסוק ו
 <strong>אגפיה.</strong> כנפיה וכן וכל אגפיו (לעיל י״ב) ויאמר על התפשטות החיילות:

### פסוק ז
 <strong>הכון.</strong> מל׳ הכנה: 
 <strong>קהליך.</strong> אסיפת עם:

### פסוק ח
 <strong>תפקד.</strong> ענין זכרון כמו וה׳ פקד (בראשית כא): 
 <strong>משובבת.</strong> מלשון הושבה:

### פסוק ט
 <strong>כשואה.</strong> ענין חושך כמו אמש שואה ומשואה (איוב ל׳:ג׳): 
 <strong>אותך.</strong> עמך:

### פסוק יא
 <strong>פרזות.</strong> כן יקראו הערים אשר אין חומה להם וכן פרזות תשב ירושלים (זכריה ב): 
 <strong>השוקטים.</strong> מל׳ השקט ומנוחה: 
 <strong>ובריח.</strong> הוא המטה הסוגר הדלתות:

### פסוק יב
 <strong>עושה.</strong> ענין אסיפה כמו ואת הנפש אשר עשו בחרן (בראשית יב): 
 <strong>טבור.</strong> הוא השרר ובדרז״ל ופיו סתום וטבורו פתוח (נדה ל) וכן מעם טבור הארץ (שופטים ט):

### פסוק יג
 <strong>כפיריה.</strong> אריה בחור יקרא כפיר: 
 <strong>הקהלת.</strong> אספת: 
 <strong>לשאת.</strong> לקחת:

### פסוק יט
 <strong>ובקנאתי.</strong> ענין כעס: 
 <strong>עברתי.</strong> מל׳ עברה וזעם:

### פסוק כ
 <strong>ורעשו.</strong> ענין נדנוד ותנועה חזקה: 
 <strong>הרמש.</strong> כן יקראו בריות קטניות קצרי הרגל וכן רמש וצפור כנף (תהלים קמח): 
 <strong>המדרגות.</strong> ענין מעלות כמו בסתר המדרגה (ש״ה ב):

### פסוק כב
 <strong>ונשפטתי.</strong> ענין ויכוח כמו כי באש ה׳ נשפט (ישעיה סו): 
 <strong>אלגביש.</strong> אבני ברד דומות אל אבן יקר הנקרא גביש וכן ואתנה אבני אלגביש (לעיל יג): 
 <strong>וגפרית.</strong> שם המין הבוער:


## פרק לט
### פסוק ב
 <strong>ושובבתיך.</strong> ענין מרד והליכה בדרכי הלב: 
 <strong>וששאתיך.</strong> ענין הסתה ופתוי כמו הנחש השיאני (בראשית ג):

### פסוק ד
 <strong>אגפיך.</strong> חיל צבאות עם: 
 <strong>לעיט.</strong> כן יקרא עוף דורס וכן לעיט הרים (ישעיהו י״ח:ו׳) ולתוספת ביאור אמר צפור כל כנף ר״ל כל בעל כנף:

### פסוק ז
 <strong>אחל.</strong> מל׳ חלול:

### פסוק ט
 <strong>ובערו והשיקו.</strong> מל׳ הבערה והיסק וכפל הדבר במ״ש: 
 <strong>בנשק.</strong> כלי זיין כמו נשק בית היער (שם כב): 
 <strong>וברומח.</strong> חנית:

### פסוק י
 <strong>ישאו.</strong> ענין לקיחה: 
 <strong>יחטבו.</strong> ענין כריתה וחתוך כמו מחוטב עציך (דברים כט):

### פסוק יא
 <strong>גי.</strong> עמק: 
 <strong>וחוסמת.</strong> ענין סתימה וסגירה כמו לא תחסום (שם כה):

### פסוק יד
 <strong>יבדילו.</strong> ענין הפרשה: 
 <strong>את העוברים.</strong> עם העוברים: 
 <strong>מקצה.</strong> מסוף: 
 <strong>יחקורו.</strong> ענין חיפוש ודרישה:

### פסוק טו
 <strong>ציון.</strong> סימן ואות כמו מה הציון הלז (מ״ב כג):

### פסוק יח
 <strong>כרים.</strong> כבשים שמנים: 
 <strong>ועתודים.</strong> הם הזכרים מן העזים: 
 <strong>מריאי בשן.</strong> ענין פטום ושמן כמו ושלם מריאכם (עמוס ה׳:כ״ב) ובשן הוא מקום מרעה שמן כמ״ש פרות הבשן (שם ד) ור״ל פטומים ומשומנים במרעה בשן:

### פסוק כב
 <strong>והלאה.</strong> ולהלן:

### פסוק כג
 <strong>מעלו בי.</strong> כחשו ושקרו בי כמו ומעלה בו מעל (במדבר ד) ת״א ותשקר ביה שקר: 
 <strong>כולם.</strong> ר״ל רובם כי הרוב ככל:

### פסוק כה
 <strong>שבות.</strong> מל׳ שבי הגולה: 
 <strong>וקנאתי.</strong> ענין נקמה כמו בקנאו את קנאתי (שם כה):

### פסוק כו
 <strong>ונשו.</strong> כמו ונשאו והיא מל׳ משא וסבל:

### פסוק כז
 <strong>בשובבי.</strong> מלשון השבה:

### פסוק כח
 <strong>וכנסתים.</strong> מל׳ הכנסה:


## פרק מ
### פסוק א
 <strong>בעצם.</strong> ענין עצמות הדבר וגופו וכן לא נכחד עצמי ממך (תהילים קל״ט:ט״ו):

### פסוק ב
 <strong>ויניחני.</strong> מל׳ הנחה: 
 <strong>כמבנה.</strong> מל׳ בנין:

### פסוק ג
 <strong>ופתיל.</strong> חוט כפול ושזור כמו פתיל תכלת (שמות ל״ט:ל״א) והוא קו המדה: 
 <strong>וקנה.</strong> מטה ומקל:

### פסוק ה
 <strong>וטופח.</strong> כן יקרא מדת ד׳ אצבעות אגוד יחד:

### פסוק ו
 <strong>במעלותיו.</strong> הם המדרגות שעולין דרך בם: 
 <strong>סף.</strong> כן יקרא מזוזות הפתח וכן וירעשו הספים (עמוס ט):

### פסוק ז
 <strong>והתא.</strong> ענין חדר מה וכן אל תא הרצים (מלכים א י״ד:כ״ח) ויקרא כן על כי הוא בגבול גוף הבנין והוא מל׳ תתאו לכם (במדבר ל״ד:ז׳) שהוא ענין גבול: 
 <strong>אולם.</strong> ענין בית שער ועשויה כעין כפה ממעל: 
 <strong>מהבית.</strong> מבפנים:

### פסוק ט
 <strong>ואילו.</strong> כן יקראו המזתות על כי היו עגולים כאילן אלה:

### פסוק י
 <strong>מפה.</strong> מכאן וכן עד פה תבוא (איוב ל״ח:י״א):

### פסוק יב
 <strong>וגבול.</strong> ר״ל מקום פנוי מבלי בנין:

### פסוק טו
 <strong>ועל פני.</strong> הוא ענין גובה ע״ש שפני האדם הוא בגובה הגוף: 
 <strong>האיתון.</strong> ענין ביאה כמו אתא בוקר (ישעיה כ״א): 
 <strong>על.</strong> כמו עם: 
 <strong>לפני.</strong> ענין גובה:

### פסוק טז
 <strong>אטומות.</strong> ענין סתימה כמו אוטם אזנו (שם לג): 
 <strong>אל התאים.</strong> ר״ל בהתאים אל במקום בי״ת וכן ואל הארון (שמות כה): 
 <strong>אליהמה.</strong> הם המזוזות: 
 <strong>לאלמות.</strong> מל׳ אולם: 
 <strong>ואל איל.</strong> והאיל הוא המזתה:

### פסוק יז
 <strong>לשכות.</strong> חדרים כמו ויביאם לשכתה (ש״א ט): 
 <strong>ורצפה.</strong> ענין הצעת אבנים למדרך הרגל וכן על רצפת בהט ושש (אסתר א׳:ו׳):

### פסוק יח
 <strong>כתף.</strong> צד ועבר: 
 <strong>לעומת.</strong> נגד:

### פסוק כו
 <strong>עולותיו.</strong> מעלותיו:

### פסוק לח
 <strong>ידיחו.</strong> ענין רחיצה ושטיפה במים:

### פסוק לט
 <strong>אליהם.</strong> אצלם בסמוך להם:

### פסוק מב
 <strong>גזית.</strong> מל׳ גזיזה ור״ל מסותתות ביושר: 
 <strong>ויניחו.</strong> הוי״ו יתירה:

### פסוק מג
 <strong>והשפתים.</strong> ת״י ענקלין והם ווין על רביעית הארז שעל העמודים כפופים ראשיהם למעלה שתולין בהם הקרבנות ומפשיטין אותן: 
 <strong>מוכנים.</strong> מל׳ הכנה וקביעות: 
 <strong>בבית.</strong> מבפנים:

### פסוק מד
 <strong>שרים.</strong> מלשון שיר ור״ל משוררים: 
 <strong>ופניהם.</strong> ר״ל פתחיהם שהוא פני הבית:

### פסוק מה
 <strong>לכהנים.</strong> משרתי ה׳ יקראו כהנים ואם אינם מבני אהרן:

### פסוק מז
 <strong>מרובעת.</strong> מלשון רבוע: 
 <strong>הבית.</strong> כן יקרא ההיכל כי היה מקורה כעין בית ולא כן החצירות:


## פרק מא
### פסוק ב
 <strong>וכתפות.</strong> ענין עבר וצד:

### פסוק ה
 <strong>קיר.</strong> כותל: 
 <strong>הצלע.</strong> הוא חדר מה ובבנין שלמה נקרא גם יציע ויקרא צלע לפי שהוא בצלע הבית ויציע שהוא מקום צנוע:

### פסוק ז
 <strong>ונסבה.</strong> מל׳ סביב ויאמר על בנין המררגות שהיתה בתמונת עמוד והעולה בה מסבב את העמוד בדרך הלוכו, או יאמר על בנין המסיבה והוא שם חדר מה שהיה מסבב כל הצלעות מצפון ומדרום: 
 <strong>על העליונה.</strong> אל העליונה: 
 <strong>לתיכונה.</strong> לאמצעית כמו והבריח התיכון (שמות כ״ו:כ״ח) ובאה הלמ״ד במקום בי״ת כמו ישבת לכסא (תהילים ט׳:ה׳) ור״ל בדרך התיכונה:

### פסוק ח
 <strong>מוסדות.</strong> מל׳ יסוד: 
 <strong>מלו.</strong> באה הוי״ו במקום אל״ף ור״ל קנה שלם: 
 <strong>אצילה.</strong> ר״ל גדולה והוא כענין ואל אצילי בני ישראל (שמות כט):

### פסוק ט
 <strong>ואשר.</strong> ת״י ואתר והוא תרגומו של מקום: 
 <strong>מונח.</strong> מלשון הנחה ועזיבה: 
 <strong>בית צלעות.</strong> כמו לבית צלעות ר״ל לבנין צלעות:

### פסוק יב
 <strong>והבנין.</strong> הוא שם כולל על הצלעות והמסיבות: 
 <strong>אל פני.</strong> לפני: 
 <strong>הגזרה.</strong> ת״י בצורתא ועל הבית יאמר שהוא גבוה למעלה מהצלעות ומהמסיבות כי בצר הוא ענין גבהות וכמ״ש גדולות ובצורות בשמים (דברים א׳:כ״ח) כי בנין גבוה הוא מבצר ומשגב: 
 <strong>פאת.</strong> עבר ורוח:

### פסוק יג
 <strong>והבניה.</strong> הוא הצלע: 
 <strong>וקירותיה.</strong> כתלים:

### פסוק טו
 <strong>ואתיקיהא.</strong> ח״י זויתהא ועל בית החליפות יאמר שעמדו בזויות הבית מזה ומזה נשען לבנין האולם:

### פסוק טז
 <strong>הסיפים.</strong> מזוזות הפתחים: 
 <strong>האטומות.</strong> הסתומות במחיצה בהירה וזכה: 
 <strong>והאתיקים.</strong> הם כעין עמודים מרובעים בולטים מחוץ לכותל רחבים מלמטה והולכים וכלים כלפי מעלה ועשויות לחוזק וכן אתיק אל פני אתיק (לקמן מב): 
 <strong>שחיף.</strong> ענין לוח וכן ת״י נסרין דארזא:

### פסוק יח
 <strong>כרובים.</strong> פרצוף תינוק כי תרגום של תינוק הוא רביא: 
 <strong>ותמורים.</strong> צורת אילן תמר:

### פסוק כא
 <strong>רבועה.</strong> מרובעת ור״ל לא עגולה אבל לא היתה שוה הצלעות:

### פסוק כב
 <strong>ומקצעותיו.</strong> ענין זויות כמו ולמקצעות המשכן (שמות כו):

### פסוק כד
 <strong>מוסבות.</strong> מל׳ סבוב:

### פסוק כה
 <strong>ועב עץ.</strong> כמו ועץ עב:

### פסוק כו
 <strong>כתפות.</strong> עבר וצד: 
 <strong>וצלעות.</strong> הם הקירות השוכבים על ראשי הכתלים ועליהם מניחין ראשי קורות התקרה והוא מלשון צלע וצד כי המה בצדדי הבית: 
 <strong>והעובים.</strong> הם קורות התקרה שהמה עבים קצת:


## פרק מב
### פסוק א
 <strong>הגזרה.</strong> זה ההיכל ובית קה״ק: 
 <strong>הבנין.</strong> הם הצלעות והמסיבה:

### פסוק ג
 <strong>רצפה.</strong> ענין הצעת אבנים למדרך הרגל: 
 <strong>אתיק.</strong> עמוד מרובע בולט מהכותל רחב מלמטה והולך וכלה מלמעלה והוא עשוי לחיזוק וכן והאתיקים (לעיל מא): 
 <strong>בשלישים.</strong> מלשון שלשה:

### פסוק ד
 <strong>מהלך.</strong> ר״ל דרך ושביל:

### פסוק ה
 <strong>קצורות.</strong> מלשון קצר ר״ל צרות ודחוקות: 
 <strong>יכלו.</strong> כמו יאכלו והוא ענין המעטה באויר החלל ובדרז״ל כמה לוחות אוכלות בארון (ב״ב יד): 
 <strong>ומהתיכונות.</strong> מהאמצעית:

### פסוק ו
 <strong>נאצל.</strong> ענין הפרשה כמו אצלת לי ברכה (בראשית כ״ז:ל״ו):

### פסוק ז
 <strong>וגדר.</strong> כותל:

### פסוק ט
 <strong>המביא.</strong> מל׳ ביאה:

### פסוק יב
 <strong>הגדרת הגינה.</strong> ת״י דוכן ליואי ולשון גדרת הגינה ר״ל בנין גדר הגון וראוי ולשון הגון הוא ידוע בדרז״ל, או יתכן שהוא מל׳ נגון ור״ל מקום שהלוים עומדים ומנגנים בשיר:

### פסוק יד
 <strong>ולא יצאו.</strong> הוי״ו יתירה: 
 <strong>ושם.</strong> הוי״ו היא במקום אבל: 
 <strong>ישרתו.</strong> ענין עבודה:

### פסוק טו
 <strong>וכלה.</strong> ענין השלמה:

### פסוק כ
 <strong>להבדיל.</strong> ענין הפסק והפרשה: 
 <strong>לחול.</strong> מל׳ חולין והוא הפוך הקדש:


## פרק מג
### פסוק ב
 <strong>האירה.</strong> מלשון אורה:

### פסוק ג
 <strong>וכמראה וגו׳.</strong> כמראה שני כפ״י הדמיון יורה על דמיון גמור וכן כעם ככהן (ישעיה כד): 
 <strong>אל נהר.</strong> על נהר:

### פסוק ה
 <strong>ותשאני.</strong> ענין לקיחה וכן ובתים ונשאו (מיכה ב׳):

### פסוק ז
 <strong>כפות רגלי.</strong> כמו שיקרא שטחית היד כף כן יקרא שטחית הרגל: 
 <strong>ובפגרי.</strong> כן יקרא גוף המת: 
 <strong>במותם.</strong> כמו בבמותם והוא מלשון במה ומזבח:

### פסוק ח
 <strong>ספם.</strong> כן יקרא גם המפתן וכאשר יקראו המזוזות וכן וידיה על הסף (שופטים י״ט:כ״ז): 
 <strong>ואכל.</strong> מלשון כליון והשחתה:

### פסוק ט
 <strong>ממני.</strong> ר״ל ממקום משכן שכינתי:

### פסוק י
 <strong>תכנית.</strong> מל׳ הכנה ומתוקן:

### פסוק יג
 <strong>וחיק.</strong> מל׳ חקוי וקביעות תהו היסוד כן ארז״ל (מנחות צז): 
 <strong>וגבולה.</strong> הם הקרנות שהם בגבול המזבח ולתוספת ביאור אמר אל שפתה: 
 <strong>זרת.</strong> היא חצי האמה וכן זרת ארכו (שמות כ״ח:ט״ז): 
 <strong>גב.</strong> שטח הגובה וכן ותבני לך גב (לעיל יו):

### פסוק יד
 <strong>העזרה.</strong> דפוס בנין המזבח קורא בשם עזרה:

### פסוק טו
 <strong>וההראל.</strong> הוא כמו האריאל ובאה הה״א במקום האלף ונשמטה היו״ד וכן יקרא שם המזבח כמו והיתה לי כאריאל (ישעיהו כ״ט:ב׳) ונקרא כן ע״ש שירד עליו האש מהאל מן השמים ורבצה עליו כארי:

### פסוק טז
 <strong>רבוע.</strong> מרובע: 
 <strong>רבעיו.</strong> צדדיו וכן על ארבעת רבעיהם (לעיל א) והוא מל׳ רבע כי כל צד הוא רבע כי ארבע צדדים יש:

### פסוק יז
 <strong>ומעלתהו.</strong> הכבשים שהיו אל המזבח: 
 <strong>פנות.</strong> מל׳ הפנה וסבוב:

### פסוק כ
 <strong>פנות.</strong> מל׳ פנה וזויות: 
 <strong>וחטאת.</strong> ת״י ותדכי והוא ענין טהרה: 
 <strong>וכפרתהו.</strong> הוא ענין קנוח ועש״ז יקרא המזרק כפור כי הכהן הזורק מקנח אצבעו מן הדם בשפת המזרק ובדרז״ל ובעי לכפורי ידי׳ בההוא גברא (גיטין נז):

### פסוק כא
 <strong>במפקד.</strong> ענין כליון וחסרון כמו ולא נפקד ממנו איש (מדבר ל״א):

### פסוק כג
 <strong>בכלותך.</strong> ענין השלמה וגמר:

### פסוק כו
 <strong>ומלאו ידיו.</strong> כן נקרא החנוך בלשון המקרא כמו ומלאת יד אהרן (שמות כ״ט:ט׳) וענין חנוך הוא התחלת הדבר במה שיעמוד בו לעולם:

### פסוק כז
 <strong>והלאה.</strong> ולהלן עד עולם: 
 <strong>ורצאתי.</strong> מלשון רצון:


## פרק מד
### פסוק ג
 <strong>לחם.</strong> כן יקרא גם הבשר כמו את קרבני לחמי (במדבר כ״ח:ב׳):

### פסוק ו
 <strong>מרי.</strong> ענין מרד וסרוב:

### פסוק ז
 <strong>ערלי לב.</strong> ענין חתימה וכן ערלה אזנם (ירמיה ו׳):

### פסוק ח
 <strong>ותשימון.</strong> ענין עשיה:

### פסוק י
 <strong>הלוים.</strong> ר״ל הכהנים בני לוי: 
 <strong>בתעות.</strong> מלשון תועה והושאל מהתועה מדרך הישר ללכת דרך אחר:

### פסוק יא
 <strong>פקודות.</strong> ענין מינוי וגזברות כמו להיות פקידים בית ה׳ (שם כ״ט):

### פסוק יג
 <strong>לכהן.</strong> ענין שירות ועבודה:

### פסוק יח
 <strong>פארי.</strong> כן יקראו המגבעות כמ״ש פארי המגבעות (שמות ל״ט:כ״ח) ויקראו כן ע״ש היופי וההדר שבהן: 
 <strong>ביזע.</strong> מלשון זיעה:

### פסוק יט
 <strong>יפשטו.</strong> ענין הסרת המלבוש:

### פסוק כ
 <strong>יגלחו.</strong> ענין קציצת השער: 
 <strong>ופרע.</strong> כן יקרא גדול השער כמו את ראשו לא יפרע (ויקרא כ״א): 
 <strong>ישלחו.</strong> ענין התפשטות כמו תשלח קציריה (תהלים פ׳): 
 <strong>כסום יכסמו.</strong> מלשון והחטה והכסמת (שמות ט׳) והוא מין זרע:

### פסוק כג
 <strong>יורו.</strong> מלשון הוראה ולמוד:

### פסוק כח
 <strong>ואחוזה.</strong> ענין חלק ונחלה:

### פסוק כט
 <strong>חרם.</strong> ר״ל הקדש וכן כל חרם בישראל לך יהיה (במדבר י״ח:י״ד):

### פסוק ל
 <strong>בכורי.</strong> בשול התבואה יקרא בלשון בכור וכן ראשית בכורי אדמתך (שמות כ״ג:י״ט): 
 <strong>עריסותיכם.</strong> ענין בצק ועיסה כמו מראשית עריסותיכם (במדבר י״ט): 
 <strong>להניח.</strong> מלשון הנחה:


## פרק מה
### פסוק א
 <strong>תרימו תרומה.</strong> ענין הפרשה כמו ויקחו לי תרומה (שמות כ״ה): מגרש:

### פסוק ב
 <strong>מגרש.</strong> ענינו מקום פנוי מבלי זריעה ואילנות וכן ומגרש לערים (במדבר ל״ה):

### פסוק ד
 <strong>ומקדש.</strong> ענין הזמנה כמו ויקדישו את קדש בגליל (יהושע כ׳:ז׳):

### פסוק ו
 <strong>לעומת.</strong> ר״ל בשוה וכן האופנים לעומתם (לעיל י׳):

### פסוק ז
 <strong>אל פני.</strong> ואל פני ר״ל לפני: 
 <strong>מפאת.</strong> מעבר:

### פסוק ח
 <strong>לארץ.</strong> כמו בארץ ובאה הלמ״ד במקום בי״ת וכן ישבת לכסא (תהילים ט׳:ה׳) ומשפטו בכסא: 
 <strong>יונו.</strong> מלשון אונאה הוא ענין עושק כמו ואיש לא יונה (לעיל י״ח):

### פסוק ט
 <strong>ושוד.</strong> ענין עושק: 
 <strong>גרושותיכם.</strong> מלשון גירושין והשלכה:

### פסוק י
 <strong>מאזני.</strong> כף מאזני משקל: 
 <strong>ואיפת.</strong> זהו מדת היבש בת ג׳ סאין: 
 <strong>ובת.</strong> זהו מדת הלח בת ג׳ סאין וכן ויין בתים עשרים אלף (ד״ה ב׳ ב׳):

### פסוק יא
 <strong>תוכן.</strong> ענין חשבון כמו ותוכן לבנים תתנו (שמות ה׳:י״ח): 
 <strong>לשאת.</strong> לקחת כמו ובתים ונשאו (מיכה ב׳): 
 <strong>החומר.</strong> מדה של שלשים סאים וכן וחומר שעורים (הושע ג׳): 
 <strong>מתכונתו.</strong> חשבונו:

### פסוק יב
 <strong>והשקל.</strong> שם משקל: 
 <strong>גרה.</strong> שם מטבע מעה וכן עשרים גרה השקל (שמות ל׳:י״ג): 
 <strong>המנה.</strong> הוא ליטרא וכן שלשת מנים זהב (מ״א י׳):

### פסוק יג
 <strong>וששיתם.</strong> מל׳ שש ר״ל תחלקו לקחת הששית:

### פסוק יד
 <strong>הכור.</strong> כן נקרא החומר וכן כורים עשרים אלף (דה״ב ב׳):

### פסוק טו
 <strong>ממשקה.</strong> ת״י מפטימא ר״ל שמן בעל מוח רב מושקה בלחלוחית וכמ״ש ומוח עצמותיו ישקה (איוב כ״א:כ״ד) ועל המנחה נאמר בדרך השאלה:

### פסוק יז
 <strong>והנסך.</strong> יין לנסכים: 
 <strong>מועדי.</strong> מלשון וועד ואסיפה:

### פסוק יח
 <strong>תמים.</strong> שלם ממום: 
 <strong>וחטאת.</strong> ותטהר:

### פסוק יט
 <strong>פנות.</strong> זויות: 
 <strong>העזרה.</strong> כן יקרא דפוס בנין המזבח כמ״ש ומהעזרה הקטנה (לעיל מ״ג):

### פסוק כ
 <strong>שוגה.</strong> מלשון שגגה: 
 <strong>ומפתי.</strong> שוטה וסכל: 
 <strong>וכפרתם.</strong> הוא ענין קנוח וכן וכפרתהו (שם):

### פסוק כא
 <strong>שבעות.</strong> כמו שבעת בלא וי״ו וכן למעלה לעמות אחד החלקים והוא כמו לעמת בלא וי״ו:

### פסוק כד
 <strong>הין.</strong> שם מדה ובו י״ב לוגין:


## פרק מו
### פסוק ב
 <strong>מפתן.</strong> הוא האסקופה וכן כרותות אל המפתן (ש״א ה׳):

### פסוק ה
 <strong>מתת.</strong> מל׳ נתינה:

### פסוק ו
 <strong>תמימים.</strong> כמו תמים או אמר לשון רבים על כל הפרים של כל ראשי החדשים:

### פסוק ז
 <strong>תשיג ידו.</strong> לשון זה יאמר על ערך העושר וכן על פי אשר תשיג יד הנודר (ויקרא כ״ז:ח׳):

### פסוק ט
 <strong>נכחו.</strong> נגדו כמו לנוכח אשתו (בראשית כ״ה):

### פסוק יד
 <strong>לרוס.</strong> ענין זלוף ונטיפה כמו רסיסי לילה (ש״ה ה): 
 <strong>הסלת.</strong> קמח יפה:

### פסוק טז
 <strong>אחוזתם.</strong> ענין החזקה:

### פסוק יז
 <strong>הדרור.</strong> כן יקרא היובל כי הוא ענין חפשי כמו וקראתם דרור (ויקרא כה): 
 <strong>ושבת.</strong> כמו ושבה:

### פסוק יח
 <strong>להונותם.</strong> ענין עושק כמו ולא יוגו עוד (לעיל מה): 
 <strong>יפוצו.</strong> ענין פזור כמו נפצו צאנו (לעיל לד):

### פסוק יט
 <strong>במבוא.</strong> בדרך ביאה: 
 <strong>כתף.</strong> עבר וצד: 
 <strong>הפונות.</strong> מלשון הפנות: 
 <strong>בירכתים.</strong> בקצה וסוף כמו ולירכתי המשכן (שמות כו):

### פסוק כ
 <strong>יאפו.</strong> מלשון אפייה:

### פסוק כא
 <strong>מקצועי.</strong> זויות וכן ומקצעותיו לו (לעיל מא):

### פסוק כב
 <strong>קטורות.</strong> ענין עשן כמו כקיטור הכבשן (בראשית יט): 
 <strong>מהקצעות.</strong> כמו מהמקצעות ר״ל מהזויות:

### פסוק כג
 <strong>וטור.</strong> ענין שורה וכן שלשה טורי גזית (מ״א ו):


## פרק מז
### פסוק א
 <strong>מפתן.</strong> איסקופה כמו כרותות אל המפתן (ש״א ה): 
 <strong>פני הבית.</strong> כן נקרא פתח הבית:

### פסוק ב
 <strong>מפכים.</strong> מל׳ פך והוא שם כלי מה כמו פך השמן (שם י):

### פסוק ג
 <strong>וקו.</strong> הוא חבל המדה: 
 <strong>אפסים.</strong> מל׳ פס והאל״ף נוספת והוא כף הרגל וכאשר יקרא כף היד בלשון פס כמ״ש ומלכא חזי פס ידא (דניאל ה׳:ה׳):

### פסוק ד
 <strong>ברכים.</strong> הם הכרעים: 
 <strong>מתנים.</strong> הם החלצים:

### פסוק ה
 <strong>גאו.</strong> ענין גודל וכן היגאה גומא (איוב ח): 
 <strong>שחו.</strong> ענין שטיה במים ממעל כמו כאשר יפרש השוחה לשחות (ישעיהו כ״ה:י״א):

### פסוק ח
 <strong>הגלילה.</strong> מחוז וכן גלילות פלשת (יואל ד): 
 <strong>הערבה.</strong> ת״י במישרא: 
 <strong>ונרפאו.</strong> מל׳ רפואה ר״ל ימתקו:

### פסוק ט
 <strong>חיה.</strong> ר״ל שיש בה חיות ואמר לתוספת ביאור: 
 <strong>ישרץ.</strong> ענין ההולדה עם הרבוי וכן פרו וישרצו (שמות א):

### פסוק י
 <strong>דוגים.</strong> ר״ל ציידי דגים: 
 <strong>משטוח.</strong> ענין פרישה: 
 <strong>לחרמים.</strong> לרשתות וכן משטח חרמים תהיה (לעיל כו): 
 <strong>למינה.</strong> מל׳ מין:

### פסוק יא
 <strong>בצאתיו.</strong> כן יקרא כניסת המים במקום הטיט הלח וכן היגאה גומא בלא בצה (איוב ח׳:י״א): 
 <strong>וגבאיו.</strong> ענין חפירה ובור כמו ולחשוף מים מגבא (ישעיהו ל׳:י״ד): 
 <strong>ולא ירפאו.</strong> הא׳ יתירה וטפלה:

### פסוק יב
 <strong>יבול.</strong> ענין כמישה כמו ועלהו לא יבול (תהילים א׳:ג׳): 
 <strong>יתום.</strong> ענין כליון והשלמה כמו תם הכסף (בראשית מז): 
 <strong>יבכר.</strong> כן יקרא בשול הפירות כמו בכורי ענבים (במדבר יג): 
 <strong>לתרופה.</strong> מל׳ רפואה:

### פסוק יג
 <strong>גה.</strong> כמו זה והגימ״ל הוא במקום הזי״ן באטב״ח וכן לבג לגוים (לעיל כה) ור״ל לבז לגוים: 
 <strong>חבלים.</strong> חלקים על כי הדרך לחלק נחלה במדידת החבל וכן והיה חבל לשארית וגו׳ (צפניה ב׳:ז׳):

### פסוק יד
 <strong>ונפלה.</strong> זה הלשון יאמר על הירושה וכן למטה והיה תפילו ובדרז״ל ביום אתה מפיל נחלות (ב״ב קי״ג):

### פסוק יח
 <strong>על הים.</strong> עד הים וכן וירכתו על צידון (בראשיח מט): 
 <strong>תמודו.</strong> מל׳ מדידה:

### פסוק יט
 <strong>נגב תימנה.</strong> כפל המלה בשמות נרדפות כמו אדמת עפר (דניאל י״ב):

### פסוק כ
 <strong>נוכח.</strong> נגד כמו לנוכח אשתו (בראשית כ״ה):

### פסוק כב
 <strong>כאזרח.</strong> כן יקרא ישראל גמור כמו האזרח והגר הגר (ויקרא ט״ז:כ״ט):


## פרק מח
### פסוק א
 <strong>אל יד.</strong> אצל מקום כמו יד אבשלום (ש״ב יח):

### פסוק ב
 <strong>ועל גבול.</strong> סמוך לגבול כמו ועליו מטה מנשה (במדבר ב׳:כ׳):

### פסוק י
 <strong>ולאלה.</strong> כמו ובאלה ובאה הלמ״ד במקום בי״ת וכן ישבת לכסא (תהלים ט):

### פסוק יא
 <strong>המקודש.</strong> כמו המקודשים והוא דרך כלל: 
 <strong>תעו.</strong> הוא לשון מושאל מן התועה בדרך:

### פסוק יב
 <strong>תרומיה.</strong> ענין הפרשה:

### פסוק יג
 <strong>לעומת.</strong> ר״ל שוה לה וכן והאופנים לעומתם (לעיל י):

### פסוק יד
 <strong>ימר.</strong> מל׳ תמורה וחלוף:

### פסוק טו
 <strong>על פני.</strong> ר״ל באורך: 
 <strong>למושב.</strong> מלשון ישיבה: 
 <strong>ולמגרש.</strong> יקרא כן לפי שהוא חוץ לעיר וכאלו נגרש מן העיר:

### פסוק כ
 <strong>רביעית.</strong> מרובעת: 
 <strong>אל.</strong> כמו עם: 
 <strong>אחוזת.</strong> חלק ונחלה:

### פסוק כא
 <strong>אל פני.</strong> לפני: 
 <strong>על פני.</strong> כמו אל פני: 
 <strong>על גבול.</strong> עד הגבול:

### פסוק כב
 <strong>ומאחוזת.</strong> הוא במ״ם ההשוואה כמו מגדיש ועד קמה (שופטים ט״ו:ה׳) ור״ל בין גדיש וכו׳:

### פסוק כח
 <strong>אל פאת.</strong> בפאת: 
 <strong>על הים.</strong> אל הים:

### פסוק כט
 <strong>מחלקותם.</strong> מלשון חלוקה:

### פסוק ל
 <strong>תוצאות.</strong> השערים שיוצאין בהן:

### פסוק לב
 <strong>ואל פאת.</strong> ובפאת: 
 <strong>ושער.</strong> הוי״ו יתירה וטפילה:

### פסוק לג
 <strong>מדה.</strong> הוא קנה המדה בת ששה אמות:


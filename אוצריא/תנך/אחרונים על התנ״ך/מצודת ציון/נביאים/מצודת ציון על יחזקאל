# מצודת ציון על יחזקאל
רבי דוד אלטשולר
## פרק א
### פסוק א
 <b>כבר.</b> כן שם הנהר:

### פסוק ד
 <b>מתלקחת.</b> מתלהב ובוער כמו ואש מתלקחת בתוך הברד (שמות ט׳:כ״ד) והוא מלשון לקיחה כי הלהב נלקח ונאחז בדבר הנשרף: 
 <b>ונוגה.</b> ענין הארה וזריחה כמו מנוגה נגדו (תהלים יח): 
 <b>כעין.</b> כגוון כמו ועינו כעין הבדולח (במדבר י״א:ז׳): 
 <b>ההשמל.</b> הוא הזך אשר באש המנוקה מן העשן, אף היא מלה מורכבת חש מל וחש הוא ענין שתיקה כמו עת לחשות (קהלת ג׳:ז׳) ומל הוא מלשון מלה ודבור:

### פסוק ה
 <b>חיות.</b> ר״ל ממין החי וכת״י בריין: 
 <b>דמות.</b> צורות: 
 <b>להנה.</b> להן:

### פסוק ז
 <b>ישרה.</b> שוה מבלי עקום פרקים: 
 <b>וכף.</b> הוא תחתיות הרגל: 
 <b>ונוצצים.</b> מל׳ ניצוץ אש: 
 <b>וקלל.</b> מזוקק ומזהיר וכן ומרגלותיו כעין נחושת קלל (דניאל י׳:ו׳):

### פסוק ח
 <b>רבעיהם.</b> ת״י סטריהון והוא מלשון רבע כי כל צד הוא רבע כי ארבע צדדים יש:

### פסוק ט
 <b>חוברות.</b> ר״ל נוגעות: 
 <b>אשה אל אחותה.</b> כן יאמר בדברים השווים וכן ופניהם איש אל אחיו (שמות כ״ה:כ׳): 
 <b>יסבו.</b> מלשון סבוב והפנה: 
 <b>עבר.</b> צד:

### פסוק יא
 <b>וכנפיהם.</b> באה הוי״ו במקום עם וכן ויוסף היה במצרים (שם א) ור״ל עם יוסף שהיה במצרים: 
 <b>פרודות.</b> ענין פרישה כמו מפוזר ומפורד (אסתר ג): 
 <b>גויתיהנה.</b> גופיהן כמו גוית שאול (ש״א ל״א):

### פסוק יב
 <b>הרוח.</b> ענין רצון כמו הנני נותן בו רוח (ישעיהו ל״ז:ז׳):

### פסוק יג
 <b>בוערות.</b> דולקות: 
 <b>הלפידים.</b> כן יקרא העץ שהשלהבת קשורה בו וכן כלפיד יבער (שם סב):

### פסוק יד
 <b>הבזק.</b> כמו הברק כי זסשר״ץ מתחלף:

### פסוק טו
 <b>אופן.</b> גלגל כעין של עגלה:

### פסוק טז
 <b>תרשיש.</b> שם אבן יקר:

### פסוק יח
 <b>וגביהן.</b> מל׳ גבוהות וכן וגבותם: 
 <b>עינים.</b> גוונים הרבה והוא מלשון כעין תרשיש:

### פסוק כ
 <b>לעומתם.</b> ר״ל שוה להם וכן לעומת קלעי החצר (שמות ל״ח:י״ח): 
 <b>החיה.</b> ר״ל כל חיה או שאמר שם הכלל:

### פסוק כב
 <b>רקיע.</b> עגין שטיחה ופרישה כמו לרוקע הארץ (תהלים קלז): 
 <b>הקרח.</b> הוא הגליד הנקפה והנקרש ע״פ המים בימי הקור וכן משליך קרחו (שם קמז):

### פסוק כג
 <b>ישרות.</b> מלשון ישר ושוה:

### פסוק כד
 <b>המולה.</b> ענין המיה ושאון וכן לקול המולה (ירמיה יא): 
 <b>תרפינה.</b> מלשון רפיון והשקטה:


## פרק ב
### פסוק א
 <b>אותך.</b> כמו אתך והתי״ו בדג״ש ור״ל עמך:

### פסוק ג
 <b>עצם היום.</b> גוף היום וכן בעצם היום הזה (בראשית ז׳:י״ג):

### פסוק ד
 <b>קשי פנים.</b> הוא הפוך מן בושת הפנים כי זהו פניו רכות וממהר להלבין בשביל בושה קטנה ולא כן קשה הפנים:

### פסוק ה
 <b>מרי.</b> ענין מרד כמו ממרים הייתם (דברים ט):

### פסוק ו
 <b>סרבים.</b> מל׳ סרוב ומיאון: 
 <b>וסלונים.</b> מין קוצים כמו סלון ממאיר (לקמן כח): 
 <b>עקרבים.</b> הם מין קוצים כמו ואני בעקרבים (דה״ב י): 
 <b>תחת.</b> ענין שבר ופחד כמו אל תחת (ירמיה א):

### פסוק ח
 <b>פצה.</b> פתח כמו פציתי פי (שופטים יא):

### פסוק ט
 <b>שלוחה.</b> ענין הושטה כמו ידה ליתד תשלחנה (שם ה): 
 <b>מגלת.</b> מל׳ גליון ואגרת ויקרא כן ע״ש שגוללין אותו: 
 <b>ספר.</b> ענין כתיבה ע״ש שיש בו ספורי דברים:

### פסוק י
 <b>קינים.</b> מל׳ קינה: 
 <b>והגה.</b> ענין המיה כעין יללה וכן אהגה כיונה (ישעיה לח): 
 <b>והי.</b> הוא ענין מספד ונהי:


## פרק ג
### פסוק ה
 <b>עמקי.</b> ר״ל קשה: 
 <b>שפה.</b> כן יקרא לשון עם כמו ושפה אחת לכולם (בראשית י״א:ו׳):

### פסוק ו
 <b>תשמע.</b> ענין הבנה: 
 <b>אם לא.</b> הוא ענין שבועה כאדם האומר אם לא כן הוא יהיה כזאת וכזאת וגזם ולא אמר וכן אם לא בתים (ישעיה ה):

### פסוק ז
 <b>לא יאבו.</b> לא ירצו כמו לא אבה יבמי (דברים כ״ה:ז׳):

### פסוק ח
 <b>לעומת.</b> נוכח:

### פסוק ט
 <b>כשמיר.</b> הוא ברזל החזק וכן כצפורן שמיר (ירמיה יו): 
 <b>מצור.</b> מסלע:

### פסוק יג
 <b>משיקות.</b> מל׳ נשיקה כי בהגעתן זו לזו כאלו נושקות זו לזו:

### פסוק יד
 <b>בחמת.</b> מל׳ חמה וכעס:

### פסוק טו
 <b>משמים.</b> ענין תמהון ושתיקה כמו אשתומם כשעה חדא (דניאל ד):

### פסוק טז
 <b>מקצה.</b> מסוף:

### פסוק יז
 <b>צופה.</b> הוא העומד על מגדל העיר ומביט מי ומי הבאים אל העיר: 
 <b>והזהרת.</b> מל׳ אזהרה:

### פסוק יח
 <b>אבקש.</b> ר״ל אדרוש לשלם גמול עליה:

### פסוק כה
 <b>עבותים.</b> חבלים עבות בת ג׳ יתרים: 
 <b>ואסרוך.</b> ענין קשור:

### פסוק כו
 <b>חכך.</b> החיך מה שמעל הלשון:


## פרק ד
### פסוק א
 <b>לבנה.</b> עשוי מן הטיט ומייבשים בחמה או שורפים אותו באש וכן נלבנה לבנים (בראשית יא): 
 <b>וחקות.</b> מלשון חקיקה:

### פסוק ב
 <b>מצור.</b> האויבים המקיפים העיר ללכדה יקרא מצור כי מצירים להם: 
 <b>דיק.</b> הוא מגדל הנבנה ללכוד העיר וכן ויבנו עליה דיק (ירמיהו נ״ב:ד׳): 
 <b>סוללה.</b> הוא תל העפר ששופכים מול העיר לעלות עליו ללחום על העיר וכן וישפוך סוללה (דניאל) יא): 
 <b>מחנות.</b> צבאות עם: 
 <b>כרים.</b> הם אילי ברזל עשויים לנגח בהם בחומה להפילה כמוזכר ביוסיפון: 
### פסוק ג
 <b>מחבת.</b> שם כלי מה: 
 <b>קיר.</b> כותל: 
 <b>והכינותה.</b> מל׳ הכנה: 
 <b>אות.</b> סימן: 
 <b>לבית ישראל.</b> על בני יהודה יאמר:

### פסוק ד
 <b>תשא.</b> ענין כפרה וסליחה כמו כל תשא עון (הושע י״ד:ג׳):

### פסוק ה
 <b>שני.</b> מל׳ שנה: 
 <b>ונשאת.</b> תכפר:

### פסוק ו
 <b>וכלית.</b> ענין השלמה:

### פסוק ז
 <b>תכין.</b> מל׳ הכנה: 
 <b>חשופה.</b> גלויה כמו חשפי שובל (ישעיה מו):

### פסוק ט
 <b>חטין וגו׳.</b> שמות מיני תבואה וקטניות: (, א) במשורה כן נקרא מדת הלח כמו במשקל ובמשורה (ויקרא יט): 
 <b>ההין.</b> שם מדה:

### פסוק יב
 <b>ועוגת.</b> היא חררה האפויה ע״ג גחלים וכן עוגה בלי הפוכה (הושע ז): 
 <b>בגללי.</b> כן יקרא הצואה כמו כגללו לנצח יאבד (איוב כ) ולתוספת ביאור אמר צאת האדם: 
 <b>תעגנה.</b> מל׳ עוגה ר״ל תאפינה לעשותה עוגה:

### פסוק יג
 <b>טמא.</b> ר״ל נתעב ומאוס: 
 <b>אדיחם.</b> מל׳ דחיה:

### פסוק יד
 <b>אהה.</b> ענין לשון צעקת יללה: 
 <b>מטומאה.</b> תעובה ומאוס: 
 <b>פגול.</b> מתועב כמו ומרק פגולים (ישעיה סו):

### פסוק טו
 <b>צפיעי.</b> הוא הגלל כי כל דבר היוצא מהגוף קרוי צפיעי כמ״ש הצאצאים והצפיעות (שם כב): 
 <b>תחת.</b> במקום:

### פסוק טז
 <b>מטה לחם.</b> על שנשענים על הלחם לאכול לשבעה אמר מטה בל׳ שאלה וכן כל מטה לחם שבר (תהילים ק״ה:ט״ז): 
 <b>ובשממון.</b> בתמהון לבב והוא ענין בהלה ופחד:

### פסוק יז
 <b>ונשמו.</b> ענין תמהון: 
 <b>ונמקו.</b> ענין המסה והמגה:


## פרק ה
### פסוק א
 <b>תער.</b> הוא סכין העשוי לגלח בו וכן והעבירו תער (במדבר ה): 
 <b>הגלבים.</b> הם הספרים ודוגמתו בתרגום ירושלמי כי כל זקן גרועה (ישעיהו ט״ו:ב׳) תרגמו ירושלמי גליבא: 
 <b>והעברת.</b> מל׳ העברה ועל הגלוח יאמר:

### פסוק ב
 <b>באור.</b> להב אש: 
 <b>תבעיר.</b> מל׳ הבערה ושריפה: 
 <b>כמלאות.</b> ענין השלמה כמו ובמלאת ימי טהרה (ויקרא י״ב:ו׳): 
 <b>תזרה.</b> ענין פזור כמו וזריתי פרש (מלאכי ב): 
 <b>אריק.</b> מל׳ ריק ור״ל ארוקן אותה מתערה וכן שמן תורק (ש״ה א):

### פסוק ג
 <b>וצרת.</b> ענין קשירה כמו מי צרר מים בשמלה (משלי ל׳:ד׳): 
 <b>בכנפיך.</b> שולי הבגד כמו על כנפי בגדיהם (במדבר ט):

### פסוק ו
 <b>ותמר.</b> מל׳ תמורה וחלוף:

### פסוק ז
 <b>יען.</b> בעבור: 
 <b>המנכם.</b> מל׳ המון עם רב:

### פסוק י
 <b>וזריתי.</b> אפזר: 
 <b>רוח.</b> פאה ועבר:

### פסוק יא
 <b>אם לא.</b> הוא ענין לשון שבועה כאדם האומר אם לא כן הוא יהיה כזאת וכזאת וגזם ולא אמר וכן אם לא בתים רבים (ישעיהו ה׳:ט׳): 
 <b>שקוציך.</b> מל׳ שקץ ותעוב ועל העכו״ם יאמר: 
 <b>אגרע.</b> מל׳ גרעון וחסרון: 
 <b>תחוס.</b> מל׳ חס וחמלה:

### פסוק יב
 <b>אזרה.</b> אפזר: 
 <b>אריק.</b> מל׳ ריק:

### פסוק יג
 <b>וכלה.</b> ענין השלמה: 
 <b>והניחותי.</b> מל׳ הנחה: 
 <b>והנחמתי.</b> מל׳ תנחומין: 
 <b>בקנאתי.</b> ענין כעס כמו הס קנאוני בלא אל (דברים ל״ב:כ״א):

### פסוק יד
 <b>לחרבה.</b> מל׳ חורבן:

### פסוק טו
 <b>וגדופה.</b> ענין בזיון כמו את מי חרפת וגדפת (ישעיה לז): 
 <b>מוסר.</b> ענין תוכחה: 
 <b>ומשמה.</b> ענין תמהון: 
 <b>ובתוכחות.</b> ענין גמול עונש כמו והוכח במכאוב (איוב לג):

### פסוק טז
 <b>חצי.</b> ר״ל מכאובי ואמר בל׳ שאלה על השדפון והירקון והארבה: 
 <b>מטה לחם.</b> משען לחם ועל כי נשענים על הלחם לאכול לשבעה אמר מטה בלשון שאלה:

### פסוק יז
 <b>ושכלוך.</b> ענין מיתה והריגה כמו ושכלה אתכם (ויקרא כו):


## פרק ו
### פסוק ג
 <b>לאפיקים.</b> הוא מקום שנגרים שם המים בחוזק וכן כאפיקים בנגב (תהלים קכו): 
 <b>ולגאיות.</b> מל׳ גיא ועמק: 
 <b>במותיכם.</b> מל׳ במה והיא מזבח אבנים:

### פסוק ד
 <b>ונשמו.</b> מל׳ שממון: 
 <b>חמניכם.</b> מל׳ חמה: 
 <b>גלוליכם.</b> דמות עובדי גלולים המאוס כגלל של רעי:

### פסוק ה
 <b>פגרי.</b> כן נקרא גוף ההרוג: 
 <b>וזריתי.</b> אפזר:

### פסוק ו
 <b>תחרבנה.</b> מל׳ חורבן: 
 <b>תישמנה.</b> מל׳ שממון: 
 <b>למען.</b> ענינו כמו באופן ודוגמתו למען ינוח שורך וחמורך (שמות כ״ג:י״ב) ופירושו באופן שינוח: 
 <b>יחרבו.</b> מל׳ חורבן: 
 <b>ויאשמו.</b> מל׳ שממון: 
 <b>ונשבתו.</b> ענין בטול כמו שבת נוגש (ישעיה יד): 
 <b>ונגדעו.</b> ענין כריתה כמו שקמים גדעו (שם ט): 
 <b>ונמחו.</b> ענין המסה והשחתה כמו וימח את כל היקום (בראשי׳ ז):

### פסוק ח
 <b>והותרתי.</b> מל׳ נותר: 
 <b>פליטי.</b> ענין המלטה כמו ויבא הפליט (שם יד): 
 <b>בהזרותיכם.</b> ענין פזור:

### פסוק ט
 <b>נשבו.</b> מל׳ שבי: 
 <b>נשברתי.</b> ענינו שברון רוח ועצבון: 
 <b>את לבם.</b> מלבם וכן ואת עיניהם כמו כצאתי את העיר (שמות ט׳:כ״ט) ופירושו מהעיר: 
 <b>הזונה.</b> הוא ענין הסרה ולכן נקראת מנאפת בשם זונה על כי סרתה מדרכי הצניעות: 
 <b>ונקוטו.</b> ענין כריתה כמו ונקטתם בפניכם (לקמן כ): 
 <b>אל הרעות.</b> על הרעות ר״ל בעבור הרעות:

### פסוק י
 <b>אל חנם.</b> בחנם כמו ואל הארון (שמות כה):

### פסוק יא
 <b>ורקע.</b> ענין שטיחה ורדוד כמו כסף מרוקע (ירמיה י): 
 <b>אח.</b> כמו האח ויאמר על השמחה ועל הצער:

### פסוק יב
 <b>והנצור.</b> מלשון מצור:

### פסוק יג
 <b>רמה.</b> גבוהה: 
 <b>רענן.</b> ענין לחות ורטיבות כמו בשמן רענן (תהילים צ״ב:י״א-י״ב): 
 <b>אלה.</b> שם אילן סרק: 
 <b>עבותה.</b> קלועה כעין גדיל כמו וענף עץ עבות (ויקרא כ״ג:מ׳): 
 <b>ניחוח.</b> מל׳ נחת רוח:

### פסוק יד
 <b>ומשמה.</b> ענין תמהון: 
 <b>דבלתה.</b> כמו רבלתה ברי״ש וכן דעואל רעואל (במדבר א ב) והוא המקום שישב בה נ״נ בעת שהביאו לו את צדקיהו כמ״ש ויעלו אותו אל מלך בבל רבלתה בארץ חמת (ירמיהו נ״ב:ט׳) ויתכן שהיא חמת רבה והיא בצפון א״י ונזכר בסוף הספר בגבולי א״י לעתיד:


## פרק ז
### פסוק ב
 <b>כנפות.</b> קצות:

### פסוק ד
 <b>תחוס.</b> מל׳ חס וחמלה:

### פסוק ו
 <b>הקיץ.</b> מל׳ הקצה והערה מן השינה:

### פסוק ז
 <b>הצפירה.</b> ענין שחר ובוקר כמו ישוב ויצפור (שופטים ז): 
 <b>מהומה.</b> ענין רעש ובלבול: 
 <b>הד.</b> הוא מל׳ הוד והדר:

### פסוק י
 <b>צץ.</b> מל׳ ציץ והוא גלוי הפרח כמו ויצץ ציץ (במדבר יז):

### פסוק יא
 <b>מהמונם.</b> המון עם רב: 
 <b>מהמהם.</b> הוא מל׳ הומיה: 
 <b>נה.</b> מל׳ נהי ויללה וכן וינהו וכו׳ אחרי ה׳ (ש״א וז):

### פסוק יג
 <b>חייתם.</b> נפשם כמו וחיתו באור תראה (איוב ל״ג:כ״ח): 
 <b>חזון.</b> נבואה:

### פסוק יד
 <b>בתקוע.</b> כן יקרא השופר על כי יתקעו בו: 
 <b>חרוני.</b> חרון אפי:

### פסוק טו
 <b>מבית.</b> מבפנים: 
 <b>יאכלנו.</b> ישחיתנו:

### פסוק טז
 <b>ופלטו.</b> ענין המלטה: 
 <b>אל ההרים.</b> בהרים: 
 <b>הגאיות.</b> מל׳ גיא ועמק:

### פסוק יז
 <b>תרפינה.</b> מלשון רפיון:

### פסוק יח
 <b>פלצות.</b> רעדה וחרדה כמו ועמודים יתפלצון (איוב ט): 
 <b>קרחה.</b> ענין מריטת השער וכן באה קרחה (ירמיה מז):

### פסוק יט
 <b>לנדה.</b> לרחוק ולתעוב כנדה והוא מל׳ נדידה והרחקה: 
 <b>עברת.</b> מל׳ עברה וזעם:

### פסוק כ
 <b>וצבי.</b> ענין הדר ויופי וכן לצבי ולכבוד (ישעיה ד): 
 <b>עדיו.</b> מל׳ עדי וקשוט וכן ועדית עדי (לקמן כג): 
 <b>לגאון.</b> ענין רוממות:

### פסוק כא
 <b>הזרים.</b> העכו״ם: 
 <b>וחללוהו.</b> מל׳ חולין ובזיון:

### פסוק כב
 <b>והסבותי.</b> מל׳ סביב והפנה: 
 <b>צפוני.</b> מל׳ הסתר וכן תצפון אתך (משלי ב): 
 <b>פריצים.</b> רשעים הפורצים גדר האמת והנכוחה:

### פסוק כג
 <b>הרתוק.</b> שלשלאות כמו ורתוקות כסף צורף (ישעיהו מ׳:י״ט):

### פסוק כד
 <b>והשבתי.</b> אבטל כמו שבת נוגש (שם לח): 
 <b>ונחלו.</b> מל׳ חלול:

### פסוק כה
 <b>קפדה.</b> ענין כריתה כמו קפדתי כאורג חיי (שם לח): 
 <b>ואין.</b> ואיננו:

### פסוק כו
 <b>הוה.</b> ענין שבר כמו עד יעבור הוות (תהילים נ״ז:ב׳): 
 <b>תבהלנה.</b> מל׳ בהלה ופחד:


## פרק ח
### פסוק א
 <b>ותפול.</b> ענין חניה:

### פסוק ב
 <b>זהר.</b> הארה וזריחה: 
 <b>כעין.</b> כגוון:

### פסוק ג
 <b>תבנית.</b> דמות כמו תבנית המשכן (שמות כה): 
 <b>בציצית ראשי.</b> ר״ל שער ראשי כי כל דבר היוצא מן הגוף קרוי ציץ וכן תנו ציץ למואב (ירמיה מח): 
 <b>סמל.</b> ענין צורה וכן תמונת כל סמל (דברים ד): 
 <b>הקנאה המקנה.</b> ענין כעס והקנטה כמו הם קנאוני בלא אל (שם לב):

### פסוק ז
 <b>חור.</b> פתן (ישעיה יא): 
 <b>בקיר.</b> בכותל:

### פסוק ח
 <b>חתר.</b> ענין חפירה כמו חתר בחושך בתים (איוב כ״ד:ט״ז): 
 <b>נא.</b> עתה:

### פסוק י
 <b>תבנית.</b> דמות: 
 <b>רמש.</b> כן יקראו בריות קטנות קצרי רגל שאין הלוכם ניכר וכן כל רמש אשר הוא חי (בראשית ט׳:ג׳): 
 <b>שקץ.</b> הוא כמו שרץ: 
 <b>מחוקה.</b> מל׳ חקיקה:

### פסוק יא
 <b>מקטרתו.</b> המחבת שמקטירין בו: 
 <b>ועתר.</b> ענין רבוי כמו עתרת שלום (ירמיה לג): 
 <b>ענן.</b> עשן:

### פסוק יב
 <b>משכיתו.</b> מל׳ סכך ור״ל רצוף ברצפת אבנים וכן והחומה נשגבה במשכיתו (משלי י״ח:י״א) כי הדרך לעשות רצפת אבנים בחדר נסתר כי שמה יצפון האוצר:

### פסוק יד
 <b>מבכות.</b> מל׳ בכיה: 
 <b>התמוז.</b> כן שמו ע״ש ההיסק שעושים בו כמו למזא לאתונא (דניאל ג):

### פסוק יז
 <b>הנקל.</b> באה הה״א במקום אשר וכן ההלכוא אתו (יהושע י): 
 <b>מעשות.</b> במ״ם השלילה ור״ל מבלי עשות וכן מהמטיר עליו מטר (ישעיה ה): 
 <b>הזמורה.</b> מל׳ זמר: 
 <b>אפם.</b> חוטמם:


## פרק ט
### פסוק א
 <b>פקודות.</b> מל׳ פקיד וממונה:

### פסוק ב
 <b>מפנה.</b> מל׳ פניה: 
 <b>מפצו.</b> משבר ומפצץ וכן מפץ אתה לי (ירמיהו נ״א:כ׳): 
 <b>בדים.</b> פשתים כמו מדו בד (ויקרא ו): 
 <b>וקסת.</b> הוא מכלי הכתיבה:

### פסוק ג
 <b>נעלה.</b> ענין סלוק כמו ונעלה הענן (במדבר ט): 
 <b>הכרוב.</b> הם הכרובים שעל הכפורת וקראם בשם כולל כרוב וכן כי רוח החיה (לעיל א): 
 <b>מפתן.</b> אסקופה כמו הדולג על המפתן (צפניה א׳):

### פסוק ד
 <b>והתוית תו.</b> ענין רושם וסימן כמו ויתו על דלתות השער (ש״א כא): 
 <b>מצחות.</b> מל׳ מצח: 
 <b>והנאנקים.</b> גם הוא ענין אנחה כמו אנקת אסיר (תהלים קב):

### פסוק ו
 <b>תחלו, ויחלו.</b> מלשון התחלה:

### פסוק ח
 <b>ונאשאר.</b> כמו ונשאר: 
 <b>אהה.</b> ענין ל׳ צעקת יללה:

### פסוק ט
 <b>מטה.</b> מל׳ הטיה:


## פרק י
### פסוק א
 <b>אל הרקיע.</b> על הרקיע: 
 <b>הכרובים.</b> תרגום של תנוק הוא רביא:

### פסוק ב
 <b>בינות.</b> מלשון בין: 
 <b>לגלגל.</b> למ״ד במקום ה״א הידיעה והם האופנים וקראם בשם הכללי: 
 <b>לכרוב.</b> כמו הכרוב: 
 <b>חפניך.</b> כן יקרא פיסת היד כמו מלא חפניכם (שמות ט): 
 <b>לכרובים.</b> כמו הכרובים:

### פסוק ד
 <b>וירם.</b> מל׳ הרמה וסלוק: 
 <b>הכרוב.</b> קראם בשם הכללי: 
 <b>מפתן.</b> אסקופה: 
 <b>נוגה.</b> ענין הארה וזריחה:

### פסוק ז
 <b>וישלח.</b> ענין הושטה: 
 <b>וישא.</b> ענין לקיחה כמו ישא ברכה (תהלים כד):

### פסוק ט
 <b>כעין.</b> כגוון:

### פסוק יא
 <b>רבעיהם.</b> ת״י סטריהון והוא מלשון רבע כי כל צד הוא רבע כי ארבע צדדים יש: 
 <b>יסבו.</b> מלשון סבוב והפנה:

### פסוק יב
 <b>בשרם.</b> על גופם יאמר בלשון שאלה: 
 <b>וגביהם.</b> כן נקרא אחורי הגוף כמו על גבי חרשו חורשים (שם קכט): 
 <b>עינים.</b> מלשון עין:

### פסוק יד
 <b>הכרוב.</b> תרגום של תינוק הוא רביא:

### פסוק טו
 <b>וירמו.</b> ענין סלוק והפרשה: 
 <b>החיה.</b> קרא בשם כללי:

### פסוק טז
 <b>ובשאת.</b> מלשון נשיאה והרמה:

### פסוק יז
 <b>אותם.</b> עמהם: 
 <b>רוח.</b> ענין רצון:

### פסוק יט
 <b>לעומתם.</b> ר״ל בשוה להם: 
 <b>הקדמוני.</b> המזרחי:

### פסוק כב
 <b>ואותם.</b> ועצמם וכן והשיאו אותם עון אשמה (ויקרא כ״ב:ט״ז): 
 <b>עבר.</b> פאה וצד:


## פרק יא
### פסוק ג
 <b>הסיר.</b> הקדרה כמו סיר נפוח (ירמיה א):

### פסוק ה
 <b>ותפול.</b> ענין חניה: 
 <b>ומעלות.</b> מל׳ עליה: 
 <b>רוחכם.</b> ענין מחשבה ורצון:

### פסוק ז
 <b>הוציא.</b> כמו להוציא או כמו אוציא:

### פסוק ט
 <b>זרים.</b> עמים עכו״ם: 
 <b>שפטים.</b> משפט גמול:

### פסוק י
 <b>על גבול.</b> סמוך לגבול:

### פסוק יא
 <b>אל גבול.</b> כמו על גבול:

### פסוק יג
 <b>אהה.</b> הוא ענין לשון יללה: 
 <b>כלה.</b> כמו הכלה בה״א התימא:

### פסוק טו
 <b>גאולתך.</b> כן יקרא הקרוב על כי הוא ראוי לגאול נחלתו מיד הלוקח וכן כי גואל אתה (רות ג׳:ט׳): 
 <b>למורשה.</b> מל׳ ירושה:

### פסוק טז
 <b>הפיצותים.</b> ענין פזור כמו כי נפץ העם (ש״א יג):

### פסוק יח
 <b>שקוציה.</b> ענין תעוב ומאוס:

### פסוק כ
 <b>למען.</b> ענינו כמו באופן וכן למען יחרבו (לעיל ו):

### פסוק כא
 <b>לב.</b> תוכיות הדבר ועקרו יקרא לב וכן בלב ים (שמות טו): 
 <b>נתתי.</b> כמו אתן כי דברי הנבואה ברורה כאלו כבר נעשתה:

### פסוק כג
 <b>ויעל.</b> נסתלק:

### פסוק כד
 <b>נשאתני.</b> ענין לקיחה כמו ישא ברכה (תהלים כד):


## פרק יב
### פסוק ב
 <b>המרי.</b> ענין מרד וסרוב:

### פסוק ה
 <b>חתר.</b> ענין חפירה וכן חתר נא בקיר (לעיל ח): 
 <b>בקיד.</b> בכותל:

### פסוק ו
 <b>בעלטה.</b> ענין חושך אפלה כמו ועלטה היה (בראשית טו): 
 <b>מופת.</b> סימן ואות:

### פסוק יב
 <b>לעין.</b> כמו בעין למ״ד במקום בית וכן ישבת לכסא (תהלים ט):

### פסוק יג
 <b>ונתפש.</b> ענין לכידה: 
 <b>במצודה.</b> שם כלי מכלי הצדיה וכן מצודים וחרמים (קהלת ז):

### פסוק יד
 <b>אגפיו.</b> כנפיו וכן אתה וכל אגפיך (לקמן לט) ועל התפשטות החיילות יאמר וכמ״ש מוטות כנפיו (ישעיה ח): 
 <b>אזרה.</b> ענין פזור כמו וזריתי פרש (מלאכי ב): 
 <b>רוח.</b> פאה ועבר: 
 <b>אריק.</b> מל׳ ריק ור״ל אוציא וארוקן חרב מתיקה וכן שמן תורק (ש״ה א):

### פסוק יח
 <b>לחמך.</b> מאכלך: 
 <b>ברעש.</b> ענין תנועת הרעדה: 
 <b>ברגזה.</b> ענין חרדה ופחד:

### פסוק יט
 <b>בשממון.</b> תמהון לבב: 
 <b>תשם.</b> לשון שממה: 
 <b>מחמס.</b> ענין גזל ועושק:

### פסוק כ
 <b>הנושבות.</b> מיושבות באנשים: 
 <b>תחרבנה.</b> מל׳ חורבן:

### פסוק כב
 <b>מה.</b> כמו למה וכן מה יתאונן אדם חי (איכה ג׳:ל״ט): 
 <b>חזון.</b> נבואה:

### פסוק כג
 <b>השבתי.</b> ענין בטול כמו שבת נוגש (ישעיה יד):

### פסוק כד
 <b>ומקסם.</b> מל׳ קסם והוא ענין כשוף: 
 <b>חלק.</b> חלקלקות ודברי חנף:

### פסוק כה
 <b>תמשך.</b> ענין אריכת זמן:

### פסוק כז
 <b>ולעתים.</b> מל׳ עת וזמן:


## פרק יג
### פסוק ג
 <b>הוי.</b> הוא ענין לשון יללה: 
 <b>הנבלים.</b> הפחותים ונבזים כמו ונבל נבלה ידבר (שם לב): 
 <b>רוחם.</b> ענין רצון:

### פסוק ד
 <b>כשועלים.</b> שם חיה מה: 
 <b>בחרבות.</b> מל׳ חורבה:

### פסוק ה
 <b>בפרצות.</b> מל׳ פרצה ושבר: 
 <b>ותגדרו גדר.</b> ענין בנין כותל:

### פסוק ו
 <b>ויחלו.</b> מלשון תוחלת ותקוה:

### פסוק ט
 <b>בסוד.</b> ענין קבוץ ואסיפה כמו בסוד משחקים (ירמי׳ ט):

### פסוק י
 <b>הטעו.</b> מל׳ הטעאה ומתעה: 
 <b>חיץ.</b> הוא מל׳ מחיצה המוזכר בדרז״ל: 
 <b>טחים.</b> ענין מריחה לסתום הנקב וכן וטח את הבית (ויקרא י״ד:מ״ב): 
 <b>תפל.</b> כל דבר שאינו מתוקן כל צרכו קרוי תפל וכן היאכל תפל מבלי מלח (איוב ו׳:ו׳):

### פסוק יא
 <b>היה.</b> כמו יהיה: 
 <b>שוטף.</b> יורד בחוזק: 
 <b>ואתנה.</b> כמו ואתן: 
 <b>אלגביש.</b> הוא כמו שתי מלות אל גביש ור״ל אבני ברד דומות אל גביש והוא אבן יקר כמו ראמות וגביש (שם כח):

### פסוק יב
 <b>הקיר.</b> הכותל והוא החיץ שזכר:

### פסוק יד
 <b>והרסתי.</b> מל׳ הריסה ונתיצה: 
 <b>ונגלה.</b> מלשון גלוי:

### פסוק טו
 <b>וכליתי.</b> ענין השלמה:

### פסוק יח
 <b>למתפרות.</b> מל׳ תפירה: 
 <b>כסתות.</b> כעין כרים העשוים למצעות המטה ובדרז״ל ובא למעטה בכרים ובכסתות (סוכה ג): 
 <b>אצילי.</b> הם בתי השחי תחת הזרועות וכן תחת אצילות ידיך (ירמיה לא): 
 <b>ידי.</b> כמו ידים ונפלה המ״ם וכן וקרע לו חלוני (שם כב): 
 <b>המספחות.</b> היא כמו מטפחות והוא כעין צעיף כמו והמטפחות והחריטים (ישעיה ג) ולפי שהן נדבקות ונצמדות על הראש אמר מספחות מל׳ ספחני נא (ש״א ב): 
 <b>לצודד.</b> מל׳ צדיה ולכידה: 
 <b>לכנה.</b> שלכן:

### פסוק יט
 <b>ותחללנה.</b> מל׳ חלול ובזיון: 
 <b>בשעלי.</b> כן יקרא האגרוף וכן מי מדד בשעלו מים (ישעיהו מ׳:י״ב): 
 <b>ובפתותי.</b> ענין חתיכות ופריסות כמו פתות אותה פתים (ויקרא ב׳:ו׳):

### פסוק כ
 <b>שם.</b> ר״ל בהם: 
 <b>לפורחות.</b> מל׳ הפרחה ועפיפה: 
 <b>ושלחתי.</b> כן יאמר על דבר הנעזב לרצון עצמו וכן קן משולח (ישעיה טז):

### פסוק כא
 <b>למצדה.</b> מל׳ צדיה ולכידה:

### פסוק כב
 <b>הכאות.</b> ענין שבירה כמו ונכאה לבב (תהלים קט): 
 <b>הכאבתיו.</b> מל׳ מכאוב וחלי:


## פרק יד
### פסוק ג
 <b>נוכח.</b> נגד כמו לנוכח אשתו (בראשית כה):

### פסוק ד
 <b>נעניתי.</b> ענין אמירה כמו ומה׳ מענה לשון (משלי ט״ז:א׳) ור״ל אקבל מענהו ודוגמתו ונעתר להם (ישעיהו י״ט:כ״ב) ופי׳ יקבל עתר תפלתם:

### פסוק ה
 <b>תפוש.</b> ענין אחיזה: 
 <b>נזורו.</b> ענין הפרשה כמו נזורו אחור (שם א):

### פסוק ז
 <b>נענה.</b> אקבל המענה:

### פסוק ח
 <b>פני.</b> ענין כעס כמו אכפרה פניו (בראשית ל״ב:כ״א) ע״ש שהכעס ניכר בפני האדם: 
 <b>והשמתיהו.</b> מל׳ שממון:

### פסוק ט
 <b>יפותה.</b> מל׳ פתוי והסתה: 
 <b>והשמדתיו.</b> ענין אבדון וכליון:

### פסוק י
 <b>ונשאו.</b> מל׳ משא וסבל: 
 <b>כעון הדורש כעון הנביא.</b> בא בשני כפ״י הדמיון להורות על דמיון גמור וכן כמוך כפרעה (שם מד):

### פסוק יא
 <b>יתעו.</b> מל׳ תועה ועניינו ההולך בדרך שאינו ישר:

### פסוק יג
 <b>למעל מעל.</b> ת״א ישקר שקר: 
 <b>מטה לחם.</b> על כי הלחם ישען ויסעד לבב אנוש אמר בו לשון מטה בדרך שאלה:

### פסוק טו
 <b>לו.</b> ענינו כמו אם וכן לו החייתם אותם (שופטים ח׳:י״ט): 
 <b>ושכלתה.</b> ענין מיתה ואבדון:

### פסוק כא
 <b>אף כי.</b> ענינו כמו כל שכן וק״ו וכן אף כי הבית הזה (מ״א ח):

### פסוק כב
 <b>פליטה.</b> שארית כמו פליט ושריד (איכה ב): 
 <b>בנים ובנות.</b> ר״ל קטנים וקטנות וכן או בן יגח או בת יגח (שמות כ״א:ל״א) ור״ל עם שאינם מורגלים בעבירה כגדולים: 
 <b>עלילותם.</b> מעשיהם כמו ועולל למו (איכה א):


## פרק טו
### פסוק ב
 <b>הזמורה.</b> כן יקרא ענף מעץ הגפן וכן ויכרתו משם זמורה (במדבר י״ג:כ״ג):

### פסוק ג
 <b>יתד.</b> הוא כעין מסמר: 
 <b>לתלות.</b> מל׳ תליה: 
 <b>כל כלי.</b> שום כלי וכן כל חלב וכל דם לא תאכלו (ויקרא ד):

### פסוק ד
 <b>לאכלה.</b> על השרפה יאמר בל׳ שאלה: 
 <b>נחר.</b> ענין יובש כמו נחר מפוח (ירמיה ו): 
 <b>היצלח.</b> ר״ל הראוי ואמר בלשון שאלה:

### פסוק ה
 <b>תמים.</b> שלם: 
 <b>אף כי.</b> ענין כ״ש וק״ו: 
 <b>אכלתהו.</b> שרפתהו: 
 <b>ויחר.</b> נתייבש:

### פסוק ז
 <b>פני.</b> ענין כעס כמו ונתתי פני (לעיל יד):


## פרק טז
### פסוק ג
 <b>מכורותיך.</b> מגורותיך כי גיכ״ק מתחלף וכן כלי חמס מכרותיהם (בראשי׳ מט):

### פסוק ד
 <b>שרך.</b> הוא הטבור כמו שררך אגן הסהר (ש״ה ז): 
 <b>למשעי.</b> ענין החלקה כי חלקת צואריו (בראשית כ״ז:ט״ז) תרגם אונקלוס שעיעות צוארוהי: 
 <b>והחתל.</b> ענין כריכה כריכה בבגדים וכן וערפל חתולתו (איוב לח):

### פסוק ה
 <b>חסה.</b> מל׳ חס וחמלה: 
 <b>בגועל.</b> ענין מאוס ותיעוב כמו וגעלה נפשי אתכם (ויקרא כ״ו:ל׳): 
 <b>נפשך.</b> ר״ל גופך וכן וריקה נפשו (ישעיה כט):

### פסוק ו
 <b>מתבוססת.</b> ענין גלגול ורמיסה כמו כפגר מובס (שם וז): 
 <b>חיי.</b> כמו תחיי:

### פסוק ז
 <b>רבבה.</b> ר״ל הרבה רבבות ורבוא הוא עשרת אלפים: 
 <b>ותרבי.</b> ענין גדול ואמון כמו רבתה גוריה (לקמן יט): 
 <b>בעדי עדיים.</b> ענין קשוט כמו ותעד נזמה (הושע ב׳:ט״ו) ור״ל בהטוב והיפה שבעדיים ודוגמתו מלך מלכים (לקמן כו): 
 <b>נכונו.</b> מל׳ הכנה ר״ל מתוקן כל צרכן בענין הגדול: 
 <b>ערום.</b> הוא המחוסר המלבוש: 
 <b>ועריה.</b> מגולה כמו מקורה הערה (ויקרא כ):

### פסוק ח
 <b>דודים.</b> ענין אהבה וחיבה: 
 <b>כנפי.</b> הוא שולי הבגד:

### פסוק ט
 <b>ואשטוף.</b> ענין הדחה ורחיצת הטנוף: 
 <b>ואסוכך.</b> מלשון סיכה ומשיחה:

### פסוק י
 <b>רקמה.</b> מעשה רוקם בחלוף הגוונים: 
 <b>ואנעלך.</b> מל׳ נעל: 
 <b>תחש.</b> שם בריה כמו ועורות תחשים (שמות כה): 
 <b>ואחבשך.</b> ענין חגורת האזור כמו ויחבש את חמורו (בראשי׳ כב) ור״ל קשר אזורו: 
 <b>בשש.</b> הוא פשתים:

### פסוק יא
 <b>צמידים.</b> הם הנתונים על הזרוע וכן ושני צמידים על ידיה (שם כד): 
 <b>ורביד.</b> ענק לתכשיט וכן וישם רביד הזהב (שם מא): 
 <b>גרונך.</b> צוארך וכן קרא בגרון (ישעיה נח):

### פסוק יב
 <b>נזם.</b> שם העדי הנתון על החוטם: 
 <b>ועגילים.</b> כן יקראו נזמי האוזן על שהם עגולים במראיהם:

### פסוק יד
 <b>כליל.</b> מל׳ כל וכן כליל תקטר (ויקרא ו):

### פסוק טז
 <b>במות.</b> מקומות גבוהות כמו במתי ארץ (דברים לב): 
 <b>טלואות.</b> ענין חלוף הגוונים כמו ונעלות בלות ומטולאות (יהושע ט׳:ה׳):

### פסוק יח
 <b>וקטרתי.</b> הוא מיני בושם מעורבבים ונותנים על האש להריח:

### פסוק יט
 <b>ניחוח.</b> מל׳ נחת רוח:

### פסוק כא
 <b>בהעביר.</b> מל׳ העברה והולכה:

### פסוק כד
 <b>גב.</b> מל׳ גובה: 
 <b>רמה.</b> מל׳ רם וגובה:

### פסוק כה
 <b>אל כל.</b> בכל ובא מלת אל במקום בי״ת וכן ואל הארון (שמות כה) ור״ל ובהארון: 
 <b>ותתעבי.</b> מל׳ תעוב ומיאוס: 
 <b>ותפשקי.</b> ענין פתיחה והרחבה כמו פושק שפתיו (משלי יג):

### פסוק כו
 <b>אל בני מצרים.</b> את בני מצרים: 
 <b>שכניך.</b> מלשון שכן: 
 <b>בשר.</b> כן יקרא אבר התשמיש וכן רר בשרו (ויקרא טו):

### פסוק כז
 <b>ואגרע.</b> מל׳ גרעון וחסרון: 
 <b>הקיך.</b> ר״ל מזון קבוע וכן ואכלו את חוקם (בראשית מז): 
 <b>בנפש.</b> ענין רצון כמו אם יש את נפשכם (שם כג): 
 <b>הנכלמות.</b> מל׳ כלימה ובושה: 
 <b>זמה.</b> ענינו גנות ורשע כמו כי זמה עשו (הושע י):

### פסוק כט
 <b>כנען.</b> ענינו תגר וסוחר כמו כנען בידו מאזני מרמה (שם יב):

### פסוק ל
 <b>מה.</b> המלה ההיא באה להפלגת הדבר וכן מה רב טובך (תהלים לא): 
 <b>אמולה.</b> גזורה וכרותה כמו כי אומלל אני (שם ו): 
 <b>לבתך.</b> מל׳ לב: 
 <b>שלטת.</b> מושלת וגברתנית:

### פסוק לא
 <b>לקלס.</b> ענין לעג כמו וקלסה לכל הארצות (לקמן כב): 
 <b>אתנן.</b> כן יקרא מתן הזונה כמו לא תביא אתנן זונה (דברים כ״ג:י״ט):

### פסוק לג
 <b>נדה.</b> על מתן הזונה יאמר וקרוב הוא ללשון נדוניא המוזכר בדרז״ל: 
 <b>ותשחדי.</b> מל׳ שוחד:

### פסוק לו
 <b>נחושתך.</b> ענינו תחתית הדבר וכן וחרה נחושתה (לקמן כד) ובמשנה למטה מנחושתו של תנור (כלים פ״ח): 
 <b>גלולי.</b> המאוסים כגלל של רעי:

### פסוק לז
 <b>ערבת.</b> ענין נעימות ומתיקות כמו ושנתי ערבה לי (ירמיה לא): 
 <b>על כל.</b> עם כל וכן ויבאו האנשים על הנשים (שמות לה):

### פסוק לח
 <b>וקנאה.</b> ענין כעס כמו הם קנאוני בלא אל (דברים ל״ב:כ״א):

### פסוק לט
 <b>ונתצו.</b> ענין שבירה וכתיתה: 
 <b>והפשיטו.</b> ענין הסרת המלבוש: 
 <b>ועריה.</b> מגולה ערוה:

### פסוק מ
 <b>קהל.</b> קבוץ עם: 
 <b>ורגמו.</b> ענין השלכת אבנים: 
 <b>ובתקוך.</b> ענין בקיעה כי תרגומו הוא ויבזעינך וכן ויבקעו המים (שמות י״ד:כ״א) ת״א ואתבזעו מיא: 
 <b>בחרבותם.</b> מל׳ חרב:

### פסוק מא
 <b>והשבתיך.</b> ענין בטול והסר כמו שבת נוגש (ישעיה יד):

### פסוק מב
 <b>והניחותי.</b> מלשון מנוחה ויאמר כן על השקטת הכעס וכן והנחותי חמתי (לקמן כא): 
 <b>קנאתי.</b> כעסי: 
 <b>ושקטתי.</b> ענין מנוחה:

### פסוק מג
 <b>ותרגזי.</b> ענין כעס: 
 <b>הוא.</b> הוא כמו הנה וכן הא לכם זרע (בראשית מו): 
 <b>הזמה.</b> ענין גנות ורשע:

### פסוק מד
 <b>המושל.</b> מל׳ משל ומליצה:

### פסוק מה
 <b>גועלת.</b> ענין הקאה והפלטה אל החוץ וכן שורו עבר ולא יגעיל (איוב כא):

### פסוק מו
 <b>ובנותיה.</b> הם הכפרים הסמוכים לה:

### פסוק מז
 <b>קט.</b> הוא מלשון קוטן ונפלה הנו״ן ועם שאמר כמעט אמר קט למעט יותר:

### פסוק מט
 <b>גאון.</b> מל׳ גאוה: 
 <b>ושלות השקט.</b> כפל הדבר במ״ש לרוב השלוה: 
 <b>החזיקה.</b> ענין אחוזה ועל הצדקה יאמר:

### פסוק נ
 <b>ותגבהינה.</b> מל׳ גבהות וגאוה:

### פסוק נב
 <b>שאי.</b> מל׳ משא וסבל: 
 <b>פללת.</b> ענין משפט כמו ופללו אלהים (ש״א ב): 
 <b>התעבת.</b> מל׳ תעוב:

### פסוק נג
 <b>ושבתי.</b> מל׳ השבה: 
 <b>שביתהן.</b> מל׳ שביה: 
 <b>בתוכהנה.</b> בתוכן:

### פסוק נה
 <b>לקדמותן.</b> מל׳ קודם:

### פסוק נו
 <b>גאוניך.</b> ענין גבהות וממשל רב וכן גאון יעקב (תהלים מז):

### פסוק נז
 <b>בנות ארם.</b> ערי ארם: 
 <b>השאטות.</b> ענין בזיון כמו בשאט בנפש (לקמן כה) והוא מל׳ ארמי כי ויבז עשו (בראשית כ״ה:ל״ד) ת״א ושט עשו:

### פסוק נט
 <b>אלה.</b> ענין שבועה כמו אלה וכחש (הושע ד):

### פסוק סא
 <b>לבנות.</b> ר״ל לכפרים הנכנעות אל העיירות:


## פרק יז
### פסוק ב
 <b>חוד חידה.</b> ענינו דבר סתום קשה ההבנה:

### פסוק ג
 <b>האבר.</b> הוא גוף הכנף וכן אבר כיונה (תהלים נה): 
 <b>הרקמה.</b> כמעשה רוקם בחלוף הגוונים: 
 <b>הלבנון.</b> שם יער: 
 <b>צמרת.</b> כן יקרא סעיף העליון העולה למעלה מכולם וכן ובין עבותים היתה צמרתו (לקמן לא):

### פסוק ד
 <b>יניקותיו.</b> ענפיו הרכות והקטנות כמו ויעל כיונק לפני (ישעיהו נ״ג:ב׳): 
 <b>קטף.</b> ענין כריתה כמו עודנו באבו לא יקטף (איוב ח׳:י״ב): 
 <b>כנען.</b> ענינו תגר וסוחר כמו כנען בידו מאזני מרמה (הושע י״ב:ח׳): 
 <b>רוכלים.</b> סוחרים כמו רוכלת העמים (לקמן כז):

### פסוק ה
 <b>קח.</b> מלשון לקיחה: 
 <b>צפצפה.</b> הוא מין ערבה ובדרז״ל והצפצפה פסולה (סוכה לג):

### פסוק ו
 <b>סורחת.</b> ענין יתרון ורב כמו וסרח העורף (שמות כז): 
 <b>דליותיו.</b> כן יקראו הענפים שדרכם לעלות למעלה והוא מל׳ דלו עיני למרום (ישעיהו ל״ח:י״ד) וכן באורך דליותיו (לקמן לא): 
 <b>בדים.</b> הם הענפים הגסיס וכן ממטה בדיה (לקמן יט): 
 <b>ותשלח.</b> ענין התפשטות כמו תשלח קציריה (תהלים פ): 
 <b>פארת.</b> היא הפוך מן פארות והם הענפים הדקים וכן מסעף פארה (ישעיה י):

### פסוק ז
 <b>כפנה.</b> ענין אסיפה ובדרז״ל יש כנופיא (שבת ס) ועם שהוא הפוך: 
 <b>שלחה.</b> ענין הושטה: 
 <b>מערוגת.</b> הם תלמי המחרישה כמו כערוגות הבשם (ש״ה ה): 
 <b>מטעה.</b> מל׳ נטיעה:

### פסוק ח
 <b>אל שדה.</b> כמו בשדה ובא מלת אל במקום הבי״ת כמו ואל הארון (שמות כה): 
 <b>שתולה.</b> נטועה כמו והיה כעץ שתול (תהלים א): 
 <b>ולשאת.</b> ר״ל לגדל והיא מל׳ משא וסבל: 
 <b>אדרת.</b> גדולה וחזקה כמו אשר אדירים שודדו (זכריה י״א:ב׳):

### פסוק ט
 <b>ינתק.</b> ענין עקירה והעתק: 
 <b>יקוסס.</b> ענין כריתה והוא כמו יקוצץ כי זסשר״ץ מתחלפים: 
 <b>טרפי.</b> עלים כי עלי תאנה (בראשי׳ ג) ת״א טרפי תאנה: 
 <b>בזרוע.</b> ר״ל בחוזק כי הוא נתון בזרוע: 
 <b>למשאות.</b> ענין לקיחה והסעה כמו ובתים ונשאו (מיכה ב):

### פסוק י
 <b>כגעת.</b> מל׳ נגיעה:

### פסוק יג
 <b>באלה.</b> בשבועה: 
 <b>אילי.</b> ענין חוזק כמו ביד אל גוים (לקמן לא):

### פסוק יז
 <b>סוללה.</b> היא תל העפר ששופכין מזל העיר לעלות עליה להלחם בה: 
 <b>דיק.</b> הוא המגדל הנבנה מול העיר ללכדה כמו ויבנו עליה דיק (ירמיהו נ״ב:ד׳):

### פסוק כ
 <b>במצודתי.</b> הוא הרשת שצדין בה: 
 <b>ונשפטתי.</b> ענין ויכוח וכן כי באש ה׳ נשפט (ישעיהו ס״ו:ט״ז): 
 <b>מעלו.</b> ענין חטא ופשע:

### פסוק כא
 <b>מברהיו.</b> מל׳ בריחה: 
 <b>אגפיו.</b> כנפיו ובדרז״ל עד בין אגפים (חולין מ״ו) ועל התפשטות החיילו׳ יאמר וכן וכל אגפיו (לעיל יב):

### פסוק כב
 <b>ותלול.</b> ענין גבהו׳ והוא מל׳ תל:

### פסוק כד
 <b>הובשתי.</b> מל׳ יבשו׳: 
 <b>לח.</b> מל׳ לחו׳ ורטיבו׳: 
 <b>והפרחתי.</b> ענין הצמחת הפרח:


## פרק יח
### פסוק ב
 <b>מושלים.</b> מל׳ משל: 
 <b>בוסר.</b> כן יקרא פרי שלא נגמר בשולו וכן ובוסר גומל יהיה נצה (ישעיהו י״ח:ה׳): 
 <b>תקהינה.</b> ענין חלישת השנים לחתך המאכל וכן אם קהה הברזל (קהלת י׳:י׳) ור״ל שנחלש הברזל לכרות העץ:

### פסוק ז
 <b>יונה.</b> מלשון אונאה ועניינו קחת ההון כמו העיר היונה (צפניה ג): 
 <b>חבולתו.</b> ענין משכון כמו אם חבל תחבל שלמת רעך (שמות כ״ב:כ״ה):

### פסוק ח
 <b>בנשך.</b> ותרבית שניהם ענין רבית אבל לשון נשך נאמר בכסף ותרבית באוכל כמ״ש את כספך לא תתן לו בנשך ובמרבית לא תתן אכלך (ויקרא כ״ה:ל״ז):

### פסוק י
 <b>פריץ.</b> ר״ל רשע הפורץ גדר האמת והנכוחה:

### פסוק יב
 <b>הונה.</b> מל׳ אונאה:

### פסוק יט
 <b>נשא.</b> מלשון משא וסבל:

### פסוק כד
 <b>במעלו.</b> ענין חטא ופשע:

### פסוק כה
 <b>יתכן.</b> מלשון הכנה ומתוקן וכן חותם תכנית (לקמן כח):

### פסוק לא
 <b>ורוח.</b> ענין רצון כמו אל אשר יהיה שמה הרוח ללכת (לעיל א) (לב) במות המת. קראו מת ע״ש סופו:


## פרק יט
### פסוק א
 <b>שא.</b> ענין הרמת קול:

### פסוק ב
 <b>מה.</b> המלה ההיא יורה על ההפלגה וכן מה אדיר שמך (תהילים ח׳:ב׳): 
 <b>לביא.</b> כן תקרא אם האריות וכן ובני לביא יתפרדו (איוב ד׳:י״א): 
 <b>רבצה.</b> ענין השכיבה לנוח: 
 <b>כפירים.</b> כן יקרא ארי בחור: 
 <b>רבתה.</b> ענין גדול ואימון כמו אשר טפחתי ורביתי (איכה ב׳:כ״ב): 
 <b>גוריה.</b> כן יקראו ילדי האריות הקטנים וכן בדי גורותיו (נחום ב):

### פסוק ג
 <b>וילמד.</b> ענין הרגל כמו למדו לשונם דבר שקר (ירמיהו ט׳:ד׳):

### פסוק ד
 <b>וישמעו.</b> ענין אסיפה כמו וישמע שאול את העם (ש״א טו) וזהו לפי שאסיפת העם באה ע״י השמעת קול המאסף: 
 <b>בשחתם.</b> בור וגומא כמו בשחת עשו (תהלים ט): 
 <b>נתפש.</b> ענין לכידה: 
 <b>בחחים.</b> הם הטבעות שמשימים בלחיי החיה למושכה ע״י וכן ונתתי חחים בלחייך (לקמן לח):

### פסוק ה
 <b>נוחלה.</b> מלשון תוחלת ותקוה: 
 <b>שמתהו.</b> מל׳ שימה:

### פסוק ז
 <b>וידע.</b> ענין שבירה כמו ויודע בהם את אנשי סכות (שופטים ח׳:ט״ז): 
 <b>אלמנותיו.</b> כמו ארמנותיו ובאה הלמ״ד במקום הרי״ש וכן התוציא מזרות (איוב ל״ח:ל״ב) והוא כמו מזלות ובאה הרי״ש במקום הלמ״ד או יתכן שהוא שהוא מל׳ אולם: 
 <b>ההריב.</b> מל׳ חורבן: 
 <b>ותשם.</b> מל׳ שממון:

### פסוק ט
 <b>בסוגר.</b> כבלים סגורים: 
 <b>במצדות.</b> ענין מגדל גבוה וחזק כמו מצדות סלעים (ישעיה לג):

### פסוק י
 <b>בדמך.</b> כמו בדמותך והוא מל׳ דמות וצורה: 
 <b>שתולה.</b> נטועה:

### פסוק יא
 <b>מטות.</b> מל׳ מטה ומקל: 
 <b>עוז.</b> ענין חוזק: 
 <b>שבטי.</b> מל׳ שבט ושרביט: 
 <b>עבותים.</b> ענין קליעה וכן ענף עץ עבות (ויקרא כ״ג:מ׳): 
 <b>דליותיו.</b> ענפיו הגדולים כמו לפנות דליותיו (לעיל וז):

### פסוק יב
 <b>ותתש.</b> ענין עקירה כמו ולא אתוש (ירמיה מב): 
 <b>הוביש.</b> מל׳ יבש: 
 <b>התפרקו.</b> ענין שבירה כמו ופרסיהן יפרק (זכריה יא):

### פסוק יג
 <b>ציה.</b> ענין שממון:

### פסוק יד
 <b>בדיה.</b> הם הענפים הגסים וכן ותעש בדים (לעיל וז):


## פרק כ
### פסוק ג
 <b>הלדרש.</b> הוא ענין תפלה וכן אני אדרוש אל אל (איוב ה׳:ח׳):

### פסוק ד
 <b>התשפוט.</b> ענין ויכוח:

### פסוק ו
 <b>תרתי.</b> ענין חפוש כמו תרתי בלבי (קהלת ב): 
 <b>זבת.</b> מל׳ זיבה ונטיפה: 
 <b>צבי.</b> ענין הדר ויופי:

### פסוק ז
 <b>שקוצי.</b> מלשון שקוץ ותעוב:

### פסוק ח
 <b>וימרו.</b> מלשון מרי ומרד: 
 <b>ולא אבו.</b> ולא רצו כמו לא אבה יבמי (דברי׳ כה): 
 <b>לכלות.</b> ענין השלמה:

### פסוק ט
 <b>החל.</b> מל׳ חלול:

### פסוק יז
 <b>ותחס.</b> מלשון חס וחמלה:

### פסוק כג
 <b>ולזרות.</b> ענין פזור כמו וזריתי פרש (מלאכי ב):

### פסוק כו
 <b>פטר.</b> ענין פתיחה כמו פוטר מים (משלי י״ז): 
 <b>אשמם.</b> מל׳ שממון:

### פסוק כז
 <b>גדפו.</b> ענין חרוף כמו אשר גדפו נערי המלך (מלכים ב י״ט:ו׳): 
 <b>במעלם.</b> ענין פשע:

### פסוק כח
 <b>עבות.</b> מרובה בענפים וקלועים אלה באלה: 
 <b>ניחוחיהם.</b> מלשון נחת רוח: 
 <b>ויסיכו.</b> ענין שפיכת היין להקרבה:

### פסוק לא
 <b>ובשאת.</b> ענין תשורה ודורון כמו משאת בנימין (בראשית מג):

### פסוק לב
 <b>רוחכם.</b> ענין רצון ומחשבה:

### פסוק לה
 <b>ונשפטתי.</b> ענין ויכוח:

### פסוק לז
 <b>השבט.</b> השרביט: 
 <b>במסורת.</b> כמו במאסרת והוא מלשון מאסר וקשור: 
 <b>הברית.</b> כריתות הברית:

### פסוק לח
 <b>וברותי.</b> מלשון ברור ונקיות כמו כבור ידי ישיב לי (ש״ב כב):

### פסוק לט
 <b>ואחר.</b> ענינו כמו הואיל וכן אחרי הודיע אלהים (בראשית מ״א:ל״ט):

### פסוק מ
 <b>ארצם.</b> מלשון רצון: 
 <b>ראשית.</b> ענין מיטב כמו ראשית גבורתם (ירמיה מט): 
 <b>משאותיכם.</b> ענין תשורה ודורון כמו ארוחה ומשאת (שם מ):

### פסוק מא
 <b>נפוצותם.</b> ענין פזור:

### פסוק מג
 <b>עלילותיכם.</b> מעשיכם: 
 <b>ונקוטותם.</b> ענין כריתה כמו ונקוטו בפניכם (לעיל ז):


## פרק כא
### פסוק ב
 <b>והטף.</b> הוא מל׳ נטיפה והזלה ומושאל בענין הדבור כמו אל תטיפו יטיפון (מיכה ב׳:ו׳):

### פסוק ג
 <b>מצית.</b> ענין הבערה כמו ותצת בסבכי היער (ישעיהו ט׳:י״ז): 
 <b>ואכלה.</b> ושרפה: 
 <b>לח.</b> מל׳ לחות ורטיבות: 
 <b>תכבה.</b> מל׳ כבוי: 
 <b>להבת שלהבת.</b> עניינם אחד ובא הכפל לחזק: 
 <b>ונצרבו.</b> ענין שריפה כמו כאש צרבת (משלי טז):

### פסוק ד
 <b>כל בשר.</b> כל אדם:

### פסוק ה
 <b>אהה.</b> ענין לשון צעקת יללה:

### פסוק ח
 <b>מתערה.</b> הוא תיק החרב וכן וישלפו מתערה (ש״א י״ז):

### פסוק יב
 <b>ורפו.</b> מלשון רפיון ויאמר על הנבהל ומתייאש: 
 <b>וכהתה.</b> ענין עכירות וחושך כמו כהה הנגע (ויקרא יג): 
 <b>ונהיתה.</b> מל׳ היה:

### פסוק יד
 <b>הוחדה.</b> מל׳ חדידה ושנון: 
 <b>מרוטה.</b> ענין לטוש וצחצוח כמו נחושת ממורט (מלכים א ז):

### פסוק טו
 <b>ברק.</b> להט וזוהר כמו וברק חנית (נחום ג): 
 <b>שבט.</b> שרביט:

### פסוק טז
 <b>לתפוש.</b> ענין אחיזה: 
 <b>בכף.</b> בכף היד: 
 <b>היא הוחדה חרב.</b> כמו הפך היא חרב הוחדה וכן כל רבים עמים (תהילים פ״ט:נ״א):

### פסוק יז
 <b>והילל.</b> מל׳ יללה: 
 <b>מגורי.</b> ענין קבוץ ואסיפה כמו אוגר בקיץ (משלי י): 
 <b>אל חרב.</b> כמו בחרב וכן ואל הארון (שמות כה) ור״ל ובהארון: 
 <b>את עמי.</b> עם עמי: 
 <b>ספק.</b> ענין הכאה כמו ויספוק את כפיו (במדבר כ״ד:י׳): 
 <b>ירך.</b> הוא צד האדם:

### פסוק יח
 <b>בוחן.</b> ענין חתק כמו אבן בוחן (ישעיה כח): 
 <b>ומה.</b> עניינו כמו ולמה וכן מה יתאונן אדם חי (איכה ג׳:ל״ט):

### פסוק יט
 <b>והך.</b> מל׳ הכאה: 
 <b>ותכפל.</b> מל׳ כפל: 
 <b>שלישתה.</b> מל׳ שלשה: 
 <b>החודרת.</b> מל׳ חדר:

### פסוק כ
 <b>למוג.</b> ענין המסה: 
 <b>המכשולים.</b> ענין התשות ונפילת הכח: 
 <b>אבחת.</b> עניינו כמו טבחת בחלוף אל״ף בטי״ת באטב״ח: 
 <b>אח.</b> כמו האח והוא ענין לשון יללה: 
 <b>מעוטה.</b> ענין עטיפה וכריכה כמו מעטה תהלה (ישעי׳ סא):

### פסוק כא
 <b>התאחדי.</b> מל׳ אחד: 
 <b>השימי.</b> מל׳ שימה: 
 <b>השמילי.</b> מל׳ שמאל: 
 <b>אנה.</b> להיכן: 
 <b>מועדות.</b> מזומנות דמו מועדים לפני היכל ה׳ (ירמיה כ״ד):

### פסוק כב
 <b>והניחותי.</b> מלשון מנוחה ויאמר על השקטת הכעס וכן והניחותי חמתי בך (לעיל טז):

### פסוק כד
 <b>ויד.</b> מקום כמו יד אבשלום (ש״ב יח): 
 <b>ברא.</b> מל׳ ברירה כמו ברו לכם איש (ש״א יז):

### פסוק כה
 <b>את רבת.</b> אל רבת וכן ואת יהודה כמו וירדפו אל מדין (שופטים ז): 
 <b>בצורה.</b> מל׳ מבצר:

### פסוק כו
 <b>לקסם קסם.</b> ענין כשוף: 
 <b>קלקל.</b> ענין לטישה וזכוך כמו והוא לא פנים קלקל (קהלת י׳:י׳) והוא מל׳ נחושת קלל (לעיל א): 
 <b>בתרפים.</b> צלמים מגידים עתידות ע״י כישוף כמו ותגנוב רחל את התרפים (בראשי׳ לא):

### פסוק כז
 <b>כרים.</b> כעין אילים עשויים מברזל ובהם מנגחים בחומה להפילה כמוזכר ביוסיפון וכן ושים עליה כרים (לעיל ד): 
 <b>סוללה.</b> הוא תל העפר מול החומה לעלות עליה להלחם על העיר: 
 <b>דיק.</b> כעין מגדל מעץ מול העיר והוא מתחבולות המלחמה:

### פסוק כח
 <b>שבועי שבועות.</b> מל׳ שבועה:

### פסוק כט
 <b>עלילותיכם.</b> מעשיכם:

### פסוק ל
 <b>חלל.</b> מחולל והוא הפוך הקדושה: 
 <b>בא.</b> ענין שקיעה כי בא השמש (בראשית כח): 
 <b>יומו.</b> השמש תקרא יום כמו לרוח היום (בראשית ג׳:ח׳) ור״ל הצלחתו המאיר׳ כשמש: 
 <b>קץ.</b> סוף: 
### פסוק לא
 <b>המצנפת.</b> כובע המיוחדת לחשובים ומושלים:

### פסוק לב
 <b>עוה.</b> מל׳ עות ועקום: 
 <b>אשימנה.</b> מלשון שימה:

### פסוק לג
 <b>פתוחה.</b> שלופה מתערה כי בהיותה בתערה כאלו היא סגורה: 
 <b>להכיל.</b> ענין החזקה וסבל כמו כי מזבח וכו׳ קטן מהכיל (מ״א ח):

### פסוק לד
 <b>בחזות.</b> ענין ראיית הכוכבים כמו החוזים בכוכבים (ישעי׳ מז): 
 <b>אל צוארי.</b> עם צוארי ר״ל דומה להם: 
 <b>בא.</b> ענין שקיעה: 
 <b>יומם.</b> כן תקרא השמש ור״ל שמש הצלחתם:

### פסוק לה
 <b>תערה.</b> הוא תיק החרב: 
 <b>מכורותיך.</b> מגורותיך כמו מכורותיך ומולדותיך (לעיל טו):

### פסוק לו
 <b>זעמי.</b> ענין כעס: 
 <b>עברתי.</b> מלשון עברה וקצף: 
 <b>אפיח.</b> ענין נשיבת האויר להבעיר האש: 
 <b>בוערים.</b> מבעירים אש: 
 <b>חרשי משחית.</b> אומני השחתה:


## פרק כב
### פסוק ב
 <b>התשפוט.</b> ענין ויכוח:

### פסוק ג
 <b>עתה.</b> מל׳ עת וזמן:

### פסוק ד
 <b>אשמת.</b> מל׳ אשמה ורשע: 
 <b>וקלסה.</b> ענין לעג כמו לחרפה ולקלס (ירמי׳ כ):

### פסוק ה
 <b>רבת.</b> מל׳ רבוי: 
 <b>המהומה.</b> ענין הרעשת קול:

### פסוק ז
 <b>הקלו.</b> מלשון קלות ובזיון: 
 <b>הונו.</b> מל׳ אונאה ועושק הממון:

### פסוק ח
 <b>חללת.</b> מל׳ חול והוא הפך הקדש:

### פסוק ט
 <b>רכיל.</b> ענין לה״ר: 
 <b>ואל ההרים.</b> בההרים אל במקום במקום בי״ת: 
 <b>זמה.</b> עניינו גנות ורשע כמו כי זמה עשו (הושע ו):

### פסוק י
 <b>ענו.</b> רצה לומר אנסו ולכן תחשב לה לענוי:

### פסוק יב
 <b>ותבצעי.</b> כן נקרא חמדת העושר כמו ויטו אחרי הבצע (ש״א ח):

### פסוק יג
 <b>בצעך.</b> כן נקרא גם העושק כמו בוצע בצע רע לביתו (חבקוק ב׳:ט׳):

### פסוק טו
 <b>וזריתיך.</b> ענין פזור: 
 <b>והתימותי.</b> מלשון תם והשלמה וכליון:

### פסוק טז
 <b>ונחלת.</b> מל׳ חלול:

### פסוק יח
 <b>לסיג.</b> כן נקרא פסולת הכסף כמו הגו סיגים מכסף (משלי כ״ה:ד׳): 
 <b>נחושת ובדיל וגו׳.</b> שמות מיני מתכות מחולפות: 
 <b>כור.</b> כן שם הכלי שמזקקין בו הכסף והזהב כמו וכור לזהב (שם וז):

### פסוק כ
 <b>לפחת.</b> מל׳ הפחה ונשיבה: 
 <b>להנתיך.</b> מלשון התכה ויציקה:

### פסוק כא
 <b>וכנסתי.</b> מל׳ הכנסה: 
 <b>ונפחתי.</b> מל׳ הפחה: 
 <b>עברתי.</b> מל׳ עברה תעם: 
 <b>ונתכתם.</b> מל׳ התכה:

### פסוק כד
 <b>גושמה.</b> מל׳ גשם ומטר:

### פסוק כה
 <b>קשר.</b> ענין אגודה בהסכמה אחת: 
 <b>חוסן.</b> ענין חוזק כמו וחסון הוא כאלונים (עמוס ב׳:ט׳): 
 <b>ויקר.</b> ענין כבוד:

### פסוק כו
 <b>חמסו.</b> ענין הסרה כמו נחמסו עקביך (ירמיה יג): 
 <b>ויחללו.</b> ענין בזיון: 
 <b>ואחל.</b> מל׳ חלול:

### פסוק כח
 <b>טחו.</b> ענין מריחה לסתום הנקב: 
 <b>תפל.</b> כל דבר שאינו מתוקן כל צרכו קרוי תפל וכן והנם טחים אותו תפל (לעיל יג): 
 <b>חוזים.</b> מתנבאים:

### פסוק כט
 <b>הונו.</b> מל׳ אונאה ועושק ממון:

### פסוק ל
 <b>גודר גדר.</b> הכותל תקרא גדר: 
 <b>בפרץ.</b> שבר הכותל:

### פסוק לא
 <b>עברתי.</b> מל׳ עברה וזעם: 
 <b>כליתים.</b> מל׳ כליון:


## פרק כג
### פסוק ג
 <b>מעכו.</b> ענין סחיטה וכתישה במשמוש היד ודוגמתו ומעוך וכתות (ויקרא כב): 
 <b>שדיהן.</b> הם דדי האשה: 
 <b>עשו.</b> גם הוא ענין סחיטה וכתישה במשמוש היד וכן הנני עושה את כל מעניך (צפניה ג):

### פסוק ה
 <b>ותעגב.</b> כן יקרא חשק הזנות כמו מאסו בך עוגביה (ירמיהו ד׳:ל׳):

### פסוק ו
 <b>תכלת.</b> שם צבע חשובה: 
 <b>פחות וסגנים.</b> ענין שררה:

### פסוק יב
 <b>מכלול.</b> מל׳ כל ור״ל כלול בכל היופי וכן מכלל יופי (תהלים נ):

### פסוק יד
 <b>אנשי.</b> כמו אנשים: 
 <b>מחוקה.</b> מל׳ חקיקה וציור: 
 <b>הקיר.</b> הכותל: 
 <b>צלמי.</b> דמות וצורה: 
 <b>בששר.</b> שם מין צבע חשוב וכן ומשוח בששר (ירמיה כב):

### פסוק טו
 <b>אזור.</b> חגורה: 
 <b>סרוחי.</b> ענין עודף ויתרון כמו וסרח העודף (שמות כז): 
 <b>טבולים.</b> מל׳ טבילה ר״ל שרויים: 
 <b>שלישים.</b> שרים כמו ומבחר שלישיו (שם טו):

### פסוק יז
 <b>דודים.</b> ענין אהבה וחבה: 
 <b>ותקע.</b> ענין הסרה כמו ותקע כף ירך יעקב (בראשית ל״ב:כ״ו): 
 <b>נפשה.</b> ענין רצון כמו אם יש את נפשכם (שם כג):

### פסוק יח
 <b>ותגל.</b> מל׳ גלוי:

### פסוק כ
 <b>על פלגשיהם.</b> כמו אל פלגשיהם: 
 <b>בשר.</b> כן נקרא אבר התאוה וכן כי יהיה זב מבשרו (ויקרא טו): 
 <b>וזרמת.</b> מרוצת המים יקרא זרם כמו כזרם מים (ישעיה כח):

### פסוק כא
 <b>ותפקדי.</b> ענין זכרון כמו מימים רבים תפקד (לקמן לח): 
 <b>בעשות.</b> ענין מעיכה וכתישה במשמוש היד:

### פסוק כב
 <b>מעיר.</b> מלשון התעוררות: 
 <b>נקעה.</b> סרתה: 
 <b>נפשך.</b> רצונך:

### פסוק כג
 <b>פקוד וגו׳.</b> שמות עיירות בבבל: 
 <b>אותם.</b> עמהם: 
 <b>פחות וסגנים.</b> מין שררה: 
 <b>שלישים.</b> שרים ומושלים: 
 <b>וקרואים.</b> ר״ל גדולים נקראים לכל דבר חשיבות וכן נשיאי עדה קריאי מועד (במדבר טו):

### פסוק כד
 <b>הוצן.</b> ת״י במאני זיינא: 
 <b>צנה ומגן.</b> שם כלי מלחמה עשוי להציל ולהגן ממכת חרב וחנית: 
 <b>וקובע.</b> היא כלי מגן על הראש כמו ונתן קובע נחשת על ראשו (שמואל א י״ז:ל״ח): 
### פסוק כה
 <b>קנאתי.</b> ענין כעס כמו הם קנאוני בלא אל (דברים ל״ב:כ״א): 
 <b>אפך.</b> הוא החוטם:

### פסוק כו
 <b>והפשיטוך.</b> ענין הסרת המלבוש:

### פסוק כז
 <b>והשבתי.</b> ענין בטול ומניעה:

### פסוק כט
 <b>ועריה.</b> מגולה כמו מקורה הערה (ויקרא כ):

### פסוק לב
 <b>להכיל.</b> לסבול כמו ומי מכלכל את יום בואו (מלאכי ג׳:ב׳):

### פסוק לג
 <b>שמה.</b> ענין תמהון כמו פנו אלי והשמו (איוב כא):

### פסוק לד
 <b>ומצית.</b> מל׳ מציצה: 
 <b>חרשיה.</b> כמו חרסיה בסמ״ך: 
 <b>תגרמי.</b> העצם יקרא גרם כמו גרמיו כמטיל ברזל (שם מ) ובדרך השאלה אמר על החרסים ור״ל תשבר החרסים כמו ובכל תבואתו תשרש (שם לא) ור״ל תעקר השורש: 
 <b>תנתקי.</b> ענין עקירה והעתקה:

### פסוק לה
 <b>גוך.</b> גופך כמו גוית שאול (ש״א לא): 
 <b>שאי.</b> סבלי:

### פסוק מ
 <b>ואף כי.</b> ענינו כמו כ״ש וק״ו כמו אף כי אש אכלתהו (לעיל טו): 
 <b>מלאך.</b> שליח: 
 <b>כחלת.</b> שם הצבע כחל ובדרז״ל לא כחל ולא שרק (כתובות י״ז): 
 <b>ועדית עדי.</b> ענין קשוט ותכשיט כמו ותעד נזמה (הושע ב׳):

### פסוק מא
 <b>ערוך.</b> מסודר: 
 <b>וקטרתי.</b> עשן בשמים:

### פסוק מב
 <b>המון.</b> מל׳ המייה: 
 <b>שלו.</b> מל׳ שלוה: 
 <b>ואל.</b> כמו ועם וכן ואשה אל אחותה (ויקרא י״ח:י״ח): 
 <b>סבאים.</b> שם אומה סבא: 
 <b>צמידים.</b> שם העדי של הזרוע כמו ושני צמידים על ידיה (בראשית כ״ד:כ״ב):

### פסוק מג
 <b>לבלה.</b> ענין זקנה כמו אחרי בלותי (שם יט): 
 <b>יזנו.</b> ר״ל יסורו ועש״ז תקרא המנאפת זונה על כי סרתם מבעלה להבעל לאחר: 
 <b>והיא.</b> ר״ל כשהיתה כן היא:

### פסוק מד
 <b>אשות.</b> מלשון אשה:

### פסוק מו
 <b>קהל.</b> אסיפת העם: 
 <b>לזעוה.</b> ענין חרדה ורעדה כמו והייתם לזעוה (דברים כט): 
 <b>ולבז.</b> מלשון בזה ושלל:

### פסוק מז
 <b>ורגמו.</b> ענין השלכת אבנים כמו באבן ירגמו אותם (ויקרא כ׳:כ״ז): 
 <b>וברא.</b> ענין כריתה כמו כי יער הוא ובראתו (יהושע י״ז:י״ח): 
 <b>בחרבותם.</b> מל׳ חרב:

### פסוק מח
 <b>והשבתי.</b> ענין בטול: 
 <b>ונוסרו.</b> מל׳ מוסר:

### פסוק מט
 <b>תשאינה.</b> מל׳ משא וסבל:


## פרק כד
### פסוק ב
 <b>עצם.</b> גוף הדבר יקרא עצם וכן לא נכחד עצמי ממך (תהלים קלט): 
 <b>סמך.</b> ענין הקרוב:

### פסוק ג
 <b>שפות.</b> ענין העמדת הסיר על הכירה כמו שפות הסיר הגדולה (מ״ב ד): 
 <b>הסיר.</b> הקדרה: 
 <b>יצוק.</b> שפוך:

### פסוק ד
 <b>אסוף.</b> הכנס כמו ואין איש מאסף אותם (שופטים י״ט:ט״ו): 
 <b>נתחיה.</b> איבריה כמו ונתח אותו לנתחיו (ויקרא א׳:י״ב): 
 <b>ירך.</b> הוא הרגל: 
 <b>כתף.</b> הוא רוחב היד ממעל: 
 <b>עצמים.</b> ר״ל איברים:

### פסוק ה
 <b>דור.</b> מל׳ מדורה והבערה כמו מדורות אש (ישעיה ל): 
 <b>רתח רתחיה.</b> ענין הבשול בחוזק שמעלה כעין אבעבועות וכן ירתיח כסיר מצולה (איוב מ״א:כ״ג):

### פסוק ו
 <b>חלאתה.</b> ענין זוהמא ודומה לו במקראות שלאחריו:

### פסוק ז
 <b>צחיח.</b> ענין יובש כמו שכנו צחיחה (תהלים סח):

### פסוק י
 <b>התם.</b> ענין השלמה וכליון כמו עד תומי אותה בידו (ירמיהו כ״ז:ח׳): 
 <b>והרקח המרקחה.</b> כן נקרא תערובות הבשמים וכן רוקח מרקחת (שמות ל): 
 <b>יחרו.</b> ענין יובש מחום האש כמו ותוכו נחר (לעיל טו):

### פסוק יא
 <b>רקה.</b> ריקנית: 
 <b>תחם.</b> תתחמם: 
 <b>וחרה.</b> ענין יובש: 
 <b>נחושתה.</b> עניינו תחתית הדבר ושוליו כמו השפך נחושתך (לעיל טז): 
 <b>ונתכה.</b> מל׳ התכה והמסה כמו והתכתי אתכם (לעיל כב): 
 <b>טומאתה.</b> ר״ל המיאוס: 
 <b>תתום.</b> ענין כליון:

### פסוק יב
 <b>תאונים.</b> ענין עלילה ושקר כמו כי תואנה הוא מבקש (שופטים י״ד:ד׳): 
 <b>הלאת.</b> ענין יגיעה כמו מה הלאתיך (מיכה ו): 
 <b>רבת.</b> מלשון רבוי:

### פסוק יד
 <b>אפרע.</b> ענין בטול והשבתה כמו ותפרעו כל עצתי (משלי א׳:כ״ה): 
 <b>אחוס.</b> מל׳ חס וחמלה: 
 <b>אנחם.</b> ענין הפוך מחשבה: 
 <b>וכעלילותיך.</b> כמעשיך:

### פסוק טז
 <b>מחמד.</b> מל׳ חמדה ואהוב:

### פסוק יז
 <b>האנק.</b> ענין אנחה כמו אנקת אסיר (תהלים קב): 
 <b>דום.</b> ענין שתיקה כמו וידום אהרן (ויקרא י): 
 <b>חבוש.</b> כן יקרא התקון בראש והקשירה וכן וחבשת להם מגבעות (שמות כה): 
 <b>תעטה.</b> ענין עטיפה כמו ועל שפם יעטה (ויקרא י״ג:מ״ה): 
 <b>שפם.</b> הוא שער השפתים:

### פסוק כא
 <b>גאון.</b> ענין רוממות: 
 <b>עוזכם.</b> ענין חוזק: 
 <b>ומחמל.</b> מל׳ חמלה ורחמנות:

### פסוק כג
 <b>ונמקותם.</b> מל׳ המקה והמסה: 
 <b>ונהמתם.</b> מל׳ המיי׳:

### פסוק כד
 <b>למופת.</b> לאות וסימן:

### פסוק כה
 <b>משא.</b> מל׳ נשיאה והרמה:

### פסוק כו
 <b>הפליט.</b> הנמלט מהמלחמה כמו ויבא הפליט ויגד לאברם (בראשית י״ד:י״ג):

### פסוק כז
 <b>תאלם.</b> מלשון אלם:


## פרק כה
### פסוק ג
 <b>האח.</b> ענין ל׳ שמחה: 
 <b>נחל.</b> מל׳ חלול: 
 <b>נשמה.</b> ל׳ שממה:

### פסוק ד
 <b>למורשה.</b> מל׳ ירושה: 
 <b>טירותיהם.</b> ענין ארמון כמו תהי טירתם נשמה (תהילים ס״ט:כ״ו): 
 <b>משכניהם.</b> מל׳ משכן אוהל:

### פסוק ה
 <b>לנוה.</b> ענין מדור: 
 <b>למרבץ.</b> ענין השכיבה לנוח:

### פסוק ו
 <b>מחאך.</b> ענין הכאת כף אל כף דרך שמחה וכן ימחאו כף (ישעיה נה): 
 <b>ורקעך.</b> ענין שטיחה ורדוד כמו כסף מרוקע (ירמיה י): 
 <b>שאטך.</b> ענין בזיון כמו השאטים אותם (לקמן כח):

### פסוק ז
 <b>לבג.</b> מל׳ בזה ושלל והכתיב לבג והוא ענין מאכל כמו מפת בג המלך (דניאל א׳:ה׳) או לבג הוא כמו לבז והגימ״ל הוא במקום הזי״ן באטב״ח וכן גה גבול (לקמן מו) ור״ל זה גבול:

### פסוק ט
 <b>כתף.</b> ענין עבר וצד וכן ולכתף השנית (שמות כז): 
 <b>צבי.</b> ענין חמדה והדר:

### פסוק יב
 <b>ויאשמו אשום.</b> מל׳ אשמה ורשע:

### פסוק טו
 <b>בשאט.</b> ענין בזיון: 
 <b>איבת.</b> מל׳ איבה ושנאה כמו ואיבה אשית (בראשית ג):

### פסוק טז
 <b>חוף הים.</b> שפת הים וגבולו:

### פסוק יז
 <b>בתוכחות.</b> ענין עונש יסורים וכן והוכח במכאוב (איוב לג):


## פרק כו
### פסוק ב
 <b>האח.</b> היא ענין לשון שמחה:

### פסוק ד
 <b>וסחיתי.</b> ענין עקירה כמו בית גאים יסח ה׳ (משלי ט״ו:כ״ה): 
 <b>לצחיח.</b> ענין יובש כמו שכנו צחיחה (תהלים סח):

### פסוק ה
 <b>משטח.</b> ענין פרישה כמו ושטחום לשמש (ירמיה ח): 
 <b>חרמים.</b> רשתות כמו יגרהו בחרמו (חבקוק א):

### פסוק ו
 <b>ובנותיה.</b> ר״ל הכפרים וכן עקרון ובנותיה (יהושע טו):

### פסוק ח
 <b>דיק.</b> הוא מגדל הנבנה מול העיר לכבשה: 
 <b>סוללה.</b> הוא תל העפר מול החומה לעלות עליה להלחם על העיר: 
 <b>צנה.</b> הוא כעין מגן עשויה להציל ממכת חרב וחנית:

### פסוק ט
 <b>ומחי קבלו.</b> שם כלי מלחמה עשויה לזרוק בה אבנים להכות בחומה כנגדה כי מחי הוא תרגומו של הכאה וקבלו הוא תרגומו של נגד: 
 <b>יתוץ.</b> מלשון נתיצה ושבירה: 
 <b>בחרבותיו.</b> שם כלי עשוי לשבר בו וכן ואל החרב (ירמיה לג):

### פסוק י
 <b>משפעת.</b> ענין רבוי כמו שפעת גמלים (ישעיה ס): 
 <b>אבקם.</b> הוא עפר הדק כמו כאבק דק (שם כט): 
 <b>פרש.</b> כן יקרא רוכב הסוס הרגיל בזה: 
 <b>וגלגל.</b> הוא אופן המרכבה: 
 <b>תרעשנה.</b> מל׳ רעש ונדנוד: 
 <b>מבוקעה.</b> מל׳ בקיעה ופתוח:

### פסוק יא
 <b>בפרסות.</b> הם המנעלים שברגלי הסוסים וכן מפרסת פרסה (ויקרא יא): 
 <b>ירמוס.</b> מל׳ רמיסה ודריכה: 
 <b>חוצותיך.</b> הם השווקים וכן וחוצות תשים לך בדמשק (מ״א כ): 
 <b>ומצבות.</b> ר״ל מקומות גבוהות והוא מלשון מצבה: 
 <b>עוזך.</b> ענין חוזק:

### פסוק יב
 <b>חילך.</b> עשרך: 
 <b>רכולתך.</b> ענין סחורה וכן רוכלת העמים (לקמן כ״ז):

### פסוק יג
 <b>והשבתי.</b> אבטל: 
 <b>המון.</b> מלשון המייה: 
 <b>שיריך.</b> מלשון שיר: 
 <b>כנוריך.</b> שם כלי נגון:

### פסוק יד
 <b>לצחיח.</b> ענין יובש: 
 <b>משטח.</b> ענין פרישה: 
 <b>חרמים.</b> רשתות:

### פסוק טו
 <b>באנוק.</b> ענין אנחה וגניחה שהיא בעת יציאת הנפש וכן יאנק חלל (ירמיה נ״א): 
 <b>ירעשו.</b> ענין חרדה:

### פסוק טז
 <b>מעיליהם.</b> מלשון מעיל והוא שם מלבוש חשוב: 
 <b>רקמתם.</b> מעשה רוקם בפתילי זהב וכסף: 
 <b>יפשוטו.</b> ענין הסרת המלבוש: 
 <b>ושממו.</b> ענין תמהון:

### פסוק יז
 <b>ההללה.</b> מלשון הלול ושבח: 
 <b>חתיתם.</b> ענין פחד כמו אל תחת (שם א׳):

### פסוק יח
 <b>האין.</b> בא הנו״ן במקום המ״ם וכן לקץ הימין (דניאל י״ב):

### פסוק יט
 <b>נחרבת.</b> מלשון חורבה: 
 <b>תהום.</b> עומק המים:

### פסוק כא
 <b>בלהות.</b> הוא הפוך מן בהלות וכן לעת ערב והנה בלהה (ישעיהו י״ז:י״ד): 
 <b>ואינך.</b> ואין לך:


## פרק כז
### פסוק ג
 <b>מבואת.</b> מלשון ביאה: 
 <b>רוכלת.</b> סוחרת כמו בעיר רוכלים שמו (לעיל י״ז): 
 <b>כלילת.</b> מלשון כל וכן מכלל יופי (תהלים נ׳):

### פסוק ד
 <b>בלב.</b> חוזק הדבר יקרא לב ע״ש לב בעל חי שהוא חזקו ועקרו וכן דרך אניה בלב ים (משלי ל׳:י״ט): 
 <b>כללו.</b> מלשון כל:

### פסוק ה
 <b>ברושים.</b> שם אילן סרק החשוב: 
 <b>משניר.</b> שם מקום: 
 <b>לוחתים.</b> מלשון לוח ונסר: 
 <b>תרן.</b> הוא עץ הזקוף שעל הספינה ובו משימים הוילון כמו בל יחזקו כן תרנם (ישעיהו ל״ג:כ״ג):

### פסוק ו
 <b>אלונים.</b> שם אילן סרק: 
 <b>משוטיך.</b> מלשון השטה ושחיה במים כמו אני שיט (שם) ויאמר על העצים הארוכים שמנהיגים בהם הספינה להשיטה אל המקום הנרצה: 
 <b>קרשך.</b> ענין לוח ונסר כמו ועשית את הקרשים (שמות כ״ו:ט״ו): 
 <b>שן.</b> הוא שן הפיל: 
 <b>בת אשורים.</b> עדת אשורים וכן בת בבל (תהלים קל״ז):

### פסוק ז
 <b>שש.</b> הוא הפשתן העב: 
 <b>לנס.</b> הוא הוילון שעל תורן הספינה כמו בל פרשו נס (ישעיהו ל״ג:כ״ג): 
 <b>תכלת וארגמן.</b> מיני צבעונים חשובים:

### פסוק ח
 <b>וארוד.</b> שם מקום: 
 <b>שטים.</b> מלשון שטיה ושחיה: 
 <b>חובליך.</b> מלשון חבל וקו ויקראו כן מנהיגי הספינה על כי מושכים בחבלי הוילון וכן רב החובל (יונה א׳):

### פסוק ט
 <b>גבל.</b> שם אומה והיו בנאים כמ״ש ובוני חירם והגבלים (מ״א ה׳): 
 <b>מחזיקי.</b> מלשון חוזוק ותקון: 
 <b>בדקך.</b> מקום השבר והרעוע כמו בדק הבית (מ״ב ג׳) וקרא בלשון בדק על כי צריך בדיקה וחיפוש אחר השבר ומקום הרעוע למצאה: 
 <b>ומלחיהם.</b> כן יקראו מוליכי הספינה כמו וייראו המלחים (יונה א׳:ה׳) והוא ענין ערבוב כמו ממולח טהור קדש (שמות ל׳:ל״ה) ע״ש שמוליכי הספינה מערבבים המים עם המשוטות: 
 <b>לערוב מערבך.</b> הסחורה תקרא מערב והסוחרים עורביה כי הסוחרים מתחייבים זה לזה בהקפותיהם את הסחורה זה לזה וערב הוא ענין התחייבות כמו התערב נא את אדוני וכו׳ (ישעיהו ל״ו:ח׳) וכן מי הוא זה ערב את לבו לגשת אלי (ירמיהו ל׳:כ״א):

### פסוק י
 <b>בחילך.</b> מלשון חיל ועושר: 
 <b>וכובע.</b> הוא כלי מגן על הראש: 
 <b>תלו.</b> מלשון תליה:

### פסוק יא
 <b>וחילך.</b> ענין צבאות עם: 
 <b>וגמדים.</b> כן יקראו אנשי מדה קצרה והוא מלשון גמד ארכה (שופטים ג׳) שר״ל אמת הזרוע: 
 <b>שלטיהם.</b> הם כעין מגיניה:

### פסוק יב
 <b>עזבוניך.</b> היא הסחורה ויתכן שהוא מלשון ויעזבו את ירושלים (נחמיה ג׳) שהוא ענין חיזוק וכן הסחורה הוא לחוזק אל העוסקים בו:

### פסוק יד
 <b>ופרשים.</b> הם רוכבי הסוסים בגבורה ובזריזות: 
 <b>ופרדים.</b> הם הנולדים מן החמור ומן הסוס:

### פסוק טו
 <b>ידך.</b> מקומך כמו יד חזית (ישעיה נז): 
 <b>קרנות שן.</b> שן הפיל גדול כקרן: 
 <b>והבנים.</b> שם עוף הנקרא טווס ונוצותיה יפות למראה וכן ת״י: 
 <b>השיבו.</b> לפי שהביאו רבות פעמים לכן אמר השיבו: 
 <b>אשכרך.</b> ענין מתנה ומנחה כמו אשכר יקריבו (תהלים עב):

### פסוק טז
 <b>בנופך.</b> שם אבן יקר: 
 <b>ארגמן.</b> בגדים צבועים ארגמן והוא שם צבע חשוב: 
 <b>ורקמה.</b> בגדים מעשה רוקם בחלוף הגוונים: 
 <b>ובוץ.</b> הוא הפשתן הטוב: 
 <b>וראמות וכדכוד.</b> שמות אבני יקר:

### פסוק יז
 <b>מנית.</b> שם מקום וכן ועד בואך מנית (שופטים יא): 
 <b>ופנג.</b> הוא אפרסמון: 
 <b>וצרי.</b> הוא נטף המוזכר בסממני הקטורת והוא שרף אילן וכן הצרי אין בגלעד (ירמיה ח): 
### פסוק יח
 <b>חלבון.</b> שם מקום: 
 <b>צחר.</b> ענין לובן כמו אתונות צחורות (שופטים ה):

### פסוק יט
 <b>מאוזל.</b> ענין הליכה כמו ואתל לו (משלי כ): 
 <b>עשות.</b> מצהיר ומזהיר כמו שמנו עשתו (ירמי׳ ה): 
 <b>קדה וקנה.</b> שמות מיני בושם:

### פסוק כ
 <b>חופש.</b> בן חורין כמו לחפשי ישלחנו (שמות כא): 
 <b>לרכבה.</b> למרכבה:

### פסוק כא
 <b>ערב.</b> הם הערבים השוכנים במדבר: 
 <b>ידך.</b> מקומך: 
 <b>בכרים.</b> כבשים שמנים: 
 <b>עתודים.</b> הם הזכרים מן העזים:

### פסוק כב
 <b>בראש.</b> ענין מיטב כמו ראשית גבורתם (ירמיה מט):

### פסוק כג
 <b>כלמד.</b> זה מדי כת״י:

### פסוק כד
 <b>במכלולים.</b> מלשון כל ור״ל כלול בכל היופי: 
 <b>בגלומי.</b> ענין כריכה וכן ויקח אליהו את אדרתו ויגלם (מ״ב ב) ופי׳ שעשאה כריכה אחת: 
 <b>ובגנזי.</b> מלשון גנוזה והטמנה: 
 <b>ברומים.</b> תיבות עשויות מעור קשה לגנת בהם דברים חמודים: 
 <b>חבושים.</b> ענין קשור ותקון וכן פארך חבוש עליך (לעיל כד): 
 <b>וארוזים.</b> כמו וחרוזים כי אחה״ע מתחלף ועניינו דברים מושמים על החוט כמו צווארך בחרוזים (ש״ה א׳):

### פסוק כה
 <b>שרותיך.</b> מל׳ שיירה והם הרבה אנשים הולכי אורח ביחד וזה הלשון ידוע בדרז״ל: 
 <b>בלב ימים.</b> בעומק הים:

### פסוק כו
 <b>השטים.</b> מלשון שטיה ושחיה:

### פסוק כז
 <b>הונך.</b> מלשון הון ועושר: 
 <b>ועזבוניך.</b> סחורתך: 
 <b>מערכך.</b> כפל הדבר במ״ש לומר שהכל נאבד: 
 <b>מלחיך.</b> אוחזי המשוטות: 
 <b>וחובליך.</b> מושכי חבלי הוילון: 
 <b>מחזיקי בדקך.</b> סותמי סדקי הספינה: 
 <b>ועורבי מערבך.</b> סוחרי סחורתך:

### פסוק כח
 <b>ירעשו.</b> מלשון רעש וחרדה: 
 <b>מגרשות.</b> הם הבתים שמחוץ לחומת העיר וקרובים הם אל הים ונקראו כן על כי נראים המה שנגרשו מן העיר וכן ומגרש לערים (במדבר ל״ה:ב׳):

### פסוק כט
 <b>תופשי.</b> אוחזי: 
 <b>משוט.</b> הם העצים הארוכים אשר משיטין בהם את הספינה:

### פסוק ל
 <b>יתפלשו.</b> ענין הגלגול בעפר והכסוי בה כמו עפר התפלשי (מיכה א):

### פסוק לא
 <b>והקריחו.</b> ענין תלישת השער להשאר חלק מבלי שער וכן קרח הוא (ויקרא יג): 
 <b>קרחא.</b> כמו קרחה בה״א:

### פסוק לב
 <b>בניהם.</b> מלשון נהי ויללה: 
 <b>כדומה.</b> ענין כריתה וחורבן כמו גם מדמן תדמי (ירמיהו מ״ח:ב׳):

### פסוק לה
 <b>שממו.</b> ענין תמהון: 
 <b>שערו שער.</b> מלשון סערה בסמ״ך: 
 <b>רעמו.</b> ענין זעם וכעס וכן בעבור הרעימה (ש״א א):

### פסוק לו
 <b>שרקו.</b> ענין השמעת קול בקבוץ השפתים וכן ויושביה לשרקה (מיכה ז): 
 <b>בלהות.</b> הוא הפוך מן בהלות:


## פרק כח
### פסוק ג
 <b>עממוך.</b> ענין ההסתר והכסוי כמו ארזים לא עממהו (לקמן לא):

### פסוק ד
 <b>חיל.</b> ענין כח ואומץ כמו המאזרני חיל (תהלים יח): 
 <b>ותעש.</b> ענין קבוץ ואסיפה כמו ואת הנפש אשר עשו בחרן (בראשית י״ב:ה׳):

### פסוק ה
 <b>חילך.</b> ענין עושר כמו ישא את חיל דמשק (ישעיה מ):

### פסוק ז
 <b>זרים.</b> נכרים: 
 <b>עריצי.</b> ענין חוזק כמו כגבור עריץ (ירמיה כ): 
 <b>והריקו.</b> מלשון ריק ר״ל ישלפו וירוקנו מתערה וכן וחרב אריק (לעיל ה׳): 
 <b>יפעתך.</b> ענין זוהר תריחה וכן הופיע מהר פארן (דברים ל״ג:ב׳):

### פסוק ח
 <b>לשחת.</b> בור הקבר:

### פסוק ט
 <b>מחללך.</b> מלשון חלל והרג:

### פסוק י
 <b>ערלים.</b> ערלי לב וכן ת״י רשיעיא:

### פסוק יב
 <b>חותם.</b> ר״ל צורה כמו תתהפך כחומר חותם (איוב ל״ח:י״ד): 
 <b>תכנית.</b> מל׳ הכנה ומתוקן וכן הדרכי לא יתכנו (לעיל יח): 
 <b>וכליל.</b> מלשון כל ר״ל כלול בכל יופי שאפשר להיות:

### פסוק יג
 <b>בעדן גן.</b> בעדן שנטע בו המקום את הגן כמ״ש ויטע ה׳ אלהים גן בעדן (בראשית ב׳:ח׳) והוא מקום עדון ותפנוק רב: 
 <b>מסוכתך.</b> מלשון סכך וכסוי: 
 <b>תופיך.</b> שם כלי נגון כמו בתופים ובמחולות (שמות טו): 
 <b>ונקביך.</b> כלי נגון בעלי נקבים רבים: 
 <b>כוננו.</b> מלשון הכנה:

### פסוק יד
 <b>את.</b> כמו אתה: 
 <b>כרוב.</b> כן יקרא פני אדם כי תינוק ת״א רביא ולפי גודל מעלתו קראו בלשון כרוב המוזכר בכרובים שעל הארון: 
 <b>ממשח.</b> הוא ענין גדולה כמו למשיחו לכורש (ישעיה מה): 
 <b>הסוכך.</b> מל׳ סכך והגנה:

### פסוק טו
 <b>תמים.</b> מל׳ תם וישר:

### פסוק טז
 <b>מלו.</b> נתמלאו: 
 <b>ואחללך.</b> מל׳ חלול ובזיון: 
 <b>ואבדך.</b> כמו ואאבדך:
### פסוק יז
 <b>על.</b> עניינו כמו עם וכן ויבואו האנשים על הנשים (שמות ל״ה:כ״ב): 
 <b>יפעתך.</b> זוהר בינתך: 
 <b>לראוה.</b> מלשון ראיה והסתכלות: 
### פסוק יח
 <b>מקדשיך.</b> ארמון המלך נקרא כן וכן כי מקדש מלך הוא (עמוס ז׳:י״ג):

### פסוק יט
 <b>שממו.</b> ענין תמהון: 
 <b>בלהות.</b> הוא הפוך מן בהלות: 
 <b>ואינך.</b> ואין לך:

### פסוק כג
 <b>בחוצותיה.</b> וכן יקרא השווקים: 
 <b>ונפלל.</b> מל׳ נפל ונכפלה הלמ״ד:

### פסוק כד
 <b>סילון.</b> מין קוץ כמו וסלונים אותך (לעיל ב): 
 <b>ממאיר.</b> ענין הכאבה כמו צרעת ממארת (ויקרא יג): 
 <b>השאטים.</b> ענין בזיון:

### פסוק כה
 <b>נפוצו.</b> ענין פזור:


## פרק כט
### פסוק ג
 <b>התנים.</b> כמו התנין בנו״ן וכן נקרא מין דג הדומה לנחש במראיתו וכן את התנינים הגדולים (בראשית א׳:כ״א): 
 <b>הרובץ.</b> ענין השכיבה לנוח: 
 <b>יאוריו.</b> נחל מצרים נקרא יאור לפי שהמשיכו ממנו בריכות הרבה להשקות הארץ לכן אמר יאוריו בלשון רבים: 
 <b>עשיתני.</b> ענין גדולה ורוממות כמו ישמח ישראל בעושיו (תהילים קמ״ט:ב׳):

### פסוק ד
 <b>חחים.</b> הוא מכלי צדיה ובו נוקבים לחיי הדג להעלותו מן המים וכן ובחוח תקוב לחיו (איוב מ׳:כ״ו): 
 <b>בלחייך.</b> הוא החלק שאצל הפה: 
 <b>והדבקתי.</b> מל׳ דבוק וחבור: 
 <b>בקשקשתיך.</b> הם הדבוקים בדג על בשרו כעין לבוש כמו סנפיר וקשקשת (ויקרא יא):

### פסוק ה
 <b>ונטשתיך.</b> ענין פזור כמו וינטשו בלחי (שופטים טו): 
 <b>תאסף.</b> ענין הכנסה:

### פסוק ו
 <b>משענת.</b> ענין סעד: 
 <b>קנה.</b> מטה חלול וכן קנה וסוף קמלו (ישעיהו י״ט:ו׳):

### פסוק ז
 <b>בתפשם.</b> ענין אחיזה: 
 <b>תרוץ.</b> מל׳ רציצה ושבירה:

### פסוק י
 <b>לחרבות.</b> מלשון חורבן:

### פסוק יב
 <b>נשמות.</b> שוממות: 
 <b>מחרבות.</b> מלשון חורבה: 
 <b>והפיצותי.</b> וזריתים שניהם ענין פזור:

### פסוק יד
 <b>ושבתי.</b> מלשון השבה: 
 <b>שבות.</b> מלשון שבי: 
 <b>פתרוס.</b> הוא מארץ מצרים: 
 <b>מכורתם.</b> כמו מגורתם וכן מכורותיך ומולדותיך (לעיל טז):

### פסוק טו
 <b>רדות.</b> ענין ממשלה כמו ורדו בכם (ויקרא כו):

### פסוק טז
 <b>בפנותם.</b> מלשון הפנה וסבוב:

### פסוק יח
 <b>אל צור.</b> על צור: 
 <b>מוקרח.</b> ענין חלק מבלי שער כמו קרח הוא (שם יג): 
 <b>מרוטה.</b> ענין תלישת העור מן הבשר ודומה לו כי ימרט ראשו (שם) האמור על תלישת השער:

### פסוק יט
 <b>ונשא.</b> ענין לקיחה: 
 <b>המונה.</b> מרבית עמה:

### פסוק כא
 <b>קרן.</b> כינה את הממשלה בשם קרן על כי בעלי הקרנים יתחזקו בהן בהלחמם עם מי:


## פרק ל
### פסוק ב
 <b>הילילו.</b> מלשון יללה: 
 <b>הה.</b> הוא כמו אהה והוא לשון צעקת יללה:

### פסוק ד
 <b>חלחלה.</b> רתת ורעדה:

### פסוק ה
 <b>הערב.</b> מל׳ תערובות:

### פסוק ו
 <b>גאון.</b> ענין רוממות וממשלה: 
 <b>עוזה.</b> ענין חוזק:

### פסוק ז
 <b>נחרבות.</b> מלשון חרבה:

### פסוק ט
 <b>מלאכים.</b> שלוחים: 
 <b>בצים.</b> בספינות כמו וצי אדיר (ישעיה לג): 
 <b>להחריד.</b> מל׳ חרדה:

### פסוק י
 <b>והשבתי.</b> ענין בטול:

### פסוק יא
 <b>עריצי.</b> ענין חוזק כמו כגבור עריץ (ירמיה כ): 
 <b>והריקו.</b> מל׳ ריק ר״ל ישלפו וירוקנו מתערה: 
 <b>חרבותם.</b> מל׳ חרב:

### פסוק יב
 <b>חרבה.</b> מל׳ חורב ויבש: 
 <b>ומכרתי.</b> ענין מסירה וכן וימכרם ביד אויביהם (שופטים ב׳:י״ד): 
 <b>והשימותי.</b> מלשון שממון:

### פסוק יד
 <b>בנא.</b> היא אלכסנדריא כת״י:

### פסוק טו
 <b>מעוז.</b> ענין חוזק:

### פסוק טז
 <b>חול תחיל.</b> מלשון חלחלה ורעד: 
 <b>להבקע.</b> מל׳ בקיעה ופתיחה:

### פסוק יח
 <b>חשך.</b> ענין מניעה כמו ולא חשכת (בראשית כב): 
 <b>מוטות.</b> ר״ל בדי העול:

### פסוק כא
 <b>חובשה.</b> ענין קשירת מטלית על השבר וכן ולנשברת לא חבשה (לקמן לד): 
 <b>חתול.</b> ענין כריכת המטלית וכן והחתל לא חתלת (לעיל טו): 
 <b>לחבשה.</b> לקשרה:

### פסוק כד
 <b>ונאק.</b> ענין אנחה כמו יאנק חלל (ירמיה נא):


## פרק לא
### פסוק ב
 <b>דמית.</b> מלשון דמיון והשואה:

### פסוק ג
 <b>וחורש.</b> ענין סעיף וכן כעזובת החורש והאמיר (ישעיהו י״ז:ט׳) ור״ל יער בעל סעיפים: 
 <b>מצל.</b> מל׳ צל: 
 <b>עבותים.</b> ענין קליעה כמו וענף עץ עבות (ויקרא כ״ג:מ׳): 
 <b>צמרתו.</b> כן יקרא הסעיף העליון שבאילן העולה למעלה וכן צמרת הארז (לעיל יז):

### פסוק ד
 <b>רוממתהו.</b> מל׳ הרמה: 
 <b>מטעה.</b> מלשון נטיעה: 
 <b>תעלותיה.</b> אמת המים כמו תעלת הברכה (ישעיה ז):

### פסוק ה
 <b>גבהא.</b> אל״ף במקום ה״א: 
 <b>ותרבינה.</b> מל׳ רבוי: 
 <b>סרעפותיו.</b> סעפותיו ור״ל ענפיו ויתכן שהוא מלשון ברוב שרעפי (תהלים צד) שהיא ענין מחשבה וכמו שמלת סעיף משותף לשניהם כמ״ש סעפים שנאתי (שם קיט): 
 <b>פארותיו.</b> גם הוא ענין ענף וכן מסעף פארה (ישעיה י):

### פסוק ו
 <b>קננו.</b> מל׳ קן והוא מדור העופות:

### פסוק ז
 <b>וייף.</b> מל׳ יופי: 
 <b>באורך.</b> עם אורך ובא הבי״ת במקום עם וכן הרק אך במשה (במדבר יב): 
 <b>דליותיו.</b> הענפים הרמים וכן לפנות דליותיו (לעיל וז):

### פסוק ח
 <b>עממוהו.</b> ענין הסתר וכסוי וכן כל סתום לא עממוך (לעיל כח): 
 <b>בגן אלהים.</b> על גן העדן יאמר: 
 <b>דמו.</b> מל׳ דמיון:

### פסוק ט
 <b>ויקנאוהו.</b> מל׳ קנאה:

### פסוק יא
 <b>אל.</b> ענין חוזק כמו אלי גבורים (לקמן לב):

### פסוק יב
 <b>ויטשוהו.</b> ענין פזור כמו וינטשו בלחי (שופטים טו): 
 <b>גאיות.</b> מלשון גיא ועמק: 
 <b>אפיקי.</b> כן יקראו המקומות הנגרים שם המים בחוזק כמו כאפיקים בנגב (תהלים קכו): 
 <b>ויטשוהו.</b> ענין עזיבה כמו והנה נטש אביך (ש״א י):

### פסוק יד
 <b>אליהם.</b> ענין חוזק כמו ואת אילי הארץ לקח (לעיל יז): 
 <b>שותי מים.</b> שהמים משקים אותם:

### פסוק טו
 <b>שאולה.</b> בור הקבר: 
 <b>האבלתי.</b> מל׳ אבלות: 
 <b>ויכלאו.</b> ענין מאסר וכן כלוא ולא אצא (תהילים פ״ח:ט׳): 
 <b>ואקדיר.</b> ענין שחרות כמו שמש וירח קדרו (יואל ב׳:י׳): 
 <b>עולפה.</b> ענין העדר הרגשה וחלשות כמו בניך עלפו (ישעיה נא):

### פסוק טז
 <b>הרעשתי.</b> מל׳ רעש וחרדה: 
 <b>שותי מים.</b> ר״ל שהמים משקים אותם:

### פסוק יז
 <b>וזרועו.</b> ענין חוזק ר״ל עתריו:

### פסוק יח
 <b>ככה.</b> כמו כן:


## פרק לב
### פסוק ב
 <b>אליו.</b> כמו עליו בעי״ן: 
 <b>כפיר.</b> הוא ארי בחור: 
 <b>נדמית.</b> מלשון דמיון: 
 <b>כתנים.</b> כמו כתנין והוא דג גדול כדמות נחש: 
 <b>ותגח.</b> מלשון נגיחה והדפה בקרן או הוא ענין משיכה והוצאה כמו כי אתה גוחי מבטן (תהילים כ״ב:י׳): 
 <b>ותדלח.</b> ענין דריסה עם עכירת המים ודומה לו במקרא שלאחריו: 
 <b>ותרפוס.</b> ענין דריכה ורמיסה כמו מעין נרפש (משלי כה):

### פסוק ג
 <b>בחרמי.</b> ענין רשת כמו משטח חרמים (לעיל כ״ו):

### פסוק ד
 <b>ונטשתיך.</b> ענין פזור כמו וינטשו בלחי (שופטים טו): 
 <b>אטילך.</b> עניז השלכה כמו ויטילו את הכלים (יונה א׳:ה׳): 
 <b>והשכנתי.</b> ענין חניה: 
 <b>והשבעתי.</b> מל׳ שביעה:

### פסוק ה
 <b>הגאיות.</b> מל׳ גיא ועמק: 
 <b>רמותך.</b> מלשון רוממות וגאוה:

### פסוק ו
 <b>צפתך.</b> ענין שטיית המים ממעל כמו צפו מים (איכה ג): 
 <b>ואפיקים.</b> הם המקומות שהמים נגרים ושוטפים בחוזק כמו כאפיקים בנגב (תהלים קכו): 
### פסוק ז
 <b>בכבותך.</b> מל׳ כבוי: 
 <b>והקדרתי.</b> ענין שחרות וחושך כמו שמש וירח קדרו (יואל ב׳:י׳):

### פסוק י
 <b>והשמותי.</b> ענין תמהון: 
 <b>ישערו.</b> מלשון רוח סערה: 
 <b>בעופפי.</b> מלשון עפיפה ופריחה ובלשון שאלה יאמר על התבערה:

### פסוק יב
 <b>בחרבות.</b> לשון חרב: 
 <b>המונך.</b> המון עמך: 
 <b>עריצי.</b> ענין חוזק: 
 <b>ושדדו.</b> ענין עושק:

### פסוק יג
 <b>תדלחם.</b> ענין רמיסה עם העכירה: 
 <b>ופרסות.</b> כן יקראו הנעלים שברגלי הבהמות:

### פסוק יד
 <b>אשקיע.</b> ענין נפילת הדבר בעומק כמו ושקעה ביאור מצרים (עמוס ט׳:ה׳):

### פסוק טו
 <b>ונשמה.</b> מל׳ שממון וכפל הדבר על הפלגת השממון:

### פסוק טז
 <b>בנות.</b> ענין עדה כמו בת בבל (תהלים קלז):

### פסוק יח
 <b>נהה.</b> מל׳ נהי ויללה: 
 <b>אדירים.</b> חזקים:

### פסוק יט
 <b>נעמת.</b> מל׳ נעים ונחמד:

### פסוק כא
 <b>אלי.</b> ענין חוזק כמו ביד אל גוים (לעיל לא):

### פסוק כג
 <b>בירכתי.</b> ענין סוף ואחרית כמו ולירכתי המשכן ימה (שמות כ״ו): 
 <b>חתית.</b> ענין שבר כמו חתתה קשתותם (ירמיה נא):

### פסוק כד
 <b>וישאו.</b> מל׳ משא וסבל:

### פסוק כו
 <b>מחוללי.</b> מל׳ חלל והרג:

### פסוק כז
 <b>נופלים.</b> על המיתה יאמר: 
 <b>חרבותם.</b> מל׳ חרב:

### פסוק ל
 <b>נסיכי.</b> ענין שררה כמו נסיכי סיחון (יהושע יג): 
 <b>צדוני.</b> כמו צדונים ונפלה המ״ם:

### פסוק לא
 <b>ונחם.</b> מל׳ תנחומין: 
 <b>חילו.</b> צבאות עמו:


## פרק לג
### פסוק ב
 <b>מקציהם.</b> ת״י מביניהון: 
 <b>לצופה.</b> ענין הבטה וראיה:

### פסוק י
 <b>נמקים.</b> מל׳ המקה והמסה:

### פסוק טו
 <b>חבול.</b> ענין משכון כמו אם חבל תחבל שלמת רעך (שמות כ״ב:כ״ה):

### פסוק יז
 <b>יתכן.</b> מל׳ הכנה ומתוקן וכן חותם תכנית (לעיל כח):

### פסוק כא
 <b>הפליט.</b> ענין המלטה כמו ויבא הפליט (ראשית יד):

### פסוק כב
 <b>ויד.</b> כח חוזק הנבואה:

### פסוק כד
 <b>החרבות.</b> מל׳ חורבה: 
 <b>למורשה.</b> מל׳ ירושה:

### פסוק כו
 <b>על חרבכם.</b> כמו בחרבכם ובא על במקום הבי״ת כמו וסגרו על מסגר (ישעיהו כ״ד:כ״ב):

### פסוק כז
 <b>במצדות.</b> ענין מגדל חזק ומבצר כמו מצודת סלעים (שם לג): 
 <b>ובמערות.</b> חפירה בקרקע בבנין:

### פסוק כח
 <b>ומשמה.</b> מל׳ שממון וכפל הדבר לרוב השממון: 
 <b>ונשבת.</b> ענין בטול ומניעה: 
 <b>גאון.</b> מל׳ גאוה: 
 <b>עוזה.</b> ענין חוזק:

### פסוק ל
 <b>הקירות.</b> מל׳ קיר וכותל: 
 <b>חד.</b> אחד ונפלה האל״ף לקצר וכן הוא בלשון ארמי: 
 <b>נא.</b> עתה:

### פסוק לא
 <b>עגבים.</b> עניינו לעג והתול כן ת״י: 
 <b>בצעם.</b> ענין חמדה כמו מה בצע בדמי (תהילים ל׳:י׳):


## פרק לד
### פסוק ב
 <b>הוי.</b> ענין קריאה לצער:

### פסוק ג
 <b>הבריאה.</b> השמנה כמו ועגלון איש בריא (שופטים ג):

### פסוק ד
 <b>הנחלות.</b> ר״ל כאוב באבר מן האיברים: 
 <b>חבשתם.</b> ענין קישור כריכת המטלית על השבר כמו והנה לא חבשה (לעיל ל): 
 <b>הנדחת.</b> מלשון דחייה: 
 <b>רדיתם.</b> ענין שלטנות וממשלה: 
 <b>ובפרך.</b> ענין עבודה קשה המפדבת ומשברת את הגוף כמו לא ירדנו בפרך לעיניך (ויקרא כ״ה:נ״ג):

### פסוק ה
 <b>ותפוצינה.</b> ענין פזור:

### פסוק ו
 <b>ישגו.</b> ענין תעייה בדרך כמו משגה עור בדרך (דברים כו):

### פסוק ח
 <b>לבז.</b> מלשון בזה ושלל:

### פסוק י
 <b>ודרשתי.</b> זה הלשון יאמר על תשלומי הגמול וכן אנכי אדרש מעמו (שם י״ח): 
 <b>והשבתים.</b> ענין בטול ומניעה:

### פסוק יא
 <b>ובקרתים.</b> ענין חקירה ודרישה כמו לא יבקר הכהן (ויקרא י״ג:ל״ו):

### פסוק יב
 <b>נפרשות.</b> מל׳ הפרשה ופירוד:

### פסוק יג
 <b>באפיקים.</b> כן יקראו המקומות שנגרים שם המים בחתק כמו כאפיקים בנגב (תהלים קכו):

### פסוק יד
 <b>נוהם.</b> מדורם: 
 <b>תרבצנה.</b> ענין השכיבה לנוח:

### פסוק יז
 <b>ואתנה.</b> כמו ואתן:

### פסוק יח
 <b>תרמסו.</b> ענין דריכה ברגל: 
 <b>ומשקע.</b> ענין נפילת הדבר בעומק כמו ושקעה כיאור מצרים (עמוס יט): 
 <b>תרפשון.</b> ענין דריכה ורמיסה כמו מעין נרפש (משלי כה):

### פסוק כ
 <b>בריה.</b> שמנה כמו ועגלון איש בריא (שופטים ג׳:י״ז): 
 <b>רזה.</b> כחושה כמו ומשמן בשרו יוזה (ישעיה וז):

### פסוק כא
 <b>ובכתף.</b> הוא רוחב היד ממעל במקום חבורו בגוף: 
 <b>תהדופו.</b> ענין דחיפה והכאה כמו אשר תדפנו רוח (תהילים א׳:ד׳): 
 <b>הנחלות.</b> הכאובות באחד מן האיברים:

### פסוק כו
 <b>גבעתי.</b> היא א״י הגבוה מכל הארצות:

### פסוק כז
 <b>יבולה.</b> ענין צמח וכן ארץ נתנה יבולה (שם סז): 
 <b>מוטות.</b> הם בדי העול והוא מל׳ מטה:

### פסוק כט
 <b>מטע.</b> מל׳ נטיעה: 
 <b>אסופי.</b> ענין כליון כמו אסף אסיפם (ירמיה ח): 
 <b>ישאו.</b> מל׳ משא וסבל:


## פרק לה
### פסוק ג
 <b>ומשמה.</b> מל׳ שממה וכפל הדבר לרוב השממון:

### פסוק ד
 <b>חרבה.</b> מל׳ חורבן:

### פסוק ה
 <b>איבת.</b> ענין שנאה כמו ואיבה אשית (בראשית ג): 
 <b>ותגר.</b> ענין הזלה ושפיכה כמו וכמים הנגרים ארצה (ש״ב יד): 
 <b>אידם.</b> ענין צער ומקרה רע כמו הלא איד לעול (איוב ל״א:ג׳):

### פסוק ח
 <b>גבעותיך.</b> מל׳ גבעה והר: 
 <b>וגיאותיך.</b> מל׳ גיא ועמק: 
 <b>אפיקיך.</b> הם המקומות שהמים מוגרים שם בחוזק:

### פסוק יא
 <b>וכקנאתך.</b> ענין כעס כמו הם קנאוני בלא אל (דברים ל״ב:כ״א):

### פסוק יב
 <b>נאצותיך.</b> ענין בזיון כמו כי נאצו האנשים את מנחת ה׳ (ש״א ב):

### פסוק יג
 <b>והעתרתם.</b> ענין רבוי כמו ועתר ענן הקטרת (לעיל ח):


## פרק לו
### פסוק ב
 <b>ובמות.</b> ענין גבהות כמו על במתי ארץ (ישעיהו נ״ח:י״ד): 
 <b>למורשה.</b> מל׳ ירושה:

### פסוק ג
 <b>שמות.</b> מל׳ שממון: 
 <b>ושאף.</b> ענין בליעה והמשכה אל הפה כמו שאפה רוח (ירמיה ב): 
 <b>ודבת.</b> ענין אמירה וע״פ רוב יאמר על האמירה הרעה וכן כי שמעתי דבת רבים (שם כ):

### פסוק ד
 <b>לאפיקים.</b> מקומות שהמים נגרים שם בחתק: 
 <b>ולגאיות.</b> מל׳ גיא ועמק: 
 <b>לבז.</b> מל׳ בזיון:

### פסוק ה
 <b>קנאתי.</b> ענין כעס: 
 <b>כלא.</b> כמו כלה בה״א: 
 <b>בשאט.</b> ענין בזיון וכן בשאט בנפש (לעיל כה): 
 <b>מגרשה.</b> מלשון גרושין:

### פסוק ח
 <b>תשאו.</b> תצמחו ותגדלו:

### פסוק י
 <b>תבנינה.</b> מלשון בנין:

### פסוק יא
 <b>והושבתי.</b> מל׳ ישיבה:

### פסוק יב
 <b>וירשוך.</b> מל׳ ירושה: 
 <b>לשכלם.</b> ענין מיתה ואבדון כמו והארץ משכלת (מ״ב ב) (יז) ובעלילותם. במעשיהם:

### פסוק יט
 <b>ואפיץ.</b> ויזרו שניהם ענין פזור כמו כי נפץ העם (ש״א י״ג) וכמו וזריתי פרש (מלאכי ב):

### פסוק כא
 <b>ואחמול.</b> מל׳ חמלה וחס:

### פסוק כה
 <b>וזרקתי.</b> ענין הזיה כמו וזרקו בני אהרן (ויקרא א׳:י״א): 
 <b>מים טהורים.</b> כן יקראו מי אפר פרה כי מטהר טומאת המת:

### פסוק כו
 <b>ורוח.</b> ענין רצון כמו הנני נותן בו רוח (ישעיה לו): 
 <b>והסירותי.</b> מלשון הסרה:

### פסוק ל
 <b>ותנובת.</b> ענין צמח ופרי וכן ויאכל תנובת שדי (דברים לב):

### פסוק לא
 <b>ונקוטותם.</b> ענין כריתה כמו ונקוטו בפניהם (לעיל ו):

### פסוק לג
 <b>והושבתי.</b> מל׳ ישיבה: 
 <b>ונבנו.</b> מל׳ בנין: 
 <b>החרבות.</b> מל׳ חורבה:

### פסוק לד
 <b>הנשמה.</b> מל׳ שממון: 
 <b>תחת.</b> במקום:

### פסוק לה
 <b>הלזו.</b> הזאת וכן יאמר בלשון זכר האיש הלזה (בראשית כד): 
 <b>והנהרסות.</b> מל׳ הריסה ונתיצה: 
 <b>בצורות.</b> מל׳ מבצר וחוזק:

### פסוק לח
 <b>במועדיה.</b> מל׳ מועד וחג: 
 <b>צאן אדם.</b> ר״ל רבוי בני אדם:


## פרק לז
### פסוק א
 <b>ברוח.</b> ענין רצון: 
 <b>ויניחני.</b> מל׳ הנחה: 
 <b>הבקעה.</b> העמק:

### פסוק ו
 <b>וקרמתי.</b> מלשון קרום כעין קליפה ובדרז״ל קרום שעלה מחמת מכה (חולין מ״ג):

### פסוק ז
 <b>רעש.</b> ענין נדנוד ותנועה:

### פסוק ח
 <b>ויקרם.</b> נעשה קרום:

### פסוק ט
 <b>ופחי.</b> מלשון הפחה ונשיבה:

### פסוק יא
 <b>נגזרנו.</b> ענין כריתה כמו אמרתי נגזרתי (איכה ג׳):

### פסוק יד
 <b>והנחתי.</b> מלשון מנוחה:

### פסוק יט
 <b>עץ.</b> ר״ל שבט מלוכה ולפי שעשה משל עץ אחז לשון עץ: 
 <b>עליו.</b> ר״ל עמו בסמוך לו: 
 <b>את.</b> עם:

### פסוק כב
 <b>יחצו.</b> ענין חלוקה כמו ותחץ לארבע רוחות (דניאל י״א:ד׳):

### פסוק כג
 <b>ובשקוציהם.</b> מל׳ שקץ ותעוב:

### פסוק כד
 <b>ורועה.</b> ר״ל מנהיג:

### פסוק כז
 <b>משכני.</b> ר״ל השראת שכינתי והוא מלשון משכן וחנייה:


## פרק לח
### פסוק ב
 <b>גוג.</b> כן שם המלך: 
 <b>המגוג.</b> משך ותובל שמות אומות והיו מבני יפת כמ״ש בני יפת גומר ומגוג ומדי ויון ותובל ומשך ותירס (בראשית י׳:ב׳):

### פסוק ד
 <b>ושובבתיך.</b> ענין מרד והליכה בדרכי הלב כמו משובה ישראל (ירמיה ג): 
 <b>חחים.</b> הם הטבעות שמשימים בלחיי החיה למושכה ע״י וכן ויביאוהו בחחים (לעיל יט): 
 <b>בלחייך.</b> כן נקראו חלק הפה ממעל ומתחת: 
 <b>מכלול.</b> מלשון כל ר״ל כלול בכל יופי: 
 <b>צנה ומגן.</b> שמות כלי מלחמה עשויים להציל ממכת חרב וחנית: 
 <b>תופשי.</b> אוחזי: 
 <b>חרבות.</b> מל׳ חרב:

### פסוק ה
 <b>וכובע.</b> כן יקרא כלי המגן שעל הראש:

### פסוק ו
 <b>אגפיה.</b> כנפיה וכן וכל אגפיו (לעיל י״ב) ויאמר על התפשטות החיילות:

### פסוק ז
 <b>הכון.</b> מל׳ הכנה: 
 <b>קהליך.</b> אסיפת עם:

### פסוק ח
 <b>תפקד.</b> ענין זכרון כמו וה׳ פקד (בראשית כא): 
 <b>משובבת.</b> מלשון הושבה:

### פסוק ט
 <b>כשואה.</b> ענין חושך כמו אמש שואה ומשואה (איוב ל׳:ג׳): 
 <b>אותך.</b> עמך:

### פסוק יא
 <b>פרזות.</b> כן יקראו הערים אשר אין חומה להם וכן פרזות תשב ירושלים (זכריה ב): 
 <b>השוקטים.</b> מל׳ השקט ומנוחה: 
 <b>ובריח.</b> הוא המטה הסוגר הדלתות:

### פסוק יב
 <b>עושה.</b> ענין אסיפה כמו ואת הנפש אשר עשו בחרן (בראשית יב): 
 <b>טבור.</b> הוא השרר ובדרז״ל ופיו סתום וטבורו פתוח (נדה ל) וכן מעם טבור הארץ (שופטים ט):

### פסוק יג
 <b>כפיריה.</b> אריה בחור יקרא כפיר: 
 <b>הקהלת.</b> אספת: 
 <b>לשאת.</b> לקחת:

### פסוק יט
 <b>ובקנאתי.</b> ענין כעס: 
 <b>עברתי.</b> מל׳ עברה וזעם:

### פסוק כ
 <b>ורעשו.</b> ענין נדנוד ותנועה חזקה: 
 <b>הרמש.</b> כן יקראו בריות קטניות קצרי הרגל וכן רמש וצפור כנף (תהלים קמח): 
 <b>המדרגות.</b> ענין מעלות כמו בסתר המדרגה (ש״ה ב):

### פסוק כב
 <b>ונשפטתי.</b> ענין ויכוח כמו כי באש ה׳ נשפט (ישעיה סו): 
 <b>אלגביש.</b> אבני ברד דומות אל אבן יקר הנקרא גביש וכן ואתנה אבני אלגביש (לעיל יג): 
 <b>וגפרית.</b> שם המין הבוער:


## פרק לט
### פסוק ב
 <b>ושובבתיך.</b> ענין מרד והליכה בדרכי הלב: 
 <b>וששאתיך.</b> ענין הסתה ופתוי כמו הנחש השיאני (בראשית ג):

### פסוק ד
 <b>אגפיך.</b> חיל צבאות עם: 
 <b>לעיט.</b> כן יקרא עוף דורס וכן לעיט הרים (ישעיהו י״ח:ו׳) ולתוספת ביאור אמר צפור כל כנף ר״ל כל בעל כנף:

### פסוק ז
 <b>אחל.</b> מל׳ חלול:

### פסוק ט
 <b>ובערו והשיקו.</b> מל׳ הבערה והיסק וכפל הדבר במ״ש: 
 <b>בנשק.</b> כלי זיין כמו נשק בית היער (שם כב): 
 <b>וברומח.</b> חנית:

### פסוק י
 <b>ישאו.</b> ענין לקיחה: 
 <b>יחטבו.</b> ענין כריתה וחתוך כמו מחוטב עציך (דברים כט):

### פסוק יא
 <b>גי.</b> עמק: 
 <b>וחוסמת.</b> ענין סתימה וסגירה כמו לא תחסום (שם כה):

### פסוק יד
 <b>יבדילו.</b> ענין הפרשה: 
 <b>את העוברים.</b> עם העוברים: 
 <b>מקצה.</b> מסוף: 
 <b>יחקורו.</b> ענין חיפוש ודרישה:

### פסוק טו
 <b>ציון.</b> סימן ואות כמו מה הציון הלז (מ״ב כג):

### פסוק יח
 <b>כרים.</b> כבשים שמנים: 
 <b>ועתודים.</b> הם הזכרים מן העזים: 
 <b>מריאי בשן.</b> ענין פטום ושמן כמו ושלם מריאכם (עמוס ה׳:כ״ב) ובשן הוא מקום מרעה שמן כמ״ש פרות הבשן (שם ד) ור״ל פטומים ומשומנים במרעה בשן:

### פסוק כב
 <b>והלאה.</b> ולהלן:

### פסוק כג
 <b>מעלו בי.</b> כחשו ושקרו בי כמו ומעלה בו מעל (במדבר ד) ת״א ותשקר ביה שקר: 
 <b>כולם.</b> ר״ל רובם כי הרוב ככל:

### פסוק כה
 <b>שבות.</b> מל׳ שבי הגולה: 
 <b>וקנאתי.</b> ענין נקמה כמו בקנאו את קנאתי (שם כה):

### פסוק כו
 <b>ונשו.</b> כמו ונשאו והיא מל׳ משא וסבל:

### פסוק כז
 <b>בשובבי.</b> מלשון השבה:

### פסוק כח
 <b>וכנסתים.</b> מל׳ הכנסה:


## פרק מ
### פסוק א
 <b>בעצם.</b> ענין עצמות הדבר וגופו וכן לא נכחד עצמי ממך (תהילים קל״ט:ט״ו):

### פסוק ב
 <b>ויניחני.</b> מל׳ הנחה: 
 <b>כמבנה.</b> מל׳ בנין:

### פסוק ג
 <b>ופתיל.</b> חוט כפול ושזור כמו פתיל תכלת (שמות ל״ט:ל״א) והוא קו המדה: 
 <b>וקנה.</b> מטה ומקל:

### פסוק ה
 <b>וטופח.</b> כן יקרא מדת ד׳ אצבעות אגוד יחד:

### פסוק ו
 <b>במעלותיו.</b> הם המדרגות שעולין דרך בם: 
 <b>סף.</b> כן יקרא מזוזות הפתח וכן וירעשו הספים (עמוס ט):

### פסוק ז
 <b>והתא.</b> ענין חדר מה וכן אל תא הרצים (מלכים א י״ד:כ״ח) ויקרא כן על כי הוא בגבול גוף הבנין והוא מל׳ תתאו לכם (במדבר ל״ד:ז׳) שהוא ענין גבול: 
 <b>אולם.</b> ענין בית שער ועשויה כעין כפה ממעל: 
 <b>מהבית.</b> מבפנים:

### פסוק ט
 <b>ואילו.</b> כן יקראו המזתות על כי היו עגולים כאילן אלה:

### פסוק י
 <b>מפה.</b> מכאן וכן עד פה תבוא (איוב ל״ח:י״א):

### פסוק יב
 <b>וגבול.</b> ר״ל מקום פנוי מבלי בנין:

### פסוק טו
 <b>ועל פני.</b> הוא ענין גובה ע״ש שפני האדם הוא בגובה הגוף: 
 <b>האיתון.</b> ענין ביאה כמו אתא בוקר (ישעיה כ״א): 
 <b>על.</b> כמו עם: 
 <b>לפני.</b> ענין גובה:

### פסוק טז
 <b>אטומות.</b> ענין סתימה כמו אוטם אזנו (שם לג): 
 <b>אל התאים.</b> ר״ל בהתאים אל במקום בי״ת וכן ואל הארון (שמות כה): 
 <b>אליהמה.</b> הם המזוזות: 
 <b>לאלמות.</b> מל׳ אולם: 
 <b>ואל איל.</b> והאיל הוא המזתה:

### פסוק יז
 <b>לשכות.</b> חדרים כמו ויביאם לשכתה (ש״א ט): 
 <b>ורצפה.</b> ענין הצעת אבנים למדרך הרגל וכן על רצפת בהט ושש (אסתר א׳:ו׳):

### פסוק יח
 <b>כתף.</b> צד ועבר: 
 <b>לעומת.</b> נגד:

### פסוק כו
 <b>עולותיו.</b> מעלותיו:

### פסוק לח
 <b>ידיחו.</b> ענין רחיצה ושטיפה במים:

### פסוק לט
 <b>אליהם.</b> אצלם בסמוך להם:

### פסוק מב
 <b>גזית.</b> מל׳ גזיזה ור״ל מסותתות ביושר: 
 <b>ויניחו.</b> הוי״ו יתירה:

### פסוק מג
 <b>והשפתים.</b> ת״י ענקלין והם ווין על רביעית הארז שעל העמודים כפופים ראשיהם למעלה שתולין בהם הקרבנות ומפשיטין אותן: 
 <b>מוכנים.</b> מל׳ הכנה וקביעות: 
 <b>בבית.</b> מבפנים:

### פסוק מד
 <b>שרים.</b> מלשון שיר ור״ל משוררים: 
 <b>ופניהם.</b> ר״ל פתחיהם שהוא פני הבית:

### פסוק מה
 <b>לכהנים.</b> משרתי ה׳ יקראו כהנים ואם אינם מבני אהרן:

### פסוק מז
 <b>מרובעת.</b> מלשון רבוע: 
 <b>הבית.</b> כן יקרא ההיכל כי היה מקורה כעין בית ולא כן החצירות:


## פרק מא
### פסוק ב
 <b>וכתפות.</b> ענין עבר וצד:

### פסוק ה
 <b>קיר.</b> כותל: 
 <b>הצלע.</b> הוא חדר מה ובבנין שלמה נקרא גם יציע ויקרא צלע לפי שהוא בצלע הבית ויציע שהוא מקום צנוע:

### פסוק ז
 <b>ונסבה.</b> מל׳ סביב ויאמר על בנין המררגות שהיתה בתמונת עמוד והעולה בה מסבב את העמוד בדרך הלוכו, או יאמר על בנין המסיבה והוא שם חדר מה שהיה מסבב כל הצלעות מצפון ומדרום: 
 <b>על העליונה.</b> אל העליונה: 
 <b>לתיכונה.</b> לאמצעית כמו והבריח התיכון (שמות כ״ו:כ״ח) ובאה הלמ״ד במקום בי״ת כמו ישבת לכסא (תהילים ט׳:ה׳) ור״ל בדרך התיכונה:

### פסוק ח
 <b>מוסדות.</b> מל׳ יסוד: 
 <b>מלו.</b> באה הוי״ו במקום אל״ף ור״ל קנה שלם: 
 <b>אצילה.</b> ר״ל גדולה והוא כענין ואל אצילי בני ישראל (שמות כט):

### פסוק ט
 <b>ואשר.</b> ת״י ואתר והוא תרגומו של מקום: 
 <b>מונח.</b> מלשון הנחה ועזיבה: 
 <b>בית צלעות.</b> כמו לבית צלעות ר״ל לבנין צלעות:

### פסוק יב
 <b>והבנין.</b> הוא שם כולל על הצלעות והמסיבות: 
 <b>אל פני.</b> לפני: 
 <b>הגזרה.</b> ת״י בצורתא ועל הבית יאמר שהוא גבוה למעלה מהצלעות ומהמסיבות כי בצר הוא ענין גבהות וכמ״ש גדולות ובצורות בשמים (דברים א׳:כ״ח) כי בנין גבוה הוא מבצר ומשגב: 
 <b>פאת.</b> עבר ורוח:

### פסוק יג
 <b>והבניה.</b> הוא הצלע: 
 <b>וקירותיה.</b> כתלים:

### פסוק טו
 <b>ואתיקיהא.</b> ח״י זויתהא ועל בית החליפות יאמר שעמדו בזויות הבית מזה ומזה נשען לבנין האולם:

### פסוק טז
 <b>הסיפים.</b> מזוזות הפתחים: 
 <b>האטומות.</b> הסתומות במחיצה בהירה וזכה: 
 <b>והאתיקים.</b> הם כעין עמודים מרובעים בולטים מחוץ לכותל רחבים מלמטה והולכים וכלים כלפי מעלה ועשויות לחוזק וכן אתיק אל פני אתיק (לקמן מב): 
 <b>שחיף.</b> ענין לוח וכן ת״י נסרין דארזא:

### פסוק יח
 <b>כרובים.</b> פרצוף תינוק כי תרגום של תינוק הוא רביא: 
 <b>ותמורים.</b> צורת אילן תמר:

### פסוק כא
 <b>רבועה.</b> מרובעת ור״ל לא עגולה אבל לא היתה שוה הצלעות:

### פסוק כב
 <b>ומקצעותיו.</b> ענין זויות כמו ולמקצעות המשכן (שמות כו):

### פסוק כד
 <b>מוסבות.</b> מל׳ סבוב:

### פסוק כה
 <b>ועב עץ.</b> כמו ועץ עב:

### פסוק כו
 <b>כתפות.</b> עבר וצד: 
 <b>וצלעות.</b> הם הקירות השוכבים על ראשי הכתלים ועליהם מניחין ראשי קורות התקרה והוא מלשון צלע וצד כי המה בצדדי הבית: 
 <b>והעובים.</b> הם קורות התקרה שהמה עבים קצת:


## פרק מב
### פסוק א
 <b>הגזרה.</b> זה ההיכל ובית קה״ק: 
 <b>הבנין.</b> הם הצלעות והמסיבה:

### פסוק ג
 <b>רצפה.</b> ענין הצעת אבנים למדרך הרגל: 
 <b>אתיק.</b> עמוד מרובע בולט מהכותל רחב מלמטה והולך וכלה מלמעלה והוא עשוי לחיזוק וכן והאתיקים (לעיל מא): 
 <b>בשלישים.</b> מלשון שלשה:

### פסוק ד
 <b>מהלך.</b> ר״ל דרך ושביל:

### פסוק ה
 <b>קצורות.</b> מלשון קצר ר״ל צרות ודחוקות: 
 <b>יכלו.</b> כמו יאכלו והוא ענין המעטה באויר החלל ובדרז״ל כמה לוחות אוכלות בארון (ב״ב יד): 
 <b>ומהתיכונות.</b> מהאמצעית:

### פסוק ו
 <b>נאצל.</b> ענין הפרשה כמו אצלת לי ברכה (בראשית כ״ז:ל״ו):

### פסוק ז
 <b>וגדר.</b> כותל:

### פסוק ט
 <b>המביא.</b> מל׳ ביאה:

### פסוק יב
 <b>הגדרת הגינה.</b> ת״י דוכן ליואי ולשון גדרת הגינה ר״ל בנין גדר הגון וראוי ולשון הגון הוא ידוע בדרז״ל, או יתכן שהוא מל׳ נגון ור״ל מקום שהלוים עומדים ומנגנים בשיר:

### פסוק יד
 <b>ולא יצאו.</b> הוי״ו יתירה: 
 <b>ושם.</b> הוי״ו היא במקום אבל: 
 <b>ישרתו.</b> ענין עבודה:

### פסוק טו
 <b>וכלה.</b> ענין השלמה:

### פסוק כ
 <b>להבדיל.</b> ענין הפסק והפרשה: 
 <b>לחול.</b> מל׳ חולין והוא הפוך הקדש:


## פרק מג
### פסוק ב
 <b>האירה.</b> מלשון אורה:

### פסוק ג
 <b>וכמראה וגו׳.</b> כמראה שני כפ״י הדמיון יורה על דמיון גמור וכן כעם ככהן (ישעיה כד): 
 <b>אל נהר.</b> על נהר:

### פסוק ה
 <b>ותשאני.</b> ענין לקיחה וכן ובתים ונשאו (מיכה ב׳):

### פסוק ז
 <b>כפות רגלי.</b> כמו שיקרא שטחית היד כף כן יקרא שטחית הרגל: 
 <b>ובפגרי.</b> כן יקרא גוף המת: 
 <b>במותם.</b> כמו בבמותם והוא מלשון במה ומזבח:

### פסוק ח
 <b>ספם.</b> כן יקרא גם המפתן וכאשר יקראו המזוזות וכן וידיה על הסף (שופטים י״ט:כ״ז): 
 <b>ואכל.</b> מלשון כליון והשחתה:

### פסוק ט
 <b>ממני.</b> ר״ל ממקום משכן שכינתי:

### פסוק י
 <b>תכנית.</b> מל׳ הכנה ומתוקן:

### פסוק יג
 <b>וחיק.</b> מל׳ חקוי וקביעות תהו היסוד כן ארז״ל (מנחות צז): 
 <b>וגבולה.</b> הם הקרנות שהם בגבול המזבח ולתוספת ביאור אמר אל שפתה: 
 <b>זרת.</b> היא חצי האמה וכן זרת ארכו (שמות כ״ח:ט״ז): 
 <b>גב.</b> שטח הגובה וכן ותבני לך גב (לעיל יו):

### פסוק יד
 <b>העזרה.</b> דפוס בנין המזבח קורא בשם עזרה:

### פסוק טו
 <b>וההראל.</b> הוא כמו האריאל ובאה הה״א במקום האלף ונשמטה היו״ד וכן יקרא שם המזבח כמו והיתה לי כאריאל (ישעיהו כ״ט:ב׳) ונקרא כן ע״ש שירד עליו האש מהאל מן השמים ורבצה עליו כארי:

### פסוק טז
 <b>רבוע.</b> מרובע: 
 <b>רבעיו.</b> צדדיו וכן על ארבעת רבעיהם (לעיל א) והוא מל׳ רבע כי כל צד הוא רבע כי ארבע צדדים יש:

### פסוק יז
 <b>ומעלתהו.</b> הכבשים שהיו אל המזבח: 
 <b>פנות.</b> מל׳ הפנה וסבוב:

### פסוק כ
 <b>פנות.</b> מל׳ פנה וזויות: 
 <b>וחטאת.</b> ת״י ותדכי והוא ענין טהרה: 
 <b>וכפרתהו.</b> הוא ענין קנוח ועש״ז יקרא המזרק כפור כי הכהן הזורק מקנח אצבעו מן הדם בשפת המזרק ובדרז״ל ובעי לכפורי ידי׳ בההוא גברא (גיטין נז):

### פסוק כא
 <b>במפקד.</b> ענין כליון וחסרון כמו ולא נפקד ממנו איש (מדבר ל״א):

### פסוק כג
 <b>בכלותך.</b> ענין השלמה וגמר:

### פסוק כו
 <b>ומלאו ידיו.</b> כן נקרא החנוך בלשון המקרא כמו ומלאת יד אהרן (שמות כ״ט:ט׳) וענין חנוך הוא התחלת הדבר במה שיעמוד בו לעולם:

### פסוק כז
 <b>והלאה.</b> ולהלן עד עולם: 
 <b>ורצאתי.</b> מלשון רצון:


## פרק מד
### פסוק ג
 <b>לחם.</b> כן יקרא גם הבשר כמו את קרבני לחמי (במדבר כ״ח:ב׳):

### פסוק ו
 <b>מרי.</b> ענין מרד וסרוב:

### פסוק ז
 <b>ערלי לב.</b> ענין חתימה וכן ערלה אזנם (ירמיה ו׳):

### פסוק ח
 <b>ותשימון.</b> ענין עשיה:

### פסוק י
 <b>הלוים.</b> ר״ל הכהנים בני לוי: 
 <b>בתעות.</b> מלשון תועה והושאל מהתועה מדרך הישר ללכת דרך אחר:

### פסוק יא
 <b>פקודות.</b> ענין מינוי וגזברות כמו להיות פקידים בית ה׳ (שם כ״ט):

### פסוק יג
 <b>לכהן.</b> ענין שירות ועבודה:

### פסוק יח
 <b>פארי.</b> כן יקראו המגבעות כמ״ש פארי המגבעות (שמות ל״ט:כ״ח) ויקראו כן ע״ש היופי וההדר שבהן: 
 <b>ביזע.</b> מלשון זיעה:

### פסוק יט
 <b>יפשטו.</b> ענין הסרת המלבוש:

### פסוק כ
 <b>יגלחו.</b> ענין קציצת השער: 
 <b>ופרע.</b> כן יקרא גדול השער כמו את ראשו לא יפרע (ויקרא כ״א): 
 <b>ישלחו.</b> ענין התפשטות כמו תשלח קציריה (תהלים פ׳): 
 <b>כסום יכסמו.</b> מלשון והחטה והכסמת (שמות ט׳) והוא מין זרע:

### פסוק כג
 <b>יורו.</b> מלשון הוראה ולמוד:

### פסוק כח
 <b>ואחוזה.</b> ענין חלק ונחלה:

### פסוק כט
 <b>חרם.</b> ר״ל הקדש וכן כל חרם בישראל לך יהיה (במדבר י״ח:י״ד):

### פסוק ל
 <b>בכורי.</b> בשול התבואה יקרא בלשון בכור וכן ראשית בכורי אדמתך (שמות כ״ג:י״ט): 
 <b>עריסותיכם.</b> ענין בצק ועיסה כמו מראשית עריסותיכם (במדבר י״ט): 
 <b>להניח.</b> מלשון הנחה:


## פרק מה
### פסוק א
 <b>תרימו תרומה.</b> ענין הפרשה כמו ויקחו לי תרומה (שמות כ״ה): מגרש:

### פסוק ב
 <b>מגרש.</b> ענינו מקום פנוי מבלי זריעה ואילנות וכן ומגרש לערים (במדבר ל״ה):

### פסוק ד
 <b>ומקדש.</b> ענין הזמנה כמו ויקדישו את קדש בגליל (יהושע כ׳:ז׳):

### פסוק ו
 <b>לעומת.</b> ר״ל בשוה וכן האופנים לעומתם (לעיל י׳):

### פסוק ז
 <b>אל פני.</b> ואל פני ר״ל לפני: 
 <b>מפאת.</b> מעבר:

### פסוק ח
 <b>לארץ.</b> כמו בארץ ובאה הלמ״ד במקום בי״ת וכן ישבת לכסא (תהילים ט׳:ה׳) ומשפטו בכסא: 
 <b>יונו.</b> מלשון אונאה הוא ענין עושק כמו ואיש לא יונה (לעיל י״ח):

### פסוק ט
 <b>ושוד.</b> ענין עושק: 
 <b>גרושותיכם.</b> מלשון גירושין והשלכה:

### פסוק י
 <b>מאזני.</b> כף מאזני משקל: 
 <b>ואיפת.</b> זהו מדת היבש בת ג׳ סאין: 
 <b>ובת.</b> זהו מדת הלח בת ג׳ סאין וכן ויין בתים עשרים אלף (ד״ה ב׳ ב׳):

### פסוק יא
 <b>תוכן.</b> ענין חשבון כמו ותוכן לבנים תתנו (שמות ה׳:י״ח): 
 <b>לשאת.</b> לקחת כמו ובתים ונשאו (מיכה ב׳): 
 <b>החומר.</b> מדה של שלשים סאים וכן וחומר שעורים (הושע ג׳): 
 <b>מתכונתו.</b> חשבונו:

### פסוק יב
 <b>והשקל.</b> שם משקל: 
 <b>גרה.</b> שם מטבע מעה וכן עשרים גרה השקל (שמות ל׳:י״ג): 
 <b>המנה.</b> הוא ליטרא וכן שלשת מנים זהב (מ״א י׳):

### פסוק יג
 <b>וששיתם.</b> מל׳ שש ר״ל תחלקו לקחת הששית:

### פסוק יד
 <b>הכור.</b> כן נקרא החומר וכן כורים עשרים אלף (דה״ב ב׳):

### פסוק טו
 <b>ממשקה.</b> ת״י מפטימא ר״ל שמן בעל מוח רב מושקה בלחלוחית וכמ״ש ומוח עצמותיו ישקה (איוב כ״א:כ״ד) ועל המנחה נאמר בדרך השאלה:

### פסוק יז
 <b>והנסך.</b> יין לנסכים: 
 <b>מועדי.</b> מלשון וועד ואסיפה:

### פסוק יח
 <b>תמים.</b> שלם ממום: 
 <b>וחטאת.</b> ותטהר:

### פסוק יט
 <b>פנות.</b> זויות: 
 <b>העזרה.</b> כן יקרא דפוס בנין המזבח כמ״ש ומהעזרה הקטנה (לעיל מ״ג):

### פסוק כ
 <b>שוגה.</b> מלשון שגגה: 
 <b>ומפתי.</b> שוטה וסכל: 
 <b>וכפרתם.</b> הוא ענין קנוח וכן וכפרתהו (שם):

### פסוק כא
 <b>שבעות.</b> כמו שבעת בלא וי״ו וכן למעלה לעמות אחד החלקים והוא כמו לעמת בלא וי״ו:

### פסוק כד
 <b>הין.</b> שם מדה ובו י״ב לוגין:


## פרק מו
### פסוק ב
 <b>מפתן.</b> הוא האסקופה וכן כרותות אל המפתן (ש״א ה׳):

### פסוק ה
 <b>מתת.</b> מל׳ נתינה:

### פסוק ו
 <b>תמימים.</b> כמו תמים או אמר לשון רבים על כל הפרים של כל ראשי החדשים:

### פסוק ז
 <b>תשיג ידו.</b> לשון זה יאמר על ערך העושר וכן על פי אשר תשיג יד הנודר (ויקרא כ״ז:ח׳):

### פסוק ט
 <b>נכחו.</b> נגדו כמו לנוכח אשתו (בראשית כ״ה):

### פסוק יד
 <b>לרוס.</b> ענין זלוף ונטיפה כמו רסיסי לילה (ש״ה ה): 
 <b>הסלת.</b> קמח יפה:

### פסוק טז
 <b>אחוזתם.</b> ענין החזקה:

### פסוק יז
 <b>הדרור.</b> כן יקרא היובל כי הוא ענין חפשי כמו וקראתם דרור (ויקרא כה): 
 <b>ושבת.</b> כמו ושבה:

### פסוק יח
 <b>להונותם.</b> ענין עושק כמו ולא יוגו עוד (לעיל מה): 
 <b>יפוצו.</b> ענין פזור כמו נפצו צאנו (לעיל לד):

### פסוק יט
 <b>במבוא.</b> בדרך ביאה: 
 <b>כתף.</b> עבר וצד: 
 <b>הפונות.</b> מלשון הפנות: 
 <b>בירכתים.</b> בקצה וסוף כמו ולירכתי המשכן (שמות כו):

### פסוק כ
 <b>יאפו.</b> מלשון אפייה:

### פסוק כא
 <b>מקצועי.</b> זויות וכן ומקצעותיו לו (לעיל מא):

### פסוק כב
 <b>קטורות.</b> ענין עשן כמו כקיטור הכבשן (בראשית יט): 
 <b>מהקצעות.</b> כמו מהמקצעות ר״ל מהזויות:

### פסוק כג
 <b>וטור.</b> ענין שורה וכן שלשה טורי גזית (מ״א ו):


## פרק מז
### פסוק א
 <b>מפתן.</b> איסקופה כמו כרותות אל המפתן (ש״א ה): 
 <b>פני הבית.</b> כן נקרא פתח הבית:

### פסוק ב
 <b>מפכים.</b> מל׳ פך והוא שם כלי מה כמו פך השמן (שם י):

### פסוק ג
 <b>וקו.</b> הוא חבל המדה: 
 <b>אפסים.</b> מל׳ פס והאל״ף נוספת והוא כף הרגל וכאשר יקרא כף היד בלשון פס כמ״ש ומלכא חזי פס ידא (דניאל ה׳:ה׳):

### פסוק ד
 <b>ברכים.</b> הם הכרעים: 
 <b>מתנים.</b> הם החלצים:

### פסוק ה
 <b>גאו.</b> ענין גודל וכן היגאה גומא (איוב ח): 
 <b>שחו.</b> ענין שטיה במים ממעל כמו כאשר יפרש השוחה לשחות (ישעיהו כ״ה:י״א):

### פסוק ח
 <b>הגלילה.</b> מחוז וכן גלילות פלשת (יואל ד): 
 <b>הערבה.</b> ת״י במישרא: 
 <b>ונרפאו.</b> מל׳ רפואה ר״ל ימתקו:

### פסוק ט
 <b>חיה.</b> ר״ל שיש בה חיות ואמר לתוספת ביאור: 
 <b>ישרץ.</b> ענין ההולדה עם הרבוי וכן פרו וישרצו (שמות א):

### פסוק י
 <b>דוגים.</b> ר״ל ציידי דגים: 
 <b>משטוח.</b> ענין פרישה: 
 <b>לחרמים.</b> לרשתות וכן משטח חרמים תהיה (לעיל כו): 
 <b>למינה.</b> מל׳ מין:

### פסוק יא
 <b>בצאתיו.</b> כן יקרא כניסת המים במקום הטיט הלח וכן היגאה גומא בלא בצה (איוב ח׳:י״א): 
 <b>וגבאיו.</b> ענין חפירה ובור כמו ולחשוף מים מגבא (ישעיהו ל׳:י״ד): 
 <b>ולא ירפאו.</b> הא׳ יתירה וטפלה:

### פסוק יב
 <b>יבול.</b> ענין כמישה כמו ועלהו לא יבול (תהילים א׳:ג׳): 
 <b>יתום.</b> ענין כליון והשלמה כמו תם הכסף (בראשית מז): 
 <b>יבכר.</b> כן יקרא בשול הפירות כמו בכורי ענבים (במדבר יג): 
 <b>לתרופה.</b> מל׳ רפואה:

### פסוק יג
 <b>גה.</b> כמו זה והגימ״ל הוא במקום הזי״ן באטב״ח וכן לבג לגוים (לעיל כה) ור״ל לבז לגוים: 
 <b>חבלים.</b> חלקים על כי הדרך לחלק נחלה במדידת החבל וכן והיה חבל לשארית וגו׳ (צפניה ב׳:ז׳):

### פסוק יד
 <b>ונפלה.</b> זה הלשון יאמר על הירושה וכן למטה והיה תפילו ובדרז״ל ביום אתה מפיל נחלות (ב״ב קי״ג):

### פסוק יח
 <b>על הים.</b> עד הים וכן וירכתו על צידון (בראשיח מט): 
 <b>תמודו.</b> מל׳ מדידה:

### פסוק יט
 <b>נגב תימנה.</b> כפל המלה בשמות נרדפות כמו אדמת עפר (דניאל י״ב):

### פסוק כ
 <b>נוכח.</b> נגד כמו לנוכח אשתו (בראשית כ״ה):

### פסוק כב
 <b>כאזרח.</b> כן יקרא ישראל גמור כמו האזרח והגר הגר (ויקרא ט״ז:כ״ט):


## פרק מח
### פסוק א
 <b>אל יד.</b> אצל מקום כמו יד אבשלום (ש״ב יח):

### פסוק ב
 <b>ועל גבול.</b> סמוך לגבול כמו ועליו מטה מנשה (במדבר ב׳:כ׳):

### פסוק י
 <b>ולאלה.</b> כמו ובאלה ובאה הלמ״ד במקום בי״ת וכן ישבת לכסא (תהלים ט):

### פסוק יא
 <b>המקודש.</b> כמו המקודשים והוא דרך כלל: 
 <b>תעו.</b> הוא לשון מושאל מן התועה בדרך:

### פסוק יב
 <b>תרומיה.</b> ענין הפרשה:

### פסוק יג
 <b>לעומת.</b> ר״ל שוה לה וכן והאופנים לעומתם (לעיל י):

### פסוק יד
 <b>ימר.</b> מל׳ תמורה וחלוף:

### פסוק טו
 <b>על פני.</b> ר״ל באורך: 
 <b>למושב.</b> מלשון ישיבה: 
 <b>ולמגרש.</b> יקרא כן לפי שהוא חוץ לעיר וכאלו נגרש מן העיר:

### פסוק כ
 <b>רביעית.</b> מרובעת: 
 <b>אל.</b> כמו עם: 
 <b>אחוזת.</b> חלק ונחלה:

### פסוק כא
 <b>אל פני.</b> לפני: 
 <b>על פני.</b> כמו אל פני: 
 <b>על גבול.</b> עד הגבול:

### פסוק כב
 <b>ומאחוזת.</b> הוא במ״ם ההשוואה כמו מגדיש ועד קמה (שופטים ט״ו:ה׳) ור״ל בין גדיש וכו׳:

### פסוק כח
 <b>אל פאת.</b> בפאת: 
 <b>על הים.</b> אל הים:

### פסוק כט
 <b>מחלקותם.</b> מלשון חלוקה:

### פסוק ל
 <b>תוצאות.</b> השערים שיוצאין בהן:

### פסוק לב
 <b>ואל פאת.</b> ובפאת: 
 <b>ושער.</b> הוי״ו יתירה וטפילה:

### פסוק לג
 <b>מדה.</b> הוא קנה המדה בת ששה אמות:


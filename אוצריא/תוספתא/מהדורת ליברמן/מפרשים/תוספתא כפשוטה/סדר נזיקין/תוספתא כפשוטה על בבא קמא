# תוספתא כפשוטה על בבא קמא
שאול ליברמן
## פרק א
### הלכה א
(א)  <small>1.</small> <strong>כל שחבתי בשמירתו חבתי בנזקו. </strong>כל הברייתא עד סופה אצל רב''ס (ר' ברוך מארץ יון), לפי ר''ז אגמאתי בס' הנר, 3 סוף ע''א, בשם: [תני ר'] חייא בראש תוספת נזיקין.<br>ובמשנתנו פ''א מ''ב: כל שחבתי בשמירתו הכשרתי את נזקו. הכשרתי במקצת נזקו וכו'. ובפירש''י שם ט' ב': הכשרתי וזימנתי אותו, שלא שמרתיו יפה. כך מצאתי. לישנא אחרינא הכשרתי את נזקו, עלי להכשיר ולתקן את נזקו, כלומר אני חייב לשלם. מפי מורי. הכשרתי במקצת נזקו חבתי בתשלומי כו'. האי הכשרתי לא דמיא להכשרתי קמא, דהא ודאי זימנתי הוא וכו'. ובמנ''ב העיר שמלשון התוספתא ששינתה בלשונה ושנתה ברישא חבתי ובסיפא הכשרתי משמע כלשון שני שברש''י (ששמע מפי מורו). אבל לפי פשוטו של לשון הפירוש הנכון הוא כפירוש ראשון שברש''י וכפירוש הר''מ בפיה''מ במקומו וכמשמעותו של הדיבור בכל מקום, והתוספתא תפסה לשון אחרת, עיין במבוא לנוה''מ למהרי''ן אפשטין, עמ' 2 ואילך.
(ב)  <strong>זה השור והבור. </strong>מלשון המשנה (''הכשרתי'') ומלשון המשנה והתוספתא (בשמירתו) מוכח שאין מדברים באדם המזיק בידים אלא בנזקי ממונו, והוא שור ובור. וכן בירושלמי פ''א ה''ב, ב' ע''ג: תני ר' חייה זה השור והבור. והאש לא תנא? א''ר ירמיה האש להכשר נזקיו. וכבר פירשתי במחברתי תלמודה של קיסרין (ירושלים תרצ''א), עמ' 2, שכאן ''להכשר'' פירושו: לא הכשר.<sup class="footnote-marker">1</sup><i class="footnote">עיין מ"ש לעיל חלה פ"א, עמ' 794, הערה 17, ובמפתח העניינים לח"ה, עמ' 1355, ערך ל=לא, ועוד בכ"מ. אבל ברוב המקומות בדיבור שלנו, הכוונה היא כפשוטה. עיין להלן הערה 7.</i> כלומר, אש ברובה אינה בכלל הכשר נזיקין, אלא נזקי גופו היא. ושואל הירושלמי: אמר ר' יוסי ואין כיני, האש להכשר (= לא הכשר) נזקיו, מקבל עליו התרייה בדעת זו<sup class="footnote-marker">2</sup><i class="footnote">עיין מ"ש על לשון זו בתרביץ ש"מ, תשל"א, עמ' 12, הערה 10. ועיין להלן בירושלמי פ"ב ה"א, ב' ע"ד: מהו שתקבל העדאה וכו'.</i> ולוקה.<sup class="footnote-marker">3</sup><i class="footnote">כלומר, והרי אין מלקות בחבלה, ולמאמר ר' אמי בשם ר' יוחנן במכות ט' א' אין זכר בירושלמי.</i> מאי כדון?<sup class="footnote-marker">4</sup><i class="footnote">כלומר, מכיוון שאינו לוקה אלא משלם, למאי נפקא מינה אם אש נזקי גופו היא, או הכשר נזקין.</i> האש להכשר (=לא הכשר) נזקיו מקבל עליו נזק צער ריפוי שבת ובושת.<sup class="footnote-marker">5</sup><i class="footnote">עיין בבלי כ"ג א' ברש"י, ד"ה לחייבו. אבל גם בר"ח שם ובר"מ פי"ד מה' נזקי ממון הט"ו גרס "ובושת".</i> ובמכילתא משפטים פי''ד, עמ' 297: כי תצא אש וכו', הואיל והוא חייב על ידי <strong>קנוי</strong> לו (כלומר ע''י דבר שקנוי לו)<sup class="footnote-marker">6</sup><i class="footnote">כנראה, שהמכילתא דייקה בלשונה ולא אמרה "קניינו" שהרי בור ברשות הרבים אינו קניינו, אלא "שהכתוב עשאו כאילו הוא ברשותו", והוא קנוי לו מן התורה לעניין נזיקין גרידא. ובמכילתא ד"ו הגירסא היא: על ידי <strong>קוצי'</strong>, ועל פיה מפרש רמא"ש, צ' ע"ב, הערה י'. אבל מתוך רוב הנוסחאות משמע שהגירסא "קנוי לו" נכונה.</i> לא יהא חייב על ידי עצמו (כלומר ע''י אש שנזקי גופו הן, כר' יוחנן בבבלי כ''ב א') וכו', אלא בא הכתוב לעשות את האונס כרצון וכו' (והכל כר' יוחנן הנ''ל, עיין בבלי הנ''ל כ''ג רע''א וברש''י ובתוספות שם, ד''ה טמון). וכן בירושלמי כאן פ''א ה''א, ב' ע''ב: והאש מלמדת על כולהן שהו' חייב על האונסין. ועיין שם בנתיבות ירושלים שהעיר על המכילתא הנ''ל. ובבבלי ט' ב' מיישבים את הברייתא שלנו בדוחק, וכנראה שרצו להעמיד אותה בשיטת ריש לקיש הסובר שגם אשו אינו חייב אלא משום ממונו בלבד, כבבלי כ''ב א'. ועיין מ''ש להלן בסמוך.<br>ובירושלמי לעיל ה''א, ב' ע''א: אנן תנינן ארבעה אבות נזיקין ותני ר' חייה ג' עשר, נזק צער ריפוי שבת וכו', אמור מעתה מה דתנינן אנן להכשר<sup class="footnote-marker">7</sup><i class="footnote">כאן "להכשר" פירושו לעניין הכשר, וכתירוץ הבבלי ד' ב': בנזקי ממון קמיירי, בנזקי גופו לא קמיירי. וכן להלן בירושלמי שם ב' סע"ב (כמה פעמים): להכשר נזקיה...לנזקי גופה. וכן בירושלמי גיטין רפ"ה, מ"ו ע"ג: אם להכשר נזקין וכו', אם לנזקי גופו וכו'. ועיין לעיל הערה 1.</i> נזקין, מה דתני ר' חייה בין להכשר נזקין בין לנזקי גופו. ומפרש הירושלמי שמשנתנו מדברת בנזקי ממונו גרידא, ואף אש בכלל, ובכלו לו חציו (עיין בבלי כ''ג א'), וכמו שאמרו לעיל שם בירושלמי: ''וההבער דכתיב כי תצא אש ומצאה קוצים'' וכו', וכי תצא ''תצא מעצמה'' משמע, ו''פתח הכתוב בנזקי ממונו'' (עיין בבלי הנ''ל), ומשנתנו מדברת בהכשר ניזקין גרידא, אבל ר' חייא עוסק בברייתא שלו בין בנזקי גופו בין בנזקי ממונו, ולפי שיטתו אף אש בכלל נזקי גופו, אלא שבתוספתא כאן הוא מפרש את משנתנו (מ''ב) שמדברת בהכשר ניזקין, והוא בשור ובור דווקא, אבל האש ברובה היא נזקי גופו.
(ג)  <small>1-2.</small> <strong>הכשרתי במקצת נזקו בהכשר כל נזקו, זה הבור. </strong>ופירשו בירושלמי (פ''א ה''ב, ב' ע''ג) ובבבלי (י' א') שאם אחד חפר בור תשעה טפחים, ובא שני והשלימו לעשרה, השני חייב, אם נפל בו שור ומת. ועיין בפירוש רבינו יהונתן במקומו. 
(ד)  <small>2.</small> <strong>חבתי בתשלומי נזקו, מלמד שהבעלים מטפלין בנבילה. </strong>בבבלי י' ב': ''חבתי בתשלומי נזקו'' (כלומר, פיסקא ממשנתנו) חבתי בנזקו לא קתני, אלא בתשלומי נזקו, תנינא להא דתנו רבנן תשלומי נזקו (פירש''י: דמשמע השלמה שיטול ניזק את הנבילה, וזה משלים לו מה שפחתתו מיתה) מלמד שהבעלים מטפלים בנבילה, כלומר שהנזק נאמד רק בהפרש הדמים שבין חיה למתה, והשאר לא הזיק, והנבילה היא ברשות הניזק. ובתוספות הרא''ש (לפי שטמ''ק י' ב', ד''ה חבתי): וברייתא דמייתי תלמודא, בתוספות מתניי' בהדיא <strong>חבתי</strong> בתשלומי נזקו, מלמד שהבעלים מטפלין בנבלה, אלא שדרך התלמוד לקצר (כלומר, והתלמוד השמיט את המלה ''חבתי'').<sup class="footnote-marker">8</sup><i class="footnote">ועיין בתוספ' הרא"ש שם מ"ש בשם ר"מ. ובירושלמי (פ"א ה"א, ב' סע"ב) משמע שבאמת דייקו כן מן הרישא.</i> 
(ה)  <small>3.</small> <strong>נכסים שאין בהן מעילה. </strong>פיסקא ממשנתנו פ''א מ''ב. 
(ו)  <strong>פרט לשור של ישראל שנגח לשור של הקדש וכו'. </strong>כלומר, פ''ד מ''ג. ועיין להלן פ''ד ה''א-ה''ג ומש''ש. והברייתא שלנו נקטה דוגמא פשוטה. ברם לשון המשנה (''נכסים שאין בהן מעילה'') קשה, וכי כעור הוא הלשון ''נכסי הדיוט'', וברור מתוך פשוטה של לשון שהחיוב כולל גם נכסי הקדש, אם אין בהם מעילה.<sup class="footnote-marker">9</sup><i class="footnote">עיין להלן הערה 13. ואינו מסתבר כלל שהכוונה לכלול קרקעות של הקדש, וכבר כתבו בתוספות (י"ב ב') שאין שום סברא לחייב בהן, ועיין רש"י ו' ב', ד"ה שור (מ"ש בשם ל"א), ובתוספות שם, ד"ה שור, ומ"ש בספר אמרי הצבי שם, אות כ'.</i> ובבבלי י' ב' העמידו את משנתנו כר' יוסי הגלילי הסובר שקדשים קלים ממון בעלים הוא, ולפיכך חייבין על נזקן, אעפ''י שהן הקדש, מכיוון שאין בהם מעילה. וכן אמר שמואל בירושלמי פ''א ה''ב, ב' ע''ג.<br>ברם סתם הירושלמי מפרש שם: דתני נכסין הללו נקנין עם נכסין שיש בהם מעילה. וכל המפרשים הגיהו ביד חזקה ונדחקו מאד. ובהגהות יפה עינים י''ב ב' טרח להעמיד את הגירסא שלנו והלך בדרך רחוקה ובשביל צר.<br>ולפי פשוטה של לשון נ''ל לפרש בדרך שמא ואולי והשערה גרידא. והכוונה: הנכסים הללו (כלומר, שאין בהן מעילה) הם נכסים שנלקחין<sup class="footnote-marker">10</sup><i class="footnote">הביטוי "ניקנין" הוא באשגרה ממשנת קידושין פ"א מ"ה שנשנית כמה פעמים בשני התלמודים. ואף במשנת בכורים פ"ב מ"ד: שהבכורים <strong>נקנין </strong>במחובר לקרקע, הכוונה היא: נפרשין. ובכל מקום המשמעות היא ע"פ העניין.</i> יחד עם נכסים שיש בהם מעילה, והיינו כשהגזברים לוקחין קרבנות ציבור היו לוקחין גם כרשינין להאכילם. ובפירוש אמרו בתוספתא (מעילה פ''א הכ''ב): הקדיש את הפרה ואת העמיר (כלומר, סתם, והוא לבדק הבית) אין אומרין תאכל פרה זו את הכרשינין ואת העמיר, אבל אחרים מתנדבין לה, כלומר אחרים מתנדבין מזונות הפרה ומוסרין אותן להקדש, והן ברשות הקדש, אבל נשארין חולין, כדי שהפרה תיזון מן החולין. ובמכילתא :<sup class="footnote-marker">11</sup><i class="footnote">משפטים ספי"ט, עמ' 320, וציין לה בח"ד בתוספתא שם.</i> שבעת ימים יהיה עם אמו וכו', מכאן אמרו כל הקדשים לא יניקו אלא מן החולין וכו', כיצד הן עושין <strong>נוטלין מעות מן ההקדש</strong> ולוקחין בהמה מן החולין (כלומר, על מנת שתניק את וולדי הקדש) ומתרחמות עליהן ומניקות אותן, אעפ''י שאמרו אחרים מתנדבין היו על מנת כן, כלומר אעפ''י שלמעשה לא היה צורך לקנות בהמה בתנאי הנ''ל, משום שאחרים היו מוסרין בהמות להקדש (בתורת חולין) על מנת שיניקו את הוולדות, ולא היה צורך לבזבז מעות של הקדש. ועיין במשנת מעילה פ''ג מ''ו ובתוספות שם י''ג ב' ובפירוש הר''מ שם ובחיבורו פ''ג מה' מעילה הי''ב ובהשגות שם.<sup class="footnote-marker">12</sup><i class="footnote">ומפי' הר"ח (פסחים כ"ז ב') ל"עצי שלמים" נ"ל כשיטת הר"מ. והטעמים שנתנו רבותינו בבבלי לאיסור (עיין בתוספות ובפיה"מ הנ"ל בפנים) לא נהגו בשיטת בני א"י, כפי שראינו לעיל.</i> ובמשנת שקלים רפ''ד: אף הרוצה מתנדב שומר חנם. ומסתבר שלמעשה היו מתנדבין מעות של חולין על מנת לקנות מזונות בשביל בהמת קדשים. המעות היו ברשות הקדש אבל לא חלה עליהם שום קדושה. כשהגזברין היו קונים קדשים שיש בהם מעילה היו קונין יחד אתם גם מזונות להאכילן, ואם אכלה בהמת חולין את הכרשינין הללו שנקנו יחד עם הקרבנות, משלמים בעליה להקדש, משום שאין במזונות הללו מעילה, והרי הפסידו את ההקדש בעקיפין, והמזיק בא עכשיו במקום האחרים ''שהתנדבו כן''. ומשום זה נקטה המשנה ''נכסין שאין בהן מעילה'', כדי לכלול גם נכסי הקדש שאין בהן מעילה בתוך נכסי הדיוט.<sup class="footnote-marker">13</sup><i class="footnote">ושמא כיון לכך רבא בבבלי (י"ג א') שתירץ: נכסים שאין בהם דין מעילה. ושאלו: וליתני דהדיוט, והסיקו "קשיא". וכבר העיר הגאון (אוה"ג כאן, עמ' 12) עלה: "נקטינן מן ראשונים" שאין כאן אלא קושי, אבל לא בטלה השמועה, ובפרט בסוגיא שלנו "דקשיא מלישנא בעלמא" וכו'. ועיין גם ר"ח יבמות (אוה"ג שם, עמ' 334 ואילך ובהערות שם).</i><br>ובירושלמי להלן שם מוכח שר' שמעון חולק על משנתנו וסובר שאפילו בנכסים שיש בהם מעילה חייב, אם האחריות הוא על ההדיוט (עיין בקצות החושן סי' שפ''ו ס''ק ח') ועיין להלן פ''ט ה''כ ומש''ש.
(ז)  <small>4.</small> <strong>נכסים שהן של בני ברית. </strong>כ''ה בד, בכי''ע ואצל ר' ברוך הספרדי הנ''ל (לעיל שורה 1) וכ''ה במשנתנו פ''א מ''ב. ובכי''ו בטעות: שהן של בריא. 
(ח)  <small>4-5.</small> <strong>פרט לשור של ישראל שנגח לשור של גוי. </strong>וכ''ה בירושלמי פ''א ה''ב, ב' ע''ג. ועיין במשנתנו פ''ד מ''ג. ואמרו בבבלי י''ג ב': תנא והדר מפרש. 
(ט)  <small>5.</small> <strong>נכסים המיוחדין, פרט לנכסי הפקר. </strong>בבבלי י''ג ב': במתניתא תנא פרט לנכסי הפקר וכו', אלא דנגח תורא דהפקר לתורא דידן, ליזל וליתיה? בשקדם וזכה בו אחר. וכן בירושלמי פ''א ה''ב, ב' ע''ג: <strong>מנכסים</strong> המיוחדין, ולא <strong>מנכסי</strong> הפקר, כלומר כסבור הייתי לומר הואיל ותם משלם מגופו כבר זכה בו,<sup class="footnote-marker">14</sup><i class="footnote">עיין בבלי ל"ג א' ובתוספות שם, ד"ה איכא, ובשטמ"ק שם. וסוברים כמה מן הראשונים שלר"ע זכה בו אפילו לפני שעמד בדין.</i> קא משמע לן שבשור של הפקר אין הדין כן. 
(י)  <small>5-6.</small> <strong>חוץ מרשות המיוחדת למזיק, פרט לשהזיק שור ברשותו. ורשות הניזק והמזיק, וכשהזיק חב המזיק. </strong>וכ''ה בד. ובכי''ע ואצל ר' ברוך הספרדי הנ''ל (לעיל שורה 1) חסר ''וכשהזיק חב המזיק''. וכנראה שהנכון כלפנינו. ובמשנתנו פ''א מ''ב: חוץ מרשות המיוחדת למזיק ורשות הניזק והמזיק וכשהזיק<sup class="footnote-marker">15</sup><i class="footnote">בכמה נוסחאות "כשהזיק", עיין במבוא לנוה"מ למהרי"ן אפשטין, עמ' 1060.</i> חב המזיק לשלם תשלומי נזק במיטב הארץ. ובבבלי (י''ג ב') נחלקו אמוראים בפירושה. ר' אלעזר סובר ש''רשות הניזק והמזיק'' דבוק לרישא, כלומר שאף בבא זו כלולה ב''חוץ'' והמזיק פטור בשן ורגל, ואח''כ מתחיל עניין אחר: וכשהזיק וכו'. אבל רב חסדא סובר שבבא זו נמשכת לסיפא, כלומר, ורשות הניזק והמזיק וכשהזיק<sup class="footnote-marker">16</sup><i class="footnote">יתכן שהאמוראים נחלקו בגירסא במשנה, ורב חסדא גרס "כשהזיק" וכו' (עיין לעיל הערה 15), אבל אין הכרח, ואפשר שאין כאן אלא וי"ו הנשוא, עיין במבוא לנוה"מ הנ"ל, עמ' 1081 ואילך.</i> חב המזיק וכו', וחייב בין בשן ורגל בין בקרן. וכן בירושלמי פ''א ה''ב, ב' ע''ג: חוץ מרשות המיוחדת למזיק. שהוא פטור, נוהגין הן ברשות הניזק והמזיק.<br>וכן הפירוש בתוספתא כאן: חוץ מרשות המיוחדת למזיק. פרט לשהזיק שור ברשותו של המזיק, lאבל]: רשות הניזק והמזיק וכשהזיק<sup class="footnote-marker">17</sup><i class="footnote">עיין לעיל הערות 15–16.</i> חב המזיק.
(יא)  <small>7.</small> <strong>כיצד, חצר השותפין, והבקעה. </strong>בד ובכי''ע ואצל ר' ברוך הספרדי: <strong>כגון</strong> חצר וכו'. והיא היא. והתוספתא מפרשת מה היא ''רשות הניזק והמזיק'' שחייבין בה, והיינו חצר השותפין והבקעה, שהן רשות לזה ולזה, כלשון התוספתא להלן ה''ט ובבבלי י''ד א'. ולא נתבאר בתוספתא אם חייבין כאן על הכל, או רק בקרן גרידא, כלהלן. ולהלן ה''ט מפורש שבחצר השותפין והבקעה פטורין בשן ורגל, ולפי זה החיוב כאן הוא בקרן גרידא, וקשה, שהרי הסיום במשנה הוא: לשלם תשלומי נזק במיטב הארץ. ועיין דק''ס עמ' 22, הערה ה' שהביא גירסאות בדברי רב חסדא: חצר השותפין והבקעה חייב בה על השן והרגל.<br>ובמכילתא משפטים ספי''ד, עמ' 298 (המקבילה לה''ט להלן): כל מקום שיש רשות למזיק ולא לניזק פטור. לניזק ולא למזיק חייב בכל. לניזק ולמזיק <strong>אפי' מיוחדת</strong>, כגון חצר <strong>של שותפין והפונדק</strong> (כברייתא של רב יוסף בבבלי י''ד א'), לא לניזק ולא למזיק, כגון רשות אחרת, על השן ועל הרגל חייב, ועל השאר מועד משלם וכו', בכל מקום שיש רשות לניזק ולמזיק והבקעה ורשות הרבים וכיוצא בהן, על השן ועל הרגל פטור וכו'. ויש כאן סתירה מיניה וביה, ועיין במפרשים שמחקו והגיהו, ואף נדחקו מאד בפירוש הרישא ''לניזק ולמזיק אפילו מיוחדת'', מאי ''אפילו מיוחדת''. ונראה שהכוונה היא שאפילו אם בהמת בעל הפונדק (שהרשות מיוחדת לו) הזיקה חייב (ואין כאן רשות המיוחדת למזיק), משום שיש כאן גם רשות לניזק, שהרי השכירה לו. וכן בחצר השותפין אמרו במשנת נדרים רפ''ה: השותפין שנדרו הנייה זה מזה וכו' שניהן אסורין מלהעמיד ריחים ותנור ומלגדל תרנגולין וכו'. והוא דווקא בשנדרו הנייה, אבל בסתם ''נהגו השותפין להיות כמוותרין זה את זה בדברים הללו'',<sup class="footnote-marker">18</sup><i class="footnote">ירושלמי שם ה"א, ל"ט ע"א. ועיין בבלי נ"ז ב' ובראשונים שם.</i> ומלמדת הברייתא שאפילו במקום המיוחד לשותף אחד, כגון שהוא רגיל להעמיד תרנגולים במקום זה, והשני שטח שם שעורים, ואח''כ באו תרנגוליו של הראשון ואכלו את השעורים אין דינו כרשות המיוחדת למזיק, וחייב בשן ורגל, ועיין תוספות י''ג ב', ד''ה חצר. וכן סוברת ברייתא זו שאפילו בחצר שאינה של שניהן (אלא של אדם אחר) חייב, כבחצר השותפין, כברייתא שבירושלמי בפ''א ה''ב, ב' ע''ב, וכתוספתא להלן, שורה 46. אבל בסיפא מדברים במקומות שיש רשות לניזק ולמזיק <strong>להכנס</strong> כגון הבקעה ורשות הרבים,<sup class="footnote-marker">19</sup><i class="footnote">והוי"ו של "והבקעה" הוא וי"ו המפרש, כרגיל בכי"י, עיין במבוא לנוה"מ למו"ר הרי"ן אפשטיין, עמ' 1086 ואילך.</i> ואינו דומה כלל לרישא שמדברים בה ברשות של שניהם ממש.<br>וכן בברייתא זו בירושלמי פ''א ה''ב, ב' ע''ג: כל מקום שיש רשות לניזק ולמזיק, כגון פונדקי וחצר השותפין וכיוצא בהן, על השן ועל הרגל פטור וכו', וצ''ל ''חייב'', כמו שהגיהו המפרשים. ואשר לברייתא שלנו ששנתה חצר השותפין והבקעה, פירשוה בא''י ''בקעה דומיא דחצר השותפין'',<sup class="footnote-marker">20</sup><i class="footnote">ולא כמו שפירשוה בבבלי (י"ד א') חצר השותפין דומיא דבקעה. ובא"י לא נחתו לחילוקים בין מיוחדת לפירות ולשוורים לבין מיוחדת לפירות גרידא.</i> והיינו בקעה בימות החמה שכבר נעקרה התבואה מתוכה,<sup class="footnote-marker">21</sup><i class="footnote">עיין תוספתא טהרות פ"ז ה"ח, ובראשונים שצוינו בתוספת ראשונים ח"ד, סוף עמ' 77.</i> ורשות לכל אדם להכנס בה, ובבקעה זו שדות של הרבה אנשים,<sup class="footnote-marker">22</sup><i class="footnote">עיין ערוך ערך בקע. ומה שאמרו בתוספתא הנ"ל ה"ז: הרי הוא של יחידי, פירושה ר' אלעזר סתם את דבריו, ודינו קיים אפילו אם כל הבקעה היא של יחיד. וסיגנון זה רגיל במשניות, דוגמת: והרי חטאת בעל מום, והרי מראיהן כמראה היין, והרבה כיוצא בו, עיין בקונקורדנציה למשנה של קוסובסקי, עמ' 592, ערך והרי. וכולם הם מקרים מיוחדים, כלומר אם קרה כן.</i> והשדות אינן גדורות<sup class="footnote-marker">23</sup><i class="footnote">עיין במשנת ב"ב פ"א מ"ב, ובבבלי שם נ"ו א'.</i> והכוונה איפוא כאן, בבהמה של אחד מבעלי השדה בבקעה שאכלה שם פירות ששטח שם אחר חייבת,<sup class="footnote-marker">24</sup><i class="footnote">ואעפ"י שאינה גדורה, עיין בבלי כ"ג ב', בתוספות שם, ד"ה יכלי, בשטמ"ק ובמאירי שם.</i> מפני שהיה לו רשות לשטוח שם את פירותיו, ואין דינו כמזיק ברשות המזיק, ואעפ''י שהשדה מיוחדת לו (כמו שאמרו במכילתא הנ''ל), והוא ממש כמו בחצר של שותפין, וכפירושנו לעיל בדברי המכילתא. ובמכילתא דרשב''י, עמ' 196: ובער בשדה אחר ולא בשדה בעל הבית. יכול אף על פי שנתן לו רשות בעל הבית לגדוש, ת''ל ובער בשדה אחר מכל מקום, כמשנת ב''ק פ''ו מ''ג.<br>ולפי זה הפירוש בתוספתא כאן שבחצר השותפין והבקעה חייבין בכל. והברייתא שלהלן בה''ט חולקת ופוטרת בשן ורגל והיא דעתו של ר''א בר' שמעון גרידא, וכמו שרצו לומר בבבלי (י''ד א') שהברייתות חולקות. ועיין גם בירושלמי פ''א ה''ב, ב' ע''ג. ועיין מ''ש להלן, שורה 28, ד''ה והמזיק בכרמלית.
(יב)  7–8. <strong>נכסין המיוחדין, שהן חוץ מרשות המיוחדת למזיק ורשות הניזק והמזיק. והשומר חנם וכו'. </strong>וכ''ה גם בד ובכי''ע.<sup class="footnote-marker">25</sup><i class="footnote">אלא שבכי"ע "השומר", ואין הבדל, ולפנינו וי"ו הפירוש, עיין במבוא לנוה"מ למהרי"ן אפשטין ז"ל, עמ' 1076 ואילך.</i> אבל ר' ברוך הספרדי הנ''ל (לעיל שורה 1) מעתיק במקום כל פיסקא זו: וכשהזיק חב המזיק זה שומר חנם וכו'. ושמא הוא תיקון ע''פ הבבלי י''ג ב', עיין להלן. וקשה מאד להגיה שלש נוסחאות. ולפיהן הפירוש הוא: נכסים שאינם כלולים לא ברשות המיוחדת למזיק ולא ברשות הניזק והמזיק, והן השומרים, שהזיק שור מן החוץ <strong>ברשותן</strong> (שאינה כלולה ברשויות הנ''ל) מועד משלם וכו'<sup class="footnote-marker">26</sup><i class="footnote">הראשונים (תוספות רבינו פרץ י"ג ב', מהר"מ בשטמ"ק שם) דייקו מן הלשון "ברשותן" ("ברשותו") שבכל הנוסחאות דאין לפרש כאן כמו בכל מקום (משנתנו פ"ד מ"ט, מכילתא דרשב"י עמ' 180, 182, 185, 189 ועוד) שהכוונה היא לשומרים שנכנסו במקום בעלים, וחייבים על השור <strong>שיצא </strong>והזיק (עיין בלשון משנתנו הנ"ל).</i> ו"ברשותו'' (או: ''ברשותן'') כוונתו גם כן שהשור הוא ברשותן, באחריותן, וכן מפורש להלן פ''ה ה''ד, שורה 8 שומר חנם וכו', שהזיק שור <strong>ברשותו</strong> (ממש כלשון הברייתא כאן) וכו' המית <strong>ברשותו</strong>, ואחר כך מסרו לבעלים<sup class="footnote-marker">27</sup><i class="footnote">בירושלמי פ"ד ה"ה, ד' ע"ב: המית <strong>בפני השואל </strong>ומסרו לבעלים וכו'.</i> וכו'. וכן להלן שם ה''ו, שורה 17: הגוזל שור מחבירו והמית <strong>ברשותו</strong> וכו'. ובכולן אין הכוונה שהזיקו ברשותם ממש, בחצר שלהם, או כדומה. וממילא לשון הברייתא יכולה להתפרש כמו בכל מקום שהשומרים נכנסו במקום הבעלים כל זמן שהמזיק הוא ברשותם ובאחריותם. ברם כאן אין להכניס פירוש זה לבבא שלנו המדברת בנכסים שבתוכן הזיק המזיק,<sup class="footnote-marker">28</sup><i class="footnote">ועיין בס' שערי תורת א"י, עמ' 465, שפירש את הברייתא בירושלמי באופן אחר. ואין להכניס את פירושו לתוספתא לפי הגירסא שלפנינו.</i> ובהכרח עלינו לפרש כלעיל.<br>ובירושלמי פ''א ה''ב, ב' ע''ג: אמר ר' ירמיה אילו תנא חוץ מרשות המיוחדת למזיק ושתק הייתי אומר (כלומר, כבר הייתי אומר) אחד חצר של שותפין ואחד חצר שאינה של שניהן חייבת, ולמה תנא נוהגין ברשות הניזק והמזיק (כלומר, וכו'. והיינו כשהזיק חב המזיק, עיין לעיל), אלא זה שומר חנם והשואל נושא שכר והשוכר,<sup class="footnote-marker">29</sup><i class="footnote">עיין בגירסת רבינו ברוך בתוספתא כאן (לעיל שורה 7–8, ד"ה נכסים).</i> כלומר הבבא המיותרת באה לרבות<sup class="footnote-marker">30</sup><i class="footnote">בלשון הבבלי היה ר' ירמיה אומר: אלא <strong>לאתויי </strong>(עיין בבבלי שנביא להלן) שומר חנם וכו'. וכבר צויין (תלמודה של קיסרין, עמ' 22) שר' ירמיה החזיק בשיטות הבבליים גם כשעלה לא"י, אלא ששינה את לשונו בהתאם לשיטת בני א"י. ובמקום "הכל לאתויי מאי" אמר בקיצור: כללא ]הוא[, ולא יותר. והסיגנון "הכל לאתויי מאי" אינו נמצא בירושלמי. ומה שכתב הרא"ש בפירושו לפיאה פ"ב מ"ב: בירושלמי מפ' הכל מפסיק לזרעים <strong>לאתויי </strong>הא דר"ש היה שם סלע וכו', אינו אלא פירוש הרא"ש עצמו, וכן, כנראה, הבין גם הר"ש סיריליאו, ועיין גם במלא"ש במקומו. והרע"ב שם בוודאי העתיק מן הרא"ש.</i> שומר חנם וכו' שהזיקה בהמה ברשותן, שאינה כלולה ברשויות שנשנו ברישא.<br>ובבבלי י''ג ב' אמרו: חב המזיק לאתויי מאי ? לאתויי הא דת''ר כשהזיק חב המזיק, <strong>להביא</strong><sup class="footnote-marker">31</sup><i class="footnote">הברייתא דרשה את משנתנו העתיקה בשיטת מדרש המקרא, וכמו שאמרו להלן בתוספתא על פיסקאות המשנה: <strong>מלמד </strong>וכו' <strong>מלמד </strong>וכו'. ועיין בירושלמי ר"ה פ"א ה"י, נ"ז ע"ג, שדרשו את המשנה בשיטה של "אם אינו עניין" וכו', עיי"ש.</i> שומר חנם והשואל נושא שכר והשוכר שהזיקה בהמה <strong>ברשותן</strong>, תם משלם וכו'. נפרצה בלילה, או שפרצוה לסטין ויצתה והזיקה פטור וכו'. והנה הרישא היא הברייתא שלפנינו, אבל הסיפא נפרצה בלילה וכו', אינה לא בתוספתא ולא בירושלמי כאן. ולמסורת הבבלי בסיפא הרי אין לפרש כפירושנו הנ''ל שבהמה מן החוץ הזיקה ברשות השומרין, ולפיכך פירשו מה שפירשו.<br>ופשיטא שאם גירסת רבינו ברוך בתוספתא נכונה, הרי פירוש הברייתא כאן הוא בדיוק כברייתא שלהלן פ''ה ה''ד, והכוונה שהסיפא ''כשהזיק חב המזיק'' באה לרבות את השומרין שנכנסו במקום הבעלים, ואף הסיפא שבבבלי יתכן שברייתא של א''י היא, ואם נפרצה בלילה וכו', השומרים פטורים על הבהמה שהזיקה, כמו שהבעלים פטורים, וכמשנתנו ברפ''ו כאן.
(יג)  <small>9-10.</small> <strong>אחד נזקי אדם ואחד נזקי בהמה שמין להן מן העידית, שנ' מיטב שדהו וכו'. </strong>כלומר, של מזיק. ואין הבדל בין שן ורגל לשאר מזיקין. ובמכילתא דרשב''י משפטים, עמ' 196: אין לי אלא זה בלבד, מנין לכל שמשלם קנס<sup class="footnote-marker">32</sup><i class="footnote">על הביטוי "קנס" שפירושו "נזק", עיין מ"ש להלן ה"ב שורה 14–15, ד"ה ובמכילתא.</i> שאין שמין לו אלא מן העידית, ת''ל מיטב שדהו ומיטב כרמו ישלם. זה בנין אב לכל המשלם קנס שאין שמין לו אלא מן העדית. ובבבלי ד' א': כולן (כלומר, כל השנויים בברייתות של ר' חייא ור' אושעיא לעיל שם ג' ב'. וכולן הם נזקי אדם) כאבות לשלם ממיטב וכו'. ועיין מ''ש להלן, שורה 12, ד''ה ובמכילתא. 
### הלכה ב
(א)  <small>11.</small> <strong>שום כסף. אין או' תצא פרה בטלית ולא טלית בפרה וכו'. </strong>ירושלמי פ''א ה''ב, ב' ע''ג, בבלי י''ד ב', ועיי''ש בתוספות ובתוספות רי''ד, ד''ה פרה. והברייתא מפרשת את הפיסקא של משנתנו פ''א מ''ג: שום כסף.<sup class="footnote-marker">33</sup><i class="footnote">ועיין להלן פ"ג, שורה 3, ד"ה כלל, ומ"ש להלן ספ"ז.</i> 
(ב)  <strong>אלא שמין אותן כספים. </strong>וכ''ה בד ובכי''ע. ובבבלי שם (י''ד ב') מפרש רב יהודה שום זה לא יהא אלא <strong>בכסף</strong>. והברייתא נקטה ''כספים'' (ולא ''בכספים''), מחמת לשון המשנה ''שום כסף''. ובירושלמי שם: אלא שמין את הנכסין בבית דין. ובבבלי שם: אלא שמין אותה בדמים. 
(ג)  <small>12.</small> <strong>שוה כסף, מלמד שאין בית דין שמין אלא מדבר שיש בו אחריות. </strong>וכן בירושלמי הנ''ל: מלמד שאין בית דין שמין אלא נכסין שיש להן אחריות. וכן בבבלי הנ''ל: דתנו רבנן שוה כסף, מלמד שאין בית דין נזקקין אלא לנכסים שיש להן אחריות. ולפי פשוטו משמע שאין בית דין גובין אלא מן הקרקעות, ולא מן המטלטלין, כלומר, אפילו אם יש לו למזיק מטלטלין, אין ב''ד נזקקין אלא לקרקעות גרידא. ובירושלמי גיטין פ''ה ה''א, מ''ו ע''ג: שדהו פרט למטלטלין<sup class="footnote-marker">34</sup><i class="footnote">והובא ברא"ש סוף בכורות ובס' התרומות שער מ"ג ח"ד סי' ט"ו.</i> והירושלמי שם מגביל הלכה זו, ומסיים: בהן דלא בעי [מיתן] מטלטלין משעה ראשונה. והכא<sup class="footnote-marker">35</sup><i class="footnote">צ"ל: וייבא, כמו שהג' לנכון רזו"ו רבינוביץ בשערי תורת א"י.</i> כהדא דתני אין לי אלא קרקע, מניין שאם רצה ליתן כסף, ת''ל כסף ישיב לבעליו.<sup class="footnote-marker">36</sup><i class="footnote">כלומר, למדין מבור שאמרו בו (שמות כ"א, ל"ד) בעל הבור ישלם, כסף ישיב לבעליו. ומכאן ש"ישלם" פירושו כסף. ובמכילתא דרשב"י (כ"א, ל"ד) עמ' 196: כסף ישיב לבעליו זו היא שאמרנו לרבות הנזקין.</i> ושואל הירושלמי: מה בעית מימר קרקע עיקר (כלומר, שהעיקר הוא מיטב שדהו) אי (צ''ל: או) נימר כסף עיקר (כלומר, ישלם הוא עיקר), ויחליטו לו משעה ראשונה ואנן חמיי רבנן מחלטין לו קרקעות. וכן בבבלי ז' א': והתניא ישיב לרבות שוה כסף ואפילו סובין. לא קשיא כאן מדעתו כאן בעל כרחו.<br>ובמכילתא דרשב''י משפטים, עמ' 196, שהבאנו לעיל: מיטב שדהו ומיטב כרמו ישלם, מלמד שאין שמין לו אלא מן העידית וכו', מיטב שדהו ומיטב כרמו ישלם מלמד שאין שמין לו אלא מן המטלטלין וכו' שאין שמין לו אלא מן המטלטלין. זה בנין אב וכו' שאין שמין לו אלא מן המטלטלין. וכנראה שיש כאן דרשה כפולה: אחת כפשוטה, שאם אין לו מטלטלין וגובה מן הקרקע אינו גובה אלא מעידית הקרקע, ודרשה אחרת מן הדיבור ''משלם''<sup class="footnote-marker">37</sup><i class="footnote">עיין לעיל הערה 36.</i> שפירושו מטלטלין, ולפי הדרשה השנייה ''מיטב שדהו ומיטב כרמו'', פירושה מיטב תבואת השדה ומיטב פרי הכרם (מעין ''טוב הארץ תאכלו'' בישעי' א', י''ט). וגובה מן העידית, בין כשגובה מן הקרקע ובין כשגובה מן המטלטלין. וכן אמר רבא בבבלי ז' ב': כל דיהיב ליה ממיטב ליתיב ליה. ועיין בירושלמי גיטין פ''ה ה''א, מ''ו ע''ג, וב''מ פ''ט הי''ד, י''ב ע''ב, ובנתיבות ירושלים שם.<br>נמצאנו למדים שהמקורות חולקים. לפי המכילתא דרשב''י, ולפי שאלת הירושלמי הנ''ל (''או נימר כסף עיקר, ויחליטו לו משעה ראשונה'') אין שמין מתחילה אלא מן המטלטלין. וכן פסק הר''מ בפ''ח מה' נזקי ממון ה''י, והוא ע''פ צרוף הבבלי ז' ב' (כל מילי מיטב, עיין בכ''מ) ומכילתא דרשב''י הנ''ל, ועיין בפיה''מ להר''מ פ''א מ''ג. ועיין מאירי, עמ' 27.<br>אבל מן התוספתא כאן והמקבילות ברור שאין ב''ד נזקקין מתחילה אלא לקרקע, ודווקא אם המזיק מסכים לשלם מטלטלין שומעין לו. ובבבלי י''ד ב' העמידו את הברייתא שלנו ביתמי, שאין גובין מן המטלטלין שהניח להם אביהם, עיי''ש.<br>וכן יוצא ברור מן הדיבור ''משלם מן העלייה'' שפירשוהו בבבלי (ט''ז ב') מעולה שבנכסיו (ועיין גם נדרים נ''ו א'), אבל בירושלמי אין זכר לפירוש זה. וברור שפירשו מן העלייה ממש, מן החטין שבעלייה, כתוספתא מנחות ספ''י ומקבילות. ועיין בבלי כתובות נ' א'. וכבר העירו על כך כמה מן החכמים, עיין בפי' ר''י לוי פ''א, עמ' 44, אלבק בהשלמות לב''ק עמ' 409. ולפנינו אותה המחלוקת אם קרקע עיקר, או מטלטלין עיקר.
(ד)  <small>12-13.</small> <strong>תפש הניזק במטלטלין שמין לו מהן. </strong>וכ''ה בירושלמי פ''א ה''ג, ב' ע''ג, ובבבלי י''ד ב' (בשינוי לשון קצת). 
(ה)  <small>13.</small> <strong>בפני בית דין, ואפי' מן היתומין, והוא שתפס מחיים. </strong>וכ''ה בד. אבל בכי''ע ובירושלמי חסר כל זה. וברייתא זו הוא פירוש הבבלי י''ד ב', וכבר הראינו בכ''מ<sup class="footnote-marker">38</sup><i class="footnote">עיין מ"ש במבוא לח"א, ריש עמ' כ', ועוד בכ"מ.</i> שבכי''י השונים של התוספתא נשתמרו לנו הבדלים בין הבבלי והירושלמי. והרי בישיבות הגאונים למדו את התוספתא בקביעות<sup class="footnote-marker">39</sup><i class="footnote">עיין מ"ש במבוא לתוספת ראשונים ח"ב, עמ' 11, ולעיל שם, עמ' 8 ואילך.</i> והכניסו לעתים תכופות את הפירושים לתוך גוף הברייתא.<sup class="footnote-marker">40</sup><i class="footnote">ואין כאן גליונות של סופרים שנכנסו לפנים, כמו שהיו רגילים לומר חכמי זמנינו.</i> 
(ו)  <small>14.</small> <strong>בפני בית דין, מלמד שחייב עד שיעמד בדין. </strong>צ''ל: שאין חייב עד וכו', כמו שהוא בד ובכי''ע. ושמא יש כבר בכי''ו נסיון לתיקון, כלומר חייב עד (כלומר, לפני) שעמד בדין. והיינו מיד משעת הנזק. ולפי התוספתא אם מכר את נכסיו אחר הנזק לפני שעמד בדין אין הניזק גובה מהן. ובבבלי י''ד ב': בפני בית דין. פרט למוכר נכסיו ואח''כ הולך לבית דין (והוא כתוספתא שלנו) ודחו את הפירוש, ואמרו: אלא פרט לבית דין הדיוטות. ועיין בתוספות שם, ד''ה שמע מינה, ובשטמ''ק שם. ולפיהם אנו רשאים לקיים את הגירסא שלפנינו.<br>ובירושלמי פ''א ה''ג, ב' ע''ג: בפני בית דין. מלמד שאין שמין לו אלא בפני בית דין. ושמא פירושו שאין שמין לו לניזק, אלא אחרי שעמד בדין, ואינו גובה מן המשועבדין שמכר אחרי שהזיק ולפני שעמד בדין, כבתוספתא כאן. ועיין מ''ש בתוספתא כפשוטה ח''ו (כתובות), עמ' 210, ד''ה נזק, ובראשונים שציינתי שם. ובירושלמי בגיטין פ''ה ה''א, מ''ו ע''ג: שדהו, פרט למשועבד, כרמו, פרט להקדש וכו', ומוכח שם שמדברים דווקא בששעבד ואח''כ הזיק. ועיין לעיל שם בירושלמי.
(ז)  <strong>ולא בבית דין הדיוטות. </strong>וכ''ה בד. אבל בכי''ע חסר, וכן נכון, ולפנינו נוסחא כפולה ע''פ הבבלי שהעתקנו לעיל בסמוך. 
(ח)  <small>14-15.</small> <strong>על פי עדים, מלמד שכל דבר שהוא קנס אין משלם על פי עצמו. </strong>בירושלמי הנ''ל: על פי עדים. שאין שמין לו אלא על פי עדים. ופירושו, כנראה, כלעיל בסמוך (עיין מ''ש לעיל, ד''ה ובירושלמי), שאין לו לניזק כלום לפני שבאו עדים, ואינו משלם ע''פ עצמו, כבתוספתא כאן. ובבבלי י''ד ב': על פי עדים. פרט למודה בקנס ואחר כך באו עדים, ועיין בתוספות שם, ד''ה אלא. וכבר העירו הראשונים שאעפ''י שבמתניתין שנו דיני ממונות, אבל בתוכה כלולים גם דיני קנסות, עיין בתוספות שם ד''ה פרט, ובשטמ''ק במקומו. ובירושלמי כתובות ספ''ג, כ''ח ע''א (ומקבילה): ואין קנסות אלא בבית דין ובעדים.<br>ובמכילתא דרשב''י משפטים, עמ' 196: לכל שמשלם קנס שאין שמין לו אלא מן העידית וכו'. ולפנינו ביטוי יוצא דופן, והמכילתא שם מסמנת כל נזקי ממונו שפשע בשמירתן בדיבור ''קנס'' (עיי''ש עוד ג' פעמים ביטוי זה). ועיין מ''ש ר''ח אלבק ב''השלמות ותוספות'' למשניות סדר נזיקין, עמ' 408–409, וצ''ע בדבר.
(ט)  <small>15-16.</small> <strong>בני חורין ובני ברית, יצאו גוים וכו'. </strong>וכ''ה בירושלמי פ''א ה''ג, ב' ע''ג. ונקטו כאן קבוצה של פסולי עדות בכלל, ולפיכך הוסיפו פסולי עדות שאינן ממועטין מן הפיסקא בני חורין ובני ברית. ובבבלי ט''ו א': בני חורין למעוטי עבדים. בני ברית למעוטי גוים (ולא נזכרו שם ''פסולי עדות''). ועיין בפיה''מ להר''מ פ''א מ''ג ובחיבורו פ''ח מה' נזקי ממון הי''ג. 
### הלכה ג
(א)  <small>16-17.</small> <strong>נשים בכלל הנזק. אע''פ שלא דבר הכת' אלא באיש, סופינו לרבות וכו'. </strong>ובירושלמי פ''א ה''ג, ב' ע''ג: לפי שלא תפס הכתוב אלא את האיש צריך לרבות את הנשים. תני ר' ישמעאל ואלה המשפטים אשר תשים לפניהם. ובבבלי ט''ו א' (קידושין ל''ה א'): דבי ר' אליעזר בן יעקב (עיין דק''ס, עמ' 25, הערה צ') תנא ואלה המשפטים אשר תשים לפניהם, השוה הכתוב אשה לאיש לכל דינין שבתורה (ועיין לעיל שם מ''ש בשם תנא דבי ר' ישמעאל). ועיין בתוספות שם, ד''ה אשר, ובגיטין פ''ח ב', סד''ה ולא.<br>ומלשון התוספתא ''סופינו לרבות'' משמע שהמאמר לקוח ממדרש ההלכה, כמו ששער ר''י לוי בפירושו לירושלמי כאן, עמ' י''ז, הערה 2. ועיין בתוספתא כפשוטה ח''ב (בכורים), עמ' 842, ד''ה חייבין.
(ב)  <small>17.</small> <strong>הניזק והמזיק בתשלומין, לשלם חצי נזק. </strong>לפי פשוטו מפרשת התוספתא את הפיסקא של משנתנו שכוונתה ששניהם משתתפין בתשלומין, והיינו בכל מקום שהמזיק משלם חצי נזק. ועיין בבלי ט''ו א', אבל בירושלמי לא נזכר שחצי נזק של תם הוא קנס, ולא נשאו ונתנו כלום במשנת כתובות ספ''ג. ובירושלמי פ''א סה''ג, ב' ע''ג: והניזק והמזיק בתשלומין. משלמין חצי נזק. מיכן שמחצין את הנזק, מיכן שזה מפסיד חצי נזק וזה מפסיד חצי נזק. וברי''ף פ''א סי' כ''ו מעתיק: ירושלמי. <strong>מלמד</strong> שזה <strong>משלם</strong> חצי נזק וזה מפסיד חצי נזק. ועיין בפי' ר' יהונתן, עמ' 30, ד''ה וזה מפסיד. ועיין בבלי ט''ו א' הנ''ל וירושלמי להלן פ''ג סהי''א, ג' ע''ד, ולהלן בתוספתא פ''ג סה''ג, ומ''ש ר''י לוי בפירושו, עמ' י''ז, הערה ד'. 
### הלכה ד
(א)  <small>18.</small> <strong>חמשה תמין וחמשה מועדין. </strong>במשנתנו פ''א מ''ד: חמשה תמין וחמשה מועדין. הבהמה אינה מועדת לא ליגח וכו', הזאב והארי וכו'. ובברייתא שלפנינו הסדר הפוך, ולא עוד אלא שהבבות הבאות קשות, וכבר נדחקו בהם המפרשים. ונראה שהסופרים הראשונים חשבו שיש לפנינו פיסקא מן המשנה וקיצרו אותה, כדרכם. אבל באמת הברייתא כאן אינה דומה למשנתנו, והיא שנתה אחרי וחמשה מועדין: הזאב והארי והדוב והנמר והברדלס, כלומר, הללו הם חמשה מועדין. וכן בבבלי ט''ז א': ויש מועדים אחרים כיוצא באלו הזאב והארי והדוב והברדלס והנמר.<sup class="footnote-marker">41</sup><i class="footnote">לפנינו: והנמר <strong>והנחש</strong>, אבל "והנחש" חסר בכ"י המבורג בכל העמוד, וכן ליתא "והנחש" בר"ח ט"ז א' ובפי' ר"ז אגמאתי, 4 ע"ב.</i> תניא נמי הכי וכו'. 
(ב)  <strong>ר' מאיר אומ' אף הצבוע. </strong>וכ''ה בכי''ע ובירושלמי ספ''א ובבבלי ט''ז א'. ובד נשמטו המלים ''ר' מאיר אומר'' בטעות. ור' מאיר מוסיף את הצבוע לחמשת המועדין שבברייתא. ואשר למהות הצבוע אין ספק שהכוונה ל־ hyena, כמו שפירשו החכמים, וכן תרגם עקילס את ''גי הצבעים'' (שמואל א' י''ג, י''ח) φάραγξ ὑαινῶν. וכן אמרו בירושלמי שבת פ''א ה''ג, ג' ע''ב: צבוע הזכר נעשה נקבה, ובבבלי כאן ט''ז א' (בכי''י, עיין דק''ס, עמ' 29, ובהערה ז' שם): צבוע זכר לאחר שבע שנים נעשה נקבה. ואגדה זו היתה רווחת מאד בעולם העתיק, וכן מוסר פליניאוס בספרו תולדות הטבע ספר ח' (פל''ג מ''ד) על חיה זו שבשנה אחת היא זכר ובשנה אחרת היא נקבה. וכן מספר Aelian בספרו טבע החיות ס''א כ''ה, וכן Oppianus בספרו Cyneget ס''ג 289, והעיר על כך בעה''ש ערך ברדלס. ובבבלי כאן אמרו: ואמר רב יוסף צבוע זו אפא וכו', ועיין רש''י, ד''ה לא קשיא. ובתרגום לש''א הנ''ל תרגם גי הצבעים: חילת אפעיא, והוא ע''פ הבבלי הנ''ל, כמו שפירשו רש''י והרד''ק שם.<br>ובירושלמי כאן סיימו: לא אמר ר' מאיר אלא בצבוע זכר, שיש לו שעה שהוא קשה כארי. ועיין בערוך הנ''ל. וצ''ע.
(ג)  <small>18-19.</small> <strong>ר' לעזר אומ' אף הנחש. </strong>כבר שערנו לעיל, ד''ה חמשה, שדברי ר' אלעזר מתייחסים לברייתא שלנו שלא שנתה ''הנחש'' בין חמשת המועדים,<sup class="footnote-marker">42</sup><i class="footnote">מפני שהנחש הוא סוג בפני עצמו, כמו שמפורש להלן.</i> והוסיף ר' אלעזר גם את הנחש.<sup class="footnote-marker">43</sup><i class="footnote">כלומר, הוא שנה: ששה מועדים.</i> אבל מתוך הבבלי ט''ז ב' מוכח שהם פירשו שהברייתא שלנו דבוקה למשנתנו (''הזאב והארי'' וכו'), ולפיכך מחקו את המלה ''אף'' שבדברי ר' אלעזר. 
(ד)  <small>19.</small> <strong>במה דברים אמורים וכו'. </strong>חוזר לדברי הת''ק, עיין מ''ש להלן. 
(ה)  <strong>אבל היו מרות וכו'. </strong>צ''ל: אבל <strong>הימרות</strong>. וכן בד: אבל אם הימרים, כלומר, ῆμεροι בסיום ארמי, היינו בני תרבות, כמו בב''ר פע''ג, עמ' 913: כלב אגרון (מדברי) וארי אימירון (ע''פ הרד''ל). וכן בספרי דברים סוף פיס' י''ח:<sup class="footnote-marker">44</sup><i class="footnote">בכ"י, עיין בהוצ' רא"א פינקלשטין, עמ' 31.</i> הימירין. ובכי''ע כאן: אבל אם היו <strong>תרבות</strong>. והוא תרגום נכון של עורך מאוחר, עיין מ''ש בתרביץ ש''כ (תש''י), עמ' 112–115, ושם עמ' 114, סד''ה ברם המאירי במשיב נפש. 
(ו)  <small>20.</small> <strong>והנחש בין כך ובין כך מועד וכו'. </strong>אף הסוף הוא מדברי הת''ק שלא מנה את הנחש בתוך חמשת המועדים, מפני שדינו משונה. ועיין בבלי סנהדרין ט''ו ב' ובראשונים שם וכאן. אבל בר''ח סנהדרין שם: והא נמי דתנן בפרק ד' אבות נזיקין הזאב והארי וכו', ר' <strong>אלעזר</strong> אומר בזמן שהן [בני תרבות] כריש לקיש דייקא (וכברייתא שהביאו שם ותוספתא סנהדרין רפ''ג). וכן במאירי שם: או שמא אותה משנה (כלומר, בב''ק) באה לדעת ריש לקיש וכו'. והברייתא שלנו היא כר''ע שמחלק בין זאב וארי וכו' לבין נחש, עיי''ש בבבלי ט''ו ב'. ועיין בתוספות שם, ד''ה ור''י ובר''מ ה' סנהדרין פ''ה ה''ב ובהשגות שם. 
### הלכה ה
(א)  <small>20-21.</small> <strong>הבהמה אינה מועדה לא ליגח וכו'. </strong>פ''א מ''ד. 
(ב)  <small>22.</small> <strong>בין ברשות היחיד ובין ברשות הרבים וכו'. </strong>וכ''ה בכי''ע. ובד יש כאן חסרון. וברשות היחיד פירושו ברשות הניזק (ולא בחצר שאינה של שניהם), והברייתא חולקת על משנתנו ששנתה (בתוך המועדין): ושור המזיק ברשות הניזק,<sup class="footnote-marker">45</sup><i class="footnote">כלומר, בשיטת ר' טרפון, עיין בבלי ט"ו ב' ואילך.</i> והיא כרבנן. 
(ג)  <small>22-23.</small> <strong>בהמה שהיתה מהלכת כדרכה, בין ברשות היחיד ובין ברשות הרבים, ונתזו צרורות מתחת רגליה וכו'. </strong>בכי''ע חסרות המלים ''בין ברשות היחיד ובין'', ובד יש כאן חסרון גדול ע''י הדומות. ובבבלי י''ט א': איתיביה היתה מהלכת <strong>בדרך</strong>, בין ברה''י בין ברה''ר חייב. ופירשוה שם שההילוך היה בר''ה, אבל הנזק היה ברה''י.<br>ברם בירושלמי פ''ב ה''א, ב' ע''ד: ר' לעזר אומר כל דבר שהוא חוץ לגופה לא חלקו בו חכמים בין ברשו' היחיד בין ברשות הרבים.<sup class="footnote-marker">46</sup><i class="footnote">מה שאמרו להלן שם "לחצי כופר" עונה למטה, כלומר, לחצי כופר מהו שתקבל העדאה בדבר שהוא חוץ לגופה וכו', כמו שפירש לנכון בהגהות יפה עינים י"ח ב', עיי"ש הפירוש בירושלמי.</i> וכנראה שר' אלעזר שמע כן מר' יוחנן (כבבלי י''ט ב' ומקבילה): אין חצי נזק חלוק לא לרשות היחיד ולא לרשות הרבים.<sup class="footnote-marker">47</sup><i class="footnote">על השמועות שאמר ר' אלעזר, והן של ר' יוחנן, בלי להזכיר את שמו, עיין ירושלמי ברכות פ"ב ה"א, ד' ע"ב (ומקבילות) ובבלי יבמות צ"ו ב'. ובירושלמי יבמות שם פ"י הי"ז, י"א סע"ב, פט"ו, ט"ו ע"א: א"ר יוחנן אי(לו) אמרה ר' אלעזר מני שמע ואמרה.</i><br>ולפי זה מתפרשת התוספתא כאן כפשוטה שאם הזיקה בצרורות משלמת חצי נזק בין ברשות היחיד בין ברשות הרבים.
(ד)  <small>24-25.</small> <strong>היתה מהלכת בדרכה ברשות הרבים, ודרסה על הכלי ושברתו, ונתז הימנו חרס וכו'. </strong>וכן הגירסא (''ברשות הרבים'') גם בד ובכי''ע, והוא שיבוש ברור שהרי אם הלכה ברשות הרבים היא פטורה על הרגל, ובהכרח צריך להגיה ''ברשות היחיד'', כמו שהגיהו כל המפרשים. ונראה שהיה כתוב ''ברה''י'', והסופר טעה וקרא ''ברה''ר''.<sup class="footnote-marker">48</sup><i class="footnote">וכבר העירותי בכ"מ (עיין תוספתא כפשוטה ח"ד, פסחים, עמ' 583, בהערה) על דברי הרא"ש בשו"ת שלו כלל מ"ה סי' ב': ורי"ש כותבין גג שלה קצר, עד שנקראת במקום אחר כמין יו"ד. ופשיטא שכן גם להפך, שקוראין את היו"ד כרי"ש (עיין שם בתוספתא כפשוטה, ולהלן שם, עמ' 607).</i> והלכה זו גם במשנתנו פ''ב מ''א, ואמרו עלה בבבלי י''ט א': ותני עלה במה דברים אמורים ברשות הניזק, אבל ברה''ר על הראשון פטורה ועל האחרון חייבת. ופירשוה לפי שיטתם (עיין מ''ש לעיל שו' 22–23, ד''ה בהמה) שהלכה ברשות הרבים והצרורות ניתזו לרשות היחיד. 
### הלכה ו
(א)  <small>26.</small> <strong>בהמה שנכנסה מאיליה לרשות היחיד וכו'. </strong>כל ההלכה נשמטה בכי''ו ע''י הדומות, אבל ישנה בד ובכי''ע, והובאה בירושלמי פ''א ה''א, ב' ע''א, ובבבלי (בשינויים) י''ז ב'. ובירושלמי שם: תולדות הרגל. תני בהמה שנכנסה וכו'. ובבבלי שם: בהמה מועדת לשבר דרך הילוכה (פיסקא ממשנתנו רפ''ב). כיצד בהמה שנכנסה לחצר הניזק והזיקה בגופה וכו'. ועיין בבלי שם ג' א'. ועיין בלשון המכילתא דרשב''י (כ''ב, ד'), סוף עמ' 195, ומ''ש להלן, שורה 28–29. 
(ב)  <small>27.</small> <strong>ובקרנה. </strong>וכ''ה בירושלמי הנ''ל, ובבבלי ליתא. ובחי' הרשב''א שם: ותנא הני, והוא הדין בקרנה דרך הילוכה, וכן תני לה בתוספתא. והברייתא מלמדת שכשם שבעיטה היא תולדה של קרן (ולא של רגל), כן נזק בקרנה דרך הילוכה היא תולדה של רגל (ולא של קרן). 
(ג)  <strong>ובמשוי שעל גבה. </strong>בירושלמי הנ''ל: בין בשליף שיש בה. ובבבלי: ובשליף שעליה וכו' וחמור במשאו. ועיין להלן ה''ח שורה 41. 
(ד)  <strong>ובעגלה כשהיא מושכת. </strong>וכ''ה בירושלמי. ובבבלי בהוצ' שלפנינו: ועגלה מושכת <strong>בקרון</strong>. אבל בכמה כי''י וראשונים (עיין דק''ס, עמ' 34, הערה נ') חסרה המלה ''בקרון''. ובמאירי, עמ' 56: יש קורין בשמועה זו עגלה המושכת בחטף פתח תחת העין, ואין גורסין בה בקרון, אלא עגלה המושכת לבד מלשון <strong>וירא את העגלות</strong> (בראשית מ''ה, כ''ז). ופירושו עגלה המושכת כלים או אנשים וכו' אם היה <strong>זה בעגלה</strong> מושכת כלים ונשברו מחמת נדנודו חייב. ובר''ח י''ז ב': כיוצא בו היושב בעגלה המושכת עם הזב טמא, כך אם היו בעגלה מושכת כלים ונשברו <strong>חייב היושב בעגלה</strong> לשלם נזק שלם.<sup class="footnote-marker">49</sup><i class="footnote">כל הדברים הללו מפרשים את דברי רבא בבבלי, ומסתייעים מן הברייתא שלנו שמדברת ברגל, שהעגלה כגופה. אבל הלשון מגומגמת מאד.</i> ד''א עגלה (כלומר, עֶגלה) מושכת, כבהמה בשליף שעליה, כשם שזה נזק שלם, כך זה נזק שלם. ועיין בהערות שהגיהו בר''ח, ולא כיוונו יפה, ''ועגלה מושכת'' (בלשון הר''ח ובתוספתא ובירושלמי כאן) היא מליצה ע''פ הכתוב (דברים כ''א, ג') <strong>אשר לא משכה בעול</strong>, ובבבלי סוטה מ''ו א' (ומקבילה): ובעגלה עד <strong>שתמשוך</strong>, ועיין גם בירושלמי שם פ''ט ה''ה, כ''ג ע''ד. ועגלה מושכת, פירושו מושכת בקרון, כמו בבבלי ע''ז י''א רע''ב. וכן בחידושי הראב''ד כאן, עמ' ל''ד: עגלה מושכת וכו', <strong>פי'</strong> עגלה שהיא מושכת בקרון ודרסה על גבי כלים משלמת נזק שלם, דומיא דחמור במשאו וכו'. ועיין מ''ש להלן שם ובשאר הראשונים כאן, והואיל ופירושיהם אינם שייכים לתוספתא אין אנו דנים בהם.<br>ועיין בבבלי לעיל שם, וכנראה שצרפו את הברייתא שלנו וברייתא אחרת מעין הברייתא שלהלן ה''ח.
(ה)  <small>28.</small> <strong>והמזיק בכרמלית משלם נזק שלם. </strong>וכ''ה בירושלמי הנ''ל, ובבבלי חסר. וכרמלית כאן היא כמו בקעה, אלא שבקעה בשדות וכרמלית בגינות ודינן שוה, עיין מ''ש בתוספתא כפשוטה ח''ג (שבת), עמ' 3 (על כל העניין כאן). ועיין מ''ש לעיל שורה 7, ד''ה ולפי זה. ועיין להלן, שורה 33, ד''ה היתה קופתו. 
### הלכה ז
(א)  <small>28-29.</small> <strong>בהמה שהיתה מהלכת כדרכה ברשות הרבים, נפלה לגנה וכו'. </strong>במשנתנו פ''ו מ''א: נפלה לגינה ונהנית משלמת מה שנהנית. ירדה כדרכה והזיקה משלמת מה שהזיקה. ובמכילתא דרשב''י:<sup class="footnote-marker">50</sup><i class="footnote">משפטים כ"ב, ד', סוף עמ' 195.</i> <strong>ושלח את בעירה</strong>. בהמה שהיתה מהלכת כדרכה ברש' הרב' ונפלה לגינה ונהנת אם שלא מאליה<sup class="footnote-marker">51</sup><i class="footnote">כ"ה בקטע אוקספורד. ובכי"פ: שילחה מאליו.</i> משלם מה שנהנת, ואם מאליה משלם מה שהזיקה. ובבבלי נ''ח א' (למשנתנו הנ''ל): היכי נפל ? רב כהנא אמר שהוחלקה במי רגליה. רבא אמר שדחפתה חברתה וכו'. ופשוטה של לשון במכילתא הנ''ל כרבא, והיינו שלא מאליה, משום שדחפתה חברתה.<br>ובמבוא לנוה''מ למו''ר ז''ל, עמ' 117, פירש ''שלא מאליה'', היינו שנפלה, ו''מאליה'' - שקפצה, והיא כמשנתנו פ''ב מ''ג: הכלב והגדי שקפצו מראש הגג ושברו את הכלים משלם נזק שלם מפני שהן מועדין. וכן שנינו להלן פ''ב ה''א: הכלב והגדי שנפלו והזיקו הרי אלו פטורין, קפצו והזיקו הרי אלו חייבין. וכן בירושלמי למשנתנו הנ''ל, ג' ע''א: אית תניי תני שקפצו. אית תניי תני שנפלו. אמר ר' יוחנן כיני מתניתא שקפצו, נפלו לא בדא. ועיין בבלי כ''א ב', ובמבוא לנוה''מ הנ''ל.
(ב)  <small>29-30.</small> <strong>מצדי הרחבה ומתוך החנות משלמת מה שנהנית. </strong>וכ''ה גם בד. והוא שיבוש כמעט ברור, וצ''ל: מה שהזיקה, כמו שהוא בכי''ע ובמשנתנו פ''ב מ''ב, וכמו שהגיהו המפרשים. והסופרים טעו מפני ההמשך בסמוך, כיצד משלמת מה שנהנית. אבל קרוב לוודאי שהברייתא מפרשת את משנתנו הנ''ל שמזכירה כמה פעמים ''מה שנהנית''. 
(ג)  <small>30-31.</small> <strong>אומ' כמה אדם רוצה להאכיל את בהמתו מה שאכלה היא אינו ראוי ל[ה]אכילה. </strong>וכ''ה בכי''ע ובד. ובד נשמטה המלה ''ראוי'' בטעות. וכנראה, שצ''ל: <strong>הוא</strong> אינו וכו'. וכבר פירשתי בתס''ר במקומו ע''פ התוספתא נדרים פ''ב ה''ט ש''ראוי'' פירושו רגיל. ושם נשמטה המלה ''ראוי'' בכי''ע, כשם שנשמטה כאן בד. אבל כל הראשונים העתיקו משם ''רגיל'', עיין מ''ש בתוספתא כפשוטה במקומו (ח''ז), עמ' 434. וכן בירושלמי ב''מ פ''ג, בכיר''ז, שורה 53, פירושו כן, עיין מש''ש.<br>ובבבלי כ' א': וכמה. רבה אמר דמי עמיר. רבא אמר דמי שעורים בזול. תניא כוותיה דרבה. תניא כוותיה דרבא. תניא כוותיה דרבה, ר' שמעון בן יוחי אמר אין משלמת אלא דמי עמיר בלבד. תניא כוותיה דרבא, אם נהנית משלמת מה שנהנית. כיצד, אכלה קב או קביים, אין אומרים תשלם דמיהן, אלא אומדין כמה אדם רוצה להאכיל לבהמתו דבר הראוי לה אעפ''י שאינו רגיל. ורבו הפירושים בברייתא זו.<sup class="footnote-marker">52</sup><i class="footnote">עיין במפרשים שמסביב לרי"ף ובטחו"מ סי' שצ"א ובנו"כ שם.</i> ולפי פשוטה הכוונה שאם הבהמה אכלה קב, או קביים של שעורים, ובעליה אינו רגיל להאכילה שעורים, אלא תבן, או עמיר (עיין במשנת שבת ספ''ז), אומדין כמה אדם רוצה להוציא מעות ולגרום הנאה לבהמתו ולהאכילה שעורים, אם ימצא שעורים בזול.<sup class="footnote-marker">53</sup><i class="footnote">וכמה מפרשים פירשו שהכוונה גם לשיעור האכילה, כלומר, שאם אכלה הרבה, אינו משלם יותר ממה שהוא רגיל להאכילה, עיין לעיל הערה 52, ובפיה"מ להר"מ פ"ב מ"ב. ברם הלשון "קב או קביים" מוכיחה קצת שלא אכלה כשיעור, עיין להלן בתוספתא ב"מ פ"ח הי"ב ובבבלי שם צ"א א'. ואפשר שנקטו שיעור זה ע"פ השיגרא, עיין בבלי כאן נ"ח ב'. והוא לשון רגילה מאד, עיין בקונקורדנציא של קוסובסקי לבבלי, ערך קביים.</i> ועיין להלן בסמוך ומ''ש בשם הירושלמי.
(ד)  <small>31-32.</small> <strong>לפיכך אם אכלה חיטין הראויות לה הרי זו פטורה. </strong>וכ''ה גם בד ובכי"ע. וכל המפרשים הגיהו (ע''פ הירושלמי, עיין להלן): חיטין <strong>הרעות</strong> לה. ואין להגיה נגד שלש נוסחאות. ובבבלי הנ''ל: לפיכך אכלה חטין, או דבר הרע לה פטורה. ואין ספק שחיטין הוא דבר הראוי לה, כלומר, שדרכה לאכול אותן, אלא שאם אוכלת חטים כדי שביעה מתריזה. וכן להלן בבבלי מ''ז ב': ואכל חטין והתריז ומת. יתר על כן, אפילו כשהיא אוכלת חטים ומתריזה מצטערת היא אם לא נותנים לה לאכול יותר, עיין בבלי ב''מ צ' א' וברש''י שם, ד''ה והתריזה. ומשום כך אין רגילים להאכיל חטים לבהמה, אפילו אם יהיו בזול מאוד, משום שהיא מתריזה בכדי שובעה, ומצטערת כשאוכלת פחות מידי שובעה.<br>וברור שלפי גירסתנו, וגם לפי גירסת הבבלי, לא הזיק המאכל לבהמה (שלא אכלה הרבה, או שהיא בריאה מאד), שאם לא כן הרי אי אפשר לדבר על ''מה שנהנית'', ואדרבה הרי הוזקה, (לפיכך וכו') והשאלה צריכה להיות על בעל הפירות, ולא על בעל הבהמה. וסוף הברייתא בין שהוא המשך הבבא שלעיל, ובין שהוא מפרש את משנתנו (''ואם נהנית משלמת מה שנהנית'') מוכיח שמשלמת מה שנהנית, פירושו דמי שעורים בזול, ולפיכך אם אכלה חטים, או דבר אחר שאין רגילים להאכיל אותה, אין כאן שומא, ואפילו אם היה מוצא חטים בזול מאד, לא היה מאכיל אותה, ואם לא הוזקה מזלו גרם. ברם אם הוא משלם דבר קבוע (דמי תבן, או דמי עמיר), ואין כאן אומדנא כלל, הרי כאן שאכלה ונהנתה ולא הוזקה, למה יהא פטור.<br>ועכשיו נבין גם את דברי הירושלמי פ''ב ה''ד, ג' ע''א: רב אמר אכלה שעורים משלם תבן (כלומר, שיעור קבוע בלי אומדנא). והתני ר' חייה ופליג, לפיכך אם אכלה חיטין שהן רעות לה הרי זו פטורה. והיא הבבא שלפנינו, והירושלמי סבר שהיא מפרשת את משנתנו (''מה שנהנית''), ובדרך כלל אומדין כמה נהנתה באכילתה, וכמה היה מוכן לשלם, כדי להאכיל אותה מה שאכלה, אבל אם אכלה מאכל שלא היה מאכיל אותה אפילו בזול, פטור, והוא שלא כרב. וגם בירושלמי הכוונה ''חיטין שהן רעות לה'', שאין מאכילין אותה חטים מפני חשש התרזה, אבל אין ספק שהוא מאכל הראוי לה, כלומר, דרכה לאכול חטין, אם יניחו לה. ובלא הוזקה עסיקינן, ולפיכך יש כאן הנאה בלא נזק. ועיין בפ''מ, ואף הוא לא הגיה בירושלמי, אלא שלא ברר את דבריו.
(ה)  <small>32.</small> <strong>שינת ואכלה, משלמת מה שהזיקה. </strong>במלחמות להרמב''ן רפ''ב: ועוד מצאתי בתוספתא בהמה שהיתה מהלכת כדרכה וכו', שינתה ואכלה משלמת מה שהזיקה וכו'. והביא רבינו את הרישא, כדי לרמוז שאין כאן שינוי באכילה אלא בהליכה, שלא הלכה כדרכה ואכלה, אלא קפצה ואכלה, ועיין בחי' הרשב''א ס' א' שהביא את המקבילה בירושלמי פ''ב ה''ד, ג' ע''א. ועיין על עצם העניין להלן. 
(ו)  <small>33-34.</small> <strong>היתה קופתו מופשלת לאחוריו ברשות הרבים, פשטה פרה ואכלה, משלמת מה שהזיקה. </strong>ובבבלי כ' א': אמר אילפא בהמה ברשות הרבים ופשטה צוארה ואכלה מעל גבי חברתה חייבת, מאי טעמא גבי חברתה כחצר הניזק דמי. לימא מסייע ליה היתה קופתו מופשלת לאחוריו ופשטה צוארה ואכלה ממנו חייבת. כדאמר רבא בקופצת, הכא נמי בקופצת. ופירש''י שבקופצת תולדה של קרן היא, ולפיכך אין ראייה מן הברייתא (התוספתא שלנו) לאילפא, משום שהיא מדברת ברה''ר וחייב <strong>חצי נזק</strong>, משום תולדה של קרן, וכן פירש באו''ז סי' קט''ו, ועיי''ש סי' קט''ז. וכבר תפס הרמב''ן במלחמות הנ''ל על פירוש זה, שהרי בתוספתא מפורש ''משלמת מה שהזיקה'', ובירושלמי הנ''ל מפורש: משלם נזק שלם, הרי לך שחייבת פירושו חייב נזק שלם. וכן השיגו ברא''ה ובריטב''א (לפי נ''י שם סי' ל''ו) מן התוספתא ומן הירושלמי. ועיין בחי' הרשב''א הנ''ל באריכות. ומטעם זה הכריעו הראשונים כשיטת ר''ח והרי''ף, שחייבת נזק שלם, שכל מקום ברה''ר שהוא גבוה, ואין הבהמה יכולה להגיע אליו אלא בקפיצה, כרשות היחיד דמי. ועיין בירושלמי כאן בריש פירקין, והעיר עליו הרשב''א הנ''ל. ועיין לעיל, שורה 28, ד''ה והמזיק בכרמלית. 
(ז)  <small>34.</small> <strong>מסאוי שנתון על פתח החנות חציו בפנים וחציו בחוץ וכו'. </strong>בד ובכי''ע: משאוי שנתון וכו'. וכן בבבלי כ' א': דתני ר' חייא <strong>משאוי</strong> מקצתו בפנים ומקצתו בחוץ וכו'. אבל בפיה''ג כלים פט''ז, עמ' 43: ואמרינן בבבא קמא תני ר' חייה <strong>סוי</strong> מקצתו בפנים וכו', ופירש הגאון לעיל שם שהוא סוי הוא סוג, עיי''ש, ובהערות מו''ר במקומו. וכן בירושלמי הנ''ל: <strong>סוג</strong> שנתון בפתח החנות וכו'. וצ''ל בתוספתא <strong>סאוי</strong> שנתון וכו', כלומר, קופה קלופה מנצרים, עיין בפיה''ג שם. ובירושלמי שבת פ''י ה''ב, י''ב רע''ג: סרוד שמקצתו מבפנים ומקצתו מבחוץ וכו', ואף הוא דומה בעיקרו לסוג, אלא שחלליו יותר גדולים מן הקופה, עיי''ש בירושלמי. וכן הגיה ר''י לוי בהערה בעמ' 54. 
(ח)  <small>35.</small> <strong>פשטה פרה פיה לתוכו ואכלה הרי זו פטורה. </strong>וכ''ה בד ובכי''ע. אבל בירושלמי הנ''ל: ופשטה פרה את פיה ואכלה ממנה משלם <strong>נזק שלם</strong>. והטעם הוא שהסוג שבפתח נחשב כרשות היחיד (מפני אגניו), ודינו כלעיל. ובבבלי הנ''ל: אכלה בפנים חייבת, אכלה בחוץ פטורה וכו', אכלה על מה שבפנים חייבת, על מה שבחוץ פטורה.<sup class="footnote-marker">54</sup><i class="footnote">כלומר, שגילגלה את הסוי לחוץ ואכלה, והיא חייבת על מה שהיה מונח בתחילה בפנים, ופטורה על מה שהיה מתחילה בחוץ.</i> איבעית אימא כי קאמר ר' חייא בפתילה דאספסתא.<sup class="footnote-marker">55</sup><i class="footnote">כלומר שגילגלה את הכל ואכלה בחוץ, אלא מכיון שהשחת עליו ארוכין, וכשהיא גוררת חלק ממנו כולו נמשך אחריו, הרי כולו כמונח במקום אחד, והולכים אחרי הבהמה, והיינו אחרי המקום שאכלה בו.</i> וכנראה, שלפנינו ברייתא בבלית, ומדברים בסוג מלא ירקות שעליהם ארוכים. והבהמה פשטה את צוארה מרה''ר ואכלה מפתח החנות והיא פטורה (כשמואל בבבלי כ''א א') אפילו על חלק הירק שבתוך החנות, הואיל כשמתחילה הבהמה לאכול מקצת מן הירק נגרר השאר אחריו (ע''פ ח''ד). ואין בכך דוחק, עיין בירושלמי שבת פ''י רה''ב, י''ב רע''ג, בבלי שם צ''א ב'. 
### הלכה ח
(א)  <small>35-36.</small> <strong>בהמה שאכלה אוכלין שאין ראוין לאכילה לה, ושתת משקין שאין ראוין לה, וכן חיה שאכלה וכו'. </strong>בבבלי י''ט ב': תנו רבנן השן מועדת לאכול את הראוי לה. כיצד, בהמה שנכנסה לחצר הניזק ואכלה אוכלין הראויין לה וכו'. ועיין להלן. 
(ב)  <small>37.</small> <strong>טרפה את הבהמה ואכלה את הבשר. </strong>בבבלי הנ''ל (ולעיל שם ט''ז ב'): <strong>וכן</strong> חיה שנכנסה לחצר הניזק וטרפה בהמה ואכלה בשר משלם נזק שלם. וברור משם שעדיין באכילה כדרכה עסיקינן, ונתנו דוגמא לשן של בהמה ולשן של חיה, עיין שם י''ז ב'. ועיין בבלי ט''ז ב' שהקשו מברייתא זו לשמואל הסובר שארי שטרף משלם חצי נזק, משום שדרכו בדריסה. וכן מתאר אריסטו בספרו תולדות בעלי החיים ס''ח פ''ו (594b) שדרכו של הארי לאכול את טרפו כשהוא עדיין חי, ולפעמים בולע את קרבנו כשהוא שלם מבלי לטרוף אותו לגזרים. ומלשון התוספתא כאן משמע שבאכילה ע''י הדחק אנו קיימין, ומשלם נזק שלם. ולפ''ז החיה כאן היא ארי (ועיין בתוספות ט''ז ב', ד''ה והתניא), ואם טרף ואכל, אכילה שע''י הדחק היא. 
(ג)  <small>38.</small> <strong>חמור שאכל כרשינין, פרה שאכלה שעורין וכו'. </strong>מן הלשון של הברייתא בבבלי מוכח שבבא זו חלוקה מן הרישא, אבל מלשון התוספתא מוכח שהכל הוא עניין אחד. ובירושלמי פ''א ה''א, ב' ע''א, לא הביאו את הרישא כלל, אלא אמרו: תולדות השן. הוון בעיין מימר פרה שאכלה שעורים וחמור שאכל כרשינין, וכלב שליקלק את השמן וחזיר שאכלה בשר כולהון תולדות השן אינון. אמר ר' יצחק כולהון עיקר שן אינון וכו'. 
(ד)  <strong>חזיר שאכל חתיכות של בשר וכו'. </strong>עיין בתוספות י''ט ב', ד''ה וחזיר. 
(ה)  <small>39.</small> <strong>בהמה מועדת לילך כדרכה ולשבר, למעך וכו'. </strong>רישא של ברייתא זו הובאה בבבלי ט''ז א'. ובבבלי י''ז ב' הסמיכו לדברי סומכוס שלהלן את הברייתא שלעיל ה''ו, שורה 26, אבל הבבא שלנו היא המשך הרישא, כלומר, כשם שבשן חייבת על אכילה שאינה רגילה, כך ברגל חייבת על דריסה שאינה רגילה, כגון, מיעוך מן הצד, וכדומה. 
(ו)  <small>41.</small> <strong>סימכוס אומ' וכו'. </strong>וכ''ה בד. עיין מ''ש על כתיב זה בפירושי לירושלמי כיר''ז, ב''מ פ''ה, הערה 22. 
(ז)  <small>41-42.</small> <strong>חזיר שהיה נוביר והזיק בחוטמו וכו'. </strong>כ''ה בכי''ע. ובד: חזיר שהיה <strong>נוכר</strong> (וצ''ל: נובר) והזיק וכו'. ובכי''ו בטעות: חזיר שהיה ניזק והזיק וכו'. ובבבלי י''ז ב': משלם נזק שלם. סומכוס אומר צרורות וחזיר שהיה נובר באשפה והזיק משלם נזק שלם. הזיק פשיטא וכו' חסורי מחסרא והכי קתני וכו', סומכוס אומר צרורות, וחזיר שהיה נובר באשפה והתיז והזיק, משלם נזק שלם. ברם בתוספתא כאן הפירוש פשוט שסומכוס מוסיף אף את החזיר שהזיק בחוטמו, נזק שאינו רגיל, אף הוא משלם נזק שלם, דומיא דרישא, והכל היא בבא אחת, ודברי סומכוס הוא מאמר המוסגר, ובכולם משלם נזק שלם. ובירושלמי לא נזכרה כל הברייתא, וממילא אף דברי סומכוס בכלל. 
### הלכה ט
(א)  <small>42-43.</small> <strong>ארבעה כללים היה ר' שמעון בן לעזר או' בנזקין וכו'. </strong>וכ''ה בבבלי י''ד א'. אבל במכילתא משפטים ספי''ד, עמ' 298: היה ר' שמעון בן אלעזר אומר <strong>משום ר' מאיר</strong> בנזקין וכו'. וכ''ה בירושלמי פ''א ה''ב, ב' ע''ג. ועיין מ''ש ע''ז להלן, שורה 51, סד''ה שור המזיק. וכל הברייתא הובאה מן התוספתא בספר חפץ שנתפרסם בהשקפה האנגלית סדרא חדשה ח''ה, עמ' 358. 
(ב)  <small>43.</small> <strong>לנזק ולא במזיק חייב בנזק שלם. </strong>וכן בד: לניזק ולא למזיק וכו'. ובכי''ע: לניזק ולא למזיק חייב <strong>בכל</strong>, וכ''ה בס' חפץ הנ''ל. וכ''ה בבבלי הנ''ל. ודייקו מלשון זו בבבלי שחייב נזק שלם גם על הקרן, וכר' טרפון, וכן מוכח מעצם הברייתא כאן, עיין להלן. וכן הגירסא (''בכל'') גם במכילתא ובירושלמי הנ''ל, אלא שהסדר שם אחר. 
(ג)  <small>43-44.</small> <strong>למזיק ולא לניזק פטור מן הכל. </strong>וכ''ה בכל המקבילות הנ''ל. 
(ד)  <small>44.</small> <strong>לזה ולזה, כגון חצר השותפין והבקעה, על השן ועל הרגל פטור וכו'. </strong>וכ''ה בבבלי הנ''ל. ולפנינו השמטה גדולה ע''י הדומות. והשלמתי ע''פ ד. ובכי''ע בשינויים קלים, ובירושלמי הנ''ל: כגון <strong>פונדקי</strong> וחצר השותפין וכיוצא בהן, על השן ועל הרגל פטור, והגיהו המפרשים לנכון: חייב. ובקעה שנו להלן שם לפטור. ובמכילתא הנ''ל צרפו חצר השותפין והפונדק לרשות שאינה של שניהם וחייבין בשן ורגל, ואת הבקעה שנו לפטור, כמו בירושלמי. וכבר הארכנו בזה לעיל, שורה 7, ד''ה כיצד, וד''ה ובמכילתא, וד''ה ואשר, והסקנו שהמקורות חולקים. 
(ה)  <small>46-47.</small> <strong>כל מקום שאין רשות לא לזה ולא לזה, כגון חצר שאינה של שניה', על השן ועל הרגל משלם נזק שלם וכו'. </strong>וכן במכילתא הנ''ל: לא לניזק ולא למזיק, כגון רשות אחרת, על השן ועל הרגל חייב וכו'. וכן בבבלי הנ''ל. ובירושלמי חסרה כאן בבא זו, אלא שלעיל שם מחלוקת הברייתות בזה, ואמרו שם: ומאן דמר אפילו חצר שאינה לשניהן חייבת, דכתיב ובער בשדה אחר מכל מקום. ובבבלי להלן שם הקשו על בבא זו: מאי לא לזה ולא לזה אילימא לא לזה ולא לזה כלל אלא דאחר, והא בעינא ובער בשדה אחר וליכא, אלא פשיטא לא לזה ולא לזה, אלא דחד, וקתני סיפא וכו', כולה ר' טרפון היא ומאי לא לזה ולא לזה, לא לזה ולא לזה לפירות אלא דחד, לזה ולזה לשורים וכו'. וכבר אמרנו לעיל הערה 20 שבא''י לא נחתו כלל לחילוקים בין מיוחדת לפירות, או לשוורים, וכפשוטה של הברייתא כאן, שמתפרשת ע''פ הירושלמי. ויש כאן ארבעה כללים: לניזק ולא למזיק, למזיק ולא לניזק, לשניהם, ולא לאחד מהם. ועיין בבלי י''ד רע''ב.<br>ולפי ברייתא זו מודה ר' טרפון שבחצר שאינה של שניהם אין תם משלם נזק שלם, ואין דינה כרשות הניזק. ועיין מ''ש להלן.
(ו)  <small>48-49.</small> <strong>ר' אליעזר ור' שמעון אומר וכו'. </strong>צ''ל: ר' <strong>אלעזר</strong> וכו', כמו שהוא בכי''ע ובס' חפץ הנ''ל. וברייתא זו איננה לא במכילתא ולא בירושלמי ולא בבבלי, אבל ישנה גם בכי''ע ובס' חפץ הנ''ל. וכבר אמרנו שבכי''ו יש כאן השמטה גדולה, וסידור הנוסחאות אצל צוקרמנדל הטעה את מו''ר ז''ל במבוא לנוה''מ, עמ' 639. 
(ז)  <small>49.</small> <strong>ר' טרפון היה אומר על הכל משלם נזק שלם וכו'. </strong>כלומר, הם חולקים על הרישא וסוברים שגם בחצר שאינה של שניהם מחייב ר' טרפון בקרן נזק שלם, הואיל ור''ט לומד מק''ו (פ''ב מ''ט) שאם חייב על השן והרגל, מכל שכן שחייב בקרן נזק שלם, ואף בחצר שאינה של שניהן הואיל וחייב על השן והרגל חייב גם בקרן נזק שלם, כמו שפירש לנכון ר''י לוי בפירושו לירושלמי כאן, עמ' 38, בהערה.<br>ברם להלן פ''ה ה''ט מפורש שלר' מאיר קרן משלם נזק שלם אפילו בחצר שאינה של שניהם כר' אלעזר ור' שמעון כאן. וכנראה שאף כאן המקורות חולקים. אבל אפשר שהנכון כגירסת התוספתא והבבלי שלא שנו כאן ''בשם ר' מאיר'', עיין לעיל, שורה 42–43, ד''ה ארבעה.
(ח)  <small>51-52.</small> <strong>שור המזיק ברשות הניזק כיצד, נגח, נגף, נשך, רבץ, בעט, ר' מאיר אומ' משלם נזק שלם וכו'. </strong>ובסתם משנתנו פ''א מ''ד: וחמשה מועדין וכו', ושור המזיק ברשות הניזק. ובירושלמי שם (פ''א ה''ד, ב' ע''ג): אמר ר' יוחנן דר' טרפון היא. ברשות הניזק ר' טרפון אומר נזק שלם, וחכמים אומרים חצי נזק. ועיין בבלי ט''ו סע''ב ואילך, וסתם משנתנו היא כר''מ. 
(ט)  <small>52-53.</small> <strong>וחכמים אומ' על השן ועל הרגל משלם נזק שלם, על נגיחה וכו'. </strong>כמשנתנו ספ''א ופ''ב מ''ה, וכן פסקה התוספתא לעיל ה''ה שורה 22. 
## פרק ב
### הלכה א
(א)  <small>1.</small> <strong>תרנוגלין שהידסו את העיסה ואת הפירות, או שניקירו וכו'. </strong>וכ''ה בירושלמי פ''ב ה''ב, ב' סע''ד. ובבבלי י''ז ב': תניא אידך תרנגולין שהיו מהדסין על גבי עיסה, ועל גבי פירות, וטינפו, או ניקרו וכו'. ובמשנתנו פ''ב מ''א: או שהיה מהדס ומשבר את הכלים (בדליל הקשור ברגליו) משלם חצי נזק, ופירש הר''מ: <strong>ומחדס</strong><sup class="footnote-marker">1</sup><i class="footnote">כגירסת הערוך, כ"י קויפמן, פרמה, הוצ' לו (ושם מחדיס).</i> שחופר ברגליו בארץ, ועושין דבר זה התרנגולים יותר משאר העופות. ורש''י פירש: מהדס. מרקד.<sup class="footnote-marker">2</sup><i class="footnote">במלונות העירו על הירושלמי פיאה פ"א ה"א, ט"ו ע"ד: הוה נסיב שיבשתיה והוה <strong>מהדס </strong>קומי כליא. ברם גירסא זו אינה קיימת וישנה רק בנוסח ר"א פולדא (ד' אמשטרדם) ובדפוס זיטומיר, ואינני יודע מניין היא להם. בכל שאר הנוסחאות ובמקבילה בע"ז פ"ג, מ"ב ע"ג, הגירסא היא <strong>מקלס </strong>(ולא מהדס). ואם קיימת גירסא כזו, אינה עניין לריקוד, ופירושה "מקלס בהדס" (עיי"ש ומקבילות בבבלי כתובות י"ז א'), כלומר משענן בו, עיין מ"ש בס' היובל לכבוד שוקן ("עלי עין"), עמ' 80, הערה 76.</i> ובתוספתא ובירושלמי פירושו שהרקידו והקפיצו את העיסה ואת הפירות עצמם ממקום למקום וטינפו אותן.<br>ועיין בח''ד שהאריך, ודן אם חייבין (בשניקרו בעיסה) משום שן, או משום רגל, עיי''ש.
(ב)  <small>1-2.</small> <strong>משלמין חצי נזק. </strong>וכ''ה בד ובכי''ע. והוא שיבוש, וצ''ל: נזק שלם, כמו שהוא בירושלמי ובבבלי הנ''ל. והסופרים כתבו באשגרה ממשנתנו רפ''ב, ולא השגיחו שהמדובר שם הוא בתרנגול שהיה מהדס ושיבר בדליל שברגלו, ולא בגופו. 
(ג)  <small>2.</small> <strong>משלמין נזק שלם. </strong>צ''ל: חצי נזק, כמו שהוא בירושלמי ובבבלי הנ''ל, ונתהפכו הגירסאות, עיין לעיל. ובבבלי מוסיף: סומכוס אומר נזק שלם. ועיין להלן שורה 7. 
(ד)  <small>2-3.</small> <strong>היו מחטחטין בחבלו של דלי וכו'. </strong>בד ובכי''ע: מחטטין וכו'. וכ''ה גם בירושלמי ובבבלי הנ''ל, ושם י''ח א'. אבל גם להלן ב''מ פ''ח הלכה ל' בכי''ו: <strong>שמחטחטין</strong> את הכתלים. וכן להלן מקוואות פ''ז ה''ב בכי''ו: צריך לחטחט. ובד שם: לחטט, וכן בב''מ הנ''ל בד ובכי''ע: שמחטטין. ובירושלמי ערלה פ''ג ה''ב, ס''ג ע''א (בד''ו): שק מצוי לחטחט אחריו, שיער אין מצוי לחטחט אחריו. והוא חיטוט הוא חיטחוט, ושמא חיטחוט היא פעולה יותר חזקה מאשר חיטוט. 
(ה)  <small>3.</small> <strong>נפל ונשבר משלם נזק שלם. </strong>בבבלי הנ''ל: ונפסק החבל ונשבר הדלי וכו'. ובירושלמי הנ''ל: ונפסק הדלי, או שנשבר וכו'. וצריך להגיהו ע''פ הבבלי, כמפרשים. ועיי''ש בבבלי שפשטו מכאן שבתר מעיקרא אזלינן, ועיי''ש י''ח א', ובחידושי הרשב''א שם. ומן הסיפא להלן משמע שדברי ר' ביבי בר אביי אינן אלא דיחוי בעלמא, עיין שטמ''ק וח''ד להלן. 
(ו)  <strong>נפל ונשבר ושיבר כלי אחר וכו'. </strong>בירושלמי הנ''ל: נפל על חבירו, על העליון משלם נזק שלם, ואתחתון חצי נזק. ומכאן מוכח שנפל מאליו על חבירו, ולא שהתרנגול דחפו, וכשיטת הראשונים שדברי ר' ביבי בר אביי אינן אלא דיחוי, עיין מ''ש לעיל בסמוך. 
(ז)  <small>4.</small> <strong>תרנגלין שירדו לגינה וכו'. </strong>בירושלמי הנ''ל ג' ע''א: תני תרנוגלין <strong>שנפלו</strong> לגינה וכו'. והנכון כלפנינו, עיין לעיל פ''א ה''ז, שורה 28–29, ומש''ש, ד''ה ובמבוא. 
(ח)  <small>5.</small> <strong>ושיברו את החליפין, וקיטמו את הירק וכו'. </strong>בירושלמי הנ''ל: ושיברו את הירק וקירטמו החילפין וכו', וצ''ל שם כלפנינו. והכוונה כאן שהתרנגולין שיברו את הקלחים הקשים של ירקות ידועים<sup class="footnote-marker">3</sup><i class="footnote">עיין בפירוש הגאונים לטהרות, עמ' 139, ובהערות מהרי"ן אפשטין שם, ועיין בפלורה של ר"ע לעף, ח"א, עמ' 10.</i> וקירסמו (קירטמו, קיטמו, והיא היא) את הירק הרך שעל הקלח, או סביבו, חייבים נזק שלם גם על הקלח, מכיוון שדרכו לאכול ירק, דרכו נמי לשבור את הקלח, כשיטת הבבלי, י''ט ב', כ' א', עיין להלן. 
(ט)  <small>5-6.</small> <strong>סימכוס או' על הקיטום נזק שלם, ועל השיבור חצי נזק. </strong>בבבלי י''ט ב': ההוא חמרא דאכל נהמא ופלסיה לסלא, חייביה רב יהודה לשלם נזק שלם אנהמא, ואסלא חצי נזק. אבל התלמוד הקשה על פסק זה: ואמאי, כיון דאורחיה למיכל נהמא, אורחיה נמי לפלוסי סלא? דאכל והדר פלס. ולפי זה סתם התלמוד סובר כחכמים לעיל, וסומכוס סובר כרב יהודה לפי ההוה אמינא של התלמוד. והכתיב ''סימכוס'' הוא גם בד ובכי''ע, ועיין מ''ש לעיל פ''א שורה 41. 
(י)  <small>6.</small> <strong>תרנגול שהיה פורח ממקום למקום והזיק בגופו וכו'. </strong>וכ''ה בירושלמי פ''ב ה''ב, ג' ע''א הנ''ל. ובבבלי י''ז ב': ושברו כלים בכנפיהן וכו', והיא היא. 
(יא)  <small>7.</small> <strong>סימכוס אומ' נזק שלם. </strong>וכ''ה בירושלמי ובבבלי הנ''ל. ובבבלי י''ז ב' ואילך נקטו כדבר פשוט שסומכוס סובר שגם בצרורות משלם נזק שלם. וכן מפורש בברייתא שהביאו שם. אבל בתוספתא בפ''א סה''ח, שורה 41–42, לא גרסו ''צרורות'', עיין מש''ש. ואפשר שסומכוס סובר שרוח שבכנפיו כגופו דמי, וכאילו הזיק בגופו. ובירושלמי מסיים כאן: נפח בכלים ושברן משלם נזק שלם, כלומר בזה אף החכמים מודים שכגופו דמי. וכן בירושלמי שבת פ''ב ה''ה, ה' ע''א, עיין מ''ש בירושלמי כפשוטו שם, עמ' 69. אבל בבבלי י''ח סע''ב: דתני רמי בר יחזקאל תרנגול שהושיט ראשו לאויר כלי זכוכית ותקע בו ושברו משלם נזק שלם, והעמידוה כסומכוס, ומוכח משם שבבבל לא חילקו בין רוח שבכנפיו לבין רוח שבפיו, ולחכמים משלם חצי נזק בשניהם. אבל בא''י סברו שהרוח שבפיו כגופו דמי, אבל לא הרוח שבכנפיו, ויתכן שסומכוס לא חילק וסבר ששניהם כגופו, אבל לא נחלקו בחצי נזק של צרורות, ואין זכר לשיטתו זו בירושלמי ובתוספתא, כמו שהעיר לנכון ר''י לוי בפירושו לירושלמי, עמ' כ''ה. ועל הכתיב ''סימכוס'', עיין לעיל שורה 5–6. 
(יב)  <small>7-8.</small> <strong>הכלב והגדי שנפלו והזיקו הרי אילו פטורין, קפצו והזיקו הרי אילו חייבין. </strong>הסיפא במשנתנו פ''ב מ''ג. והרישא מחלוקת בירוש' פ''ב ה''ה, ג' ע''א. ועיין בבלי שם כ''א ב', ומ''ש לעיל פ''א רה''ז, שורה 28–29, ד''ה ובמבוא. 
(יג)  <small>8-9.</small> <strong>אבל אדם שקפץ בין מלמעלה בין מלמטה וכו'. </strong>הלכה פשוטה היא, ולא נשנית אלא אגב הסיפא. ובבבלי כ''א ב': ת''ר הכלב והגדי שדלגו ממטה למעלה פטורין, מלמעלה למטה חייבין, אדם ותרנגול שדלגו בין מלמעלה למטה בין מלמטה למעלה חייבין. ועיין בתוספות שם, ד''ה אדם, ובחי' הרשב''א שם. 
(יד)  <small>9-10.</small> <strong>נפל על גבי חבירו והזיק התחתון בעליון, העליון חייב העליון בתחתון, התחתון פטור. </strong>וכ''ה (''והזיק'') גם בד ובכי''ע, ובד נשמטו בטעות המלים ''העליון חייב''. וקרוב לוודאי שצ''ל כאן: והוזק (במקום ''והזיק''), כלומר, שאם הוזק התחתון בעליון חייב, שאפילו נפל מן הגג ברוח שאינה מצויה חייב בנזקי התחתון, כבבלי כ''ז א'. ופשיטא שאם הוזק העליון בתחתון פטור התחתון, שלא פשע ולא עשה כלום. וכל הברייתא אינה לא בירושלמי ולא בבבלי. 
(טו)  <small>10-11.</small> <strong>ואם אמ' לו קבלני, שניהן אחריין זה לזה. </strong>כנראה שמדברים כאן במשחקים, והעליון קופץ ומבקש את התחתון שיקבל אותו בידיו, שלא יפול לארץ,<sup class="footnote-marker">4</sup><i class="footnote">דוגמת לקבל ניצוצות במשנת שבת ספ"ג, והרבה כיוצא בזה.</i> ושניהם מראים את כוחם שהעליון לא יזיק את התחתון כשיתפוס אותו באויר, והתחתון יתפוס אותו יפה שלא יפול לארץ וינזק. ולפיכך שניהם אחראים, שאם הזיק העליון את התחתון חייב, ואם שמט התחתון את העליון ונפל לארץ, התחתון חייב. 
### הלכה ב
(א)  <small>11-12.</small> <strong>מועד שהעידו בו שלשה ימים. ותם שהיו התינוקות ממשמשין לו בין קרניו. </strong>וכן בכי''ע: שלשה <strong>ימים</strong>, ותם שיחזרו התינוקות למשמש בין קרניו. ובד חסרה המלה "ימים", וצריך להשלימה ע''פ כי''ו וכי''ע, והגירסא בד''ח: שלשה <strong>פעמים</strong>, היא הגהת המפרשים ע''פ המשנה. ובמשנתנו פ''ב מ''ד: מועד כל שהעידו בו שלשה ימים ותם משיחזור בו שלשה ימים, דברי ר' יהודה. ר' מאיר אומר מועד שהעידו בו שלשה <strong>פעמים</strong>, ותם כל שיהו התינוקות ממשמשין בו ואינו נוגח. ולפ''ז הרישא היא פיסקא קטועה ממשנתנו, ומדברי ר' יהודה היא, והסיפא מפרשת את דברי ר' מאיר במשנתנו שהתינוקות ממשמשין בין <strong>קרני</strong> השור.<sup class="footnote-marker">5</sup><i class="footnote">ובכי"י של המכילתא משפטים פ"י (הוצ' הורוביץ, עמ' 284, עיי"ש בשנו"ס). שיהא התינוק ממשמש בין קרניו, ואינו נוגח. וכע"ז בפסיקתא זוטרתי שם, עמ' 154. ועיין מ"ש ר"י לוי בפירושו כאן, עמ' 58, בהערה.</i> ורש''י (כ''ד ב', ד''ה הא נגח) מפרש שהתינוקות ממשמשין בו ואינו נוגח שוורים אחרים, הרי חוזר לתמותו. וכן פירשו בתוספות רבינו פרץ למשנתנו, אלא שהוסיפו שאם לא נגחו את התינוקות עדיין אינו חוזר לתמותו לעניין שוורים, מפני שאדם אית ליה מזלא (בבלי ב' ב', ועיי''ש ל''ז א'). ובאמת מהמשך הסוגיא בבבלי כ''ד ב' משמע קצת כפירש''י שע''י המשמוש נגח שוורים אחרים, ולא את התינוקות עצמם ששיסוהו בעצמם, שהרי בזה בוודאי פטור על הנגיחה, עיי''ש.<br>אבל רוב הראשונים חולקים, ומפרשים שאינו נוגח את התינוקות. והרשב''א (כ''ג ב', ד''ה כל) והמאירי שם (עמ' 71) הביאו את לשון התוספתא כאן (''בין קרניו''), וכנראה שרצו להסתייע מכאן שמדברים אפילו בתינוקות עצמן, שהרי לעניין נגיחת שוורים אחרים, מה לי משחקים בין קרניו, מה לי משחקים בבטנו, כל שמרגיזין אותו ואינו נוגח אחרים מסביבו, חוזר לתמותו.
(ב)  <small>12-13.</small> <strong>נעשה תם בן יומו, ונעשה מועד בן יומו. </strong>כ''ה בד ובכי''ע. ובכי''ו נשמטה המלה ''מועד'' בטעות. ובבא זו מתפרשת ע''י התוספתא להלן. ו''בן יומו'' פירושו מיד, כמו שהוכחתי בספרי יוונית ויוונות בא''י, עמ' 135. 
(ג)  <small>13.</small> <strong>צהב בין הבקר שלשה פעמים זה אחר זה, אפי' ביום אחד, הרי זה תם. </strong>בד: צהבין הבקר וכו', וצ''ל כלפנינו: צהב [ב]ין הבקר וכו'. ובכי''ע: סחק בין הבקר וכו'. ובמילון ערבי למלים של התוספתא (עיין מ''ש עליו במבוא לח''ו, עמ' ט''ו): צהב בן (=בין) הבקר. ואפשר שצ''ל: <strong>צחב</strong> בין הבקר וכו', והכתיב ''צהב'' (במקום צחב) רגיל מאד, עיין מ''ש בתוספתא כפשוטה ח''ה (יום טוב), עמ' 949. ופירושו שאם מתקוטט והתכושש בין הבקר (על מרעה טוב, וכדומה) ולא נגח, חוזר לתמותו. ואף ר''י לוי פירש שלא נגח, אלא שתפס גי' כי''ע לעיקר, ברם גירסת כי''ו וד נראית יותר מקורית, וכפירושנו. והתוספתא מוסיפה כאן שלאו דוקא אם תינוקות ממשמשין בו ואינו נוגח חוזר לתמותו, אלא הוא הדין גם בשוורים שמרגיזין אותו ואינו נוגח. ונמצא נעשה תם בן יומו, אלא שבתינוקות ממשמשין בו מספיקה פעם אחת, אבל במתכושש בין השוורים אינו חוזר לתמותו אלא בשלש פעמים.<br>ועיין בתוספות (כ''ד ב', ד''ה שיהו) שכתבו: וג' פעמים ביום אחד נראה דאין מועיל לדידיה (כלומר, לר' מאיר) לחזרה וכו'. ולפי פירושנו הנ''ל יש להן סיוע מכאן, ודווקא בצהב ולא נגח חוזר לתמותו, אבל אם ראה שוורים ג' פעמים ביום ולא נגח אינו חוזר לתמותו. ועיין מה שהאריך בזה באו''ש פ''ו מה' נזקי ממון ה''ז. אבל הפירוש הפשוט הוא כמו שכתבנו.
(ד)  <small>14.</small> <strong>רדף שלשה רדיפות זו אחר זו, אפי' ביום אחד, הרי זה מועד דברי ר' מאיר. </strong>יפה פירש באו''ש הנ''ל סוף ה''ז שברדף ולא נגח עסיקינן, שברחו מפניו ולא השיגם, וכירושלמי פ''ד ה''ב, ד' ע''ב: <strong>כשרדף שלש רדיפות</strong>, והן משערין שיש ברדיפתו נגיחה. וכן סובר רבה בבבלי מ''א א'. וכ''ה שיטת הירושלמי כאן בפ''ב ה''א, ב' ע''ד, עיין באו''ש, פ''ב מה' נזקי ממון ה''ו, ד''ה ואולם לדעתי. 
(ה)  <small>15.</small> <strong>ר' יהודה או' מועד שהעידו בו וכו'. </strong>אגב דברי ר' מאיר חוזר ומשלים את הפיסקא הקטועה הנ''ל של משנתנו פ''ב מ''ד. ועיין להלן פ''ד מ''ב, תוספתא שם ה''ה. ועיין מכילתא משפטים, נזיקין, פ''י, עמ' 289, ובבלי כ''ד א', ובהגהות יפה עינים מ''ש על הירושלמי למשנתנו. ועיין מכילתא דרשב''י (כ''א, כ''ט), עמ' 180. 
(ו)  <small>16-17.</small> <strong>לעולם אין נעשה שור המועד עד שיעידוהו בפני בעלים ובפני בית דין וכו'. </strong>כל הברייתא בבבלי כ''ד א'. ובמכילתא דרשב''י, עמ' 189: <strong>או נודע</strong> (שמות כ''א, ל''ו) בבית דין, בבעלים מנין, ת''ל <strong>והועד בבעליו</strong> (שם כ''א, כ''ט) וכו', ולמדים שם שור של ניזקין משור של מיתה, וכן שור של מיתה משור של ניזקין (עיין לעיל שם כ''א, כ''ט עמ' 180). ועיין בתוספות כ''ד סע''א, ד''ה בפני, ולא היתה לפניהם המכילתא דרשב''י. ועל הסדר בבבלי, עיין דק''ס שם, עמ' 47, הערה ר'. 
(ז)  <small>18.</small> <strong>העידוהו בפני שנים וכו'. </strong>וכ''ה (''בפני'') גם בד ובכי''ע. אבל בבבלי הנ''ל חסר, ולפנינו כנראה, שיבוש, ובא באשגרה מלעיל, או מן הברייתא הדומה לה בב''ב פ''ב ה''ט, עיין ע''ז להלן, וצ''ל: העידוהו שנים. ושמא היה כתוב: בפני' (בסימן הקיצור על היו''ד), והכוונה ''בפניהם'', בפני בית דין, וטעו הסופרים והשמיטו את סימן הקיצור. 
(ח)  <small>19.</small> <strong>יום הראשון וכו'. </strong>בכי''ו: יום אחד הראשון, ונמחק ''אחד'' ע''י נקודות. ומלשון התוספתא מוכח שכל כת העידה ביום אחר. ובבבלי הנ''ל: שנים <strong>בראשונה</strong> וכו', כלומר בנגיחה ראשונה, ולפיה אפשר לפרש שכולם באו בבת אחת, עיי''ש בסוגיית הבבלי. 
(ט)  <strong>הרי אילו שלש עדיות. </strong>ושלשה אחים מצטרפים עם כל כת וכת כמשנת ב''ב פ''ג מ''ד, ואם הוזמה אחת מהן משלמין לו חצי נזק של תמות, ולא בטלה כולה, ואם באה כת אחרת מצטרפת עם השאר, עיין יש''ש סי' כ''ח. 
(י)  <small>20.</small> <strong>והן עדות אחת. </strong>וכ''ה בד. ובכי''ע נוסף: <strong>להזמה</strong>. וכ''ה בבבלי כ''ד א' הנ''ל. והנכון כלפנינו, וכ''ה להלן ב''ב פ''ב ה''ט הנ''ל בד ובכי''ו. ובכי''ע גם שם: להזמה, אלא שמלה זו מנוקדת שם, סימן להוספה. וגם במשנת ב''ב פ''ג סמ''ד, חסרה מלה זו ברוב רובן של הנוסחאות. ואף ר''י אשכנזי מחקה (עיין מלא''ש שם), והיא עדות אחת לעניין שכל זמן שלא הוזמו כולן אין הראשונים משתתפין בצד המועדת, ואם היה עד אחד בכל ג' הכיתות ושלשה אחים שהצטרפו עמו, הוא משלם מחצה, ושלשה האחים משלשין ביניהם, כמשנת ב''ב הנ''ל. 
(יא)  <strong>נמצאת כת הראשונה זוממת הרי יום אחד פטור מלשלם. </strong>וכ''ה גם בד. ובכי"ע: הרי שני ימים פטור מלשלם. ובבבלי הנ''ל: הרי כאן שתי עדיות והוא פטור, והן פטורין. כלומר, מצד המועדת, וכמו שכתבנו לעיל. ולהלן ב''ב הנ''ל (לעניין חזקה): הרי בידו שתי שנים (כלומר, של חזקה). ועיין מ''ש להלן בעיקר הדין, אימתי נעשה מועד. 
(יב)  <small>20-21.</small> <strong>[שניה זוממת] שני ימים פטור מלשלם (שניה זוממת). </strong>כגירסת כי''ו כ''ה גם בד, והוא שיבוש ברור, ותיקנתי ע''פ כי''ע, אלא ששם: הרי יום אחד פטור מלשלם. ובבבלי הנ''ל: הרי כאן עדות אחת, והוא פטור והן פטורין, כלעיל. 
### הלכה ג
(א)  <small>21-22.</small> <strong>הרי שלשתן זוממין, הוא פטור והן חייבין. </strong>ובבבלי הנ''ל: כולן חייבין וכו'. וברור מכל הפירושים שהברייתא מדברת שהעדים חייבין בצד העדאה, והעיקר הוא כאן שהן עדות אחת להזמה, וכל זמן שלא הוזמו כולן אינם משלמים צד זה, אבל צד התמות פשיטא היא שאם הוזמה אחת מהן הוא פטור והיא חייבת.<br>ולפי פשוטה של הברייתא כולן חייבין בצד העדאה של נגיחה <strong>שלישית</strong>, כפירוש רש''י בברייתא (ולא כמו שהגיהו בגליון), ומה שאמרו לעיל ''נמצאת כת הראשונה זוממת הרי יום אחד פטור מלשלם'' הכוונה לנגיחה ראשונה שאינו משלם כלום, ואם נמצאת גם השניה זוממת פטור גם על נגיחה שנייה (וכל כת פשיטא שחייבת על צד התמות, ולא דברו בה מחמת פשיטת הדברים), ואם הוזמה השלישית הרי אין כאן נגיחה כלל, והוא פטור מכולן, וכל כת מן העדים משלמין לו מצד התמות, וכולן משתתפין בנגיחה שלישית בצד המועדת, ועל זה נאמר ועשיתם לו כאשר זמם וכו', אבל לפני שהוזמו כולן, עדיין כל כת לבדה עומדת, ואין כאן צרוף. ופשיטא שצריך להעמיד את הברייתא באופן שברור ממנו שכל הכיתות ידעו אחת מן השניה ורצו לעשות אותו מועד, כפירוש הבבלי שם כ''ד ב'.<br>והארכנו בזה מפני שרוב הראשונים והאחרונים סוברים שהעדים חייבים בצד העדאה של נגיחה רביעית, אם באו אח''כ עדים שהוא נגח, לפני שהוזמו העדים. עיין בפירוש ר''ח כ''ד א', בתוספות שם, בחי' הראב''ד עמ' נ''ה, בחי' הרשב''א, בשטמ''ק ועוד. והדברים קשים מאד, וכבר התקשו בכך בתוספות כ''ד א', בחי' הראב''ד הנ''ל ועוד, למה יתחייבו בדבר שעדיין לא בא לעולם. ובתירוץ אחד של התוספות שם ובחי' הראב''ד כתבו שחייבין מפני שעשאוהו מועד, ופירש הריא''ז (לפי שטמ''ק שם) ; דכיוון דעשאוהו מועד, ודאי הוא שיגח,<sup class="footnote-marker">6</sup><i class="footnote">בפיסקי ריא"ז, עמ' ל"ד, דין י"ח כתב: ומשלם בנזק רביעי נזק שלם, כמבואר בקונטרס הראייות בראייה י"ב. וחבל שלא זכינו לדבריו.</i> וכ''ה ביש''ש סי' כ''ח הנ''ל. והדברים תמוהים, שהרי העדים יודעים שהם שקרנים, ומעולם לא נגח, וכיצד עלה על דעתם שיגח אח''כ. ובתירוץ השני כתבו התוספות שם (והוא פירוש ר''י, כפי שיוצא מפירוש הריא''ז הנ''ל) שאפילו אם לא נגח נגיחה רביעית משלמים העדים על שהפחיתו אותו מכספו בשעה שעשאוהו מועד, מפני שיחשבו שאין לו שמירה אלא סכין, והוא עומד לשחיטה גרידא. ואף זה קשה מאד, כפי שכתב ביש''ש הנ''ל, ויש כאן חידוש רב שבכגון דא משלמים העדים.<br>ורוב הראשונים סמכו כאן על הפירוש שכולם מודים שבשור אינו משלם נזק שלם בנגיחה שלישית, מפני שכן מוכח מן הכתוב עצמו, עיין בתוספות כאן, ד''ה ולא ישמרנו, ובתוספות יבמות ס''ה א', ד''ה ושור המועד, ובשאר הראשונים, ולא נחלק רבא על כך בסוגיין, ומשמעות דורשין בין אביי ורבא (כ''ג ב').<br>ברם אחד מן הקדמונים (נספח לאוה''ג כאן, עמ' 113) כתב: <strong>קא פריש רבינו האיי</strong> דרבא קסבר בתרתי זימני הוי מועד, ובנגיחה <strong>שלישית מיחייב</strong>, ואמ' דהילכתא כרבא בהכין, עיי''ש שחלק עליו. וכן בפי' ר''ח כאן כ''ג סע''ב: שראינו <strong>במקצת פירושי הגאונים</strong> שאמרו כי <strong>בנגיחה השלישית</strong> משלם נזק שלם. וכן כתב הרשב''א בעצמו בחידושיו ליבמות ס''ה ב': ועוד ראיה משור המועד דאפילו לר' עד נגיחה <strong>שלישית</strong> לא משלם נזק שלם. וכן מביא המאירי (עמ' 71): ויש פוסקין בהעדה שבשלישית חייב, וסוברים שזהו דעת רבא בגמ' וכו', ומפרש האידנא בשלישית וכו'. ואפשר שכוונתו לרש''י במקומו. ועיין גם בשטמ''ק בשם ר' שלמה [בר' יהודה] מדרויש, והוא כפשוטו של התלמוד ביבמות ס''ד ב': ווסתות ושור המועד כרבן שמעון בן גמליאל, כלומר, אבל רבי חולק. סוף דבר הפירוש הפשוט בברייתא שלנו הוא כפירש''י, ולא נזכרו כאן אלא שלש כיתות, והשלישית משתתפת בצד העדאה. וכנראה, שיש כאן סוגיות חולקות, וסוברות שלכ''ע אינו משלם אלא בנגיחה רביעית, כמו שהוכיחו הראשונים הנ''ל.<br>ועיין במשנתנו כאן פ''ז מ''ג ובלשון התוספתא שם פ''ז הכ''ב, ופ''ח ה''א ומקבילות.
### הלכה ד
(א)  <small>23.</small> <strong>נשברה כדו וצלוחיתו ברשות הרבים, ובא אחר והוזק בהן, הרי זה חייב. </strong>במשנתנו פ''ג מ''א: נשברה כדו ברשות הרבים והוחלק, או שלקה בחרסיה, חייב. ופירש ר' יוחנן בירושלמי (פ''ג ה''ב, ג' ע''ג) שמשנתנו מדברת בין אם הוזק בשעת נפילה בין לאחר נפילה. וכן סובר אביי בבבלי כ''ט א'. ועיין בירושלמי כי''ר שם (תרביץ ש''ו, עמ' 61) ובהערתי שם. 
(ב)  <small>23-24.</small> <strong>ר' יהודה פוטר, שאין שמירתן עליו. </strong>במשנתנו הנ''ל: ר' יהודה אומר במתכוין חייב, בשאינו מתכוין פטור. והעמידה אביי (בבבלי כ''ט א') במתכוין לשבור, אבל אם נתקל ושברה פטור לר' יהודה, משום שנתקל אינו פושע לדעתו. וכן אם הוזק בחרסין לאחר נפילה פטור, משום שמפקיר נזקיו לאחר נפילת אונס פטור, ובתרתי פליגי. וכן מוכח מלשון התוספתא כאן. ועיין ירושלמי פ''ג ה''ב הנ''ל ובפי' ר''י לוי שם, עמ' 71. ולהלן שם: על דעתיה דר' יוחנן במתכוין לחרסין. על דעתיה דר' לעזר במתכוין להזיק. ועיין בפי' הנ''ל, עמ' 72. 
(ג)  <small>24-25.</small> <strong>מודה ר' יהוד' לחכמים במניח אבנו וצלוחיתו ברשות הרבים ובא אחר והוזק בהן שהוא חייב, ששמירתו עליו. </strong>וכן להלן פ''ו הי''ד, שורה 31–32: למה זה דומה למניח אבנו <strong>וצלוחיתו</strong> ברשות הרבים ובא אחר והוזק בהן חייב על נזקי אדם וכו'. ובבבלי כ''ח ב' הלשון היא: לאבנו סכינו ומשאו שהניחן ברשות הרבים וכו'. עיי''ש מה שפירשו בה. ובירושלמי פ''ו ה''ב, ג' ע''ג: מודין חכמים לר' יודן במניח אבנו ומשאו ברשות הרבים ובא אחר ונתקל בהן פטור, שעל מנת כן הנחיל יהושע לישר' את הארץ. ועיין בפי' ר''י לוי שם, עמ' 71, בהערה. ועיין להלן ה''ו, שורה 38, ד''ה ר' יהודה פוטר. 
(ד)  <small>25-27.</small> <strong>מודים חכמים לר' יהודה במניח קנקנים לראש הגג לנגבן ונפלו ונשברו, ובא אחר והוזק בהן שהוא פטור, מפני שאין שמירתן עליו. </strong>ומדברים שנפלו ברוח שאינה מצויה, והוא אנוס, וסתם חרסים מפקיר אותם, ויש כאן הפקר לאחר נפילת אונס. ובבבלי כ''ט א': ומודים חכמים לר' מאיר באבנו סכינו ומשאו שהניחן בראש גגו ונפלו ברוח מצויה והזיקו שהוא חייב, ומודה ר''מ לרבנן במעלה קנקנין על הגג על מנת לנגבן ונפלו ברוח שאינה מצויה והזיקו שהוא פטור. והסיפא היא הברייתא שלפנינו. 
(ה)  <small>28.</small> <strong>אי אפשי בהן, כל הקודם בהן זכה. </strong>כלומר, מכיון שאמר אי אפשי בהן הרי הן הפקר. 
(ו)  <strong>ואם בא אחר והוזק בהן וכו'. </strong>כלומר, אפילו אחרי ההפקר, לפני שזכה בהם אחר, שהרי יש כאן הפקר אחרי חפירת הבור ברה''ר, וחייב. 
(ז)  <small>29.</small> <strong>נפלה כותלו לרשות הרבים וכו'. </strong>לפי פשוטו משמע שהכותל היה בנוי כדרכו ויש כאן נפילת אונס, ובשעת נפילה וודאי פטור, כמשנת ב''מ פ''י מ''ד. והחידוש הוא בסיפא. ועיין בבלי כאן ו' ב'. 
(ח)  <small>30.</small> <strong>ואם בא אחר והוזק בהן הרי זה חייב. </strong>כלומר, אעפ''י שיש כאן הפקר לאחר נפילת אונס, שהרי היה לו פנאי לסלקן. ומכאן משמע שבכגון דא חייב אפילו אם הפקירן אחרי נפילת אונס, והוא שלא כשיטת רוב הראשונים, עיין חו''מ סי' תט''ז ס''א, בהגהת הרמ''א ובבאור הגר''א שם. והעיר על כך בתוספות ירושלים לחו''מ הנ''ל, והוא מפרש שמדברים כאן בשלא בנה את הכותל כראוי, בניגוד למה שאמרו להלן: בנאן כדרכו, עיי''ש מש''ש. ועיין במשנתנו פ''ג מ''ב (בעניין גדר שנפל לרה''ר) ומ''ש ר''י לוי בפירושו, עמ' 73. 
### הלכה ה
(א)  <small>30-31.</small> <strong>המפריח גדירו בקוצין ובצרורות לרשות הרבים ובא אחר והוזק בהן הרי זה פטור. </strong>וכ''ה (''פטור'') גם בד ובכי''ע. ובמשנתנו פ''ג מ''ב: והגודר את גדרו בקוצים, וגדר שנפל לרשות הרבים והוזקו בהן אחרים, <strong>חייב</strong> בנזקן. ופירשו בירושלמי שם (ה''ב, ג' ע''ג): <strong>במפריח</strong> (כלומר, את הקוצים), וכ''ה בבבלי כ''ט ב', ל' א'. והמפרשים הגיהו בתוספתא ''חייב'' ע''פ משנתנו הנ''ל. ושמא חולקת התוספתא וסוברת שאינו מחוייב לצמצם, ואמרו גם על כך, אין דרכן של בני אדם להתחכך בכתלים, ודרכן להיות מבחנין בדרכים.<br>ואשר למהות ''המפריח גדירו בקוצין'', נראה שהיו נותנין קוצין וזכוכית על גב הגדר וטחין אותן במעזיבה שלא יפלו, ומקצתן היו בולטות מעל גבי הגדר. וכן אמרו במשנת אהלות פ''ח מ''ב: <strong>והפרעות</strong> היוצאות מן הגדר. ופירש הר''ש שם (בפירושו לתוספתא שם פ''ט ה''ד): <strong>פרע</strong> היוצא מן הגדר.<sup class="footnote-marker">7</sup><i class="footnote">הלשון בבבלי (מו"ק ה' ב' ומקבילות): <strong>אבנים </strong>פרועות היוצאות וכו', הוא לאו בדווקא.</i> דרך גדר שנותנין בראשו קוצין וברקנין ועודפין על הגדר ובולטין לחוץ, פרע מלשון גדל פרע.<sup class="footnote-marker">8</sup><i class="footnote">במדבר ו' ה'. וכן פירשו גם הר"מ בפיה"מ ועוד. ובאמת אין הבדל בין פרע לבין פרח, וכן פירושו גם במשנת כלאים ספ"ו: הפרח היוצא מן העריס.</i> ובתוספתא (הנ"ל) הזכירו גם את נתינת הקוצים על גבי הגדר (כלומר, שלא טחו אותם בטיט). והשתמשו בדיבור ''מפריח'', מפני שהיו למעלה (ובלטו לאויר), עיין מ''ש בהערותי לפסיקתא דר''כ, הוצ' ר''ד מנדלבוים, עמ' 474, ובמקום אחר העירותי גם על לשון הפיוט (לשלמה הבבלי) בתפילת נעילה (המתחיל: ומי יעמד חטא אם תשמור) ביתך <strong>יפריחו</strong>, כלומר, יגביהו למעלה. ועיין בלשון הר''ש אהלות רפי''א.<br>והסופר לוקיאנוס מעיר (27 Pseudolog) שבא''י (ἔν παλαιστίνη) קראו למבקר שלו ''גדר'', ''סייג'' (φραγμός) והוא משער שהשם בא לו ע''י חודי שערות זקנו שנראו כקוצים. והוא מתאים לתאור שהבאנו לעיל.
(ב)  <small>31-32.</small> <strong>נפלו ובא אחד והוזק בהן הרי זה חייב. </strong>כמשנתנו הנ''ל. ובירושלמי שם (ג' ע''א): ר' אבהו בשם ריש לקיש דר' מאיר היא, דר' מאי' אמר כל המזיק שלא על ידי מעשה חייב. ועיין ביפה עינים ו' ב'. ומתוך ההמשך בתוספתא כאן מוכח שבנאן שלא כדרכן, ויש כאן נפילת פשיעה. ועיין במשנת ב''מ פ''י מ''ד. ועיין בנ''י למשנתנו, אבל בירושלמי מוכח שהמשניות חולקות ומשנתנו כאן כר''מ, ומשנת ב''מ כחכמים. 
(ג)  <small>32.</small> <strong>בנאן כדרכו פטור עד שיתנו לו זמן. </strong>בתס''ר כאן, עמ' 89, ציינתי לתוספתא ב''מ פי''א ה''ז, ולהלן שם, עמ' 129, ציינתי לראשונים שהביאוה. ואמרו שם: נפל הכותל מחמת הזועות ומחמת הגשמים אם היה בנוי כדרכו פטור, ואם לאו חייב, נתנו לו זמן וכו', כמשנת ב''מ הנ''ל. 
(ד)  <small>33.</small> <strong>בתוך זמן פטור וכו'. </strong>משנת ב''מ ותוספתא שם הנ''ל. ובבאורי הגר''א חו''מ סי' תט''ז ס''ק א' (בליקוט) נתן כאן כלל, וכתב: והכלל דבד' אופנים פטור וכו'. 
(ה)  <strong>וכמה הוא זמן, אין פחות משלשים יום. </strong>כ''ה בד, בכי''ע ולהלן ב''מ הנ''ל. ובכי''ו נשמטו המלים ''זמן אין פחות'' בטעות. ובירושלמי כאן סה''ג, ג' ע''ג (ב''מ פ''י סה''ד, י''ב ע''ג): תני ר' הושעיה שלשים יום. ועיין סנהדרין פ''ג מ''ח. 
### הלכה ו
(א)  <small>34.</small> <strong>המצניע קוצים וזכוכית בתוך כותלו של חבירו וכו'. </strong>ירושלמי פ''ג ה''ג, ג' ע''ג, בבלי ל' א'. 
(ב)  <small>34-35.</small> <strong>ובא אחר והוזק בהן הרי זה חייב. </strong>לפי פשוטו המצניע חייב. עיין בבלי הנ''ל. 
(ג)  <small>35-36.</small> <strong>חסידים הראשונים היו מוציאין אותן לתוך שדות עצמן וכו'. </strong>וכ''ה (''מוציאין'') גם בירושלמי הנ''ל, בכי''ל. ובגליון שם ע''י הסופר עצמו: נ''א מצניעין. ובבבלי ל' א': ת''ר חסידים הראשונים היו מצניעין קוצותיהם וזכוכיותיהם בתוך שדותיהן וכו'. ומלשון התוספתא והירושלמי (<strong>''מוציאין</strong>... שדות <strong>עצמן''</strong>) מוכח שחסידים הראשונים היו מוציאין מרשות הרבים<sup class="footnote-marker">9</sup><i class="footnote">בר"ח ל' א' (וכן באוה"ג, עמ' 42): דת"ר חסידים הראשונין כו', פי' החפץ להיות חסיד יקיים מילי דנזקין אפי' <strong>לרשות הרבים</strong>.</i> קוצים וזכוכית ומכניסים לתוך שדותיהן שלהן. ואותו חסיד (להלן ספ''ב ומקבילות) צווח על שמוציאים אבנים לרשות הרבים, אבל החסידים הראשונים היו מוציאים את דברי הנגף ומכניסים אותן לתוך <strong>שלהן</strong> ומצניעין אותן, והוא יותר משיטת התנאים להלן שורה 65 ואילך. 
(ד)  <small>36.</small> <strong>ומעמיקין להן שלשה טפחים, כדי שלא תעלים המחרישה </strong>וכ''ה בירושלמי הנ''ל וברי''ף (בכל ההוצאות שלפנינו) ובר''מ פי''ג מה' נזקי ממון הכ''ב. אבל בבבלי הנ''ל: כדי שלא <strong>יעכב</strong> (וכ''ה גם ברי''ף כ''י, עיין דק''ס, עמ' 62, הערה ט') המחרישה. והיא בלי ספק גירסת הבבלי, והלשון היא באשגרה ממשנת ב''ב פ''ב מי''ב,<sup class="footnote-marker">10</sup><i class="footnote">הגירסאות כאן ושם "שלא יעכבו", "שלא תתעכב" (עיין דק"ס כאן ושם י"ח א', כ"ו א') אינן אלא תיקונים, וגירסתינו במשנה מקויימת ע"י רוב רובן של הנוסחאות.</i> והכוונה שם שהחורש לא יצטרך לעכב את המחרישה כשמגיע לשרשים.<br>ולעצם העניין כבר האריך בשדה יהושע לירושלמי כאן, ותמה על גירסת הבבלי והרי לטובת עצמן מעמיקים ג' טפחים כדי שלא תתעכב המחרישה. ברם הכוונה היא לציין את טרחת החסידים, משום שהיו יכולים למנוע את הנזק כשיכניסו אותן לאדמה בלי להעמיק, אבל אם היו עושים כך היו מעכבים את המחרישה, ולפיכך צריכים היו לעמול ולטרוח להכניס אותם לעומק, וידעו מתחילה כשהכניסו אותם שיצטרכו לטרוח.<br>ברם וודאי גמור הוא שגירסת התוספתא והירושלמי נכונה, והיו צריכים להעמיק ג' טפחים, כדי שלא תעלם המחרישה ושוב יעלו חרס בידם, וכמו שאמרו בירושלמי נזיר רפ''ז, נ''ה ע''ד: קבורה לו ולעצו ולאבנו. הא כיצד מעמיק שלשה, כדי שלא תעלים המחרישה. ובתוספות ל' א', ד''ה שלא, ובאו''ז פ''ג סי' קנ''ד: שלא יעכב<sup class="footnote-marker">11</sup><i class="footnote">כ"ה באו"ז. ובתוספות: תעכב, כלומר בנפעל, עיין מ"ש לעיל הערה 10.</i> המחרישה. בירושלמי <strong>מפרש</strong> כדי שלא תעלם המחרישה. ומלשונם משמע שאין הבדל בין הלשונות, והכוונה שאם החורש יעכב את המחרישה וירצה להמשיך לחרוש, תעלה המחרישה את הקוצים למעלה, והיא היא.
(ה)  <small>36-37.</small> <strong>היה בא בקופה של תבן ובא חבילה של קוצים וכו'. </strong>וכ''ה (''ובא חבילה'') גם בד. וצ''ל: ובאחבילה (במלה אחת).<sup class="footnote-marker">12</sup><i class="footnote">כלומר, ובחבילה, עיין במבוא לנוה"מ למו"ר ז"ל, עמ' 1234 ואילך.</i> ובכי''ע: ובחבילה וכו', והיא היא. 
(ו)  <small>37.</small> <strong>ובא אחר והוזק בהן, הרי זה חייב. </strong>כנראה שהכוונה אם עמד לפוש. ועיין במשנתנו פ''ג מ''ה ובברייתות שבבבלי ל"א א' ואילך. ועיין להלן. 
(ז)  <small>38.</small> <strong>ר' יהודה פוטר, שלא נתנו ערי ישראל אלא לכך. </strong>כשיטתו בתוספתא ב''מ פי''א ה''ח, ומקבילה בירושלמי שם פ''י ה''ה, י''ב ע''ג, ובברייתות שבבבלי ל' א' ובמשנתנו כאן ספ''ו. ועיין בבלי ב''מ קי''ח ב', ואין הלכה כשיטה (עיין ר''ח ל' א'), ואעפ''י שיש להם רשות, אם הזיקו חייבין לשלם, כמפורש להלן. ובכי''ו נשמטה כאן כל הבבא עד סוף ההלכה, והשלמתי ע''פ ד וכי''ע. 
(ח)  <strong>כגון אלו הפותחין ביביהן וכו'. </strong>צ''ל: הפותקין, כמו שהוא בכי''ע. וכן בבבלי ו' א', ל' א': כל אלו שאמרו פותקין ביבותיהן וכו'. ובבא זו היא מדברי חכמים וחולקת על ר''י, עיין רש''י ב''מ הנ''ל. ועיין מ''ש להלן פ''ו הכ''ח, שורה 97–98, ד''ה כגון. 
### הלכה ז
(א)  <small>40-41.</small> <strong>המוציא תבנו וקשו וכו'. </strong>משנתנו פ''ג מ''ג, בבלי ל' ב'. ועיין בבלי ל' א' שדנו אם ר' יהודה שלעיל חולק על משנתנו. 
(ב)  <small>41-42.</small> <strong>וכל הקודם בהן זכה. </strong>ונחלקו אמוראים בירושלמי (פ''ג ה''ד, ג' ע''ג) ובבבלי (ל' ב') אם זכה בגופן, או בשבחן לבד. ועיין מ''ש להלן. 
### הלכה ח
(א)  <small>42.</small> <strong>ההופך את הגלל לזכות בה ברשות הרבים וכו'. </strong>במשנתנו הנ''ל חסרות המלים ''לזכות בה'', ועיין מ''ש להלן. 
(ב)  <small>43.</small> <strong>ואסורה משום גזל. </strong>בבבלי ל' ב' הובאה ברייתא ששנתה ברישא (לעניין תבנו וקשו): וכל הקודם בהן זכה <strong>ומותר</strong> משום גזל, וההופך את הגלל וכו', <strong>ואסור</strong> משום גזל. ופירשוה שבתבן וקש המוציא מתכוין שישביחו (ומשהה אותן ברה''ר), וקנסו את הגוף משום השבח, אבל בגלל שאינו משביח ברה''ר, ואין כאן שבח (ואינו מצוי שישהה אותן) לא קנסו, ואסור משום גזל של בעל הגללים. ולהלן שם הביאו ברייתא אחרת: המוציא תבנו וקשו וכו', וכל הקודם בהם זכה, <strong>ואסורין</strong> משום גזל. ר''ש בן גמליאל אומר כל המקלקלין ברה''ר והזיקו חייבין לשלם, וכל הקודם בהם זכה, ומותרין משום גזל. וברייתא זו מפרשת את הרישא של משנתנו, אלא שנוסף בה ''ואסורין משום גזל'' בדברי ת''ק ''ומותרין משום גזל'' בדברי רשב''ג, ופירשוה משום גזל בעל הקש, עיי''ש, והכל לפי הגירסא בהוצאות שלנו. ועיין מ''ש להלן, ד''ה רבן שמעון, על הגירסאות במשנתנו.<br>ברם בירושלמי דמאי פ''ג ה''ג, כ''ג ע''ג: תמן תנינן ההופך את הגלל ברשות הרבים והוזק בהן אחר חייב בנזקו. תני ואסורין משום גזל (והיא הברייתא שלפנינו, ושבבבלי לעיל שם). כהנא אמר והוא שהפכה על מנת לזכות בה, אבל אם הפכה על מנת שלא לזכות לא בדא (כלומר, מותרת משום גזל). ולעניין נזקין לא (בדא) שנייה בין הפכה על מנת לזכות בו, בין שהפכ' על מנת שלא לזכות בו, והוזק בהן אחר חייב בנזקו (שלא כר' אלעזר בבבלי כ''ט ב'). ובירושלמי כאן (פ''ג ה''ד, ג' ע''ג): חזקיה אמר והוא שהפכה על מנת (כגירסת כיר''ז) לזכות בה. מילתיה דחזקיה אמר המטלטלין נקנין בהפיכה, ועיין בבלי כ''ט ב'. וכבר שערתי שדברי חזקיה עונים על התוספתא כאן,<sup class="footnote-marker">13</sup><i class="footnote">ומכיון שנשנית במקומה, לא הביאוה, ובפרט במס' נזיקין המקוצרת, עיין במחברתי תלמודה של קיסרין, עמ' 27, הערה 4.</i> ומוכח מן הירושלמי שפירשוה שאסורה משום גזל של הזוכה, וקנסו את בעל הגללים, ולא את הזוכה.
(ג)  <small>43-44.</small> <strong>רבן שמעון בן גמליאל או' כל המקלקלין ברשות הרבים מותרין משום גזל. </strong>כמשנתנו פ''ג מ''ג הנ''ל (בהוצאות שלפנינו): המוציא את תבנו וכו', רשב''ג אומר כל המקלקלין ברשות הרבים והזיקו חייבין לשלם, וכל הקודם בהן זכה,<sup class="footnote-marker">14</sup><i class="footnote">עיין בתוספות ל' ב', ד"ה לימא.</i> ההופך את הגלל וכו'. ועיין הנוסח בברייתא שבבבלי ל' ב'.<sup class="footnote-marker">15</sup><i class="footnote">והעתקנוה לעיל, שורה 43, ד"ה ואסורה.</i> אבל בכי''מ, כי''פ, בגליון כ''י המבורג ובמשנה ד' נפולי הסדר במשנתנו הפוך, ורשב''ג חולק על הסיפא, על ההופך את הגלל (עיין דק''ס, עמ' 62, הערה כ'), והוא כבתוספתא כאן. ואם נגרוס בדבריו במשנתנו ''כל הקודם בהן זכה''<sup class="footnote-marker">16</sup><i class="footnote">עיין לעיל הערה 14.</i> הוא מוסיף כאן שאף בזוכה קנסו (אם לא פינה מיד) ומותרין משום גזל (מן הזוכה). ועיין בתוספות ל' ב', ד''ה והדר, ובשטמ''ק שם, ד''ה הא גופא.<br>ברם קרוב לוודאי שדברי רשב''ג במשנתנו היא הוספה מאוחרת, ואינן במשנה שבירושלמי, הוצ' לו, קויפמן, פרמה כ''י המבורג ועוד.<sup class="footnote-marker">17</sup><i class="footnote">עיין דק"ס, עמ' 62, הערה כ'.</i> ועצם הנדידה של דברי רשב''ג במשנתנו ממקום למקום<sup class="footnote-marker">18</sup><i class="footnote">עיין דק"ס הנ"ל ובהערות ר"ש פרידמן לרבינו יהונתן מלוניל, עמ' 68, הערה 120.</i> מוכיחה שלפנינו הוספה. אבל בברייתא כאן הפירוש הוא כמו שפירשנו, וחולק על הת''ק הסובר אסורה משום גזל (מן הזוכה).
(ד)  <small>44.</small> <strong>קדרין שהיו מהלכין זה אחר זה וכו'. </strong>במשנתנו (פ''ג מ''ד) לא נזכרו אלא שנים, ופירשה ר' יוחנן (בבבלי ל''א א'), שאפילו לר' יהודה (הסובר שנתקל אנוס הוא) חייב הראשון, מפני שהיה לו לעמוד ולא עמד, ורב נחמן בר יצחק מפרשה שאפילו אם לא היה לו לעמוד חייב, מפני שהיה לו להזהיר. ובירושלמי שם (ג' ע''ד): ר' יוחנן בעא מהו שיתן לראשון שהות כדי עמידה. אמר ר' יוסי פשיטא לר' יוחנן ליתן<sup class="footnote-marker">19</sup><i class="footnote">כלומר, שלא יתן, עיין מ"ש לעיל פ"א, הערה 1.</i> לראשון שהות כדי עמידה, ולא מסתברא דלא מן השני והלך (=והילך, ואילך), מהו לשני ליתן שהות כדי עמידה,<sup class="footnote-marker">20</sup><i class="footnote">כלומר, הראשון בוודאי חייב, אפילו אם לא היתה לו שהות כדי עמידה, מפני שנתקל פושע הוא, כר' מאיר.</i> כלומר, יש לשאול מה דינם של השני ואילך, שהם אנוסים ואפשר שאינם חייבים אלא אם היתה להם שהות לעמוד ולא עמדו. וממשיך הירושלמי: נישמעינ' מן הדא הקדרי' המהלכין זה אחר זה (כלומר הברייתא שלפנינו) וכו', ואם הזיקו<sup class="footnote-marker">21</sup><i class="footnote">הזירו (= הזהירו), עיין מ"ש בפירושי לירושלמי כיר"ז.</i> זה את זה כולן פטורין. הרי לך שעיקר החיוב הוא מפני שהיה להם להזהיר.<sup class="footnote-marker">22</sup><i class="footnote">ועיין בפירוש ר"י לוי במקומו, עמ' 82 ועמ' 83.</i> וכן הביאו ראייה זו בבבלי לשיטת ר''נ בר יצחק, אלא שדחו שם את הראייה. 
(ה)  <small>45.</small> <strong>בא חבירו ונתקל בו ונפל. </strong>כ''ה בכי''ע ובירושלמי הנ''ל (ובד יש כאן השמטה ע''י הדומות). ובכי''ו בטעות: בא חבירו ונפל ונתקל בו. 
(ו)  <small>46-47.</small> <strong>וחייבין על נזקי אדם ופטורין על נזקי כלים. </strong>וכ''ה בירושלמי הנ''ל. וברור מן הלשון שהכוונה שאם הזיקו בגופן אדם, חייבין (שהרי גם בור חייב בנזקי אדם), אבל אם הזיקו בגופן כלים פטורין, כדין בור. ובבבלי ל''א ב': מיתיבי <strong>כולן</strong> חייבין על נזקי גופן ופטורין על נזקי ממונן. מאי לאו אפילו ראשון, לא לבר מראשון וכו', אי אמרת לבר מראשון מאי כולן, ליתני הניזקין. אלא אמר רבא ראשון חייב בין בנזקי גופו דשני בין בנזקי ממונו דשני, ושני חייב בנזקי שלישי בנזקי גופו, אבל לא בנזקי ממונו. ועיין בפירש''י שם, ד''ה אלא. ועיין בהוספת הפירוש בגמרא בדק''ס, עמ' 65, הערה פ'. אבל בשו''ת הר''י מיגש סי' ד' (שהועתקה בשטמ''ק כאן) גרס השואל: הראשון חייב בנזקי שני בין דאיתזק גופו בין דאיתזק ממונו וכו', עיי''ש שדחה גירסא זו. ועיין בתוספות ל''א א', ד''ה אמר רבא, בתוספות רי''ד במקומו, בחי' הראב''ד, עמ' ע''ב ואילך, ובשאר הראשונים. ברם לפי גירסת התוספתא וחייבין (בלי ''וכולן''), הרי אפשר גם לפרש וחייבין הניזקין, כדברי רב אדא בר אהבה בבבלי. 
(ז)  <small>47.</small> <strong>לפיכך אם הזהירו זה את זה וכו'. </strong>לפי שיטת הירושלמי שהבאנו לעיל, שעיקר החיוב משום שלא הזהירו (ואפילו אם לא היתה להם שהות לעמוד), <strong>לפיכך</strong> אם הזהירו וכו'. אבל בירושלמי ובבבלי הנ''ל: <strong>ואם</strong> (במקום "לפיכך'') וכו', והיא היא. 
### הלכה ט
(א)  <small>48-49.</small> <strong>חמרין שהיו מהלכין זה אחר זה, נתקל הראשון ונפל בא חבירו ונתקל בו ונפל, בא חבירו ונתקל בו ונפל, אפי' מאה כולן פטורין. הראשון משלם לשני וכו'. </strong>וכ''ה בד. ובכי''ע: כולן פטורין. שור שדחף וכו'. ונשמטה שם הבבא השנייה ע''י הדומות. והברייתא שלנו קשה מאד והמפרשים הגיהו בה הרבה. ובירושלמי הנ''ל (ג' ע''ד) הובאה ברייתא זו וחסרות שם המלים ''אפי' מאה כולן פטורין'', ואח''כ הובאה שם ברייתא אחרת: חמורים שהיו מהלכין וכו'. ולפיכך נראה בעיני שאף בכי''ו ובד יש כאן השמטה, וצ''ל: <strong>חמורין</strong> (במקום חמרין)<sup class="footnote-marker">23</sup><i class="footnote">או שלפנינו כתיב חסר. "חמרין" במקום חמורין, עיין מ"ש להלן הערה 25, והכל ע"פ העניין.</i> שהיו מהלכין וכו', אפי' מאה כולן פטורין. וכן בירושלמי הנ''ל: חמורים וכו' אפילו מאה כולן חייבין. אית תניי תני כולן <strong>פטורין</strong> וכו', נפלו, אין אונסין לבהמה, כלומר, אין חיוב אונסין בבהמה. ואח''כ צ''ל לפנינו: [חמרין שהיו מהלכין זה אחר זה נתקל הראשון ונפל, בא חבירו ונתקל בו ונפל, בא חבירו ונתקל בו ונפל] הראשון משלם לשני וכו'. ולפי השלמה זו הכל מובן, ואין צורך בהגהות להלן. והתוספתא חוזרת על הדוגמא של חמרין (נוסף לדוגמא של קדרין), כדי להראות על ההבדל בין נפילת החמורין לבין נפילת החמרים. 
(ב)  <small>50-51.</small> <strong>שחייב על נזקי אדם ופטור על נזקי בהמה. </strong>כלומר, לפיכך כאן חייבין, וברישא פטורין, שיש דין אונסין לאדם (אדם מועד לעולם, ונתקל פושע) ואין דין חיוב אונסין לבהמה, ומשום כך פטור על נזקי בהמה, כשנתקלה והזיקה. 
(ג)  <small>51.</small> <strong>לפיכך אם הזיקו זה את זה כולם פטורין. </strong>כלומר, לפיכך שנו ברישא: אפילו מאה כולן פטורין, מפני שפטורין על נזקי בהמה. 
(ד)  <small>51-52.</small> <strong>שור שדחף את חבירו וחבירו את חבירו וכו'. </strong>כלומר, מחמת הדחיפה רץ השור ודחף את חבירו בכוחו וכו'. 
(ה)  <small>52-53.</small> <strong>ואם מחמת הראשון נפלו וכו'. </strong>כלומר, שהיו מהלכין סמוכין זה לזה שמכח דחיפת הראשון נדחפו כולם ונפלו, הראשון משלם על ידי כולן. ובד נוסף כאן: אפילו הן מאה כולן פטורין, והיא אשגרה מלעיל, ואף בכי''ע חסרה הוספה מוטעית זו. 
(ו)  <small>53.</small> <strong>חמש שישבו על גבי ספסל וכו'. </strong>ירושלמי פ''ג סה''ה, ג' ע''ד, בבלי י' ב'. 
(ז)  <small>54.</small> <strong>כולן חייבין לשלם. </strong>בבבלי הנ''ל: חמשה שישבו על ספסל אחד ולא שברוהו, ובא אחר וישב עליו ושברו האחרון חייב. ומשמע שבלי האחרון כולן חייבין, אפילו אם לא ישבו בבת אחת, אם לא נשבר מיד אחרי שישב עליו האחרון, עיין בבבלי שם. ועיין בתוספות, ד''ה מאי, ובהגהות יפה עינים שם. ובירושלמי הגירסא מעין הבבלי הנ''ל, אלא שמוסיף שם: ואם מחמת כולן נשבר, כולן חייבין. ועיין בבאור הגר''א חו''מ סי' שפ''א סק''א. 
(ח)  <strong>מחמת האחרון נשבר וכו'. </strong>כ''ה בד ובכי''ע. ובכי''ו בטעות: מחמת הראשון נשבר. 
### הלכה י
(א)  <small>55.</small> <strong>חמורים שרגליו של אחד מהן רעות אינן רשאין לעבור עליו. </strong>ירושלמי פ''ג ה''ה, ג' ע''ד. והובאה התוספתא ברי''ף סנהדרין רפ''ד, נ''י שם ועיטור ח''א ריש פשרה, ד''ו מ''ח ע''ג, הוצ' רמא''י, ע''ה ע''ב, סמ''ג עשין פ''א, קנ''ו סע''ג,<sup class="footnote-marker">24</sup><i class="footnote">והעתיק את לשון הר"מ פי"ג מה' רוצח הי"א, כרגיל אצלו.</i> ובכולם הגירסא ''חמרים'', ואין כאן אלא כתיב חסר,<sup class="footnote-marker">25</sup><i class="footnote">עיין מ"ש לעיל הערה 23.</i> כפי שמוכח מן העניין, וכבר העיר על כך בדרישה, חו''מ סי' רע''ב, אות י''ו. אבל ברא''ש סנהדרין סי' ד': <strong>חמורים</strong> וכו'. ובס' רבינו ירוחם, מישרים, נתיב ל''א ח''ב (קושטא קי''ב ע''ג, קפוסט ע''ה סע''ד): חמורים של אחד מהם רגליו רעות אין <strong>חביריו</strong> רשאין להקדים ולהעביר מעליו, והוא ט''ס, וצ''ל: אין <strong>חמרין</strong> רשאין וכו'. וכן בפי' ר' יהונתן על הרי''ף שם: תוספתא חמורים שרגליו של אחד מהם רעות אין רשאין <strong>חמרים</strong> לעבור עליו. ועיין בהשגות הראב''ד פי''ג מה' רוצח וש''נ הי''א. ופירושו ברור שאין רשאין להעביר אותו, כלומר, לעזוב אותו לאחרונה, כדי שלא יעכב אותם בהליכתו האטית במקום צר, עד שיצאו למרחב. ועיין בטור חו''מ סי' רע''ב ובנו''כ שם. ועיין מ''ש להלן. 
(ב)  <small>55-56.</small> <strong>נפל רשאין לעבור עליו. </strong>וכ''ה בד ובראשונים הנ''ל, ופירושו, שאם נפל דוחין אותו לאחרונה, ומעבירין אותו מלפניהם. ובכי''ע ובירושלמי הנ''ל חסרה בבא זו. וקרוב לוודאי שנשמטה בט''ס (כפירוש בעל פ''מ), וצ''ל שם: [נפל רשאין לעבור עליו]. מהו נפל רשאין לעבור עליו. דרסין עלוי ועברין. ונראה שיש כאן תמיהה, וברישא פירושו שאין דוחקין אותו הצידה ועוברין עליו, אבל אם נפל, וכי יעלה על הדעת שדורסין עליו ועוברים. ועל זה מביא הירושלמי את המשך הברייתא: היה אחד ריקן<sup class="footnote-marker">26</sup><i class="footnote">בירושלמי מקצר כדרכו, ובפרט במסכת זו, והכוונה: נישמעינה מן הדה, היה אחד ריקן וכו'.</i> ואחד טעון, מעבירין את הריקן וכו'. ומכאן ש''מעבירין'' פירושו מעבירין אותו הצדה, ונותנין את הטעון לעבור, עיי''ש מ''ש להלן פ''ז ה''ו, שורה 27, ד''ה מדבר שסימן. ועיין מ''ש בתוספתא כפשוטה ח''ה (מגילה), עמ' 1188. וכבר הקדימני במקצת ר''י לוי בפירושו כאן, עמ' 85. אבל עיין בהשגות הנ''ל, ולא פירש את הירושלמי כן. וכבר העירותי על כך בתוספת ראשונים ח''ב, עמ' 90. ועיין בח''ד שהאריך. 
(ג)  <small>56.</small> <strong>מעבירין את טעון מפני הרכוב. </strong>כ''ה בד (טעון) ובכי''ע. ובכי''ו השמטה ע''י הדומות. אבל בראשונים הנ''ל: מעבירין את הרכוב מפני הטעון. ברם למעשה אין כאן אלא עדות אחת<sup class="footnote-marker">27</sup><i class="footnote">מפני שהראשונים הנ"ל העתיקו את התוספתא ע"פ הרי"ף.</i> ונראה שהגירסא שלפנינו נכונה ומעבירים את הטעון הצידה, ומקדימים את הרכוב, מפני כבוד האדם, ולא עוד אלא שהוא ממהר יותר. וכן קיימה בח''ד. ועיין יד רמה סנהדרין ל''ב ב'.
(ד)  <small>59.</small> <strong>עושין פשרה ביניהן. </strong>עיין מ''ש להלן שורה 61, ד''ה עושות. 
(ה)  <strong>וכן שתי ספינות וכו'. </strong>ירושלמי הנ''ל, בבלי סנהדרין ל''ב ב'. 
(ו)  <small>61.</small> <strong>עושות פשרה ביניהן. </strong>בבבלי הנ''ל: הטל פשרה ביניהן, ומעלות שכר זו לזו. ופירש ביד רמה שם: והמרבה בשכר הוא עובר תחלה. 
### הלכה יא
(א)  <small>61-62.</small> <strong>שנים שהיו מהלכין ברשות הרבים, אחד רץ ואחד מהלך, שניהם רצין וכו'. </strong>משנתנו פ''ג מ''ו, והיינו שהיו מהלכין זה כנגד זה, ודייקו בבבלי ל''ב א' מ''שניהם רצין'' שהוא מיותר, שהרי ק''ו הוא מאחד רץ ואחד מהלך, אלא שהכוונה ששניהם רצין בימות החול, אבל אחד רץ ואחד מהלך, הרץ אינו פטור אלא ברץ בע''ש בין השמשות, ומשנתנו כאיסי הבבלי להלן, וחיסורי מחסרא, עיי''ש.<br>אבל בירושלמי במקומו לא דייקו כלום, והביאו את דברי איסי כחולק על משנתנו, כמו שרצו לומר בתחילה גם בבבלי שם. וכן מוכח מדברי התוספתא להלן, ואף במלא''ש למשנתנו הביא את התוספתא כאן, כדי להראות, כנראה, שפשוטה של משנתנו הוא כמו שאמרו בתחילה בבבלי.<br>ודרכם היה למנות בחוקי התנועה את כל המקרים, וכמו שאמרו לעיל בסמוך: אחד רכוב ואחד ריקן, מעבירין את הריקן מפני הרכוב, והרי ק''ו הוא מן הרישא שאמרו שם, שאפילו טעון מעבירין מפני הרכוב, ומכל שכן ריקן. ולגירסת הראשונים שגרסו ברישא: אחד מהן טעון ואחד רכוב מעבירין את הרכוב מפני הטעון הרי מיותרת הסיפא: אחד טעון ואחד ריקם מעבירין את הריקן מפני הטעון, שהרי ק''ו הוא מרכוב שמעבירין מפני הטעון וכ''ש ריקן.
(ב)  <small>62-63.</small> <strong>שניהם מהלכין, שניהם ממשמשין, והזיקו זה את זה שניהן פטורין, שלזה רשות להלך ולזה רשות להלך. </strong>וכ''ה (''ממשמשין'') גם בכי''ע. ובד: ממששין, והיא היא, עיין להלן. ובספר יחוסי תנאים ואמוראים (כ''י ביה''מ לרבנים כאן) ערך אבא יוסי בן קיטונתא גרס בתוספתא כאן: שניהן <strong>משמשין ובאין</strong>. והוא (''ובאין'') כנראה באשגרה משאר המקומות בספרות חז''ל,<sup class="footnote-marker">28</sup><i class="footnote">עיין ברשימה הארוכה במבוא לנוה"מ למהרי"ן אפשטין ז"ל, עמ' 95.</i> ופירושו הולכים ומתקרבים לאט.<sup class="footnote-marker">29</sup><i class="footnote">עיי"ש במבוא הנ"ל.</i> והתוספתא נתנה בתחילה כלל: שניהם מהלכין (שאף רץ, וממשמש ובא, הולך הוא), ואח''כ פרטה כיצד היו מהלכים, ומוסיפה שאפילו שניהם הלכו לאט זה כנגד זה ופגעו זה בזה והוזק אחד בשני, אפילו כן אין כאן אדם המזיק (שכל אחד היה צריך לשלם לפי הנזק שגרם, שהרי קל היה בידם להזהר), אלא שניהם פטורין, מפני שלזה רשות להלך ולזה רשות להלך, כמשנתנו פ''ג מ''ה. ועיין במבוא לנוה''מ למו''ר ז''ל, עמ' 658. 
(ג)  <small>63.</small> <strong>איסי הבבלי או' הרץ חייב וכו'. </strong>וכ''ה בירושלמי פ''ג ה''ז, ג' ע''ד (יוסי הבבלי). ובבבלי ל''ב א': איסי בן יהודה. ואמרו בירושלמי הנ''ל: הוא יוסי הבבלי הוא יוסי בן יהודה, ועיין בבלי פסחים קי''ג ב', ובפירושו של ר''י לוי כאן, עמ' 88. ובתס''ר כאן, עמ' 90, העתקתי את כל הפיסקא של ס' יחוסי תנאים ואמוראים. 
### הלכה יב
(א)  <small>64-65.</small> <strong>מסקלין דרך רשות הרבים דברי ר' יהושע. </strong>לעיל שביעית פ''ג ה''ה, עיין מש''ש בתוספתא כפשוטה ח''ב, עמ' 514. וסובר ר''י שמן הראוי לכתחילה לעשות כן, מפני שהוא ממעט את שטח התקלה, אם הוא מסיר את האבנים מאמצע הדרך ומניחן לצדדין זו על גב זו, עיין להלן. 
(ב)  <small>66.</small> <strong>או למקום הטרשים. </strong>כלומר, במקום שאין הרגל מצויה, כעין פירושו של בעל מנ''ב, עיין בתוכ''פ הנ''ל, עמ' 515. 
(ג)  <small>66-67.</small> <strong>והמסקל נוטל מן האמצע ונותן לצדדין וכו'. </strong>חוזר לדברי ר' יהושע שמתיר לסקל, ומבאר כיצד יעשה. 
(ד)  <small>67-68.</small> <strong>אע''פ שאמרו הרי הוא כמסקל מלפני בהמה וכו'. </strong>כלומר, אעפ''י שלכאורה נראה שהוא מקלקל יותר (כדברי ר''ע), מ''מ מותר מפני שממעט את שטח הקלקלה, וכמו שכתבנו לעיל. ומדברי הר''מ בפיה''מ שביעית ספ''ג משמע קצת שהוא פירש שהבבא שלנו מדברי ר''ע היא, עיי''ש, ולכאורה אינו מוכרח. 
(ה)  <small>69.</small> <strong>דרך הרואין להלך באמצע וכו'. </strong>כלומר, כשרואין שאין בהמה מהלכת באמצע. 
(ו)  <small>69-70.</small> <strong>והסומין מן הצדדין. </strong>שהם חוששין שמא הולכת בהמה באמצע ותזיק אותם. ובכי''ו בטעות: מן האמצע, ותיקנתי ע''פ ד. וכע''ז גם בכי''ע. 
(ז)  <small>70-71.</small> <strong>המסקל נוטל מתוך שדהו ונותן לרשות הרבים, ובא אחר והוזק בהן, הרי זה חייב, אע''פ שאמרו הרי הוא כמסקל מתוך שאינו שלו ונותן לתוך שלו. </strong>כלומר, המסקל שהוא נוטל מתוך שדהו וכו' חייב, אעפ''י שאמרו הרי הוא כמסקל וכו' (המאמר היה כבר שגור בפיהם, עיין להלן), כלומר, המסקלים טענו שיש להם רשות לסקל לרה''ר שהרי מסקלין לרשות שלהם, אבל אם הוזק בהם אחר חייב, כלעיל ברישא לדברי ר' יהושע שמותר לשיטתו לסקל רה''ר ולהניח את האבנים ברשות הרבים בצדדין. וכנגד הטוענים הללו אמרו בבבלי כאן נ' ב': ת''ר לא יסקל אדם מרשותו לרשות הרבים. 
### הלכה יג
(א)  <small>72.</small> <strong>מעשה באחד שהיה מסקל מתוך שדהו וכו'. </strong>בבלי הנ''ל. ובקה''ר ספ''ו וכן המסקל מתוך שדהו ונותנו לרשות הרבים (כלשון התוספתא לעיל) מה הנייה אית ליה, או חד תוקלא וכו' מעשה <strong>בחסיד</strong> אחד שהיה מסקל מתוך שדהו ונותנו לרשות הרבים וכו'. ובבבלי הנ''ל: מעשה באדם אחד שהיה מסקל מרשותו לרשות הרבים וכו'. ועיין במדרש ל''ב מדות, הוצ' ענעלאו, עמ' 201. 
(ב)  <small>72-73.</small> <strong>היה חסיד אחד רודפו, אמ' לו מפני מה אתה וכו'. </strong>בבבלי הנ''ל: ומצאו חסיד אחד אמר לו, <strong>ריקה</strong>, מפני מה וכו'. אבל בקה''ר הנ''ל: והיה שם חסיד אחד, והיה רודפו ואומר לו מפני מה וכו'. ובה''ג ד''ב, עמ' 349: מצאו חסיד אחד, <strong>ומנו ר' יהודה בן בבא</strong>, וכו'. ושמא היא הוספה ע''פ הבבלי כאן ק''ג ב'. ועיין מ''ש להלן פ''ח הי''ג, שורה 51, ד''ה אמרו עליו. 
(ג)  <small>74.</small> <strong>לאחר זמן נצטרך אותו האיש ומכר וכו'. </strong>וכ''ה בד. ובמה''ג שמות, עמ' ת''צ: לא היו ימים מועטים עד <strong>שנצטרך</strong> אותו אדם ומכר וכו' וכן במדרש ל''ב מדות הנ''ל (וכע''ז בילקוט כת''י, עיין דק''ס). ובכי''ע: <strong>נצרך</strong> (וכ''ה במדרש הנ''ל) אותו האיש וכו'. וכ''ה בבבלי הנ''ל: <strong>נצרך</strong> אותו אדם ומכר (כ''ה בכל כתה''י, עיין דק''ס, עמ' 108) וכו'. ובקה''ר הנ''ל: ולאחר ימי' <strong>נצרך החסיד</strong> ומכר וכו'. ועיין מ''ש על ''צרך'' לעיל ח''ב, עמ' 554 (ובהערה 34 שם), ועמ' 853, הערה 96. 
(ד)  <small>75.</small> <strong>לא לחנם אמ' לי אותו האיש וכו'. </strong>בבבלי הנ''ל: יפה אמר לי אותו חסיד וכו'. ובקה''ר הנ''ל: לא על חנם אמר לי אותו חסיד וכו'. 
## פרק ג
### הלכה א
(א)  <small>1-2.</small> <strong>שור שהזיק, שהיה מועד בקרנו ותם בשנו, וחבל בזה ובזה, תם משלם חצי נזק מגופו וכו'. </strong>כלומר, אם היה מועד לנגיחה ותם לנשיכה ונגח ונשך משלם על הנגיחה נזק שלם מן העלייה ועל הנשיכה משלם חצי נזק מגופו. ועיין בחסדי דוד שציין להר''מ רפ''ב מנזקי ממון ולהשגות שם. ואין ספק שאין פסק הר''מ עניין לכאן, כמו ששער הראב''ד בעצמו, וכמו שציין לבבלי מ''ה ב': מועד לקרן ימין אינו מועד לקרן שמאל, ומכל שכן מאב לתולדה שלו, עיין ר''מ פ''א שם ה''ה. אבל עיין מ''ש הראב''ד בחידושיו כאן מ''ה ב', עמ' קי''ז, ולבסוף פירש מועד לקרן ימין, שנוגח כל שור שעומד לימינו ואינו נוגח שוורים שעומדים לשמאלו, עיי''ש.<br>ובמאירי ספ''ד, עמ' 137, כתב: והוא הדין שאינו מועד מאב לתולדה ומתולדה לאב ומתולדה לתולדה, ר''ל נגיחה לנגיפה ומנגיפה לנשיכה. ועיין מ''ש הגרמ''ש בספרו משך חכמה משפטים, מ''ח ע''ג, ד''ה וכי יגוף, ששער שר' אלעזר (במכילתא משפטים רפי''ב) חולק.
(ב)  <small>2-3.</small> <strong>אין שם עליה, תם משלם חצי נזק מגופו, מועד יוציא ויבקש לעליה. </strong>ואפילו הזיק מתחילה בנגיחה ואח''כ בנשיכה קודם הניזק ע''י התם, עיין בבלי ל''ג סע''ב ואילך, בתוספות שם ל''ד א', ד''ה אילו, ובשטמ''ק שם.<br>ואשר ללשון כאן ''יוציא ויבקש לעליה'' כבר העירו כמה חכמים שבא''י פירשו ''משלם מן העלייה'', מן המטלטלין, מן החטים שבעלייה, עיין מ''ש לעיל פ''א, שורה 12, ד''ה וכן יוצא ברור. ולפיכך מסיקה התוספתא שאם אין שם עליה, ילד הניזק ויחפשנה, שמא ימצא שם מטלטלין. אבל לא הפסיד את כספו, והחוב נשאר על המזיק, מה שאין כן בתם שאם מת התם אבד את כספו.
### הלכה ב
(א)  <small>3.</small> <strong>כלל אמרו בנזקין, הרג את שורו וכו'. </strong>כלומר, בניזקין, בניגוד לגנב ולגזלן. עיין להלן. 
(ב)  <small>5-6.</small> <strong>אלא שמין אותן כמה הן יפין עד שלא הוזקו וכו'. </strong>כלומר, והמזיק משלים מה שהפחיתו, והשאר לבעלים, והם מטפלים בו, כלעיל רפ''א, שורה 2. וכשם שאמרו לעיל שם, שורה 9–10: אחד נזקי אדם ואחד נזקי בהמה שמין להן מן העדית, כן אמרו כאן שגם בנזקי אדם, הניזק מטפל בנבלה, עיין בבלי י' ב'. ועיקר הדין בשם שמואל בירושלמי פ''א ה''א, ב' ע''ב, בבלי י''א א'. 
(ג)  <small>6.</small> <strong>לפיכך הין משלמין. </strong>כ''ה בד ובכי''ע (''הם''). ובכי''ו בטעות: <strong>אין</strong> משלמין, וצ''ל: הין משלמין. וכבר העיר בח''ד שלפיכך הוא ''לפי כך'' בשתי מלים. והביטוי ''לפיכך הן משלמין'', הוא גם להלן פ''ד ה''ז, שו' 42, ומכות פ''א סה''ו. ואף שם בכל הנוסחאות הגירסא לפיכך במלה אחת.<sup class="footnote-marker">1</sup><i class="footnote">צוקרמנדל שם הדפיס בטעות: לפי כך.</i> 
(ד)  <small>7.</small> <strong>ר' עקיבא אומ' אף התם וכו'. </strong>פיסקא ממשנתנו פ''ג סמ''ח. 
(ה)  <small>7-8.</small> <strong>שנ' כמשפט הזה יעשה לו. יכול ישלם מן העליה וכו'. </strong>במכילתא דרשב''י (כ''א, ל''א), עמ' 183: ור' עקיבה אומ' מנין לתם באדם שמשלם נזק שלם, ת''ל <strong>כמשפט הזה יעשה לו</strong>, כמשפט מועד כך משפט התם, יכול ישלם מן העליה, ת''ל <strong>יעשה לו</strong> מלמד שאינו משלם אלא מגופו. וכע''ז בברייתא שבבבלי ל''ג א'. 
### הלכה ג
(א)  <small>9.</small> <strong>שור שוה מנה שנגח שור שוה מאתים וכו'. </strong>פיסקא ממשנתנו פ''ג מ''ט. והעמידוה בבבלי ל''ג א' כר' עקיבא שהשור מוחלט לניזק (''נוטל את השור''). אבל לר' ישמעאל שמין את הנזק בבית דין ונוטל חצי דמיו. ובכי''ו יש אח''כ השמטה ע''י הדומות, והשלמתיה ע''פ ד וכי''ע. 
(ב)  <small>10.</small> <strong>מת, או הכחיש, אין לו אלא שור. </strong>וכן הביא ר' ברוך הספרדי (ס' הנר לר''ז אגמתי 11 ע''ב). וכן בירושלמי פ''ג הי''א, ג' ע''ד: <strong>לפיכך</strong> אם מת השו', או שהכחיש, אין לו אלא אותו השור בלבד. ואף תוספת זו למשנתנו ר''ע היא, אבל לר' ישמעאל משלם לו מנה, כמו שהיה שוה בשעת הנזק, עיין בפירוש רבינו ברוך הנ''ל. ובבבלי ל''ד א': כחש (כלומר, המזיק), כשעת העמדה בדין. ובר''ח שם: אומר לו קח את השור כמות שהוא, כר' עקיבא דאמר הוחלט השור. ועיין בחי' הראב''ד עמ' פ' ואילך. 
(ג)  <small>10-11.</small> <strong>שור שוה מאתים שנגח שור שווה מאתים והנבלה יפה חמשים זוז וכו'. </strong>מכילתא דרשב''י (משפטים כ''א, ל''ה), עמ' 188, בבלי ל''ד א'. ועיין במשנתנו פ''ג מ''ט. 
(ד)  <small>14.</small> <strong>יחצו דמי מתה ביניהן. </strong>במכילתא דרשב''י הנ''ל (כגי' מדרש הגדול שם עמ' תצ''ב): אף את הפחת (בכ''י המכילתא: הפחות, והיא היא) יחצון. ובבבלי הנ''ל: פחת שפיחתו מיתה מחצין בחי. ועיין בפירוש ר''ח ורי''ף, וכע''ז גם ברש''י, והשוה לשון התרגומים שם. ובירושלמי פ''ג הי''א, ג' סע''ד: מאי טעמא דר' מאיר, אמר קרא ומכרו את השור החי וחצו את כספו. ומה מקיים ר' יהודה (אולי צ''ל: טעמיה דר' יהודה) וגם את המת יחצון. מיכן שזה מפסיד חצי נזק וזה מפסיד חצי נזק.<br>אבל בכיר''ז חסר כל זה, עיין מש''ש בפירוש.
### הלכה ד
(א)  <small>15.</small> <strong>יש חייב על נזקי עצמו ועל נזקי שורו וכו'. </strong>ההלכות פשוטות, ולא נשנו אלא כפתיחה לבאות. והברייתא נסמכה למשנתנו פ''ג מ''י. 
(ב)  <small>17.</small> <strong>הזיק ברשות היחיד, חייב. </strong>כלומר, אפילו בכגון דא שברה''ר פטור, כמו במשנתנו פ''ג מ''ה ולעיל פ''ב, שורה 63 (שלזה רשות להלך ולזה רשות להלך), וכדומה, וכלהלן, שורה 19–20. 
(ג)  <small>17-18.</small> <strong>הזיק במתכוין חייב, שורו וחמורו חייבין. </strong>במצפה שמואל מביא בשם ת''ב (תוספת בכורים) שהגיה: הזיק <strong>בלא</strong> מתכוין, וכ''ה באמת בכי''ע. וקרוב לוודאי שהוא ''תיקון'' של ת''ח, משום שאדם חייב בין שוגג בין מזיד (משנתנו ספ''ב). והנכון כלפנינו, ותפסו כאן דוגמאות מעין הרישא, ואדם חייב <strong>במתכוין</strong> בכל מקום (ולא דווקא ברשות היחיד, כרישא), ואפילו הזיק ברשות הרבים (במקום שלזה רשות להלך וכו'), כלעיל, או דוגמת ריש המניח, שהוא פטור. ואינו פטור אלא דווקא בהזיק שלא במתכוין, אבל במתכוין חייב, עיין במשנתנו פ''ג מ''ה הנ''ל (אם עמד וכו') ובירושלמי ובבבלי ריש פ''ג. וכן בבהמה חייבת בכל מקום אם התכוונה להזיק, ולא להנאתה, ולא דרך הילוכה, עיין להלן, ד''ה הזיק. 
(ד)  <small>18.</small> <strong>הדליק גדישו של חבירו ביום הכפורים חייב וכו'. </strong>עיין להלן פ''ז הי''ח, פ''ט הי''ח, לעיל מגילה פ''א ה''ז ובמסה''ת שם. 
(ה)  <small>19-20.</small> <strong>הזיק ברשות הרבים כדרך הילוכו וכו'. </strong>והוא במקום שיש לזה רשות להלך ולזה רשות, עיין מ''ש לעיל בסמוך, ד''ה הזיק במתכוין. 
(ו)  <small>20.</small> <strong>המית בלא מתכוון פטור וכו'. </strong>כ''ה בד ובכי''ע, ובכי''ו נשמטה בבא זו בטעות. וכאן מדברים בהמית אדם שלא בכוונה, ובזה אפילו בהמה פטורה, כמשנתנו פ''ד מ''ו ומקבילות. ועיין להלן פ''ד ה''ו. 
(ז)  <small>21.</small> <strong>חבל בהקדש, בגר, ועבד משוחרר, פטור וכו'. </strong>מלשון התוספתא מוכח שהוא פטור בהקדש מן הקרן אפילו מדרבנן. ועיין בבלי ב''מ צ''ט ב', בדק''ס שם, עמ' 291, הערה ט', בתוספות שם, ד''ה פרט, ובשאר הראשונים שם. והביאו תוספתא זו בחי' הרמב''ן גיטין מ''ט א' ובחי' הריטב''א שם ופירשוה במת ואין לו יורשים,<sup class="footnote-marker">2</sup><i class="footnote">במכילתא משפטים פי"ב, עמ' 290: <strong>רעהו</strong>, להוציא של נכרי, של כותי, של גר תושב. אבל המלה "תושב" חסרה ברוב כתה"י, והכוונה לגר שאין לו יורשים, כלפנינו כאן.</i> והרמב''ן הכניס את הפירוש בגוף התוספתא,<sup class="footnote-marker">3</sup><i class="footnote">והבאתי אותם בתס"ר כאן, עמ' 90.</i> והראשונים ציינו גם לתוספתא להלן פ''ד ה''ג, עיין מש''ש. 
(ח)  <small>21-22.</small> <strong>ופטור על נזקי עבדו ואמתו. </strong>כלומר, הוא ושורו וחמורו שהזיקו חייב, אבל עבדו ואמתו שהזיקו פטורין, כמשנת ידים פ''ד מ''ז. ועיין בתוספות כאן ד' א', ד''ה מידי (ע''פ מנ''ב). 
### הלכה ה
(א)  <small>22.</small> <strong>כיצד משלם במותר חצי נזק, שור שוה מנה שנגח שור שוה מאתים וכו'. </strong>וכן בירושלמי פ''ג הי''א, ג' ע''ד.<sup class="footnote-marker">4</sup><i class="footnote">אלא ששם בטעות "הראשון משלם לשני", וצ"ל להפך, כהגהת המפרשים.</i> והביאה הרי''ף בפ''ג סי' ס''ז והעתיקה בנ''י שם, וכן הוא אצל ר' ברוך הספרדי.<sup class="footnote-marker">5</sup><i class="footnote">הובא בס' הנר לר"ז אגמאתי 11 ע"א.</i> ופירשוה הראשונים הנ''ל שהברייתא עונה על שני תמין שנגחו זה את זה,<sup class="footnote-marker">6</sup><i class="footnote">וכן פירש גם רבינו יהונתן, עמ' 88, עיין בהערות ר"ש פרידמן שם.</i> והחידוש הוא שאם נאבד אחד מהם (עיין בנ''י שם בשם הרא''ה) מנכים את הנזק מיד ולא הפסיד הניזק. וכן לרב נחמן שסובר בשני שטרות שזה גובה וזה גובה,<sup class="footnote-marker">7</sup><i class="footnote">בבלי כתובות ק"י א', עיי"ש.</i> כאן, כיון דזכי להו רחמנא למיגבי ממיטב, זהו מיטב שלהם שיעמוד כל אחד בשלו. ועיין בשי''ק בירושלמי כתובות פי''ג ה''ט, ד''ה יליף, שהעיר עליו במ''ש כאן, אות ט'. ועיין עיטור, עסקא, הוצ' רמא''י, י''ג ע''ב.<br>ברם לפי כ''ז העיקר חסר מן הספר, ולפנינו חושבנא בעלמא, ואף על המשנה גופא שאלו בתוספות ל''ג א', ד''ה שני, שהיא משנה שאינה צריכה. ולפי פשוטו נראה שהברייתא שלנו מפרשת את הסיפא של משנתנו: ''תם במועד משלם במותר חצי נזק'', כיצד? שור שוה מנה (כלומר תם) שנגח שור שוה מאתים (כלומר, מועד) הכחישו חמשים זוז (כלומר, ונתחייב כ''ה זוז) חזר האחרון והכחישו שלשה של זהב (כלומר ע''ה זוז) האחרון (כלומר, המועד) משלם לראשון חצי דינר זהב. נמצא לפי זה שמנכים נזק כנגד נזק, ועל מותר הנזק משלם חצי נזק. והוא כשיטת הרא''ש בפ''ג סי' י''ג, ודייק שם מלשון רש''י שאף הוא סובר כן. וכן היא שיטת הריא''ז בפסקיו במקומו (הוצ' הרא''י וורטהיימר, עמ' מ''ח) והוכיח כן בקונטרס הראיות שלו ראייה ד' (ולא זכינו לאורו). וכנראה שמשום כך הביאה הרי''ף.<br>אבל רוב הראשונים שהבאנו לעיל, ד''ה כיצד, חולקים וסוברים שאין מנכים נזק כנגד נזק.<sup class="footnote-marker">8</sup><i class="footnote">וכן פוסק הר"מ בספ"ט מהלכות נזקי ממון, ר' ישעיה הזקן, הוצ' רא"י וורטהיימר, עמ' ט"ו, ועיין גם בשטמ"ק במקומו.</i> וכן משמע מן הירושלמי כתובות הנ''ל, שהרי לפי פירוש הרא''ש ''משום שהתחילו באחת אין כאן חבלה אלא המותר'', אין כאן עניין כלל לשני שטרות.<sup class="footnote-marker">9</sup><i class="footnote">והירושלמי מפרש שאפילו תם במועד ומועד בתם שאחד משלם מגופו והשני מן העלייה, ואבד התם מנכים לו משום שמיד יש חיוב כנגד חיוב, ואחד מבטל את השני</i>
(ב)  <small>24.</small> <strong>שור שוה מאתים וכו'. </strong>ירושלמי פ''ג הי''א, ג' ע''ד, בבלי ל''ד א'. 
(ג)  <small>24-25.</small> <strong>(חזר האחרון והכחישו). </strong>וכ''ה בד, אבל בכי''ע חסר, וכן נכון, ולפנינו אשגרה מלעיל. 
(ד)  <small>25-26.</small> <strong>שאילמלא לא הזיקו היה יפה שמנה מאות זוז. </strong>בבבלי מסיים כאן: נותן כשעת הנזק. אבל בתוספתא ובירושלמי ממשיך ומתנה: עד שלא עמד בבית דין והשביח אין לו אלא כשעת נזקו. וברור מן הסיום שהניזק תבע את המזיק שישלם לו החצי ממה שהיה ראוי להשביח אלמלי הזיקו, והוא כפירש''י בלשון שני, שרש''י ותוספות דחאוהו. וכבר העיר בח''ד שמלשון התוספתא מוכח כלשון שני שברש''י. ולא סיימו כאן מה דינו אם השביח אחר שעמד בדין, שהרי דבר פשוט הוא שאין לו לניזק אח''כ על המזיק כלום. ועיין להלן. 
(ה)  <small>27.</small> <strong>[משעמד בדין] הכחיש, אין לו אלא כשעת עמידתו בבית דין. </strong>הוספתי ע''פ כי''ע. אבל גם בד ובירושלמי חסר. ובירושלמי מסיים: אלא כשעת עמדתו בבית דין <strong>בלבד</strong>. ומלשון זו משמע שהניזק מקבל פחות ממה שהוא תובע. ולפיכך נראה שבירושלמי קיצרו והכוונה להיכחיש אחרי שעמד בדין, ולפיכך אמרו שאחרי העמדה בדין אין להם זה על זה כלום, ואין הניזק יכול לטעון שמחמת המכה הכחיש. אבל בבבלי גורס: כחש, כשעת העמדה בדין, כלומר, ולא כשעת הנזק, שהיה כחוש פחות, מפני שהניזק טוען ''קרנא דתורך קבירא ביה'', ומחמת המכה כיחש, ומשלם כשעת העמדה בדין. 
(ו)  <small>27-28.</small> <strong>[השביח המזיק אם עד שלא עמד בבית דין השביח אין לו אלא כשעת נזקו]. </strong>הוספתי ע''פ ד וכי''ע. ובכי''ע גורס: השביח <strong>את</strong> המזיק, ומלשון זו משמע קצת (עיין מ''ש בתוכ''פ ח''ג, שבת, עמ' 212, הערה 40) שבעליו השביחוהו ופיטמוהו (בד חסרה המלה ''את''), ולפיכך השבח הוא של המזיק. ובבבלי ל''ד א' הנ''ל: שבח מזיק נותן לו כשעת הנזק וכו', ר''ע היא, והכא במאי עסיקינן כשפטמו. ופירש הראב''ד בחידושיו, עמ' פ''ד, שאין הניזק נותן לו כלום, ואין דינו כשותף מפני שכל זמן שלא עמדו בדין עדיין אין דעתו של ניזק על השור, ולאו שותפות גמורה היא, ואייאושי מייאש ניזק מההיא פטמא, ומזיק נמי לאו אדעתא דשותפותא קא מפטים. 
(ז)  <small>28-29.</small> <strong>[הכחיש אין לו אלא כשעת עמידתו בבית דין]. </strong>כ''ה בד. וכן בירושלמי הנ''ל: אמר ר' לא כיני מתנית'<sup class="footnote-marker">10</sup><i class="footnote">נ"ל שצ"ל: תני מתנית' (= מתניתך), כסיגנון הירושלמי ביבמות פ"ט ה"ד, י' ע"א, כתובות פי"ב ה"ז, ל"ד ע"ג. ועיין מ"ש בירושלמי כפשוטו, עמ' 162.</i> השביח המזיק, אם עד שלא עמד בדין השביח, אין לו אלא כשעת נזקו. הכחיש, אין לו אלא כשעת עמדתו בדין. וכן בבבלי הנ''ל: שבח מזיק, נותן לו כשעת הנזק. כחש, כשעת העמדה בדין. והדין פשוט שאם הכחיש המזיק אין לו אלא כשעת העמדה בדין, שהרי אינו משתלם אלא מגופו. ועיין בבלי הנ''ל. וגם בכי''ע חסרה בבא זו. 
(ח)  <small>29-30.</small> <strong>אם משעמד בבית דין והשביח, אין לו אלא משעת עמידתו בבית דין. </strong>והוא כמו שאמרו לעיל שעד העמדה בדין כל השבח של המזיק, אבל אם השביח אחרי שעמדו בדין אין לו לניזק אלא משעת עמידתו בדין, ובכגון דא דין הניזק כשותף ויש לו לניזק בשבח אחרי עמידה בדין כדין שותף. והלשון ''אין לו אלא'' (במקום ''יש לו'') הוא באשגרה מן הבבות לעיל. 
(ט)  <small>30.</small> <strong>הרג שורו של חבירו, הוקרה בהמה וכו'. </strong>עיין בח''ד מה שתמה על בעל מחנה אפרים בה' נזקי ממון סי' א'. ובאמת לאו מעצמו אמר כן, והוא כותב שם: מצאתי בחי' מכ''י המכונים לה''ר יונה זלה''ה שנסתפק בזה, אי דינו של מזיק כגזלן לענין יוקרא וזולא וכו'. עוד ראיתי בתשובה למהר''ם ז''ל שכתב דמזיק דינו כגזלן.<sup class="footnote-marker">11</sup><i class="footnote">כלומר, המזיק משלם כשעת הנזק, כשם שגזלן משלם, כמשנת ב"ק רפ"ט, ועיי"ש במלא"ש.</i> ועיין בבלי י''א א'. 
### הלכה ו
(א)  <small>32.</small> <strong>והפך הנרדף וחבל בו וכו'. </strong>והוא פטור, ק''ו מדין בעטה מהלכת ברבוצה שהיא פטורה לר''ל (בבלי כ''ד ב' ומקבילות). ובכגון דא פטורה לכולי עלמא, עיין בתוספות כ''ז ב', סד''ה אמאי. ועיין רא''ש פ''ג סי' י''ג. 
(ב)  <small>33.</small> <strong>או שחבלו בו אחרים, הרי אילו פטורין. </strong>כנראה, שהכוונה לשוורים אחרים שנבהלו מחמת הרדיפה. ויותר נראה שלפנינו אשגרה מלהלן פ''ט הט''ז, שורה 50. ובכי''ע גורס: שחבלו (והמלה ''או'' חסרה) בו אחרים הרי אילו <strong>חייבין</strong>. ושמא יש שם השמטה קטנה. 
(ג)  <strong>הוזקה רודף בנרדף, פטור. </strong>לאו דווקא הוזק, אלא אפילו הזיקו פטור, כמפורש לעיל, ולא אמרו כן אלא אגב סיגנון הסיפא. 
(ד)  <small>33-34.</small> <strong>נרדף ברודף, חייב. </strong>כלומר, הוזק בו ע''י הסחיפה, אבל אם הרודף נפל ונתקל בו, פטור. עיין בבלי ל''ב א'. 
(ה)  <small>34.</small> <strong>שור שעלה על גבי חבירו וכו'. </strong>ירושלמי פ''ג ה''א, ג' ע''ב, ג' ע''ג, בבלי כ''ח א'. 
(ו)  <small>35.</small> <strong>דחאו ונפל ומת, חייב. </strong>כלומר, אם בעל התחתון דחייו, בשעה שיכול היה להצילו ע''י שמיטה, חייב, עיין בבלי כ''ח א' הנ''ל ועיין חו''מ סי' שפ''ג ס''ב (בהגהת הרמ''א) ובבאר היטב שם סי' ת''י, אות י''ט. 
(ז)  <strong>שור שהיה רועה, ויצא שור אחר וכו'. </strong>בבבלי ב''ב צ''ג א': שור שהיה רועה <strong>על גב הנהר</strong> ונמצא שור הרוג וכו'. ובהוצאות שלפנינו השמיטו את המלים ''על גב הנהר'' על פי פירוש הרשב''ם שכתב: ושור שהיה רועה, ולא גרסי' על גב הנהר, ובתוספתא לא גרסי' ליה, דמה לנו בנהר, ופירוש תינוקות היה. וממנו בסמ''ג עשין ס''ז, קמ''ה ע''ב, ועיין הערות ר''י שטיין שם, ש' ע''ג. ברם בכל כתה''י ובראשונים הגירסא היא ''על גב הנהר'', עיין דק''ס שם, עמ' 288, הערה כ'. וכ''ה גם ברי''ף כאן רפ''ה ובאו''ז כאן סי' רכ''ב ועוד. ונראה שנקטו ''על גב הנהר'' כדי להחזיק את האומדנא, משום שאם היה רועה באגם הרי יתכן שהיה שם עוד שור מועד לנגיחה, או לנשיכה, וברח. ולפיכך נקטו על גב הנהר, שלא היתה שם אפשרות לברוח מן המנוגח והלאה, והעדים שבאו ממול לא ראו שור בורח, מכל מקום אין כאן יותר מאומדנא גרידא. ועיין מ''ש בח''ד. 
(ח)  <small>37.</small> <strong>ר' אחא או' גמל שהיה אוחר בין הגמלים וכו'. </strong>וכ''ה (''אוחר'') גם בבבלי הנ''ל, סנהדרין ל''ז ב' ושבועות ל''ד א' (בכל הנוסחאות). וכ''ה בירושלמי כתובות רפ''ב, כ''ו ע''א, כאן רפ''ה, ד' ע''ד. וכן גרס בירושלמי שם וכאן באו''ז ב''ק סי' רי''ז, וכן במאירי כתובות פ''ב, עמ' 72. ואשר לפירושו של ''אחר'' כבר האריך בזה בטוב טעם ר''ח ילון במכתב חדשי חע''ט (1935), עמ' 238 ואילך. והוא גם העיר על מלונו של פיין סמית ערך ''אהיר'' שפירושו תאוותני, מלא תאווה לנקבה, והשתמשו בו ביחס לגמל מיוזן, עיי''ש הרבה דוגמאות של ''אחר'' במשמעות של זנות מכוערת ולכיעור בכלל, עיי''ש. ועיין מה שכתבתי בקונטריסים של ילון ש''א קונטרס ב', עמ' 48.<br>אבל בירושלמי כתובות כי''ל הגירסא היא: גמל החורר (ותוקן: האוחר). וכן בירושלמי כאן פ''ה הנ''ל בגליון בכ''י הסופר: ''נ''א החורר'', ונמחק הגליון. ועיין מ''ש ילון הנ''ל, עמ' 239, הערה 11 (בשם מבואי לירושלמי כפשוטו, עמ' 21, ופירושו שם). ושמא אין ''חורר'' אלא מלכלך, עיין מ''ש בלשוננו חל''ב (ירושלים תשכ''ח), סוף עמ' 98. ובירושלמי כיר''ז פ''ה, שורה 7: שהיה חודד, וצ''ל: חורר.<br>ולעצם ההלכה עיין מ''ש בח''ד כאן שהפוסקים פסקו כת''ק, עיי''ש. אבל בירושלמי הנ''ל אמרו מפורש שבמקום אחד הלכו בממון אחר הרוב, והוא כר' אחא כאן, ודברי הת''ק לא הובאו כלל בירושלמי. ואפשר שבא''י פירשו שבגמל האוחר אף הת''ק מודה, ולא נחלקו בזה, משום שהיא אומדנא מוכחת, עיין בח''ד כאן.<br>ועל רתחנות הגמל בשעה שהוא מזדווג לנקבה, ראה אריסטו, תולדות בעלי החיים ס''ו פי''ח, 571b, שם ס''ה פ''ב 540a, ועיי''ש גם כן על אופן הזדווגותם.
(ט)  <small>38.</small> <strong>יצאו שני שורים אחרים, ספק וכו'. </strong>וכ''ה (''אחרים'') גם בד. ובכי''ע: אחריהם, וצ''ל: אחרי' (=אחריו), כמו שהגיה בח''ד. וכל הברייתות נסמכו למשנתנו פ''ג מי''א. ומדברים בשוורים של בעלים אחד שיצאו. 
(י)  <small>38-39.</small> <strong>ספק ממקום אחר מת, הרי אלו פטורין. אם בידוע שהן המיתוהו. </strong>כ''ז נשמט בכי''ו ע''י הדומות, וישנו בד ובכי''ע. 
### הלכה ז
(א)  <small>40.</small> <strong>שני שוורין שהיו רועין וכו'. </strong>כלומר, ובין הניזוקין ובין המזיקין, כל זוג מהם היו של בעלים יחידים. והחידוש הוא משום הסיפא. 
(ב)  <small>41.</small> <strong>ספק שהן המיתום. </strong>כ''ז נשמט בכי''ו בטעות, וישנו בד ובכי''ע. 
(ג)  <small>42.</small> <strong>ואם בידוע שהן המיתום הרי אילו משלמין וכו'. </strong>כלומר, אם לא היו שם שוורים אחרים כלל, ויש כאן אומדנא דמוכח<sup class="footnote-marker">12</sup><i class="footnote">עיין מ"ש לעיל שורה 37, ד"ה ולעצם.</i> שהם המיתום,<sup class="footnote-marker">13</sup><i class="footnote">ומדברים בשעה שאין להסתפק בכך שמא נגחו הניזקין אחד את השני, כגון שהיו גדועי קרנים, וכדומה.</i> אבל אם אינו ידוע אם שניהם המיתו את השנים, או אחד מהם המית את השנים, אנו מחייבים את המזיק את הממועט, ואם היה אחד מן הניזוקין גדול ואחד קטן, ומן המזיקין אחד תם קטן ואחד מועד, חייב לשלם מתם הקטן בעד שניהם, ומניחין שהוא נגח את שניהם. 
(ד)  <small>43.</small> <strong>ואם בידוע שהשחורין המיתו את הלבנים וכו'. </strong>כלומר, שהעדים ראו שהשחורים המיתו את הלבנים,<sup class="footnote-marker">14</sup><i class="footnote">עיין במצפה שמואל שהעיר לברכות נ"ג א'.</i> אלא שלא הבחינו מי הזיק את מי, כלומר, איזה לבן הזיק שחור זה, או את השני, אבל כאן ברור ששנים הזיקו שנים (ולא אחד את השנים), הרי דינו כלעיל, והמזיק משלם את הממועט. 
(ה)  <small>45.</small> <strong>היו הניזוקין של שנים והמזיקי' של אחד וכו'. </strong>דינן כלעיל, ולא נשנו אלא משום הסיפא שלהלן. ובכי''ע נראה שהיה כתוב מתחילה: המזיקין של שנים והניזוקין של אחד, ותוקן כלפנינו. 
(ו)  <small>50.</small> <strong>והניזוקין משמנין ביניהן. </strong>פירש בעל מ''א: נוטלין לפי הערך, כגון שור של ראובן שוה מאתים ושל שמעון שוה מאה, והמזיקין הגדול שוה מאה והקטן שוה עשרים, נמצא שמשלם את הקטן כולו, דהיינו עשרים, ומהגדול משלם חמשים, נמצא משלם שבעים, נוטל ראובן שני חלקים ושמעון חלק אחד. ועיין בבלי ב''מ פ''ז א' ובהגהות הגר''א שם. והארכנו בזה להלן ב''מ פ''ו הכ''ז, ד''ה משמנין. והפירוש של ''משמנין'' בבבלי בכורות אינה אלא מליצה, אבל אף שם התוכן הוא כמו כאן. ופשיטא שאין הניזוקין יכולים לגבות כלום אלא אם כן נותנין הרשאה לאחד. 
(ז)  <strong>זה נוטל לפי שלו וכו'. </strong>כלומר כל אחד נוטל לפי הערך של שורו וניזקו, והוא פירוש למשמנין. 
(ח)  <small>50-51.</small> <strong>היו הניזוקין של אחד והמזיקין של שנים וכו'. </strong>בכי''ו: הניזוקין של שנים ונמחק ''שנים'' (ע''י נקודות) ובגליון: אחד. וכ''ה בד ובכי''ע, אלא שהסדר שם: היו המזיקין של שנים והניזוקין של אחד. 
(ט)  <small>51.</small> <strong>ספק שהן המיתום, ספק ממקום אחר מתו. </strong>כלומר, אם העדים ראו ששני שוורים המיתו שור אחד, אבל לא ידעו אם המזיקין הם של שני הבעלים, או ממקום אחר באו. ובכי''ע: היו המזיקין של שנים והניזקין של אחד אף על פי שבידוע שהשחורים המיתו את הלבנים הרי אילו פטורין שזה אומר לו שלך המית וזה אומר לו שלך המית. ובכי''ו בטעות: שהן המתים. 
(י)  <small>52.</small> <strong>ואם בידוע שהן המיתום. </strong>כלומר שלא היו שם שוורים אחרים, והם ראו ששני השוורים המיתו שור אחד (ולא ראו מי המית את השור השני, וכל אחד מהם יכול לטעון: של חברי המית) הרי אילו משלמין בקטן וכו'. ובכי''ו בטעות: שהן המתים. 
(יא)  <small>53.</small> <strong>ואם בידוע שהשנים המיתו את השנים וכו'. </strong>בניגוד לרישא שלא ידעו בוודאי אלא על שנים שהמיתו אחד מהם. 
(יב)  <small>55.</small> <strong>והמזיקין משמנין ביניהן. </strong>כלעיל, שורה 50, ד''ה והניזוקין. 
(יג)  <small>58.</small> <strong>בזמן שכולם באין לבית דין וכו'. </strong>כלומר, ששני הניזוקין והמזיקין באין כולן לדון, כל אחד יכול לומר שלך המית לזה. 
(יד)  <small>59.</small> <strong>אין כולן באין לבית דין, חייבין. </strong>כלומר שרק תובע אחד בא לבית דין ע''י הרשאה של שני הניזוקין, ודינו כשני מזיקין וניזק אחד כשידוע ששניהם הזיקו (מנ''ב). 
(טו)  <strong>שנים שזרקו שתי אבנים וכו'. </strong>כל הברייתות עד סוף הפרק בירושלמי ספ''ג, ג' ע''ד. 
## פרק ד
### הלכה א
(א)  <small>1.</small> <strong>שור שחציו של ישראל וחציו של הקדש וכו'. </strong>כגון ששותפו של ישראל בשור הקדיש את חלקו. 
(ב)  <small>1-2.</small> <strong>מועד משלם נזק שלם ותם משלם חצי נזק. </strong>כלומר, נזק שלם מחלקו (חצי הנזק), ותם משלם מחצית הנזק מחלקו (כלומר, רביע), כמו שהוכיח ר' משה בנו של בעל ח''ד מן הסיפא (''שור שחציו של ישראל וחציו של גוי, את של ישראל מועד משלם נזק שלם''). ודינו כשלמים שהזיקו שאינו גובה מאימוריהן, ואינו משלם אלא לפי חלק הבשר, עיין בבלי י''ג א', בתשובת הגאון (באוה''ג, התשובות, עמ' 14 ואילך), בשטמ''ק שם, במלחמות להרמב''ן ספ''ה, בקצה''ח סי' ת''י סל''ז ס''ק ג' ומ''ש בנחלת דוד להרד''ט ממינסק בספ''א במכילתין. 
(ג)  <small>3-4.</small> <strong>שור של הקדש, הבעלים חייבין באחריותן, הבעלים נוטלין את נזקו וכו'. </strong>כלומר, שור של הקדש <strong>שהבעלים</strong> חייבין באחריותן (כמשנת ריש קינין ומקבילות) הבעלין נוטלין את נזקו כשהוזק, וכשהזיק משלם. והיא כר''ש בתו''כ ויקרא, חובה, פכ''ב ה''ג, כ''ז ע''ד, משנתנו כאן פ''ז מ''ד (ועיין בבלי שם ע''ו א' ומקבילות), ב''מ פ''ד מ''ט, ירושלמי ב''ק פ''ז ה''ה, ו' ע''א, שבועות פ''ו ה''ז, ל''ז ע''ב. ובכולם מדברים באדם המזיק. אבל בירושלמי כאן פ''א ה''ב, ב' ע''ג, הובאו דברי ר''ש (מן התו''כ הנ''ל), ואין להן שייכות אלא אם נאמר שכוונת הירושלמי היא שר''ש חולק, וסובר שאם שור הזיק קדשים שחייב באחריותן חייב, אעפ''י שיש בהם מעילה, עיין בנתיבות ירושלים במקומו, ועיי''ש שציין לקצה''ח סי' שפ''ו ס''ק ז'. ועיין בס' מרכבת המשנה פ''ד מהלכות מעילה ה''ח. ועיין בדינא דגרמי להרמב''ן (בתחילתו) שהאריך בדין שור שהזיק בדבר הגורם לממון, ועיי''ש בקצה''ה הנ''ל. והירושלמי בפ''ק כאן מתאים לתוספתא כאן שמדברת במפורש בשור שהזיק.<sup class="footnote-marker">1</sup><i class="footnote">ועיין בבלי גיטין נ"ג א', ברש"י שם, ד"ה הכהנים ובמאירי שם. אבל עיין בחי' הרמב"ן והריטב"א שם. ועיין ספרי זוטא שלח, הוצ' הרח"ש הורוביץ, עמ' 280, ומ"ש במחברת תקונים והשלמות לסדר מועד, עמ' 11 ואילך, ומדברים שם בכהן ששגג.</i> 
(ד)  <small>4.</small> <strong>שור שחציו של ישראל וכו'. </strong>דינו כלעיל, שכל אחד משלם חלקו, ואינו חייב בעד חלק חבירו, עיין מ''ש לעיל. 
### הלכה ב
(א)  <small>6-7.</small> <strong>שור של גוי שהזיק של ישראל אחד חבירו, אע''פ שקבלו עליהם לדון בדיני ישראל וכו'. </strong>בד: שור של גוי שהזיק שור של אחר חברו וכו'. ואף כאן הלשון מגומגמת. ובכי''ע: שהזיק שור של גוי אחר חבירו וכו'. וכן בפסקי רי''ד, עמ' כ''ט: תוספתא שור של גוי שהזיק שור גוי אחר חברו וכו'. וכע''ז גרס גם הריא''ז, עמ' נ''ו. ועיין להלן מ''ש בשם הירושלמי. ועיין מכילתא משפטים פי''ב, עמ' 290, ומ''ש על ''אחר'' לעיל שבת ריש עמ' 294. 
(ב)  <small>7.</small> <strong>שאין תם ומועד בנזקי הגוי. </strong>וכ''ה בד ובכי''ע. אבל בפיסקי הרי''ד והריא''ז: שאין תם ומועד <strong>בנכסי</strong> הגוי. ובירושלמי פ''ד ה''ג, ד' ע''ב: אמר רבי לא [לא] על הדא איתאמרת אלא בהדא דתני ר' חייה<sup class="footnote-marker">2</sup><i class="footnote">כלומר, מאמר ר' אבהו לעיל שם: "ר' אבהו בשם ר' יוחנן אמר כדיניהן" לא נאמר על משנתנו (פ"ד מ"ג), אלא על הברייתא של ר' חייא, עיין מ"ש להלן בפנים.</i> שור של גוי שנגח שור של גוי אחר חבירו, אף על פי שקיבל עליו לדון כדיני ישר', בין תם בין מועד משלם נזק שלם, על הדא אתאמרת ר' אבהו בשם ר' יוחנן כדיניהן. ובמכילתא ריש משפטים, עמ' 246: ר' אלעזר בן עזריה או' הרי הגוים שדנו כדיני ישראל, שומע אני יהו דיניהם קיימים, תלמוד לומר ואלה המשפטים, אתה דן את שלהם, והם אינן דנין את שלך. ובספרי דברים פיס' ט''ז, עמ' 27: רבן שמעון בן גמליאל אומר אינו צריך, אם בא לדון בדיני ישראל היה דן בדיני ישראל, בדיני אומות היה דן בדיני אומות. ולפנינו אף רשב''ג מודה שהגוי משלם נזק שלם בין תם בין מועד בין בדינינו ובין בדיניהם. ועיין ר''מ פ''ח מה' נזקי ממון ה''ה, בהשגות ובמגדל עוז שם. אבל הפירוש הפשוט בירושלמי הוא שר' אבהו בתחילה מפרש את משנתנו למה משלם הגוי כשנגח שורו לשל ישראל נזק שלם בין תם ובין מועד, משום שלפי דיני הגויים אף התם משלם נזק שלם. ור' לא שטען שר' אבהו אמר את טעמו על התוספתא כאן, משום שבשור של גוי שנגח שור של ישראל אין אנו זקוקים לטעם זה, שהרי הכתוב מיעטו בפירוש מ''רעהו'', ורק בשור של גוי שנגח שור של גוי אנו נזקקים לטעם של ''כדיניהן''. 
### הלכה ג
(א)  <small>8.</small> <strong>שור של ישראל שנגח שור של כותי וכו'. </strong>בבלי ל''ח ב', מסכת כותים פ''ב ה''ב.<sup class="footnote-marker">3</sup><i class="footnote">ועיין בבלי סנהדרין פ"ה ב', ברש"י ובתוספות שם, ד"ה ושורו, ובערוך לנר שם.</i> 
(ב)  <small>9-10.</small> <strong>ר' מאיר אומ' שור של ישראל שנגח שור של נכרי וכו'. </strong>וכ''ה בד. ובכי''ע: של נוכרי וכו', וברור שצ''ל: של כותי,<sup class="footnote-marker">4</sup><i class="footnote">נו"ן וכ"ף דומות מאד בכי"י ומתחלפות תכופות. והתי"ו של "כותי" נתפרדה לכ"ף ורי"ש.</i> וכ''ה בבבלי ובמס' כותים הנ''ל. ועיין בבבלי שם על דעת ר''מ, ועיין במס' כותים פ''א ה''ג, והשוה תוס' ע''ז פ''ב ה''ד. ובמכילתא משפטים פי''ב, עמ' 290: <strong>רעהו</strong> להוציא שור של נכרי, שור של כותי, שור של גר (תושב).<sup class="footnote-marker">5</sup><i class="footnote">עיין מ"ש לעיל פ"ג הערה 2.</i> 
(ג)  <small>11-12.</small> <strong>יפה כח הדיוט, נזקין להדיוט וכו'. </strong>רמב''ן גיטין מ''ט א', ד''ה אילימא, ריטב''א שם, נ''י ב''מ פ''ה סוף סי' תנ''ט, עיי''ש מה שכתב בשם הריטב''א, ועיין בשו''ת הריטב''א סי' קי''ח, עמ' קל''ה. והברייתא שלנו בשם ''תני ר' חייא'' בירושלמי גיטין פ''ה ה''א, מ''ו ע''ג, והביאוה הראשונים הנ''ל, בתוספות כאן ו' ב', ד''ה שור, ב''מ צ''ט ב' ד''ה פרט. וניזקין כאן פירושו בין נזקי גופו בין נזקי ממונו, עיין רמב''ן וריטב''א הנ''ל. ועיין מ''ש לעיל פ''ג, שורה 21, ד''ה חבל בהקדש. 
(ד)  <small>12-13.</small> <strong>ריבית ואונאה להדיוט, ואין ריבית ואונאה לגבוה. </strong>בבבלי ב''מ נ''ז ב' משמע שהיתה להם ברייתא זו על משנתנו שם פ''ד מ''ט,<sup class="footnote-marker">6</sup><i class="footnote">ששנתה: אילו דברים שאין להם אונאה וכו' וההקדשות.</i> וסיימו שם: זה חומר בהדיוט מבהקדש, כמו בתוספתא ערכין פ''ה ה''ד. ודייקו בבבלי שם: בשלמא זה חומר בהדיוט מבהקדש, ותו לא. ועיין בתוספות ובחי' הר''ן שם שמחקו ''ותו לא''.<sup class="footnote-marker">7</sup><i class="footnote">ובאמת בכמה כתי"י חסרות המלים "ותו לא", עיין דק"ס שם, עמ' 157, הערה כ'. ועיין בראשונים שהביא בשטמ"ק שם.</i> ובחידושים המיוחסים להריטב''א שם התקשה ושאל והרי יש כמה דברים שהדיוט חמור מן ההקדש, עיי''ש שהניח בצריך עיון. אבל בחידושי הריטב''א הוצ' האלפערן (לונדון תשכ''ב) חסר כל הקטע הזה, ועיין מ''ש שם במבוא. ואעפ''י שהריטב''א הכיר את התוספתא שלפנינו,<sup class="footnote-marker">8</sup><i class="footnote">שהרי הביאה בשו"ת שלו ובחידושיו לגיטין.</i> אבל עיקר הדיוק שלו הוא מן ''וזה חומר'' (אבל לא העיר על התוספתא בערכין פ''ה שהבאנו לעיל). ובחי' המיוחסים להריטב''א ב''מ ס''ז סע''ב תפס כדבר פשוט: דהקדש שרי למשקל רבית מהדיוט, הדיוט מהקדש לא. ועיין בשטמ''ק שם נ''ז ב', סד''ה בשלמא, בשם הריצב''ש. ועיין להלן ב''מ רפ''ד ומש''ש.<br>והנה לעניין אונאה מפורש בתו''כ בהר פרשה ג' ה''ג, ק''ז ע''ג: מנין שאין הוניה להקדשות, ת''ל <strong>את אחיו</strong>. לא הקדש. וברבית להקדש לא מצאתי דרשה מפורשת שאין רבית בהקדש. ושמא הטעם הוא שאיסור רבית חידוש הוא, שהרי הוא נותן מדעתו, ולא נאסר אלא בהדיוט. תדע לך שהוא כן, שהרי הצריכו פסוק לאיסור רבית בכסף מעשר, בתו''כ בהר פ''ו פרשה ה' ה''ג, ק''ט ע''ג, ובספרי כי תצא פי' רס''ב, עמ' 284. ועיין מ''ש ר''ד פרדו בספרי דבי רב שם, רע''ז ע''א.<sup class="footnote-marker">9</sup><i class="footnote">ובמכילתא דרשב"י, סוף עמ' 199 (לעניין פקדון): מכלל שנא' <strong>רעהו </strong>פרט לגבוה, יכול שני מוציא כסף מעשר, ת"ל <strong>כסף </strong>לשמר.</i> ובבבלי ב''מ נ''ז א' האריכו לצייר כיצד תתכן ריבית בהקדש. ועיין מ''ש להלן ב''מ פ''ד ה''ב, שורה 4, ד''ה ר' שמעון בן גמליאל.
(ה)  <small>13.</small> <strong>תשלומי כפל ותשלומי ארבעה וחמשה וכו'. </strong>משנתנו תרומות פ''ו מ''ד, ב''מ פ''ד מ''ט, שבועות פ''ו מ''ה, לעיל תרומות פ''ז ה''ח, עמ' 143. ואמרו שם: ישלם שנים לרעהו ולא להקדש. וכ''ה במכילתא משפטים ספט''ו, עמ' 302, מכילתא דרשב''י שם, עמ' 204, ירושלמי תרומות פ''ו ה''ד, מ''ד ע''ב, בבלי ב''מ נ''ז ב'. ועיין בבלי ב''ק ע''ו א' ובתוספות, שם ס''ג א', ד''ה רעהו. 
(ו)  <small>14.</small> <strong>נשבע להדיוט משלם קרן וחומש וכו'. </strong>כלומר, מכיון שאין נשבעין להקדש,<sup class="footnote-marker">10</sup><i class="footnote">כמפורש במשנת ב"מ ושבועות שצוינו לעיל ובמקבילות.</i> אם קפץ ונשבע וכיחש אין משלם חומש, מה שאין כן בהדיוט, כמפורש בכתוב (ויקרא ה', ט''ז). 
(ז)  <small>15-16.</small> <strong>אמירתי לגבוה כמסירתי להדיוט. </strong>לעיל קידושין פ''א ה''ט, עמ' 279, ובמסה''ת שם. ועיין מש''ש בתוכ''פ, עמ' 922, על הגירסא כאן ושם. ובתוספתא שם מפרש: כיצד וכו'. 
(ח)  <small>16.</small> <strong>ואין קרן וחומש להדיוט. </strong>כלומר, אם נהנה מן הדיוט אינו משלם אלא קרן. ועיין במשנת תרומה פ''ו מ''ד, ובר''מ רפ''ב מה' גניבה ובהשגות שם. ועיין הגירסא להלן. 
(ט)  <strong>קרן. </strong>וכ''ה בד. ובכי''ע חסרה מלה זו, ושמא צ''ל: [אלא] קרן. וקשה למשוך מלה זו להלן. 
(י)  <small>16-17.</small> <strong>הקונה מן הגבוה בכסף, ומן ההדיוט בכסף, בשטר, ובחזקה. </strong>במשנת קידושין פ''א מ''ו: רשות הגבוה בכסף, רשות ההדיוט <strong>בחזקה</strong>. ובתוספתא שם פ''א ה''ט, עמ' 279: רשות גבוה בכסף כיצד, גזבר שנתן מעות הקדש במטלטלין קנה הקדש בכל מקום שהוא, אבל בהדיוט לא קנה עד שעה שימשוך. וכ''ה בבבלי שם כ''ח ב'. ואף במשנתנו ''בחזקה'' פירושה ''במשיכה'', כמו שפירשו רש''י ובפיה''מ להר''מ במקומו. ובמאירי שם, עמ' 172: בחזקה, פירושו חזקת קניין וכו' באיזה משאר קניינים, כגון משיכה, או הגבהה וכו'. ועיין מ''ש בתוספתא כפשוטה שם, עמ' 933, ובהערה 7 שם, על חזקה במטלטלין בשם צפנת פענח, והנחתי בצ''ע. ובאמת בתוספות רי''ד שם כ''ו א' מפורש להפך שאין שימוש קונה במטלטלין, אם לא משך אותם. ועל שימוש בקרקעות כחזקה, עיין מ''ש בפירושי לירושלמי ב''ב פ''ג ה''א (לכ''י רוזינטל).<br>ברם לפנינו כאן מדברים ביפה כח המוכר, ויפה כח גבוה, שאם לקח מן הגבוה בכסף דווקא קנה, ואין הגבוה יכול לחזור בו, אבל בשאר קניינים לא קנה, ואם הוזל המקח יכול ההקדש לחזור בו, מה שאין כן בהדיוט שאפילו קנה מה שקנה בשטר ובחזקה אין המוכר יכול לחזור בו. ואם הוקר המקח בין כך ובין כד אינו יכול לחזור בו בהקדש. עיין תוספתא ערכין פ''ד ה''ד, ירושלמי קידושין פ''א סה''ו, ס''א ע''א, בבלי שם כ''ט א'. ועיין מ''ש בתוספתא כפשוטה ח''ב (מע''ש), עמ' 776.
### הלכה ד
(א)  <small>17-18.</small> <strong>שור חרש, שוטה, וקטן שנגח שור של פקח פטור. ר' עקיבא ור' יעקב אומ' משלם חצי נזק. </strong>וכ''ה בד, אלא ששם <strong>''אומר''</strong>, ושמא צ''ל: [דברי] ר' עקיבא וכו', אבל עיין מ''ש להלן בשם מכילתא דרשב''י. ובכי''ע: ר' יעקב משלם חצי נזק<sup class="footnote-marker">11</sup><i class="footnote">וחסר שם "ר' עקיבא". ואצל צוקרמנדל בטעות: ר' יעקב <strong>אומר </strong>משלם וכו'.</i> וכן בבבלי ל''ט ב': ת''ר שור חרש שוטה וקטן שנגח. ר' יעקב משלם חצי נזק. ר' יעקב מאי עבידתיה. אלא אימא ר' יעקב <strong>אומר</strong> משלם חצי נזק. וכאן ספק בעיני אם כי''ע תוקן ע''פ הבבלי, ומסתבר שהמתקן היה מתקן ע''פ מסקנת הבבלי. ועיין מ''ש ר' מאיר איש שלום בהקדמתו לספרי, ד' ע''ב ואילך, ד''ה ובר מן דין, וד''ה ושמא תאמר.<br>ובמכילתא דרשב''י משפטים, עמ' 180: <strong>לא ישמרנו ולא ישמרנו</strong> (כלומר, שמות כ''א, כ''ט: כ''א, ל''ו) את שיש בו דעת לשמר. יצאו חרש שוטה וקטן שאין בהן דעת לשמר. שור חרש שוטה וקטן שנגחו הרי אלו פטורין. ר' <strong>עקיבה</strong> אומ' משלם חצי נזק. והנה ''ולא ישמרנו, ולא ישמרנו'' כתוב אצל מועד, וסובר הת''ק שאף בתם הדין כן, שאם הבעלים אינן בני שמירה, פטור. אבל ר' יעקב סובר שמן הכתוב אינו מוכח אלא שהשוורין אינן יכולים להיות מועדין, אבל נשארין בתמותן. ולדבריו תם שהוא משלם מגופו, משתלמין ממנו, אעפ''י שבעליו אינם בני שמירה.<sup class="footnote-marker">12</sup><i class="footnote">עיין מ"ש לעיל פ"א, שורה 5, ד"ה נכסין המיוחדין פרט לנכסי הפקר, אבל בנידון דידן הרי יש כאן בעלים.</i> ולהלן שם (לפסוק ל''ו), עמ' 189: לא ישמרנו ולא ישמרנו שני פעמים [א]ת שיש בו דעת לשמ[ר] יצאו חרש שוטה וקטן שאין בהן דעת [לשמר. שלם י]שלם. זו היא שאמרנו לרבות שלחרש ש... (כאן נשלם הדף של הקטע מן הגניזה). ופירושו לרבות שור של חרש שוטה וקטן שנוגחו ע''י אחרים שחייבים עליהם, ממש כלעיל שם, עמ' 187: ת''ל שלם ישלם לרבות של חרש ושל שוטה ושל קטן (כלומר, שחייבים עליהם). והיא כעין ששנו במכילתא דר' ישמעאל, משפטים פי''ב, עמ' 290 (מפסוקים אחרים). ומהרי''ן אפשטין ז''ל השלים ע''פ מדרש הגדול, ונראה שבעל מה''ג פירש כן מעצמו, כדרכו.<br>סוף דבר, מפשוטן של דברים מוכח שר' יעקב מחייב חצי נזק בשור של חרש שוטה וקטן, וסובר שלעולם אינם יכולים להעשות מועדים, משום שכתוב ''והועד בבעליו''. וכבר הבינו כן כמה מן החכמים, עיין בדרכה של תורה של רצ''מ פיניליש, עמ' 112.<br>ובבבלי ל''ט ב' הבינו את דברי ר' יעקב אחרת, משום ששנו ברייתא (שאינה נמצאת בספרות א''י): שור של חרש שוטה וקטן שנגח ר' יהודה מחייב ור' יעקב אומר חצי נזק, ופירשוה במועד, עיי''ש. וסברו בבבלי שאין מי שמחייב שור של חרש שוטה וקטן (בלי אפטרופוס). ולפיכך שאלו (ל''ט א') על משנתנו ששנתה ''ושל חרש שוטה וקטן שנגח שור של פקח פטור. שור של חרש שוטה וקטן בית דין מעמידין להן אפוטרופוס'': הא גופא קשיא, אמרת שור של חרש וכו' פטור, אלמא אין מעמידין אפוטרופוס לתם לגבות מגופו, אימא סיפא וכו' מעמידין להן אפוטרופוס וכו'. וכבר נתקשו הראשונים בדברי התלמוד, והרי הרישא מלמדת אותנו שבנגיחה ראשונה פטור, אבל אח''כ שרואים שהשור נוגח מעמידים להם אפוטרופוס, ואין כאן שום סתירה בין הרישא והסיפא. ותירצו בתוספות שם (ד''ה אלמא): דהא מילתא דפשיטא היא. והראב''ד והרשב''א בחידושיו, וכן בחי' הרא''ה (לפי שטמ''ק שם), פירשו שהתלמוד דייק כן מלשון המשנה שחילקה את ההלכות, והיתה צריכה לשנות: שור חרש שוטה וקטן שנגח פטור, אבל בית דין מעמידין להן אפטרופוס, שמע מינה שיש כאן מחלוקת, עיי''ש.<br>ברם בירושלמי לא פירשו כלום במשנתנו ולא העירו אלא על הלשון ''שור חרש שוטה וקטן''<sup class="footnote-marker">13</sup><i class="footnote">עיין בפירוש ר"י לוי במקומו, עמ' 116, ובמבוא לנוה"מ למהרי"ן אפשטין ז"ל, עמ' 507. ועיין במבוא שם, עמ' 366, הערה 1, שתיקן את נוסח הירושלמי ע"פ פירוש נתיבות ירושלים (וכע"ז תיקן גם ר"י לוי הנ"ל), אבל הפירוש הנכון בירושלמי הוא כפירוש מהרי"ן אפשטין עצמו בעמ' 507, הערה 3.</i> ולא ראו שום קושי במשנתנו, והרישא באה להוציא מדברי הסובר ששור חרש שוטה וקטן חייב חצי נזק, ולפיכך שנו ברישא ''פטור'', כלומר, עצם הדין, ואח''כ באה משנה אחרת ושנתה שור חרש וכו'. ועיין מ''ש מו''ר הרי''ן אפשטין במבוא לנוה''מ, עמ' 365 ואילך, שעמד על העיקר, אבל לא נתחוורתי בכמה מדבריו<sup class="footnote-marker">14</sup><i class="footnote">בהשלמותיו בנוסח המכילתא דרשב"י, ובמה שכתב שם, עמ' 366: "ומכיון ש"שלם ישלם" ואף "לא ישמרנו" במועד כתיב, משמע שלר' יעקב אף במועד משלם חצי נזק (בבלי ל"ט ב') ולת"ק פטור" וכו'. ולא נתחוורתי בדבריו ז"ל ולא הבינותי מה עניינו לשיטת הבבלי שם, ולר' יעקב אינו נעשה מועד ונשאר בתמותו. ומ"ש שם, עמ' 365, על הבבא שלהלן, עיין מ"ש להלן בסמוך.</i> ז''ל.
(ב)  <small>18-19.</small> <strong>שור שנתחרשו בעליו, או שנשתטו בעליו, או שהלכו בעליו למדינת הים וכו'. </strong>וכע''ז בברייתא שבבבלי ל''ט ב'. 
(ג)  <small>20-21.</small> <strong>ר' יוסה או' מעמידין עליו אפטרופין. העידוהו בפני אפטרופין וכו'. </strong>בבבלי הנ''ל: וחכ''א מעמידין להן אפטרופין ומעידין בהן בפני אפוטרופין. ונראה שאף לפנינו צ''ל: <strong>ויעידוהו</strong><sup class="footnote-marker">15</sup><i class="footnote">היו"ד נכתבה תחת גג הוי"ו ויצאה ה"א.</i> בפני אפטרופין, כלומר, נעשה מועד ע''י האפוטרופסין. ולר' יוסי מעמידין עליו אפוטרופין, ונעשה מועד, ומשתלמין אח''כ מבעלים כשיתפקחו וכו', עיין בירושלמי ובבבלי במקומו. ואף סומכוס אינו חולק על ההלכה שמעמידין להן אפוטרופין, כדי שישמרוהו, וימשיך לשלם חצי נזק,<sup class="footnote-marker">16</sup><i class="footnote">ולא כשיטת הבבלי (ל"ט ב') שלסומכוס אין מעמידין אפוטרופוס לתם לשלם מגופו.</i> אבל אינו נעשה מועד בפני אפוטרופין. 
(ד)  <small>21-23.</small> <strong>נתפקח החרש, ושפה השוטה, והגדיל הקטן, או שבא בעליו ממדינת הים, יהודה בן נקוסה או' סמכוס אומ' לעולם הוא כתמותו ראשונה עד שיעידוהו בפני בעלי' שנייה. </strong>כלומר, אפילו אח''כ, שהבעלים כבר בני העדאה הם, אין הנגיחות הראשונות מצטרפות לאחרונות וצריכים העדאה שנייה. וכ''ה בבבלי הנ''ל, אלא ששם גרסו: חזר לתמותו, עד שיעידו בו בפני בעלים.<br>ובמשנתנו הנ''ל: שור של חרש וכו', נתפקח החרש, נשתפה השוטה והגדיל הקטן <strong>חזר</strong> לתמותו, דברי ר' מאיר. ובמשנתנו הרי מדברים בהיה חרש ושוטה מעיקרם (ובעלים במדינת הים לא נזכרו שם). והברייתא שלפנינו מוסיפה על משנתנו את ההלכה בפקחים שנתחרשו וכדומה שהיו בני חיובא. וכבר נתחייבו בתמות,<sup class="footnote-marker">17</sup><i class="footnote">ומה שאמרו "והגדיל הקטן" הוא באשגרה ממשנתנו כאן ומן התוספתא בסוטה פ"ה ה"ו, עמ' 177.</i> אבל אי אפשר לעשות את השוורים מועדים שלא בפני בעלים, אפילו אם העמידו אפוטרופוס, ואין אפוטרופוס מועיל אלא כדי שישמרנו, וישלם חצי נזק. ובמסורת הבבלי שנו שאף סומכוס תלמידו של ר' מאיר שנה ''חזר לתמותו'', ומכאן שנעשה מועד <strong>וחזר</strong> לתמותו, ולפיכך פירשו מה שפירשו. ועיין מ''ש מהרי''ן אפשטין במבוא לנוה''מ הנ''ל, עמ' 366, והבוחר יבחר.
(ה)  <small>23.</small> <strong>ר' יוסה או' הרי הוא כחזקתו. </strong>וכ''ה במשנתנו הנ''ל, ושם הלשון נראית לכאורה יותר מדוייקת, והוא בניגוד ללשונו של ר''מ ''חזר לתמותו'' (וכ''ה לפי מסורת הבבלי בברייתא שלנו), ואף כאן אין שום קושי בלשון, ור' יוסי לשיטתו לעיל בסמוך, שמעידין עליו בפני אפוטרופין, ולפיכך אמר הרי הוא בחזקתו, ואין צורך בהעדאה שנייה.<br>ומעין מחלוקת שלנו בין ר' יוסי וחביריו, היא גם בתוספתא סוטה פ''ה ה''ו, עמ' 177. ולת''ק (במשנתנו שם פ''ד מ''ד) ב''ד מקנין רק לפוסלה מכתובתה, והקינוי אינו מועיל להשקותה לכשישתפה הבעל, או כשיבוא ממדינת הים, אבל לר' יוסי קינוי ב''ד מועיל גם להבא ובעלה ישקנה לכשישתפה ולכשיחזור ממדינת הים, עיין מ''ש בתוספתא כפשוטה שם, עמ' 658. ופשיטא שאין כאן אלא דמיון חיצוני.
(ו)  <small>24.</small> <strong>כל שהועד בו. </strong>כלומר, בשור, שמכירים את השור, עיין בבלי כ''ד ב'. ועיין ר''מ פ''י מה' נזקי ממון ה''ג ובלחם משנה שם. 
(ז)  <strong>בדבר שהועד בו. </strong>כלעיל ריש פ''ג, או כמשנתנו פ''ד מ''ב. 
(ח)  <strong>בשעה שהועד עליו. </strong>כלומר, אם היה רגיל לנגוח רק בבוקר, אינו מועד לנגוח בערב, או להפך. 
### הלכה ה
(א)  <small>26.</small> <strong>ר' יהוד' או' מועד לשבתות וכו'. </strong>משנתנו פ''ד מ''ב. 
### הלכה ו
(א)  <small>28.</small> <strong>יש כן חייב בכופר וחייב במיתה וכו'. </strong>וכ''ה (''כן'') גם בכי''ע, והוא הכתיב הרגיל בספרות א''י. ובד: יש <strong>כאן</strong> חייב וכו', וכן מעתיק ר''ת (עיין להלן), והיא היא. ובבבלי מ''ד ב': יש חייב במיתה ובכופר וכו', והיא הרישא של הברייתא שלפנינו בשינוי סדר. ובס' הישר לר''ת<sup class="footnote-marker">18</sup><i class="footnote">סי' תנ"ח, מ"ה ע"א, הוצ' הרש"ש שלזינגר סי' תקנ"ג, עמ' 328.</i> כתב שממשנתנו פ''ה מ''ג אין ראייה שיש כופר בהרג שלא בכוונה, משום שהיא מדברת בכפר של שן ורגל, ובזה אף <strong>רבה</strong><sup class="footnote-marker">19</sup><i class="footnote">כגירסת ספרים מדוייקים, עיין לעיל שם בס' הישר, וכן מביא הרשב"ם (לפי תוספות מ"ד סע"א) בשם "ספר ישן" (והגירסא רבה גם בחידושי הראב"ד, עמ' קי"ד ועוד), ולא גרסינן לעיל (מ"ד א') "ורב אמר פטור מזה ומזה", וכ"ה גם בפירוש הר"ח.</i> מודה שחייב בכופר, ולפיכך הקשו מן הברייתא ''שהרי בסדר <strong>התוספתא</strong> מייתי לה להא בריית' בסדר ענין נגיחות קרן, וקתני התם יש כאן חייב במיתה ובכופר כו', ואדלעיל קאי דאיירי בנגיחות, ולפיכך תני יש כאן'' כו'. 
(ב)  <small>30.</small> <strong>שור תם שהמית וכו'. </strong>משנתנו פ''ד מ''ה, מכילתא משפטים פ''י, עמ' 283, להלן שם, עמ' 283–284, מכילתא דרשב''י שם, עמ' 179, ירושלמי פ''ד ה''ו, ד' ע''ב, בבלי מ''א ב'. 
(ג)  <strong>ושור חרש שוטה וקטן שהמית וכו'. </strong>לעניין מיתה עיין במשנתנו פ''ד מ''ז, ולעניין כופר, עיין בבלי מ' א' ור''מ פ''י מה' נזקי ממון ה''ו. 
(ד)  <small>30-31.</small> <strong>המית גר ועבד משוחרר וכו'. </strong>עיין בבלי גיטין מ''ג א', ולהלן ה''ח. 
(ה)  <small>31.</small> <strong>שור שהיה מתחכך בכותל וכו'. </strong>משנתנו פ''ד מ''ו. 
(ו)  <small>32.</small> <strong>נתכוין להרוג את הבהמה וכו'. </strong>או''ז ב''ק סי' ר''ט, ט''ז ע''ג. 
(ז)  <small>33.</small> <strong>חייב בכופר ופטור מן המיתה. </strong>במשנתנו הנ''ל: פטור, ולא נזכר שחייב בכופר. ובמלחמות להרמב''ן מסתייע מן התוספתא כאן ששמואל (בבלי מ''ד א') שמחייב בכופר מחייב בכולן שנשנו במשנתנו, ולא בתולדה דשן גרידא (נגד דעת בעל המאור). 
(ח)  <small>33-34.</small> <strong>ולעניין הנזקין, ר' יהודה מחייב, ור' שמעון פוטר, שנ' כי יגח וכו'. </strong>ירושלמי פ''ד ה''ח, ד' ע''ג, וחסרה הראייה מן הפסוק. ובבבלי מ''ד ב': והנזקין שלא בכוונה ר' יהודה מחייב, ור' שמעון פוטר וכו', ור' שמעון יליף מקטליה דשור, מה קטליה שלא בכוונה פטור, אף נזקין שלא בכוונה פטור.<sup class="footnote-marker">20</sup><i class="footnote">וכן צריך לפרש גם בתוספתא כאן, שהרי הפסוק (שמות כ"א, כ"ח) בהריגת אדם כתיב (עיין בח"ד), אלא שר' שמעון מקיש ניזקין למיתה.</i> ופירש הראב''ד בחידושיו, עמ' קי''ד: ואפילו נתחכך בכותל להנאתו ונפל על האדם והזיקו, או שדרסה על תינוק והזיקו, היה ר' שמעון פוטר, משום דיליף לנזקין באדם מקטליה. וכן היא גם שיטת בעל המאור בסוגיין בספ''ד, ומפרש את המעשה (פ''ד א') בשור שלעס ידו של תינוק שחייבו אותו, כר' יהודה כאן, אבל לר''ש פטור, אעפ''י שיש כאן כוונה לאכול, אין כאן כוונה להזיק. וברור שהראב''ד ובעל המאור סוברים שלא פטר ר' שמעון אלא בנזקי אדם, אבל לא בנזקי ממון.<br>ובמלחמות להרמב''ן שם תפס עליו, וכתב: אי הכי שן ורגל דחייבה רחמנא היכי משכחת לה, ומה לי אם הזיק אדם, ומה לי פירות וכלים, לא מצינו פטור בנזקי אדם וחייב בנזקי ממונו וכו'. ברם ברור שהראשונים הנ''ל מחלקים ומחלקים בין נזקי אדם לנזקי ממונו. וכן היא, כנראה, שיטת ר''ת בס' הישר סי' תנ''ח הנ''ל (לעיל שורה 28, ד''ה יש כן). ולפיכך לא חשש לקושיית התוספות (מ''ד א', ד''ה הכא נמי), ולשיטתו מעולם <strong>לא</strong> פטר ר' שמעון ''רגל <strong>מנזקין</strong> בכוונת דריסה על הכלים'' וכו', ולא פטר אלא כשהזיק אדם, אבל לא פירות וכלים. ועיין בתוספות רבינו פרץ מ''ד ב', ד''ה מ''ט.<br>אבל מתוך התוספתא כאן ברור שלא דיבר ר' שמעון אלא בנזקי קרן, שנתכוין להרוג את הבהמה והרג את האדם, וכיוצא בו, וכפי שמוכח גם מן הסיום: <strong>עד שיתכוין ליגח</strong>. וכבר נסתייע בתוספתא זו באו''ז ב''ק סי' ר''ט, ט''ז ע''ג. ואף במלחמות להלן שם הביא את התוספתא, ואפשר שנתכוין גם לתחילת דבריו. וכן במכילתא משפטים פ''י, עמ' 281: ר' שמעון בן יוחאי אומר וכו' לא אם אמרת להלן עשה שאינו מתכוין כמתכוין בנזוקיו וכו' תאמר כאן <strong>שלא</strong> עשה בו שאינו מתכוין כמתכוין (כלומר בנזוקיו). והכל בקרן הוא.<sup class="footnote-marker">21</sup><i class="footnote">במכילתא דרשב"י, עמ' 178, השיטה כר' יהודה.</i> וכן סוברים גם הראב''ד (= הר"א אב''ד ?) והרא''ה שהובאו בשטמ''ק במקומו ובעלי התוספות הנ''ל (שהקשו על ר''ת). ועיין מאירי, עמ' 133, ד''ה כשם.<sup class="footnote-marker">22</sup><i class="footnote">וציינתי לכל הראשונים שהביאו את התוספתא בתס"ר, עמ' 91.</i>
(ט)  <small>35.</small> <strong>המית גוי, בן שמונה, פטור וכו'. </strong>כמשנתנו וכלעיל, שאם כיוון לנפלים והרג בן קיימא פטור מן המיתה, ואם הרג נפל פטור גם מכופר. ובנ''י פ''ד סי' ע''ט (וציין לו במ''ש) כתב: ודווקא בקטנים בני קיימא, לאפוקי בן ח' דלאו בר קיימא הוא, וכן פחות מל' יום, ואפי' בן ט' דספיקא הוא, ומספיקא לא מפקינן ממונא, ובהדיא תנן במתניתין דלקמן דאפי' נתכוין לנפלים והרג בן קיימא פטור מן המיתה, והתם הוא דמחייב בכופר (כלומר, שהרי הרג בן קיימא) דגבי כופר לא בעינן כוונה, אבל אנפל גופא לא מיחייב כופר, וכל היכא דאנפל לא מיחייב, אספק נפל לא מיחייב, דאוקי ממונא בחזקת מאריה וכו', אבל בבא לצאת ידי שמים וכו' מספיקא נמי מחייב. ולפ''ז בהרג נפל נקטו כאן ''בן שמונה'' שהוא פטור מכופר, אפילו לצאת ידי שמים, ודייקו לשנות במשנתנו וברישא כאן ''נפלים'' סתם, ואפילו פחות מבן שלשים בכלל, פטור ממיתה מספק אם כיוון להם, וחייב בכופר, שהרי הרג בן קיימא.<br>אבל אין להוציא שום מסקנות מדיוקים כאלו, שהרי גם לעניין כוונה נקטו בבבלי מ''א ב': לגוי והרג ישראל, לנפלים והרג בן קיימא, ובמקבילה במכילתא דרשב''י משפטים, עמ' 179: להמית את הגוי והמית את בר ישר', את בן שמנה והמית את בן תשעה.
(י)  <small>36.</small> <strong>ר' יהודה או' שור המדבר וכו'. </strong>משנתנו פ''ד מ''ז, מכילתא דרשב''י משפטים, עמ' 184. והביאה (בשם התוספתא) ר''ז אגמתי י''ג ב', 3 סע''ב. 
(יא)  <small>37.</small> <strong>שנ' והועד בבעליו ולא ישמרנו, אין בעלין לאלו. </strong>וכ''ה בד ואצל ר''ז אגמתי הנ''ל. וכן בירושלמי פ''ד ה''ח, ד' ע''ג: מאי טעמא דר' יודן, והועד בבעליו ולא ישמרנו, אין בעלים לאילו. ובכי''ע חסרות המלים ''ולא ישמרנו''. וכן במכילתא דרשב''י הנ''ל: שנא' והועד בבעליו, את שיש לו בעלים חייב מיתה, את שאין לו בעלים פטור מן המיתה. 
(יב)  <small>37-38.</small> <strong>יתר על כן אמ' ר' יהודה וכו'. </strong>מכילתא דרשב''י הנ''ל, כלשון התוספתא. ובשינוי לשון בבבלי י''ג ב', מ''ד ב', עיי''ש. 
### הלכה ז
(א)  <small>42.</small> <strong>שמין את הניזק כמה הוא יפה, לפיכך הוא משלם. </strong>וכן הוא (סתם) במכילתא דרשב''י משפטים עמ' 182 (עיי''ש הדרש), בבלי כאן כ''ז א', מ' א', מכות ב' ב'. ובמכילתא דר' ישמעאל משפטים פ''י, עמ' 285: פדיון נפשו של מומת דברי ר' <strong>ישמעאל</strong>. ובירושלמי כאן פ''ד ה''ז, ד' ע''ג, שתי הדעות בסתם: ונתן פדיון נפשו. אית תניי תני נפש מזיק. אית תניי תני נפש ניזק. ועיין ירושלמי כתובות ספ''ג, כ''ח ע''א, שבועות ספ''ה, ל''ו ע''ג. ועיין בתוספות מ''ג א', ד''ה מאי, על ההבדל בין כפר לדמים.<br>אבל בד גורס כאן: לפיכך הוא משלם <strong>דר' יהודה</strong>. ועיין להלן בסמוך. ואשר לכתיב ''לפיכך'' (= לפי כך), עיין מ''ש לעיל פ''ג ה''ב, שורה 6.
(ב)  <small>42-43.</small> <strong>ר' שמעון בי ר' יהודה ר' יוחנן בן ברוקה אומ' שמין את הבעלים וכו'. </strong>בד: ר' יוחנן בן ברוקה אומר וכו', ובכי''ע: ר' ישמעאל בנו של ר' יוחנן בן ברוקא וכו'. וכ''ה במכילתא דרשב''י ובבבלי הנ''ל. ובמכילתא הנ''ל: ר' עקיבא אומר פדיון נפשו של ממית. ובירושלמי הכל בסתם, עיין מ''ש לעיל בסמוך. 
### הלכה ח
(א)  <small>44.</small> <strong>כל שחייב בבן חורין חייב בעבדים, בין בכופר בין במיתה וכו'. </strong>בבלי מ''ג ב'. ופירושו שבכל מקום שחייב בבן חורין מיתה וכופר, כגון שהרג בכוונה, חייב בעבדים שלשים שקל, וכל שפטור בבן חורין ממיתה וחייב בכופר, כגון שלא בכוונה, פטור ממיתה וחייב בשלשים שקל, עיין לעיל, שורה 30 ואילך. ועיין בבלי שם. 
(ב)  <small>45.</small> <strong>המית עבד עברי נותן כל כופר. </strong>בכי''ע לנכון: כל <strong>כופרו</strong>, כלומר, נותן ליורשים את כל הכופר, ואינו מנקה לשבת אפילו אם נגח את עבדו, שהרי שור אינו חייב בשבת. ועיין במשנתנו פ''ח מ''ג. ובמכילתא משפטים פי''א, עמ' 287, מיעטו עבד עברי משלשים שקל משום שכתוב ''לאדוניו'', ואין עברי קנוי לאדוניו לעולם, והיה צריך לתת ליורשיו (כפירושו של בעל זית רענן על הילקוט). ובמכילתא דרשב''י שם, עמ' 183, יליף מן הפסוק שלעיל שם (שמות כ''א, כ''ו), מה שם מדברים בכנענים גרידא, אף כאן כן. ועיין בשנו''ס, ולעיל שם, עמ' 175, ובמכילתא דר' ישמעאל שם, פ''ז, עמ' 273. 
(ג)  <small>45-46.</small> <strong>ועבד של שני שותפין נותן לשניהם. חציו עבד וכו'. </strong>כאן מדברים בעבד כנעני, והצירוף כאן עבד עברי, עבד של שני שותפין, חציו עבד וכו', היא, כנראה, קבוצה שהיו רגילים בה, עיין, לדוגמא, במכילתא משפטים פ''ז, עמ' 272 (לעניין יום, או יומים): יצא עבד עברי וכו' יצא עבד של שני שותפין ועבד שחציו עבד וחציו בן חורין. ועיין גם מכילתא דרשב''י, עמ' 175. ובעבד של שני שותפין החידוש הוא שאין אנו אומרין כופר שלם אמר רחמנא, ולא חצי כופר (בבלי מ' א'), והרי הוקשו שלשים של עבד לכופר (לעיל בסמוך), שלא אמרו כן אלא במזיק המשלם, אבל כאן הרי המזיק משלם את הכל, אלא שהניזקין כל אחד מקבל חלקו. ועיין בתוספות כאן מ' א', ד''ה כופר שלם (ובמקבילות), ובחי' הרמב''ן גיטין מ''ג א'. 
(ד)  <small>46.</small> <strong>חציו עבד וחציו בן חורין נותן לפי חשבון וכו'. </strong>בבלי גיטין מ''ג א'. וכבר העיר בח''ד על הרשב''א שם, שהסיק שדברי רבא בבבלי אינן אלא דיחוי, ופירושו כפשוטו. ועיין במנחת חינוך מצוה נ''א שתמה שם על התלמוד, ואף הוא הסיק שלכל הפחות יש לו יורשים למעלה (אב, או אח), עיי''ש. 
### הלכה ט
(א)  <small>47.</small> <strong>הממית על פי עד אחד וכו'. </strong>זבחים רפ''ח, הוספה שבמשנתנו בכורות ספ''ו. ובתו''כ נדבה סוף פרק ב' הי''א, ה' ע"א, למדו כן מן הכתוב <strong>ומן הצאן</strong>, להוציא את הנוגח. וכ''ה בבבלי כאן מ' ב', בכורות מ''א א', תמורה כ''ח ב', נדה מ''א א'. ופשיטא שאין מדברים בכתוב אלא באינו חייב מיתה, כגון שנגח ע''פ עד אחד, או ע''פ בעלים, כמפורש בתו''כ הנ''ל ה''ח, ד' ע''ד, ובבלי תמורה כ''ח א'.<sup class="footnote-marker">23</sup><i class="footnote">אבל עיין ספרי זוטא שלח, עמ' 281, ומ"ש במחברתי ס"ז, עמ' 39 ואילך.</i> ועיין ר''מ פ''ג מה' איסורי מזבח ה''ו וה''ז, ומפרשים שם. ועיין תמורה כ''ח ב' (שיטת ר' ישמעאל). 
(ב)  <small>48-49.</small> <strong>והרובע והנרבע על פי שנים פסול לגבי מזבח וכו'. </strong>בתוספות כריתות כ''ד סע''א הוכיחו מכאן שלא כשיטת רבינו אפרים שפירש שרובע ונרבע אינם אסורין בהנאה, דלא גמרינן משור הנסקל, וכאן מפורש שאסורין בהנאה. וכן ציינו שם לבבלי קידושין נ''ז ב': הרי רובע ונרבע בעדים דבעלי חיים נינהו ואסירי, ועיי''ש בתוספות, ד''ה הרי. 
(ג)  <small>49-50.</small> <strong>הממית בין משלו בין משל חבירו. </strong>אשגרה מלהלן, מרובע ונרבע. 
(ד)  <small>50.</small> <strong>בין לפני הקדישו ובין לאחר הקדישו. </strong>לר' יהודה (במשנתנו פ''ד מ''ז) אפילו המית בעדים (שאינו חייב מיתה לדעתו) פסול לגבי מזבח, ולחכמים הכוונה כלעיל שהמית ע''פ עד אחד או על פי בעלים, שבחייב מיתה כבר שנינו לעיל. ועיין נדה מ''א א' ותמורה כ''ח ב', ור''מ פ''ב מה' איסורי מזבח ה''ט. 
(ה)  <small>50-51.</small> <strong>בין בשוגג בין במזיד. </strong>כלומר, בין במתכוין, בין בשאינו מתכוין. 
(ו)  <small>51.</small> <strong>בין באונס בין ברצון. </strong>בבא זו היא אשגרה מלהלן, שהרי מפורש בסיפא: שהרובע עשה בו אונס כרצון וכו', מה שאין כן בנוגח. והוא כרב בבבלי מ' ב', עיין מש''ש. 
(ז)  <small>51-52.</small> <strong>רובע ונרבע בין משלו ובין משל חבירו. </strong>להלן תמורה רפ''ד, כל הברייתא (וציינתי לה בתס''ר, עמ' 91). וכן בתו''כ נדבה סוף פרק ב', ה' ע''א: רובע בין שלו בין של אחרים אסור. וכן יוצא מכ''מ בתלמוד, עיין בבלי קידושין ס''ו א', ע''ז כ''ב ב' ועוד. וכל הברייתא פסקה הר''מ בפ''ד מה' איסורי מזבח ה''ה ואילך. 
(ח)  <small>52-53.</small> <strong>בין בשוגג בין במזיד [בין באונס ובין ברצון] פסול לגבי מזבח. </strong>בתס''ר הנ''ל הצעתי להשלים את החסרון הברור ע''פ תוספתא תמורה רפ''ד. וכן מפורש להלן בסיפא ובמקבילות שהרובע עשה בו אונס כרצון.<br>ולהלן ע''ז ספ''ו (כי''ע ספ''ה) ותמורה הנ''ל: מוקצה שלו אסור, ושל חבירו מותר. והדין שמוקצה אסור למזבח למדנו מן הכתוב ''מן הצאן'', כבתו''כ הנ''ל (לעיל שורה 47 ד''ה הממית) והמקבילות. ועיין מ''ש להלן בסמוך.<br>ובע''ז ובתמורה הנ''ל מוסיף: מאימתי נעשה מוקצה משיעשה מעשה. וכן בבבלי תמורה כ''ט א': אין מוקצה אלא עד שיעשה בו מעשה (עיין שטמ''ק שם, אות ו') וכו', אין מוקצה אסור עד שיעשו בו מעשה וכו', מאי מעשה עד שיגזז ויעבדו בו. וכן היה טקס פולחן היונים, ועיין בבבלי לעיל שם נוהגים אחרים להקצאה. ובספרי יוונית ויוונות, עמ' 260 ואילך הראיתי שחז''ל הכירו יפה את נוהג הגויים בע''ז. והטקס הרומי היה לנסך יין בין קרניה. ועיין בבלי ע''ז נ''ד א', ומ''ש בספרי הנ''ל, עמ' 261, הערה 15. אבל בדברים גרידא אינו נעשה מוקצה, כמפורש בתוספתא ע''ז ספ''ו הנ''ל, ובתוספתא תמורה ובבבלי ע''ז מ''ד ב'. ובתמורה הנ''ל מוסיף: נעבד בין משלו ובין משל חבירו. וכן בירושלמי כלאים פ''ז ה''ד, ל' סע''ד, ובע''ז פ''ג ה''ו, מ''ג ע''א, בשם ''אית תניי תני''. ובס' יחוסי תו''א ערך הלל בריה דר' ולס, הוצ' רי''ל מימון, עמ' נ': ובתוספתא דתמורה פרק הנרבע, נעבד בין משלו בין משל חברו וכו'.<br>ובתוספתא ע''ז הנ''ל חסרה בבא זו. ומתוך העניין מוכח שמדברים באיסור לגבוה כמפורש להלן. ודווקא מוקצה אינו נאסר אלא ע''י מעשה, אבל נעבד נאסר לגבוה אפילו שלא ע''י מעשה. וכן פסק הר''מ בפ''ד מה' איסורי מזבח ה''ו. והראב''ד השיג עליו מן הבבלי ע''ז נ''ד א', נ''ד ב' שמוכח משם שע''י מעשה גרידא אוסר את של חברו. ובמרכבת המשנה על הר''מ שם תירץ את כל הקושיות, וציין לירושלמי כלאים וע''ז הנ''ל, ומתרץ שהר''מ פסק כמי שסובר שלגבוה נאסר גם שלא ע''י מעשה,<sup class="footnote-marker">24</sup><i class="footnote">ור' שמעון לשיטתו גם בתו"כ ויקרא, נדבה, ספ"ב, ה' ע"א.</i> עיי''ש במרכבת המשנה, ועיין בבלי ע''ז מ''ז א'.
(ט)  <small>53.</small> <strong>באונס כשר, ברצון פסול. </strong>כנראה שצ''ל: [נעבד] באונס כשר, כמו שהוא להלן תמורה פ''ד ה''ב. אבל בהלכה ג' שם: איזהו נעבד כל שעובדין אותו בין באונס בין ברצון. וכן הביאה משם בס' יחוסי תו''א הנ''ל.<br>ובבבלי הנ''ל: בין בשוגג ובין במזיד, בין באונס בין ברצון. ופירשוה שאנסוהו גויים (כלומר, איימו עליו להרגו) והשתחוה לה בפרהסיא, אבל בצינעא אין הבהמה נאסרת (ועיי''ש בתוספות, ד''ה הא). וכן פירשה בס' יחוסי תו''א הנ''ל, שמדברים כאן ''בצנעא, וכדרבא, והדר מסיים:<sup class="footnote-marker">25</sup><i class="footnote">כ"ה בתוספתא תמורה שם רה"ג ובבבלי ע"ז נ"ד א' הנ"ל.</i> איזה נעבד כל שעובדין אותו בין באונס בין ברצון, ואונס זה בפרהסיא דלא תיקשי רישא לסיפא''. וכן פירש במרכבת המשנה הנ''ל מדעתו.<br>ולולא דברי רבותינו היה נראה שאין כאן סתירה, ולפנינו שני מקורות. תדע לך שהוא כן שבתוספתא ע''ז לא נשנית בבא זו כלל, והבבא ''בין בשוגג בין במזיד, בין באונס בין ברצון'' שבבבלי ו''בין באונס בין ברצון'' שבתוספתא תמורה (פ''ד ה''ג), היא נוסחא שיגרתית מכמה מקורות אחרים,<sup class="footnote-marker">26</sup><i class="footnote">לעיל שורה 51, משנת יבמות רפ"ו, להלן נזיר פ"ד ה"ד, ע"ז פ"ו (כי"ע פ"ה) ה"ג ועוד.</i> ולעניין ע''ז באונס יכול להתפרש שעובד מיראה, וכפירוש ר''ח בשבת ע''ב ב' והר''מ פ''ג מה' ע''ז ה''ו, ועיין בשו''ת הריב''ש סוף סי' ק''י. ואונס מתפרש ע''פ עניינו כשבא בתוך הקבוצה הרגילה. ברם בבא שלנו ''באונס כשר'' מתפרשת כפירוש הבבלי הנ''ל שאנסוהו גוים, וכר' זירא שם, ואעפ''י שהוא מחוייב למסור את עצמו, אינו אלא משום מצות קדוש השם<sup class="footnote-marker">27</sup><i class="footnote">ואונס רחמנא פטריה אפילו בע"ז, וכפסק הר"מ בפ"ה מה' יסודי התורה ה"ד.</i> והוא חיוב גברא, ולמה תאסר הבהמה, אם אין כאן ע''ז ממש, אלא חילול השם, עיין בתוספות ע''ז כ''ד א', ד''ה מתקיף.
### הלכה י
(א)  <small>53-54.</small> <strong>יש בנוגח שאין ברובע וכו'. </strong>תו''כ נדבה ספ''ב, ה' ע''א, בבלי כאן מ' ב', תמורה כ''ח ב'. 
(ב)  <small>54.</small> <strong>נוגח משלם את הכופר לאחר מיתה. </strong>וכ''ה בתו''כ הנ''ל, ובבבלי חסר ''לאחר מיתה''. ובאמת אין משמעות למלים אילו, שהרי כל כופר הוא לאחר מיתת הניזק,<sup class="footnote-marker">28</sup><i class="footnote">ואינו עניין לבבלי כאן מ"ב ב' וגיטין מ"ג א'.</i> והפירוש הפשוט הוא כפירושו של אביי בבבלי, שאין בעל השור משלם כופר, אעפ''י שהמיתו ב''ד את הנרבעת, והייתי סבור לומר שהשור <strong>שעשה מעשה</strong>, כאילו הרגל, כפירוש הרא''ה (בשטמ''ק), ובעליו משלמים כופר. ומטעם זה נקטו ''לאחר מיתה'', שאין ברובע כופר לאחר מיתת האשה ע''י בית דין, ותפסו לשון זו גם ברישא.<br>ובתו''כ כת''י (ווטיקן 31): נוגח משלם את הכופר לאחר <strong>מיתת נפשו</strong>, רובע אינו משלם את הכופר לאחר <strong>מיתת נפשו</strong>. ואם גירסא זו נכונה שמא פירושה שתנא זה סובר כופרא ממונא, ויורשיו משלמים את הכופר, אם מת (עיין תוספות, מ''ג א', ד''ה מאי), מה שאין כן אם רבע בהמת חבירו שאינו משלם דמיה,<sup class="footnote-marker">29</sup><i class="footnote">וקורא לדמים כופר, אגב הרישא.</i> שהרי קים ליה בדרבה מיניה.
## פרק ה
### הלכה א
(א)  <small>1.</small> <strong>שור תם שהזיק, עד שלא עמד בדין וכו'. </strong>בבלי ל''ג ב' (בשינויים קטנים). 
(ב)  <strong>שחטו וכו'. </strong>ופירשו בבבלי שם, שהניזק גובה מבשרו, אבל המזיק פטור מפחת שחיטה, עיי''ש. 
(ג)  <small>2.</small> <strong>מה שעמד בדין וכו'. </strong>בד, בכי''ע ובבבלי הנ''ל: <strong>משעמד</strong> בדין וכו'. והיא היא, עיין מ''ש ר''ח ילון בפרקי לשון, עמ' 102 ואילך, ומ''ש במבוא לירושלמי כפשוטו, עמ' כ''ג, ולעיל נדרים עמ' 499, הערה 36. 
(ד)  <strong>הקדישו בעליו, אין מוקדש וכו'. </strong>בבלי הנ''ל. ועיין ירושלמי כאן רפ''ד, ד' ע''א, בנתיבות ירושלים שם ובפי' ר''י לוי במקומו, עמ' 102, ובהערתו, עמ' 103. 
(ה)  <small>3.</small> <strong>שחטו ומכרו ונתנו במתנה לא עשה ולא כלום וכו'. </strong>בירושלמי גיטין רפ''ה, מ''ו ע''ג: תני ר' חייה נזק וחצי נזק נגבין מן המשועבדין, ניחא נזק. חצי נזק, לא מגופו הוא משלם. אמר ר' יוסי תיפתר בשור תם שהזיק והלך הבעל ומכרו, כבר נשתעבד גופו לבעל הנזק.<sup class="footnote-marker">1</sup><i class="footnote">ועיין מ"ש לעיל כתובות, עמ' 210, ד"ה נזק.</i> ובבבלי הנ''ל: מכרו אינו מכור וכו', שחטו ונתנו במתנה לא עשה ולא כלום, קדמו בעלי חובות והגביהו בין חב עד שלא הזיק בין הזיק עד שלא חב לא עשו ולא כלום, לפי שאין משתלם אלא מגופו. ועיין פירוש הברייתא בבבלי להלן שם, ולעיל שם ל''ג סע''א ואילך. 
### הלכה ב
(א)  <small>3-4.</small> <strong>שור מועד שהזיק וכו'. </strong>בבלי הנ''ל. 
### הלכה ג
(א)  <small>5-6.</small> <strong>שור תם שהזיק, ואחר כך המית, המית ואחר כך הזיק, פטור. </strong>בבבלי צ' ב': שור תם שהמית והזיק דנין אותו דיני נפשות, ואין דנין אותו דיני ממונות, ולא נזכר שם מה דינו אם הזיק ואח''כ המית. וביש''ש שם סוף סי' ל''ז: ואין חילוק בהא סוגיא אם קדם מיתה לנזיקים, או נזיקים למיתה. ועיין בח''ד שהאריך וציין ליש''ש. וכן משמע מן הסיפא. 
(ב)  <small>6-7.</small> <strong>שור מועד שהזיק ואחר כך המית וכו'. </strong>בבלי הנ''ל בשינוי ניסוח. ועיין בהשגות הראב''ד פי''א מה' נזקי ממון ה''ח, ומ''ש בח''ד. 
### הלכה ד
(א)  <small>8.</small> <strong>שומר חנם והשואל נושא שכר והשוכר וכו'. </strong>משנתנו פ''ד מ''ט, מכילתא דרשב''י, עמ' 180 (לעניין מיתת אדם), שם, עמ' 189 (לעניין נזקי שור), מכילתא דר' ישמעאל נזיקין פ''י, עמ' 284 (להביא שומר חנם), פי''ב, עמ' 290 (ולא ישמרנו, להביא שומר חנם <strong>וכו'</strong>). ומוכח שהדרש הוא מ''ולא ישמרנו'' שבעלים לאו דווקא, אלא כל שדרך שמירתו עליו, כמפורש במכילתא דרשב''י. ועיין לעיל פ''א ה''א, שורה 7–8, ומש''ש. 
(ב)  <small>9.</small> <strong>שאלו בחזקת תם ונמצא מועד וכו'. </strong>ירושלמי פ''ד ה''ה, ד' ע''ב, בבלי מ' א'. 
(ג)  <small>9-10.</small> <strong>הבעלים משלמין חצי נזק והשואל פטור. </strong>וכ''ה בד ובכי''ע. אבל בירושלמי ובבבלי הנ''ל: הבעלין משלמין חצי נזק והשואל חצי נזק. ומפרשים שם שהשואל הכיר בו שהוא נגחן, אבל לא ידע שכבר הועד בב''ד. ובהגהות יפה עינים שם מעמיד את הגירסא שלפנינו בתוספתא, ומפרש שהשואל לא ידע שהוא נגחן, ולפיכך פטור, אבל הבעלים אינן משלמין אלא חצי נזק משום שסוף כל סוף מסרו לשומר, שקיבל עליו שמירה בתורת תם. ולא נתחוורתי בדבריו ז''ל. ועיין מ''ש להלן ה''ז שורה 19–21, בגירסת המשנה, ספ''ד. ושמא צריך להפוך את הגירסא בתוספתא.<br>ומסתבר שהנכון הוא כפירוש בעל מ''א ומנ''ב, ואף הם מעמידים את הרישא בלא ידע השואל שהוא נגחן, ולפיכך פטור, והבעלים אינם משלמים אלא חצי נזק, משום שינוי רשות, וכר' מאיר בפ''ד מ''ד, והברייתא שבירושלמי (שגרסו שם הבעלין משלמין חצי נזק, והשואל משלם חצי נזק) העמידוה בפירוש כר' יוסי במשנתנו הנ''ל הסובר שאין רשות משנה, והשואל חייב משום שהוא ידע שהוא נגחן (אבל לא ידע שהועד בפני ב''ד). ועיין בבלי מ' ב'. ואף במכילתא דרשב''י, עמ' 189 (ועיי''ש עמ' 180) הנ''ל מוכח שלא ידע השואל שהוא נגחן, והוא כפירוש המפרשים בתוספתא שלנו. ברם במכילתא שם לא נזכר כלל הסכום שמשלמין, והיא מדברת בחיוב השואל ובפטור השואל, ובשלא ידע השואל שהוא נגחן, הוא פטור מכלום. ואפשר שלשיטתה הבעלים משלמין נזק שלם, משום שאין רשות משנה, וכר' יוסי בירושלמי, או כרב פפא בבבלי מ' ב' שבכל מקום שהולך השור שם בעליו עליו.<sup class="footnote-marker">2</sup><i class="footnote">המכילתא דרשב"י, היא המכילתא ששנו אותה בישיבות הבבליות, עיין תשה"ג הרכבי סי' רכ"ט ובמבואו של מהרי"ן אפשטין ז"ל למכילתא הנ"ל, עמ' י"ג ובסיכום שם, עמ' כ"ה.</i> ועיין מ''ש להלן.
(ד)  <small>10.</small> <strong>הועד בפני שואל בו. </strong>צ''ל הועד בו בפני שואל, כמו שהוא בד ובכי''ע. 
(ה)  <strong>ואחר כך מכרו הבעלים וכו'. </strong>הנכון הוא בכי''ע: ואחר כך <strong>מסרו</strong> לבעלים וכו'. ובבבלי הנ''ל: הועד בבית שואל והחזירו לבעלים, בעלים משלמין וכו'. 
(ו)  <small>10-11.</small> <strong>הבעלים משלמין חצי נזק, והשואל משלם חצי נזק. </strong>וכ''ה בד ובכי''ע. ובבבלי הנ''ל: הבעלים משלמין חצי נזק, והשואל פטור מכלום. ובירושלמי לא הובאה בבא זו. וכנראה שאף לפנינו צ''ל כן, ודינו כמו ברישא (והמתקן תיקן כדי לחלק בין הרישא לסיפא), והטעם הוא משום שינוי רשות.<br>ובמכילתא דרשב''י הנ''ל, עמ' 189 (ועיי''ש עמ' 180): מנין הועד בו בפני שואל [הרי ז]ה מועד, ת''ל לא <strong>ישמרנו בעליו</strong>. ולא נזכר שם כלל מה דינו אם החזירנו לבעלים, ופשיטא שהבעלים חייבים (ובשיעור התשלומין לא דנו שם כלל). ושנו שם שאין צורך להעיד בפני הבעלים דווקא, אלא שהשומרים נכנסו במקום בעלים, ונעשה מועד על ידיהם, ובעלים לאו דווקא, עיין מ''ש לעיל, שורה 8, ד''ה שומר חנם.
(ז)  <small>11-12.</small> <strong>המית ברשותו ואחר כך מסרו לבעלין, עד שלא נגמר דינו מסרו לבעלין פטור, משנגמר דינו מסרו לבעלין חייב. </strong>ירושלמי פ''ד ה''ה, ד' ע''ב. ובבבלי מ''ד ב' ואילך, ולהלן שם צ''ח ב': תנו רבנן שור שהמית עד שלא נגמר דינו, מכרו מכור וכו', החזירו שומר לבית בעליו מוחזר, משנגמר דינו וכו', החזירו שומר לבית בעליו אינו מוחזר וכו'. ועיין במשנתנו פ''ט מ''ב, להלן בתוספתא פ''י ה''ד, ומבואר שם (לעניין גזלן) שאפילו ביוצא להסקל אומר לו הרי שלך לפניך. ובמכילתא דרשב''י כ''ב, י', עמ' 205: השאילו שור ורבע את האדם, ושור ונגח את האדם, אם עד שלא נגמר דינו וכו', שנא' ולקח בעליו ולא ישלם, את שדרך בעלים לקבל אותו וכו'. 
(ח)  <small>12-13.</small> <strong>ר' יעקב אומ' אף משנגמר דינו, עד שלא נסקל מסרו לבעלים, פטור. </strong>ירושלמי ובבלי הנ''ל, בבלי ע''א ב', כתובות ל''ד א'. ובבבלי צ''ח ב' העמיד רב חסדא את משנתנו הנ''ל (שסוברת שבגזלן יכול לומר הרי שלך לפניך אפילו בשנגמר דינו) כר' יעקב, והמחלוקת היא אם אומרים באיסורי הנאה הרי שלך לפניך. ועיין גם בבבלי מ''ה א'. ובבבלי דחו את דברי רב חסדא, עיי''ש בבאור המחלוקת. אבל בירושלמי אין זכר לזה, ולפי פשוטו ברור שפירשו את המחלוקת כרב חסדא. ואמרו להלן בתוספתא פ''י ה''ד: זה הכלל כל גזילה שהיא בעינה, ולא שינה אותה מבירייתה, אומר לו הרי שלך לפניך. ובירושלמי פ''ט ה''א, ו' ע''ד: מאן תניתה, ר' יעקב דתני זה הכלל שהיה <strong>ר' יעקב אומר</strong> כל גזילה שהיא קיימת בעינה ולא נשתנית מברייתה אומר לו הרי שלך לפניך.<sup class="footnote-marker">3</sup><i class="footnote">וכן העתיק בשם הירושלמי בתוספות רי"ד ב"ק ס"ה א', סוף סי' ה'.</i> והמחלוקת בין בשומר ובין בגזלן היא אם אומרים באיסורי הנאה הרי שלך לפניך. ועיין ש''ך חו''מ סי' שס''ג ס''ק ז'. 
### הלכה ה
(א)  <small>13-14.</small> <strong>פרה שהמיתה ואחר כך ילדה, עד שלא נגמר דינה וכו'. </strong>כל הברייתא בבבלי סנהדרין פ' א'. 
(ב)  <small>15.</small> <strong>נתערבו באחרין ואחרין באחרין וכו'. </strong>בבלי הנ''ל, ועיי''ש ע''ט ב' ואילך, ירושלמי שם פ''ט ה''ז, כ''ז ע''ב. ועיין במשנת זבחים רפ''ח, תוספות סנהדרין ע''ט ב', ד''ה בשור, פ' א', ד''ה ואחרים באחרים. ועיין להלן. 
(ג)  <small>15-16.</small> <strong>כונסין אותן לכיפה. </strong>מכילתא דרשב''י כ''א, כ''ח, עמ' 178, בבלי הנ''ל. 
(ד)  <small>16.</small> <strong>ר' לעזר בי ר' שמעון וכו'. </strong>מכילתא דרשב''י ובבלי הנ''ל. 
### הלכה ו
(א)  <small>16-18.</small> <strong>הגוזל שור מחבירו, והמית ברשותו ואחר כך מסרו לבעלים, בין עד שלא נגמר דינו ובין משנגמר דינו חייב. </strong>בד: מסרו <strong>לעדי'</strong> לבעלים. ובד''ח מתוקן: בעדים לבעלים. והיא ט''ס ברורה, ואינה גם בכי''ע. ובח''ד תמה שהרי היא בסתירה למשנתנו פ''ט מ''ב ולתוספתא להלן פ''י ה''ד ולבבא שלעיל, עיי''ש שהאריך. וכנראה שברייתא זו סוברת שהיזק שאינו ניכר שמו היזק, ואין שמין לגזלן. והרי אף שור שלא נגמר דינו נפחת בדמיו שאינו ראוי אלא לשחיטה, ודינו כנשתנה מברייתו, ולפיכך אינו יכול לומר לו הרי שלך לפניך. ואפשר שבשומרים כל זמן שלא נגמר דינו הרי הוא ברשות הבעלים, והוא להפך מסברת היש''ש, עיין בש''ך חו''מ סי' שס''ג ס''ק ז' הנ''ל. וצ''ע. 
### הלכה ז
(א)  <small>18-19.</small> <strong>הלוקח שור מחבירו בחזקת שהוא תם ונמצא מועד, והועד בו בפני שיני, באמת שהוא חייב לו, מפני מקח טעות. </strong>בד ובכי''ע: והועד בו בפני <strong>שני</strong> וכו'. וכנראה שצ''ל: בפני <strong>שני'</strong>, כמו שהדפיס צוקרמנדל. ושמא הכוונה היא שהלוקח ידע שהוא נגחן, אבל לא ידע, שכבר הועד בפני שנים בב''ד הרי זה מקח טעות, מפני שלא קיבל עליו לשלם נזק שלם אם יזיק מיד. ולפיכך אמרו כאן ''באמת'', והיינו באמת [אמרו]<sup class="footnote-marker">4</sup><i class="footnote">בנוסחאות של א"י משמיטים את המלה "אמרו", עיין במבוא לנוה"מ למהרי"ן אפשטין ז"ל, עמ' 1263, ד"ה באמת.</i> שאף כאן שידע שהוא נגחן הרי זה מקח טעות. וכבר העיר הר''פ ראזענטהאל<sup class="footnote-marker">5</sup><i class="footnote">סה"י לכבוד רד"צ האפפמאנן, חלק העברי, עמ' 36.</i> שבכל מקום ששנינו ''באמת'' יש שם רבותא וחידוש, ואף כאן החידוש הוא שאעפ''י שהלוקח ידע שהוא נגחן, אלא שעדיין לא הועד בב''ד, הרי זה מקח טעות. וסתם התוספתא היא בשיטת רב<sup class="footnote-marker">6</sup><i class="footnote">ירושלמי כאן פ"ד ה"ז, ד' ע"ג, שביעית פ"ה ה"ח, ל"ו ע"א, בבלי כאן מ"ו א', ב"ב צ"ב א'.</i> הסובר שהמוכר שור בסתם ונמצא נגחן הרי זה מקח טעות. וכאן הרבותא היא שאעפ''י שידע שהוא נגחן הרי זה מקח טעות. ובירושלמי שביעית אמרו שהמחלוקת היא במכר לסרסור, וטעם רב הוא שהסרסור יחשוש שמא יזיק לפני שיספיק למוכרו לטבח, עיי''ש.<sup class="footnote-marker">7</sup><i class="footnote">ובח"ד חילק בשם בנו בין קונה סתם לבין מפרש "בחזקת שהוא תם", עיי"ש, ואינו מחוור, עיין לעיל שורה 9, ד"ה שאלו בחזקת תם, ובירושלמי ובבבלי העמידוה שידוע שהוא נגחן.</i> 
(ב)  <small>19-21.</small> <strong>שור שפסק את המוסרה ויצא והזיק, תם פטור ומועד חייב דברי ר' מאיר. ר' יהודה אומ' תם חייב ומועד פטור וכו'. </strong>וכ''ה בד ובכי''ע. וכן במכילתא משפטים פ''י, עמ' 284: קשור במוסרה ויצא והזיק. תם פטור ומועד חייב וכו' ר' יהודה אומר תם חייב ומועד פטור וכו'. וכן היתה הגירסא במשנתנו ספ''ד לפני הירושלמי, עיין מ''ש מהרי''ן אפשטין במבוא לנוה''מ, עמ' 717, ועמ' 737.<br>אבל במשנה שבבבלי הנ''ל: קשרו בעליו במוסרה ונעל בפניו כראוי, ויצא והזיק אחד תם ואחד מועד חייב דברי ר' מאיר וכו'. וכן יוצא מן הסוגייא שם (מ''ה ב'). וכן במכילתא דרשב"י (הבבלית), עמ' 180: שור שפסק את המוסרה ויצא והזיק אחד תם ואחד מועד חייב וכו'.
(ג)  <small>21.</small> <strong>ר' ליעזר בן יעקב אומ' זה וזה פטורין וכו'. </strong>מכילתא ומכילתא דרשב''י הנ''ל, ירושלמי רפ''ו, ה' ע''ב, בבלי מ''ה ב'. 
(ד)  <small>22.</small> <strong>ר' ליעזר אומ' אין שמירה לשור אלא סכין וכו'. </strong>משנתנו ומכילתא הנ''ל. ובמכילתא דרשב''י הנ''ל: אין לו שמירה <strong>לשור המועד</strong> אלא סכין. וכן יוצא גם מן הבבלי מ''ו א'. ועיין ירושלמי ספ''ד, ומ''ש ר''י לוי שם, עמ' 131. 
### הלכה ח
(א)  <small>22-23.</small> <strong>[כנוס שורך ואני אשמרנו]. </strong>השלמתי ע''פ כי''ע ובבלי מ''ח ב'. ובד בטעות: ואני <strong>אשכחתו</strong>. 
(ב)  <small>23.</small> <strong>הזיק פטור, הוזק חייב. </strong>וכ''ה בד ובבבלי הנ''ל (בשינוי סדר), ופירושו שאם הזיק את שורו של בעה''ב פטור, שהרי קיבל עליו לשמור אותו שלא יזיק, ואם הוזק חייב ככל שומר. ובכי''ע בטעות: הוזק פטור הזיק חייב. ועיין במשנתנו פ''ה מ''ג. 
(ג)  <small>23-24.</small> <strong>כנוס שורך ושמרו, הוזק חייב, הזיק משלם נזק שלם דברי ר' מאיר וכו'. </strong>וכע''ז בכי''ע. והנכון בד: הוזק פטור, הזיק משלם וכו'. ור''מ לשיטתו לעיל ספ''א. ובבבלי הנ''ל: כנוס שורך ושמרו, הזיק חייב, הוזק פטור. ועיין בדברי רב פפא שם. 
### הלכה ט
(א)  <small>26-27.</small> <strong>הכניס שורו לחצר בעל הבית שלא ברשותו, בא שור ממקום אחר שלא ברשות, נגח נגף נשך וכו'. </strong>ירושלמי פ''ה ה''ה, ד' ע''ד. וסובר ר''מ שאף בחצר שאינה של שניהם חייב על הקרן נזק שלם, כמזיק ברשות הניזק, עיין לעיל פ''א שורה 49, ד''ה ברם, ומש''ש. 
(ב)  <small>28.</small> <strong>על השן ועל הרגל משלם נזק שלם. </strong>וכן אמרו בירושלמי לעיל פ''א ה''ב, ב' ע''ג: אית תניי תני אפילו חצר שאינה של שניהם חייבת וכו', דכתיב ובער בשדה אחר מכל מקום. ויש כאן מחלוקת המקורות. ועיין להלן בסמוך. 
(ג)  <small>29.</small> <strong>ותם משלם חצי נזק. </strong>בבבלי מ''ח א': הכניס שורו לחצר בעל הבית שלא ברשות ובא שור ממקום אחר ונגחו פטור וכו', כלומר פטור מנזק שלם ומשלם חצי נזק, עיין בבבלי שם, וברש''י, ד''ה ולא משלמא. 
### הלכה י
(א)  <small>29-30.</small> <strong>הכניס קדרותיו לחצר בעל הבית שלא ברשות וכו'. </strong>ירושלמי פ''ה ה''ג, ד' ע''ד. ועיין מ''ש לעיל, שורה 28, ד''ה על השן. 
(ב)  <small>31.</small> <strong>ושברן פטור. </strong>ברייתא זו סוברת שבחצר שאינה של שניהם פטור על שן ורגל, כברייתא הראשונה שבירושלמי פ''א ה''ב הנ''ל. ובירושלמי פ''ה הנ''ל: הדא אמר' הקרן (צ''ל: הרגל) פטור בחצר שאינה של שניהן. 
(ג)  <strong>ואם הוזק בהן, בעל קדירות חייב. </strong>בירושלמי הנ''ל: הוזק בהן פטור. 
### הלכה יא
(א)  <small>31-32.</small> <strong>הכניס פירותיו לחצר בעל הבית וכו'. </strong>ירושלמי הנ''ל פ''ה ה''ד, ד' ע''ב, בבלי מ''ז ב'.<sup class="footnote-marker">8</sup><i class="footnote">בשם תני רב יהודה בר סימון בנזקין דבי קרנא.</i> 
(ב)  <small>32.</small> <strong>ואכלן פטור. </strong>בירושלמי שם: הדה אמרה שהשן פטורה בחצר שאינה של שניהן. ועיין מ''ש לעיל. ועיין בבלי מ''ח רע''א. 
(ג)  <small>32-33.</small> <strong>ואם הוזק בהן, בעל הפירות חייב. </strong>בירושלמי הנ''ל: הוזק בהן פטור. ועיין במשנתנו שם פ''ה מ''ב. 
### הלכה יב
(א)  <small>33.</small> <strong>נפל לבור והבאיש את מימיו. </strong>פיסקא קטועה ממשנתנו פ''ה מ''ג. 
(ב)  <small>33-34.</small> <strong>חייב בכופר דברי ר' טרפון. </strong>במשנתנו הנ''ל: היה אביו או בנו לתוכו משלם את הכופר. ומוסיפה התוספתא שהיא כר' טרפון, וחייב בכופר אעפ''י שפטור מן המיתה, שלא נתכוין להרוג, אלא לאכול ירק שבבור, עיין בבלי מ''ג ב', מ''ח ב'. ועיין בבלי כ''ו א', ובגליון הש''ס לרע''א מ''ח ב'. ועיין לעיל פ''ד ה''ו ומש''ש, ועיין להלן פ''ו ה''ב. 
(ג)  <small>34.</small> <strong>ר' עקיבא פוטר מן הכופר. </strong>עיין בתוספות מ''ג א', ד''ה אמר רבה. 
(ד)  <small>34-35.</small> <strong>נותן שלשים סלע דברי ר' טרפון. ור' עקיבא פוטר וכו'. </strong>ר''ע כריש לקיש בבבלי מ''ג א', ור' יוחנן (שם מ''ג ב') חולק. 
### הלכה יג
(א)  <small>35-36.</small> <strong>יש נותן את הכופר ואין נסקל, נסקל ואין נותן את הכופר וכו'. </strong>בפי' רבינו מיוחס לשמות :<sup class="footnote-marker">9</sup><i class="footnote">הצופה לחכמת ישראל שי"ג, בודאפעשט תרפ"ט, עמ' 69.</i> והוא ששנו רבותי' יש נסקל ונותן את הכופר, נותן את הכופר ואינו נסקל וכו'. וכוונתו לתוספתא לעיל פ''ד ה''ו (והמקבילה בבבלי), אבל נקט את הלשון שלפנינו כאן. 
(ב)  <small>36.</small> <strong>החופר בור ברשותו וכו'. </strong>להלן פ''ו ה''ב. ועיין לעיל, שורה 33–34, ד''ה חייב בכופר ומש''ש. 
(ג)  <small>37.</small> <strong>נכנס לחצר בעל הבית שלא ברשות, נגחו שורו וכו'. </strong>עיין ר''מ פ''י מה' נזקי ממון הי''א ובבלי ל''ג א'. 
### הלכה יד
(א)  <small>39.</small> <strong>שור שנגח את הפרה ונמצא וכו'. </strong>משנתנו רפ''ה. 
(ב)  <small>40.</small> <strong>סמכוס אומר וכו'. </strong>ומשנתנו הנ''ל כסומכוס, כמו שהוכיחו מן התוספתא כאן בבבלי מ''ו ב'. ובפי' ר' זכריה אגמתי 16 ע''ב: דמתני' סומכוס היא בתוספת בבא קמא דנזיקין וכו'. 
(ג)  <strong>משלם חצי כופר וכו'. </strong>וכ''ה בד, וצ''ל: חצי נזק, כמו שהוא בכי''ע, במשנה ובברייתא שבבבלי הנ''ל. ועיין בירושלמי כאן רפ''ה וכתובות רפ''ב, ומ''ש ר''י לוי בפירושו כאן, עמ' 133. 
## פרק ו
### הלכה א
(א)  <small>1.</small> <strong>שור שדחף את חבירו וכו'. </strong>מכילתא דרשב''י משפטים כ''א, ל''ג, עמ' 185, ירושלמי פ''ג ה''א, ג' ע''ג, בבלי נ''ג א'.<sup class="footnote-marker">1</sup><i class="footnote">ובכי"ר של הירושלמי (תרביץ ש"ו ס"א, עמ' 61) ובכיר"ז הגירסא ברישא משובשת.</i> 
(ב)  <strong>בעל השור חייב. </strong>החכמים לא הזכירו את החילוק בין תם למועד. ובפירוש ר' ברוך (בספר הנר לר''ז אגמתי 21 ע''ב): דתניא בתוספת בבא קמא דנזיקין שור שדחף את חבירו [ב]על השור חייב פיר' <strong>בחצי החיוב</strong> ובעל הבור פטור מהחצי האחר. ועיין רש''י נ''ג סע''א, י''ג א', ובתוספות שם, ד''ה אי. ועיין בחי' הרשב''א נ''ג א'. ולפי רש''י חייב בעל השור בתם חצי נזק ובמועד נזק שלם, משום שהשור עשה את כל הנזק, עיין בסוגיית הבבלי. ועיין אוה''ג, עמ' 133. 
(ג)  <small>2-3.</small> <strong>ר' נתן או' במועד זה נותן מחצה וזה נותן מחצה, בתם בעל הבור משלם שלשה חלקים ובעל השור רביע. </strong>בירושלמי הנ''ל: ר' נתן אומר במועד זה נותן מחצה וזה נותן מחצה. ובתם בעל השור (צ''ל: הבור) נותן שני חלקים<sup class="footnote-marker">2</sup><i class="footnote">כלומר, בעל הבור נותן מחצה. ונקט "שני חלקים" אגב הסיפא "שלשה חלקים", ודין בעל הבור כשותף בניזקין.</i> ובעל הבור (צ''ל: השור) רביע. אמר ר' חנינא כיני מתניתא בעל השור (צ''ל: הבור)<sup class="footnote-marker">3</sup><i class="footnote">והגירסא המשובשת "השור" במקום "הבור" בירושלמי היא גם בכי"ר הנ"ל (לעיל הערה 1).</i> נותן שלשה חלקים ובעל הבור (צ''ל: השור) נותן רביע. והוא כמסקנת רבא בבבלי נ''ג א' שאין הניזק מפסיד כלום, והוא אומר אנא תוראי בבירך אשכחיתיה.<br>ובמכילתא דרשב''י הנ''ל: ר' נתן אומ' בעל הבור משלם שלשה חלקים ובעל השור רביע. ובבבלי הנ''ל: ר' נתן אומר בעל השור משלם מחצה ובעל הבור משלם מחצה. והתניא ר' נתן אומר בעל הבור משלם ג' חלקים ובעל השור רביע. לא קשיא הא בתם והא במועד. ובבבלי ובמכילתא דרשב''י לא נזכר בדברי ר' נתן עצמו החילוק בין תם למועד. ועיין בפי' ר' ברוך הנ''ל 21 סע''ב, ואין לדעת אם המשיך להעתיק את התוספתא, או שפירש ע''פ הבבלי.
### הלכה ב
(א)  <small>3.</small> <strong>החופר בור ברשותו וכו'. </strong>לעיל ספ''ה, שורה 36, עיין מש''ש. 
(ב)  <small>4.</small> <strong>ואם הוזק השור וכו'. </strong>שהרי נכנס לחצר המזיק שלא ברשות. 
### הלכה ג
(א)  <small>4-5.</small> <strong>החופר בור ברשות הרבים ונפל עליו שור והרגו, פטור מן הכופר, ואם הוזק השור, בעל הבור חייב. </strong>בבבלי ב''ב קע''ה ב', ערכין ז' א': החופר בור ברשות הרבים ונפל עליו שור והרגו פטור. ולא עוד אלא שאם מת השור <strong>יורשי הבעל</strong> חייבין לשלם דמי שור לבעליו. וזו היא הברייתא שלפנינו, ופירושה שלא זו בלבד שבעל השור פטור מן הכופר אלא שאם הוזק באדם שהרגו חייב בנזקו. ופשיטא שמדברים ביורשיו. והיה פשוט להם שמדברים שהשור הוזק באדם שהרגו, ואין כאן עניין אחר (שאם נפל שור בבור שחפר חייב בנזקו), שהרי אין צורך לשנות כאן שבור ברשות הרבים חייב על נזקי שור. ועיין להלן פ''ט הכ''ח.<br>ובבבלי שם הובאה ברייתא ששנתה: מת <strong>וקברו</strong>, ופירש הרשב''ם שהשור דחפו וקברו בתוך קרקעית הבור. ורש''י (בערכין) פירש: כגון שהפיל עמו חוליא. ועיין היטב בפירוש המיוחס לר''ג שם.
### הלכה ד
(א)  <small>5-6.</small> <strong>חפר ברשות הרבים ופתח לרשות הרבים וכו'. </strong>עיין בבלי מ''ט ב' ובתוספות שם, ד''ה ת''ר. ועל כל העניין של חפר ופתח, עיין מ''ש להלן בסמוך. 
(ב)  <small>6.</small> <strong>אפי' הוא של רבים וכו'. </strong>עיין בפרטים של באר של רבים בספרו של קרויס קדמוניות התלמוד כרך שני ח''א, עמ' 98 ואילך, ובהערות שם שאסף את המקורות בעניין זה. ועיין טחו''מ סי' ת''י ומה שהאריך בח''ד. 
(ג)  <strong>עד שימסור לרבים. </strong>עיין להלן שורה 13. וברש''י נ' א': ומסר לרבים. דאמר הבור הזה וכו' הרי הוא מסור לכם. וברא''ש פ''ה סי' ז': ואם חפר בור ברה''ר לצורך רבים ומסר להם דליו פטור. ועיין יש''ש פ''ה סי' כ''ב ובח''ד במקומו. 
(ד)  <small>7.</small> <strong>איזהו בור שאמרה תורה וכו'. </strong>וכן בד ובכי''ע: איזה הוא בור וכו'. והגיהו כמה מן המפרשים (ע''פ הבבלי מ''ט ב', נ' א'): זה הוא בור, כלומר, החופר ברה''ר ופותח שם הוא הוא הבור בתורה. וקשה להגיה את כל הנוסחאות. ונראה יותר שהברייתא מבארת להלן את כל עניין הבור האמור בתורה, עיין מ''ש להלן בסמוך. 
(ה)  <strong>חפר ברשות היחיד ופתח לרשות היחיד וכו'. </strong>זו היא פתיחה למה שאמרו להלן, ובזה בוודאי פטור, ולא דברה תורה בו, שהרי יש לו רשות לחפור ויש לו רשות לפתוח. 
(ו)  <small>9-10.</small> <strong>ברשות היחיד ופתח לרשות הרבים יש לו רשות לחפור ואין לו רשות לפתוח וכו'. </strong>כדי להבין את כל העניין, עלינו להקדים את דברי משנתנו פ''ה מ''ה:<sup class="footnote-marker">4</sup><i class="footnote">כסדר המשנה בכמה נוסחאות, וכמו שהגיה גם ר"י אשכנזי לפי מלא"ש למשנתנו. ועיין במבוא לנוה"מ למהרי"ן אפשטין, עמ' 1004.</i> החופר בור ברשות הרבים ונפל לתוכו וכו', ואם הוזק בו חייב. החופר בור ברשות היחיד ופתחו לרשות הרבים, או ברשות הרבים ופתחו לרשות היחיד, ברשות היחיד ופתחו לרשות היחיד אחר, חייב. ועיין בראשונים. וברור בעיני שמשנה זו נשנתה ע''פ הסיגנון של משנתנו פ''ג מ''ז, ובמשנה שבירושלמי, קויפמן ופרמה הושמט ע''י הדומות. ועיין גם במשנה הוצ' לו.<br>ובבבלי (מ''ט ב', נ' א') נדחקו מאד בפירוש המשנה, אבל בירושלמי לא עמדו כלל על פירושה. ונראה שבא''י הבינו אותה ע''פ הנוהג של חפירת בור בא''י. כידוע, היו צוברים מים בארץ בימות הגשמים לימות החמה. ועד הזמן האחרון היו חופרים בור תחת שטח כל החצר, או רובה (והיא היתה כולה מכוסה אבנים), ומתמלא מצינורות הגג שהיו פתוחים לתוכו. והיה לו לבור פתח שהיו שואבים מים דרכו.<br>ומשנתנו מדברת מתחילה בבור שחפרו ברשות היחיד, וכדי להגדיל את השטח חפר מלמטה גם ברה''ר ופתחו לשם, כדי שיוכלו גם אחרים וגם הוא לשאוב מים משם.<sup class="footnote-marker">5</sup><i class="footnote">יתכן שעשה פתח גם ברשותו, אבל דבר זה אינו מעלה ואינו מוריד לעניין ההלכה שלנו.</i> והבבא השנייה מדברת שפתח ברשות היחיד וחפר תחת רשות הרבים שלא כראוי, ונפל הגג, חייב, וכן בחפר ברשותו ופתח ברשות אחר. וכבר אמרנו לעיל שכל הניסוח במשנתנו כאן הוא ע''פ פ''ג מ''ז.<br>ומקור משנתנו הוא במדרש הלכה, והיא דרשה על הפסוק (שמות כ''א, ל''ג): <strong>וכי יפתח איש בור או כי יכרה איש בור</strong>. והקשו חז''ל הרי ק''ו הוא אם חייב על הפתיחה מכל שכן שחייב על הכרייה, ותירצו תירוצים שונים, עיין במכילתא משפטים פי''א, עמ' 288, ובבלי כאן נ' א', נ''א א'. ותירוץ מיוחד במינו הוא במכילתא דרשב''י לפסוק הנ''ל, עמ' 184: <strong>וכי יפתח איש בור, או כי יכרה איש בור</strong>, הרי זה בא ללמד על החופר בתוך שלו ופתוח לרשות הרבים, אף על פי שאין לו רשות לפתוח אבל יש לו רשות לחפור (''אף על פי'' דבוק יותר ל''אבל יש לו רשות לחפור'') ויש לה רשות לבהמה להלך (כלומר, ברשות הרבים), ועל החופר ברש' הרב' ופתוח לתוך שלו (כלומר, והבהמה נפלה בשעה שחפר ברה''ר) שאף על פי שאין לו רשות לחפור אבל יש לו רשות לפתוח (עיין מ''ש לעיל ברישא) ויש לה רשות לבהמה להלך, לפי שמצינו בבהמה שאם הזיקה כדרך הילוכה ברש' הרב' פטור עליה, יכול אם הוזקה כדרך הילוכה ברש' הרב' יהא פטור עליה, ת''ל כי יפתח איש בור או כי יכרה איש בור וכו'. ולפי דרשה זו חייבה התורה על הפתיחה, אעפ''י שהחפירה ברשותו, ועל החפירה אעפ''י שהפתיחה תהיה ברשותו. וכן הסיגנון גם בתוספתא כאן, אלא שהפירוש יותר פשוט. עיין מ''ש להלן.<br>ובחי' הראב''ד, עמ' קל''א, מפרש את משנתנו הנ''ל: החופר בור ברשות הרבים וכו', פירוש כגון רשות הרבים גבוהה ובא לו מן הצד, חופר תחתיה עד שהגיע לרשותו שבצדו האחר ופתחו שם. <strong>קא תני במתני'</strong> שאין רשות לחפור, אבל יש לו רשות לפתוח, כגון זה שאמרנו, והשני יש לו רשות לחפור, ואין לו רשות לפתוח וכו'. והוא ע''פ התוספתא כאן.<br>ועמד על עיקר הפירוש במשנתנו (ע''פ המכילתא דרשב''י) הרמ''מ כשר בתו''ש משפטים כרך י''ז, עמ' רע''ח.
(ז)  <small>10.</small> <strong>ואין לו רשות לפתוח. אבל יש רשות הרבים ליכנס לשם. </strong>בד': אבל יש לרבים רשות וכו'. ואף לפנינו צ''ל: יש רשות לרבים וכו'. ולפיכך חייב, מפני שיש כאן ''וכי יפתח'', אעפ''י שאין כאן ''כי יכרה''. והתוספתא לא הזכירה כאן כיצד חייב על ''כי יכרה'', וסמכה על פשט הכתוב, והיינו כשחפר ברה''ר, שאין לו רשות לא לזה ולא לזה, כמו ששנו לעיל ברישא. 
(ח)  <small>10-11.</small> <strong>ברשות הרבים, ופתח לרשות היחיד, אפי' היא של רבים פטור. </strong>כלומר, אפילו אם הבור הוא לצורך הרבים (אלא שלא מסר להם את הבור), ויש להם רשות להכנס לחצר ולמלאת ממנו מים, פטור, אפילו חצרו אינה גדורה במקום הבור. ובתוספות הרא''ש (שטמ''ק נ''א א', ד''ה גמרא) פירש ע''פ הבבלי שמדברים בהפקיר חצרו ולא הפקיר בורו, והתוספתא חולקת על משנתנו. 
(ט)  <small>11-12.</small> <strong>ר' יוסי בי ר' יהודה מחייב,עד שיעשה לו מחיצה גבוהה עשרה טפחים. </strong>כלומר, אעפ''י שהבור ברשותו, מכיון שמקום הבור פרוץ לרה''ר, חייב אם נפל לשם אדם, ואינו פטור אלא אם עשה מחיצה לבור. ועיין בבלי נ' א'. וכל העניין של ''אושין'' לא נזכר כאן.<br>ועל שיעור עשרה טפחים, עיין להלן ה''ו ובספרי כי תצא פי' רכ''ט, עמ' 201 ובהערות שם. ועיין בבאור הגר''א חו''מ סי' תכ''ז ס''ק ג', ובריטב''א מו''ק ח' ב'.
(י)  <small>12-13.</small> <strong>או עד שירחיק מן הכותל ארבעה טפחים כדי שיהלך אדם. </strong>תיבת אדם ליתא בכי''ו והושלמה ע''פ א וד. כלומר שירחיק מכותל הבור עד רשות הרבים ארבעה טפחים, שאפילו אם ידחק אדם, או בהמה, לרשותו לא יפול לבור. ובבבלי נ' א': או עד שירחיק ממקום דריסת רגלי אדם, וממקום דריסת <strong>רגלי בהמה</strong>, ארבעה טפחים.<sup class="footnote-marker">6</sup><i class="footnote">וכ"ה ("טפחים") בכל נוסחאות הבבלי.</i> ובירושלמי עירובין פ''א ה''ג, י''ט ע''א: מאן דמר שלשה כדי עבירת אדם, מאן דמר ארבעה כדי מקום. ועיין בלשון הבבלי הנ''ל ובחי' הרשב''א ב''ב, כ' רע''ב. ועיין מ''ש בתוספתא כפשוטה עירובין, עמ' 308, ד''ה רבן שמעון.<br>ובירושלמי כאן פ''ה ה''ז, ה' ע''א: וכי יש לו רשות <strong>להבקיר</strong> נזקיו ברשות הרבים וכו' תיפתר כר' יוסי בר' יהודה דאמר שלשה (דברים)<sup class="footnote-marker">7</sup><i class="footnote">בכיר"ז חסר "דברים". וכן נכון וכ"ה בירושלמי פ"ג ה"ג, ג' ע"ג.</i> שהן סמוכין לרשות כרשות. והגירסא ''להבקיר'' בירושלמי היא גם בכיר''ז (להפקיר), וקשה מאד לפרש אותה. ונראה שצדק בעיקרו ר''י לוי בפירושו, עמ' 140, ששער שלפנינו אשגרה (''להפקיר נזקיו'') מלעיל שם פ''ג ה''ב, ג' ע''ג, אלא שהגיה: ''למכור'', ואינו מסתבר, שהרי אם הלוקח ומקבל המתנה הסכימו לכך, כאילו קבלו שמירה, והרי כן פסק גם הר''מ בפי''ב מה' נזיקין ה''ג: ואחד החופר או הלוקח, או שנתן לו במתנה וכו'. ולפיכך נראה שצ''ל בירושלמי: וכי יש לו רשות <strong>להוריש</strong> נזקיו ברשות הרבים וכו'. והר''מ שם השמיט ''הוריש''. ובמכילתא דרשב''י כ''א, ל''ג, עמ' 184: כי יפתח איש בור, או כי יכרה איש בור. אין לי אלא הפותח והכורה מנין לרבות את שירש<sup class="footnote-marker">8</sup><i class="footnote">ובמדרש הגדול שמות, הוצ' ר"מ מרגליות עמ' תפ"ח, העתיק, כנראה ע"פ הר"מ.</i> ולקח ושניתן לו במתנה. ת''ל בעל הבור ישלם לרבות את שירש ולקח ושניתן לו במתנה.<sup class="footnote-marker">9</sup><i class="footnote">ועיין גם להלן שם כ"א, ל"ד, עמ' 186.</i> יכול אף על פי שלא בא לרשות[ו] ת''ל כי יפתח איש בור או כי יכרה איש בור [בעל הבור ישלם, יצא זה שאין לו בעלים] (כגירסת מדרש הגדול). וכנראה שפירשו שצריך שיעשה בו מעשה, וכמו שאמרו בירושלמי פ''א ה''ב, ב' ע''ג: כשאמר לו סוד את הבית (צ''ל: הבור) הזה וקנה אותו. ובירושלמי כאן לא היה קשה לו לקח ומקבל מתנה (וכסתימת לשון הר''מ הנ''ל), אבל ביורש שהירושה באה לו שלא מדעתו קשה: וכי יש לו רשות להוריש נזקיו וכו'. ופשיטא שכל הגהה בנוסח אינה יוצאת מגדר השערה.
(יא)  <small>13.</small> <strong>או עד שימסור לרבים. </strong>כלעיל שורה 6. עיין מש''ש, ד''ה עד שימסור. 
### הלכה ה
(א)  <strong>חפר ופתח ומסר לרבים וכו'. </strong>תיבת ומסר ליתא בכי''ו והושלמה ע''פ א וד. בבלי נ' א'. ועיין לעיל בסמוך. 
(ב)  <small>14.</small> <strong>וכן היה נחוניא פותח וחופר שיחין עושה. </strong>וכ''ה בד. והנכון הוא בכי''ע: כך היה נחוניא <strong>חופר שיחין עושה</strong>. וכן בבבלי נ' א': וכן מנהגו של נחוניא חופר בורות שיחין ומערות. ומשנתנו בשקלים רפ''ה מונה בין הממונים שהיו במקדש ''נחוניא חופר שיחין''. ועיין מ''ש על המלה ''פותח'' כאן להלן בסמוך. 
(ג)  <strong>חופר ומוסר לרבים. </strong>הנכון הוא בד, בכי''ע ובבבלי: חופר <strong>ופותח</strong> ומוסר וכו'. והמלה ''פותח'' נכנסה ברישא שלא במקומה, ומקומה כאן בסיפא. 
(ד)  <small>14-15.</small> <strong>וכשבא דבר זה לפני חכמים וכו'. </strong>עיין בלשון הבבלי הנ''ל. 
### הלכה ו
(א)  <small>15.</small> <strong>חפר כראוי וכו'. </strong>פי' בח''ד, כגון שחפר ברשותו ואח''כ הפקיר רשותו. ופירש ע''פ שיטת רוב הפוסקים, שלא כרש''י, עיין בתוספות כ''ט ב', ד''ה ה''מ. ואפשר שהפירוש הוא שחפר בסלע תלול שאין להגיע לבור אלא בסולם. 
(ב)  <strong>וכסה כראוי וכו'. </strong>אלא שאח''כ התליע הכיסוי. עיין במשנתנו פ''ה מ''ו, ופירשוה בירושלמי שם (ה' ע''א) ע''פ משנת ב''ב ספ''ג. ועיין בבלי נ''ב א'-ב'. 
(ג)  <small>16.</small> <strong>גבוה העשרה טפחים וכו'. </strong>עיין מ''ש לעיל ה''ד, שורה 11–12, ד''ה ועל שיעור. 
### הלכה ז
(א)  <small>17-18.</small> <strong>מסרו לחרש, שוטה, וקטן שאין בהן דעת חייב. </strong>עיין בבלי ט' ב'. ולשיטת הר''מ (פי''ב מה' נזקי ממון ה''ח) אעפ''י שהיה מכוסה חייב, והראב''ד שם השיג ומפרש בשאינו מכוסה כראוי, ועיין בהשגותיו לעיל שם פ''ד ה''ו ובחידושיו, עמ' כ', ובהערות ר''ש אטלס שם, הערה מ''ב. ובכי''ע: <strong>או</strong> שמסרו וכו', ועיין להלן שורה 56, ד''ה מסרה לחרש ומש''ש. וברור שאין לדייק מלשון זו כשיטת הר''מ הנ''ל, ואין הבדל בין הגירסאות. עיין מש''ש. 
### הלכה ח
(א)  <small>18.</small> <strong>חפר תשעה טפחים ובא אחר וחפר וכו'. </strong>בירושלמי פ''א ה''ב, ב' ע''ג, ובבבלי י' א', הביאו ברייתא זו כפירוש למשנתנו שם (פ''א מ''ב) ''הכשרתי במקצת נזקו חבתי בתשלומי נזקו כהכשר כל נזקו''. וכן בתוספתא לעיל ריש פ''א: הכשרתי במקצת נזקו כהכשר כל נזקו, זה הבור. והברייתא גם בבבלי נ''א א'. 
(ב)  <small>19.</small> <strong>האחרון חייב. </strong>בין למיתה ובין לניזקין, עיין בבלי נ''א א'. 
(ג)  <strong>ר' יהודה אומ' אחר האחרון למיתה וכו'. </strong>בכי''ע: ר' אומ' וכו'. וכ''ה בירושלמי ובבבלי הנ''ל. 
(ד)  <strong>אחר הראשון להזיק. </strong>בכי''ע: אחר הראשון לנזקין ואחר האחרון למיתה. וכן גם בירושלמי: ואחר <strong>הראשון לנזקין</strong>. והסדר שלפנינו נכון, וכ''ה בירושלמי. ובבבלי: אחר אחרון למיתה אחר <strong>שניהם</strong> לנזקין. וכן בירושלמי הנ''ל: אמר ר' יצחק כיני מתניתא אחר אחרון למיתה ואחר שניהן לנזקין. אבל עיין באו''ש פי''ב מה' נזקי ממון הט''ו, שמקיים את הגירסא שלפנינו. 
### הלכה ט
(א)  <small>20.</small> <strong>ובא אחר וסיידו, וכיידו, האחרון חייב. </strong>וכ''ה בבבלי נ''א סע''א. ובירושלמי הנ''ל:<sup class="footnote-marker">10</sup><i class="footnote">ושם: וכיירו, וכ"ה בד כאן. אבל גם בכי"ע: וכיידו, וכ"ה בבבלי כ"א סע"א בכמה נוסחאות (עיין דק"ס שם, עמ' 11, הערות ז'-ח'). וברוב המקומות: וכיירו, מכוייר, עיין דק"ס הנ"ל ובמלונות ערך כייר. ועיין רשב"ם ב"ב נ"ד א', ד"ה בנכסי הגר, וכנראה שאין שם הגדרה כללית, אלא אוקימתא.</i> שניהם חייבין, וצ''ל: השני חייב. ופירשו בבבלי שבלא הסיוד לא היה בו הבל למיתה. ופירש''י שהסיוד מיעט את חללו. ועיין הבאורים בירושלמי, ובסוף אמרו שם: תיפתר בחופר בחולות.<br>אבל במכילתא משפטים פי''א, עמ' 288: אין לי אלא פותח וכורה, ציירו וכיירו וסיידו ועשה בו מעשה מניין. תלמוד לומר ולא יכסנו, הא לא פתיחה גורם ולא כירה גורם, אלא כיסוי גורם.
(ב)  <strong>אחד חפר עשרה ואחד חפר עשרים וכו'. </strong>ירושלמי הנ''ל ובבלי נ''א סע''א, ועיי''ש בתוספות, ד''ה בור, ולעיל שם י' ב', ד''ה מאי קעביד. ועיין ח''ד. 
### הלכה י
(א)  <small>21-22.</small> <strong>בור של שנים, אחד מכסה ואחד מגלה המגלה חייב. </strong>מכילתא דרשב''י (כ''א, ל''ג), עמ' 185. ובמכילתא משפטים פי''א, עמ' 288: השותפין שכסו את הבור וגילהו אחד מהם המגלה חייב. ובמשנתנו פ''ה מ''ו: כסהו הראשון, ובא השני ומצאו מגולה, ולא כסהו, השני חייב. ומכאן שאם לא כסהו הראשון, שניהם חייבים, עיין בבלי נ''א ב' וברש''י שם, ד''ה וראשון. ואף כאן הוא הדין אם לא גילה השני, אלא שמצאו מגולה, כמפורש בסיפא. 
(ב)  <small>22.</small> <strong>כשהוא עומד ורואה ולא כסהו וכו'. </strong>מכילתא דרשב''י הנ''ל. ובמכילתא הנ''ל: נתגלה וידע בו אחד מהם, זה שידע חייב וכו'. והוא הוא. ועיין ירושלמי פ''ה ה''ט, ה' ע''א, ובבלי נ''ב א'. 
(ג)  <small>23.</small> <strong>כסהו והלך לו, אע''פ שנתגלה וכו'. </strong>מכילתא דרשב''י הנ''ל. ופירש בח''ד שבבא זו ''מילתא באפי נפשה היא'', ומדברת בכל אדם. והדין דין אמת, שהרי כן מפורש לעיל, שורה 15: וכסה כראוי וכו', אלא שנ''ל שכאן חוזר על ההלכה ביחס לשותפין, שכל שותף שכיסה <strong>כראוי</strong> והלך לו וכו'. וכן נראה גם ממכילתא דרשב''י הנ''ל. ועיין מ''ש להלן בסמוך. 
### הלכה יא
(א)  <small>23-24.</small> <strong>חפר חמשה טפחים ובא אחר וחפר חמשה וכו'. </strong>עיין בח''ד שנדחק מאד, שהרי כבר שנינו לעיל, שורה 18, את עצם ההלכה, עיי''ש, ד''ה חפר תשעה, ומה לי חפר תשעה והשני טפח, מה לי חמשה וחמשה. ואף כאן נ''ל שהתוספתא מבארת שבכגון דא אין זה בור של שותפין, והאחרון חייב כת''ק לעיל. ובירושלמי פ''ה ה''ט, ה' ע''א, שואל: ולמה לא פתר לה (כלומר, שזהו בור של שותפין) בחפר זה י' וזה י' (ובכגון דא הרי שניהם חייבין, ודינן כשותפין). ומתרץ הירושלמי: דו בעי מיפתריניה בבור של עשרה טפחים, כלומר, ולפיכך העמידוה שם ששניהם נתנו את האבן האחרונה. 
### הלכה יב
(א)  <small>24.</small> <strong>להזיק כל שהוא וכו'. </strong>ירושלמי פ''א ה''ב, ב' ע''ג. והתוספתא צויינה בחי' הרשב''א נ''א א' ובמ''מ פי''ב מה' נזקי ממון ה''י (כמקור הר''מ בה''י והט''ו). ועיין בבלי צ''א א' ומ''ש באו''ש פי''ב מה' נזקי ממון הט''ו. 
(ב)  <small>25.</small> <strong>ולמיתה עשרה טפחים. </strong>עיין מ''ש להלן שורה 26, ד''ה והנה ברוב. 
(ג)  <strong>סמכוס או' לעומק שלשה. </strong>כלומר, ופחות מכאן אין בעומק של הבור כדי להזיק. ובבבלי צ''א א' משמע שהעומק הוא טפח. 
(ד)  <small>26.</small> <strong>כמלואו של נופל. </strong>בירושלמי הנ''ל: ומהו מלואו של נופל אפילו תרנגול ואפילו גמל. ועיין בפ''מ. וכבר העירותי בתוספת ראשונים (ירושלים תפרח''י) על מדרש חסר ויתר :<sup class="footnote-marker">11</sup><i class="footnote">הוצ' וורטהיימר, ירושלים תר"ץ, עמ' י"ח, בתי מדרשות שלו ח"ב, ירושלים תשי"ג, עמ' ר"ס.</i> השני (כלומר בור השני, בר) חסר, למה ללמדך שאפילו אינו אלא מקום קומתו של נופל הוא משלם, עיין בהערות שם. והנה ברוב המקורות<sup class="footnote-marker">12</sup><i class="footnote">משנתנו פ"ה מ"ה, מכילתא דרשב"י כ"א, ל"ג, עמ' 85, לעיל שורה 18, ד"ה חפר ומקבילות, שורה 25, ד"ה ולמיתה ובירושלמי ובבבלי בכ"מ.</i> אין בור למיתה פחות מעשרה טפחים.<sup class="footnote-marker">13</sup><i class="footnote">עיין גם בספרי כי תצא פיס' רכ"ט, עמ' 362, ובבלי כאן נ"א א'.</i> וכבר אמרו בבבלי (ג' א'): לא ט' כתיבי ולא י' כתיבי וכו', <strong>וקים להו לרבנן</strong> י' עבדן מיתה, ט' נזיקין עבדי, מיתה לא עבדי. ובמכילתא דר' ישמעאל משפטים פי''א, עמ' 288: ומה כורה בשיעור וכו', ולא נזכר השיעור. ועניין קומת הנופל נזכר במשנתנו סנהדרין פ''ו מ''ד, עיין בבלי כאן נ''א א', ובירושלמי ובבבלי למשנת סנהדרין הנ''ל. 
### הלכה יג
(א)  <small>26-27.</small> <strong>נפל לפניו מקול הכרייא חייב, לאחריו מקול הכרייא פטור. </strong>כ''ה בד, בכי''ע, במשנתנו פ''ה מ''ו ובמקבילות (ובכי''ו השמטה ע''י הדומות). ובבבלי נ''ב סע''ב: אמר רב לפניו ממש, לאחריו ממש (ופירש''י: לפניו ממש, על פניו נפל, ומת מן ההבל). וזה וזה בבור. רב לטעמיה וכו'. ושמואל אמר בבור בין לפניו בין מלאחריו חייב וכו', אלא היכי דמי לאחריו מקול הכרייה דפטור, כגון דנתקל בבור, ונפל לאחורי הבור חוץ לבור. ועיין במחלוקת שמואל ור' יוחנן בירושלמי פ''ה ה''ט, ה' ע''א. ועיין מ''ש להלן בסמוך. 
(ב)  <small>27.</small> <strong>בבור ובשיח בין מלפניו בין מלאחריו חייב. </strong>וכן במכילתא משפטים סוף פי''א, עמ' 289: <strong>ונפל שמה בדרך הילוכו</strong>. מכאן אמרו נפל לפניו מקול הכריה חייב, לאחריו מקול הכריה פטור, אבל בבור בין לפניו ובין לאחריו חייב. ולכאורה נראה מפורש שבמשנתנו מדברים שנפל מלאחריו חוץ לבור. וכבר הקשו מברייתא זו לרב בבבלי נ''ג א'. ורבה תירץ שם: במתהפך (כלומר, בבור) דנפל אאפיה, ואתהפך ונפל אגביה. וכן נראה מלשון המכילתא הנ''ל שפוטרת בנפל לאחריו מקול הכרייה משום שאין זה דרך הילוכו, אם הרתיע מקול הכרייה ונפל לבור שלאחוריו. אבל אם נפל כדרך הילוכו לבור ונתהפך בבור עצמו ונפל לאחוריו חייב, שכן הוא דרך הילוכו. וכן הפירוש גם בתוספתא כאן.<br>ובמכילתא דרשב''י כ''א, ל''ג, עמ' 185: ונפל שמה שור או חמור. פרט לשור שהרתיע מקול הבירה (= הברה) ונפל לבור שלפניו חייב ושלאחריו (כלומר, שהיה מאחורי הבור ונפל לבור שלאחוריו) פטור. וכן במדרש הגדול שם, עמ' תפ''ט: ונפל שמה, עד שיפול דרך נפילה, פרט לשור שהרתיע מקול הכרייה וחזר לאחוריו ונפל. וכנראה שכן הפירוש גם בירושלמי פ''ה ה''ט, ה' ע''א: אמר רבי ינאי לתוכו בין שלפניו בין שלאחריו פטור. חוצה לו לפניו פטור לאחריו חייב. וקרוב לוודאי שצדקו המפרשים שהפכו את הגירסא וצ''ל: בין שלאחריו חייב. חוצה לו לפניו חייב לאחריו פטור. ופירושו שאם נתהפך בבור עצמו, שנפל דרך הילוכו, ונתגלגל שמה חייב אפילו אם נחבט ופניו למעלה, אבל אם השור הוא חוץ לבור, נפל לפניו חייב, ואם היה אחורי הבור ומקול הכרייה נפל מאחוריו פטור.
### הלכה יד
(א)  <small>27-28.</small> <strong>נפל לתוכו חרש שוטה וקטן. </strong>צ''ל: שור חרש וכו', כמו שהוא בכי''ע, במשנתנו פ''ה מ''ו ובברייתא שבבבלי נ''ב ב', נ''ד ב'. ובירושלמי פ''ה ה''ט, ה' ע''א: אמר ר' לעזר כיני מתניתא שור והוא חרש שור והוא שוטה <strong>שור והוא קטן</strong>.<sup class="footnote-marker">14</sup><i class="footnote">שלש מלים האחרונות חסרות בד"ו, וישנן בשרי"ר, עמ' 241.</i> וכ''ה בבבלי נ''ד א' בשם ר' יוחנן.<sup class="footnote-marker">15</sup><i class="footnote">עיין בפירוש ר' יהונתן, עמ' 135, ובהערות ר"ש פרידמן שם שציין למאירי, עמ' 161 (שם ציין ע"פ המהדורה השניה, עמ' 164) שפירשו קטן שלא הגיע ללמדו הרישה. ובספרי יוונית ויוונות בא"י, עמ' 288, ציינתי שאין מלמדים אותו לחרוש כשהוא פחות מבן שלש, עיי"ש.</i> 
(ב)  <small>28.</small> <strong>סומה, המהלך בלילה חייב. </strong>בבלי הנ''ל, ופירוש: סומא, <strong>או</strong> הולך בלילה, ובברייתא שבבבלי שם מסיים: <strong>פקח ומהלך ביום פטור</strong>, ושלא כר' ירמיה שם. 
(ג)  <small>28-29.</small> <strong>בן או בת, עבד או שפחה, פטור. </strong>פיסקא ממשנתנו פ''ה סמ''ו. ועיין במכילתא דרשב''י כ''א, ל''ג, עמ' 186. וכאן פטור אפילו בקטן וסומא ובלילה, כמו שמבאר להלן, עיין רש''י נ''ב א', ד''ה בן, ומ''ש להלן בסמוך. 
(ד)  <small>29.</small> <strong>נפל לתוכו שור וכליו ונשתברו וכו'. </strong>משנתנו פ''ה מ''ו. ובמכילתא דרשב''י (כ''א, ל''ג), עמ' 185: מה ת''ל ונפל שמה שור או חמור, שור ולא כליו, חמור ולא כליו,<sup class="footnote-marker">16</sup><i class="footnote">וכ"ה גם במכילתא דר"י שם, עמ' 289, ובירושלמי פ"ה ה"ט, ה' ע"א.</i> מיכן אתה אומ' נפל לתוכו שור וכליו ונשתברו, או חמור וכליו וכו'. וכן בבבלי כ''ח ב', ועיין שם נ''ג ב'. ועיין להלן בסמוך. 
(ה)  <small>30-31.</small> <strong>את השור החי וגו', יצאו כלים שאין להם אונאה. </strong>הכוונה לסוף הפסוק ''ואת המת יחצון'', כמפורש בכי''ע. וכבר תמה בח''ד מה עניינו של נזקי שור לכאן, ושמא צ''ל: ואת המת יחצון [וכתיב והמת יהיה לו], יצאו כלים וכו'. וברור שצ''ל: שאין להם הנאה (כמו להלן בסמוך), והכוונה שדווקא בבעלי חיים שניתנו לאכילה<sup class="footnote-marker">17</sup><i class="footnote">ואפילו בשר חמור וגמל באים במחשבת אוכלין, עיין בבלי בכורות י' א' ומשנת עוקצין פ"ג מ"ג. ובעל חי שנהרג בבור אינו מאוס, ומה לי נשברה מפרקתו בבור, מה לי שבר הגוי את מפרקתו בכוונה לאוכלו.</i> שייך בהם ''ואת המת יחצון'', ''והמת יהיה לו'', אבל כלים שנשברו בטל שימושן (שהרי דומיא דמת עסיקינן) ושבירתן זו היא מיתתן<sup class="footnote-marker">18</sup><i class="footnote">אבל עיין בשטמ"ק כ"ח ב' בשם הר"מ מסרקסטה. ושמא ואולי "אונאה" היא אשגרה מלמטה (אצל אדם), וכאן צ"ל: חצאה (ונפרדה הצד"י לוי"ו ונו"ן, ויצאה חונאה, אונאה), כלומר דווקא בבשר ועור אפשר לומר "ואת המת יחצון", אבל הרי אין לחצות כלים. ומשום כך הביאו כאן את הפסוק "ואת המת יחצון". ובמקום שאין לומר "ואת המת יחצון" אין לומר גם "והמת יהיה לו".</i> (בבלי נ''ד א'). ועיין להלן. 
(ו)  <small>31.</small> <strong>יצא אדם שאין הימנו אונאה כמותו. </strong>וכ''ה בכי''ע. והנכון בד: <strong>במותו</strong>. וכן בירושלמי פ''א ה''א, ב' ע''ב: דכתיב והמת יהיה לו (כלומר, בשור מועד), וכתיב בבור והמת יהיה לו. תני ר' ישמעאל וכו' יצא אדם שאין לו הנייה במותו. ובמכילתא דרשב''י (כ''א, ל''ג), עמ' 185, הנ''ל: ונפל שמה שור או חמור, מה אני צריך, אם ללמד על אדם שפטור, הרי כבר נאמ' והמת יהיה לו, את שהמת שלו, יצא אדם שאסור בהנאה, מה ת''ל ונפל שמה שור או חמור, שור ולא כליו, חמור ולא כליו. ועיין בתוספות י' א', בשטמ''ק שם, ובחי' הרשב''א נ''ג ב', ובחי' הראב''ד, עמ' ק''מ. וכבר האריכו בזה האחרונים.<br>ובאמת במכילתא דרשב''י גרידא מפורש שממעטים אדם משום שאסור בהנאה, ואין המת שלו, אבל לפי התוספתא והירושלמי המיעוט משום שאין לו הנאה במותו, שמי אוכל בשר אדם ? והוא דומיא דכלים שאמרו לעיל בסמוך שאין להם הנאה, ושם בוודאי אין הכוונה שהם אסורים בהנאה. ולפי''ז אפשר שאף במכילתא דרשב''י הלשון הוא לאו בדווקא, ולא נקטו כן אלא לרווחא דמילתא, וממעט אך עבד כנעני שלא טבל, ולהלכה הרי אין הבדל.
(ז)  <small>31-32.</small> <strong>למה זה דומה למניח אבנו וצלוחיתו ברשות הרבים, ובא אחר והוזק בהן וכו'. </strong>בבבלי כ''ח ב': נפל לתוכו שור וכליו ונשתברו וכו' הא למה זה דומה לאבנו סכינו ומשאו שהניחן ברשות הרבים וכו'. ומגיה (או מפרש) התלמוד: מאי דומה לזה אבנו סכינו וכו'. ובמכילתא דרשב''י, עמ' 185, חסרה בבא זו. ובתוספתא צ''ל: למניח אבנו <strong>ומשאו</strong> ברשות הרבים וכו', והגירסא ''וצלוחיתו'' היא באשגרה מלעיל פ''ב ה''ד. ובירושלמי פ''ג סח''א, ג' ע''ג: אמר ר' יוחנן הניח אבנו ומשאו ברשות הרבים, ובא אחר ונתקל בהן וצלוחיתו בידו וכו', חייב על נזקי אדם ופטור על ניזקי צלוחיתו וכו', בור של ניזקין פטור על הכלים. ולעיל שם פ''א ה''א, ב' ע''א: חייב על צלוחיתו משום בור.<br>ומן הלשון "למה זה דומה'' משמע שהבבא שלנו באה ממקום אחר, ושמא נשנית בתחילה על ההלכה של ''קדרין" שאמרו עליה (לעיל פ''ב ה''ח ומקבילות) ''וחייבין על נזקי אדם ופטורין על נזקי כלים'', והיא באמת דומה למניח אבנו בר''ה, עיי''ש. וצ''ע. ועיין מ''ש להלן בסמוך.
(ח)  <small>33.</small> <strong>ואם הטה את הצלוחית ונשברה, אף הוא חייב על נזקי צלוחית. </strong>במכילתא דרשב''י, עמ' 185 הנ''ל: <strong>או</strong><sup class="footnote-marker">19</sup><i class="footnote">צ"ל: אן (= אין, אם).</i> הוטחו כלים על קרקע הרי זה חייב על נזקי בהמה ופטור (כנראה שצ''ל: וחייב) על נזקי כלים. ושם דבוקה הלכה זו להלכה: ''חמור וכליו ונתקרעו, חייב על נזקי בהמה ופטור על נזקי כלים'' וע''ז אומר: או<sup class="footnote-marker">20</sup><i class="footnote">עיין לעיל הערה 19.</i> הוטחו כלים וכו'. כלומר, דווקא אם נפל שור וכליו, או חמור וכליו לתוך הבור, פטור על הכלים, אבל אם דרך הליכתם הוטחו בקרקע חייב. וכן בירושלמי הנ''ל אחרי מאמר ר' יוחנן: ואם בדרך הטחה הטיח, ואפי' (כגירסת כי''ר וכיר''ז) על נזקי צלוחית חייב. ובבבלי הנ''ל אחרי ההלכה ''למה זה דומה'' (כמו בתוספתא) מסיים: לפיכך אם הטיח צלוחיתו באבן חייב, עיי''ש הפירוש. וכנראה שהכוונה היא שהיטה את הצלוחית, וע''י הטייתו נשברה, והיא היטה היא הטיח. ועיין מ''ש להלן ב''ב פ''ה סה''ב, שורה 12, ד''ה ואם היטה. 
### הלכה טו
(א)  <small>34.</small> <strong>בור שבאמצע הדרך הרי זה של עולי בבל. </strong>משנת נדרים פ''ה מ''ה. 
(ב)  <small>35.</small> <strong>שברחבה ושבכרמלית הרי היא של אנשי אותה העיר וכו'. </strong>עיין במשנת נדרים הנ''ל. ובתוספתא שם ספ''ב: רחבה שדרך הרבים מפסקתה הרי היא של עולי בבל, אין דרך הרבים מפסקתה הרי היא של אנשי אותה העיר. ועיין מ''ש בתוספתא כפשוטה שם, עמ' 436. ועיין מ''ש שמואל קרויס בספרו סינאגוגאלע אלטרטימר (גרמנית), עמ' 298 ואילך. ועל ''כרמלית'' עיין מ''ש לעיל פ''א, שורה 28. ודווקא באמצע השדה הוא של בעל השדה, כמפורש להלן. 
(ג)  <small>37.</small> <strong>הנהרות והמעינות שמושכין הרי הן של כל אדם. </strong>ופירש בח''ד שהכוונה כאן לעניין תחומין, כלעיל ביצה פ''ד ה''ח, ריש עמ' 303, ומקבילות, עיין מש''ש בתוספתא כפשוטה, עמ' 1011. אבל הר''מ העתיקה בפ''ו מה' גזילה ואבידה הי''ג (וציין לו במ''ש) לעניין גזילה. ובאמת הכל אחד, ובמכונסין הרי הן או של אנשי אותה העיר, או של יחיד (אם היו בשדהו), ודווקא במושכין הרי הן של כל אדם, וכן הדין גם לעניין עירוב, עיין בתוספות עירובין מ''ו א', ד''ה נהרות, ומ''ש בגאון יעקב שם מ''ה ב'. ומ''ש בתוכ''פ שם, שהברייתא שלנו אינה עניין לתוספתא בביצה אינו מדוייק. 
### הלכה טז
(א)  <small>38.</small> <strong>המבעית את חבירו פטור מדיני אדם וכו'. </strong>בבלי נ''ו א', צ''א א', קידושין כ''ד א'. והתוספתא הובאה בס' המצות לרב חפץ<sup class="footnote-marker">21</sup><i class="footnote">הצופה האנגלי, סדרא חדשה ח"ה, עמ' 356 ואילך, הוצאה מיוחדת, עמ' 132.</i> ובס' הנר לר''ז אגמאתי 13 ע''א, ופירש: המבעית וכו' בדבר שהטריף את דעתו. 
(ב)  <small>38-39.</small> <strong>צווח באזנו וחירשו פטור. </strong>בבבלי צ''א א' וקידושין הנ''ל: <strong>כיצד</strong> תקע באזנו וכו'. ויש כאן פירוש לרישא. ובס' המצות הנ''ל השמיט את הפירוש ואת הסיפא, שהרי הוא מונה שם את החייבים בדיני שמים גרידא. ובס' הנר הסתייע מן התוספתא כאן שתוקע שפירושו צווח פטור מדיני אדם, ולפיכך פירש "תוקע'' שבמשנת ב''ק פ''ח מ''ו, בבלי שם ל''ו ב' ועוד כמו ''נועץ'', עיי''ש שנדחק מאד, ועיין רש''י שם במשנתנו, בפיה''מ להר''מ שם, רש''י קידושין י''א ב' ועוד. ועיין בפירוש רבינו יהונתן, עמ' 113, ובהערת ר''ש פרידמן שם, ולהלן שם עמ' 243. ועיין בפיסקי רי''ד, עמ' כ''ו ובהערה 20 בעמ' כ''ז שם. ועיין להלן פ''ט הכ''ו ומש''ש. 
(ג)  <small>39.</small> <strong>אחזו באזנו וחירשו חייב. </strong>כלומר, אחז באזנו וצווח וכו', עיין בבבלי הנ''ל. ובשטמ''ק צ''א א' כתב בשם פריטי הרמ''ה שלפיכך בצווח פטור (מדיני אדם) משום שהניזק יכול היה להציל את עצמו מן הנזק (כלומר בבריחה), או להרכין את ראשו לצד אחר, אבל באחז באזנו חייב המזיק. וכן משמע בירושלמי כלאים פ''ח ה''ב, ל''ב ע''ג. ועיין בהגהות יפה עינים כאן. ואמרו בבבלי פ''ה ב' שנותן לו דמי כולו. ועיין בתוספות שם ד''ה חרשו, וברא''ש שם פ''ח סי' ה'. 
(ד)  <strong>המבעית בהמת חבירו וכו'. </strong>וכ''ה גם בס' המצוות הנ''ל, ולא הובאה בש''ס ובפוסקים, עיין מ''ש לעיל, ובבלי קידושין כ''ד ב' (מחלק בין אדם לבהמה). ועיין ח''ד שהסיק שברייתא זו אינה הלכה, עיי''ש. 
### הלכה יז
(א)  <small>40-41.</small> <strong>הלעיטה חלתית, הרדפני, וסם המות, וצואת תרנגלין, פטור מדיני אדם וכו'. </strong>וכ''ה בס' המצות הנ''ל. ובבבלי מ''ז ב', נ''ו א': <strong>הנותן</strong> סם המות לפני בהמת חברו פטור מדיני אדם וכו'. והלשון הלעיטה משמעותה שנתן בפיה, עיין לעיל שבת פי''ז (בדפוסים וכי''ע פי''ח) הכ''ב, עמ' 85, ובבלי שם קנ''ה ב'. ועיין מ''ש בח''ד כאן. ועיין במשנת חולין פ''ה מ''ה, תוספתא שם פ''ג (בכי''ע) הי''ט, בבלי שם נ''ח ב'. ועל חילתית, עיין מ''ש לעף פלורה ח''ג, עמ' 454, ועל הרדופני עיי''ש ח''א, עמ' 208 ואילך. 
(ב)  <small>41.</small> <strong>שליח בית דין שהכה ברשות בית דין והזיק וכו'. </strong>בד, כי''ע וס' חפץ הנ''ל הלכה זו מקומה אחרי ''העושה מלאכה'', וכן נכון. והברייתא <strong>שלנו</strong> הובאה בה''ג ד''ו ה', מלקות קכ''ד ע''ב, ד''ב, עמ' 481 (ואף שם מוכח שהסדר הנכון הוא כנ''ל). ובתוספתא גיטין פ''ג ה''ח, עמ' 257: שלוח בית דין שהכה ברשות בית דין והזיק, בשוגג פטור במזיד חייב, מפני תיקון העולם. ובתוכ''פ שם, עמ' 839 ואילך, העתקתי את דברי התשב''ץ ח''ג סי' פ''ב, שהביא את התוספתא שלנו והמקבילות בגיטין הנ''ל ובמכות פ''ב ובאר אותן ולמד מהן כמה הלכות עיי''ש. וברור שמדברים שהכה מכת מרדות בשוגג יותר מן הראוי, אבל במזיד הרי חייב גם בדיני אדם, עיין מש''ש, ועיין מ''ש להלן פ''ט, שורה 33–34, ד''ה שליח בית דין. 
(ג)  <small>42-43.</small> <strong>העושה מלאכה במי חטאת ובפרת חטאת של חביר[ו] פטור מדיני אדם וחייב בדיני שמים. </strong>כבר אמרנו לעיל שהסדר כאן מוטעה, ובבא זו מקומה לפני ההלכה של ''שליח ב''ד'' וכו', עיין מ''ש לעיל בסמוך. וכעין גירסא שלפנינו גם בבבלי כאן נ''ו א' הנ''ל, צ''ח א', גיטין נ''ג א'. אבל בס' המצות הנ''ל: העושה מלאכה במי חטאת <strong>ובאפר</strong> חטאת. והנותן מי חטאת לפני בהמת חברו פטור מדיני אדם ודינו מסור לשמים. והגירסא ו''באפר חטאת'' אינה טעות סופר, שהרי כן יוצא אף מפירושו, והכוונה שעשה מלאכה בגופו של אפר ופסל אותו.<sup class="footnote-marker">22</sup><i class="footnote">עיין בהשגת הראב"ד פ"ז מה' פרה ה"ג.</i> והוא פטור מדיני אדם, משום שהיזק שאינו ניכר אין שמו היזק. ועיין בבבלי גיטין שנדחקו לתרץ את הברייתות למ''ד היזק שאינו ניכר, שמו היזק. ובירושלמי גיטין פ''ה ה''ד, מ''ז ע''א: מתניתא מסייעא לר' יוחנן,<sup class="footnote-marker">23</sup><i class="footnote">הסובר שבמזיד אינו חייב אלא משום קנס, עיין לעיל שם, וצריך להפוד את הגירסא, כהגהת המפרשים.</i> הנותן עול על גבי פרתו של חבירו פטור מדיני אדם וחייב בדיני שמים.<br>ואשר לברייתא השנייה ''והנותן מי חטאת'' וכו' (שאיננה בשום מקום אחר), נראה שהרבותא היא שבדיני שמים חייב לשלם דמי מי חטאת (ולא דמי מים גרידא), ועיין בבלי קידושין ספ''ב נ''ח ב', ומ''ש בהשלמות להלכות הירושלמי להר''מ, ע''ה ב'. ועיין מ''ש לעיל שורה 40–41, ד''ה הלעיטה, ושם מדברים בחיוב על הבהמה, וכאן על מה שאכלה. ועיין בבלי נ''ו ב' ובתוספות, ד''ה המעמיד, ובחי' הרשב''א שם. ובבבלי נ''ה ב': הפורץ גדר בפני בהמת חבירו וכו'. ופירש''י: ויצאה וברחה. אבל בס' המצות הנ''ל<sup class="footnote-marker">24</sup><i class="footnote">(לעיל הערה 21), עמ' 357, הוצ' מיוחדת, עמ' 133.</i> פירש שפרץ את הגדר כדי שתצא הבהמה ותרעה, כלומר, ותזיק. ועיין גם ר''מ פ''ד מה' נזקי ממון ה''ב ובשו''ת שלו, הוצ' פריימן, סי' של''ט, עמ' 305 ואילך. ועיין בתוספ' ד''ה או, בבבלי נ''ה ב'.
(ד)  <small>43-44.</small> <strong>רופא אומן שריפה ברשות בית דין וכו'. </strong>בה''ג וספר המצות הנ''ל. ובתשב''ץ הנ''ל פירש שברופא מנתח עסיקינן, אבל ברופא במשקים ובמשלשלים וכו' פטור אף בדיני שמים, והעתקתי את כל דבריו לעיל גיטין, עמ' 840, עיי''ש. ופשיטא שמדברים בהזיק בשגגה, ופטור בדיני אדם, משום שקבל רשות, אבל במזיד הרי חייב גם בדיני אדם. ובתורת האדם להרמב''ן שער הסכנה, ד''ו י''ב סע''ב ואילך (והובא בכפו''פ פמ''ד, עמ' תרט''ז): הרופא כדיין, ומצווה לדון, ואם טעה בלא הודע אין עליו עונש כלל, כדאמרינן (סנהדרין ו' ב') שמא יאמר הדיין מה לי בצער הזה וכו', ואעפ''י כן אם טעה ונודע לב''ד שטעה משלם מביתו וכו', וכן אמרו בתוספתא דבבא קמא גבי פטורין בדיני אדם וכו', רופא אומן שריפא ברשות ב''ד פטור מדיני אדם ודינו מסור לשמים, ומכל מקום בלא הודע שלו אינו חייב כלום וכו', עיין בתוכ''פ גיטין הנ''ל, עמ' 840 ואילך. ומוכח מדבריו שאפילו רופא מומחה אם לא קבל רשות מבית דין חייב אפילו הזיק בשוגג, כדין כל אדם המזיק, ואדם מועד לעולם.<sup class="footnote-marker">25</sup><i class="footnote">אבל עיין בחי' הרמב"ן ב"מ פ"ב, ד"ה ואתא, ובתוספות כאן (כ"ז ב', ד"ה ושמואל) שרמז להן ברמב"ן שם. ועיין גם בתוספות ב"מ שם וכאן צ"ט ב', ד"ה אימא.</i> 
(ה)  <small>44-45.</small> <strong>המחתך את העובר במעי אשה ברשות בית דין והזיק וכו'. </strong>בה''ג וספר המצות הנ''ל. וכאן מוסיפה התוספתא שאפילו אם אין כאן רופא אומן, והאשה בסכנה שלא תמות מחמת העובר שבמעיה (עיין במשנת אהלות ספ''ז)<sup class="footnote-marker">26</sup><i class="footnote">בתוספתא מכות פ"ב ה"ה: המחתך את העובר ברשות בית דין והרג הרי זה גולה. ועיין באמבוה דספרי לספרי זוטא להרי"ז יאסקאוויטץ, עמ' 538, הערה מ"א שתמה על הלכה זו. ופליטת קולמוס היא, והכוונה בתוספתא שם שהרג את האשה, ולא את העובר שהוא מחתך אותו להוציאו אברים אברים.</i> בית דין נותנין רשות לשאינו מומחה וכו', עיין מ''ש בתוכ''פ הנ''ל.<sup class="footnote-marker">27</sup><i class="footnote">ועיין בסדר אליהו רבא פכ"ג, הוצ' רמא"ש פכ"א, עמ' 122, והנוסח שם לקה בחסרון ובשיבושים.</i> 
### הלכה יח
(א)  <small>46.</small> <strong>ואחד שאר בהמה חיה ועוף לנזקין וכו'. </strong>משנתנו ספ''ה, ועיין במשנת עדיות רפ''ו. ועיין להלן סנהדרין רפ''ג (ומקבילות). 
(ב)  <small>47.</small> <strong>להרביע ולכלאים. </strong>במשנתנו הנ''ל: לכלאים, והכוונה להרבעה ולהנהגה. ועיין במשנת כלאים פ''ח מ''ב. 
(ג)  <small>47-48.</small> <strong>ר' עקיבא אומ' כל אחד ואחד נתרבה במקומו. </strong>דברי ר''ע עונים על משנתנו הנ''ל, והוא חולק על ר' ישמעאל להלן שכל המנויים במשנתנו, למדים משבת. ועיין בירושלמי כאן ספ''ה (ומקבילה בכלאים), ובבבלי נ''ד ב', מכילתא דרשב''י כ''א, כ''ח, עמ' 178, כ''א כ''ט, עמ' 181, כ''א, ל''ג, ריש עמ' 186, כ''א, ל''ה, עמ' 187, מכילתא משפטים פי''ג, עמ' 294 (לעניין כפל), תו''כ קדושים פ''ד הט''ו, פ''ט ע''ב (הרבעה), ספרי כי תצא פי' רל''א, עמ' 264 (חרישה). ועיין בהגהות יפה עינים נ''ד ב' ומ''ש הגרי''ח דייכעס בהכרמל החדשי ש''ד (תמוז תרל''ט), עמ' 365 ואילך. 
(ד)  <small>48.</small> <strong>ר' יוסה או' משם ר' ישמעאל וכו'. </strong>מכילתא דרשב''י כ''א, ל''ג, עמ' 186, מדרש תנאים עמ' 22, בבלי נ''ד ב'. ועיין מכילתא דר' ישמעאל משפטים פ''י, עמ' 280. ועיין מ''ש לעיל בסמוך, ד''ה ר' עקיבא. 
### הלכה יט
(א)  <small>53-54.</small> <strong>נעל כראוי וקשר כראוי וכו'. </strong>מכילתא דרשב''י כ''ב, ד', עמ' 195, וכע''ז לעיל ה''ו, שורה 15 ואילך. 
(ב)  <small>54-55.</small> <strong>מסרה לחולה ולזקן שיש בהן דעת, פטור. </strong>במכילתא דרשב''י הנ''ל: יצאה בהמה והזיקה פטור, שנא' ושלח את בעירו, יצא זה שלא שילח. 
(ג)  <small>56.</small> <strong>מסרה לחרש שוטה וקטן וכו'. </strong>במכילתא דרשב''י הנ''ל: <strong>ומסרה</strong> לחרש וכו', ופירושו: <strong>או</strong> שמסרה (ובמה''ג מפורש: או שמסרה), וכן ברישא: <strong>ומסרה</strong> לחולה וכו', ופירושו: <strong>או</strong> שמסרה לחולה וכו', ואעפ''י שלא נעל כראוי, ונקט לשון זו בסיפא אגב הרישא, ואין לדייק ממנה כלום, עיין מ''ש להלן שורה 59, ד''ה מסרו לחרש. ועיין במשנתנו פ''ו מ''ב. 
(ד)  <small>56-57.</small> <strong>אי זהו שלא כראוי, כל שאין יכול לעמוד ברוח. </strong>ועיין בבלי נ''ה ב' (הבבלי מדגיש בקביעות: ברוח <strong>מצויה</strong>). וציין בס' הנר לר''ז אגמאתי, 22 ע''א, שמקורה בתוספתא כאן. ועיין בירושלמי ובבלי שנשאו ונתנו אם משנתנו כר' יהודה הסובר שבמועד מספיקה שמירה פחותה, או שהיא דברי הכל, ובשן ורגל לא נחלקו. ובירושלמי קיימת דעה שמשנתנו כר' אליעזר בן יעקב, לעיל פ''ה ה''ז. ובמקורות א''י אינו רגיל הביטוי רוח מצויה ורוח שאינה מצויה. ובירושלמי כאן פ''ו סה''ד, ה' ע''ג: ברוח של אונסי' וכו' ברוח שהעולם מתנהג בו. 
### הלכה כ
(א)  <small>57.</small> <strong>רועה שמסר צאנו לרועה אחר, ראשון חייב ושיני פטור. </strong>וכ''ה בירושלמי פ''ו רה''ב, ה' ע''ב. ובמשנתנו פ''ו מ''ב: מסרה לרועה, נכנס רועה תחתיו, ופירשו בבבלי נ''ו ב' שהרועה מסר לרועה, ודווקא שמסרה לכרזיליה,<sup class="footnote-marker">28</sup><i class="footnote">כלומר, לרועה שעוזר לו, ועיין בעה"ש ערך כרזל. ועיין מ"ש להלן בפנים בשם המכילתא.</i> אבל אם מסר לרועה אחר, הראשון חייב. ובשטמ''ק שם (בשם הר''מ מסרקסטה): מסרה (כלומר, הרועה) לרועה אחר לשמרה, והזיקה, שומר הראשון חייב בנזקיה והוא גובה משומר שני. ובמכילתא משפטים פט''ז, עמ' 305: מעמו להביא את <strong>הצוער</strong>, ולהוציא את דמי הנוקד. ובכי''א ובילקוט (עיין בשנו''ס) גורס: להוציא את הצוער, להביא את הנוקד. ולפי פירוש בעל הזית רענן ושבות יהודה היא היא ההלכה שבבבלי הנ''ל, עיין בהערות הרח''ש הורוביץ במכילתא שם. ועיין ר''מ פ''ד מה' נזקי ממון הי''א ובהשגות שם.<br>ובירושלמי שם, וכן בבבלי הנ''ל, תלו את ההלכה בשומר שמסר לשומר, אם הראשון, או השני חייב.
(ב)  <small>58.</small> <strong>המוסר צאנו לרועה, אפי' חיגר, אפי' חולה, אפי' לפניו כשלש מאו' צאן, פטור. </strong>בחי' הרשב''א נ''ו ב': תוספתא המוסר צאן לרועה חגר, או <strong>סומא</strong>, אפילו לפניו כשלש מאות צאן, פטור. והגירסא ''סומא'' כנראה ט''ס היא, וכד רגיז רחמנא על ענא עביד לרעיא סמיא.<sup class="footnote-marker">29</sup><i class="footnote">ועיין באודיסיאה של הומירוס ס"ט 405 ואילך.</i> וכנראה שרבינו כתב באשגרה מכתובות י''ז א' סנהדרין צ''א ב', להלן פ''ז הט''ו ועוד בכ''מ.<br>ואשר לשלש מאות צאן כוונתו שקשה לשמור אותם. ובירושלמי ביצה פ''א ה''א, ס' ע''א (ומקבילה בע''ז פ''ב): מעשה וכו' שביקעו להם זאבים יותר משלש מאות צאן.<sup class="footnote-marker">30</sup><i class="footnote">ושלש מאות הוא לשון גוזמא, עיין להלן שורה 75, הכ"ב, ומ"ש ר"י לוי בפירושו כאן פ"ה, עמ' 178, ומ"ש בתוספתא כפשוטה לעיל ח"ח (סוטה), עמ' 697, ד"ה כשלש מאות. ועיין ספרי ראה פיס' ע"ו, עמ' 141. והדברים ב"ציון" של יאסט ח"א עמ' 9, ששלש מאות היא גוזמא של <strong>הבבליים </strong>אינם מדוייקים.</i>
(ג)  <small>59.</small> <strong>מסרו לחרש, שוטה, וקטן וכו'. </strong>משנתנו פ''ו מ''ב, ועיין לעיל, שורה 56, ד''ה מסרה לחרש. ועיין להלן בסמוך. 
(ד)  <strong>לעבד, ולאשה, פטור, ומשלמין לאחר זמן וכו'. </strong>במכילתא משפטים פי''ד, עמ' 296: ושלח את <strong>בעירו</strong> מכאן אמרו מסר צאנו לבנו, לשלוחו, ולעבדו פטור. לחרש, שוטה, וקטן חייב. וכל הברייתא שלנו הובאה בשם התוספתא במגדל עוז פ''ד מה' נזקי ממון הי''ב. ועיין ר''מ שם הי''א והי''ב. 
(ה)  <small>60.</small> <strong>נתגרשה אשה וכו'. </strong>משנתנו פ''ח מ''ד. 
(ו)  <small>61-62.</small> <strong>החותך יבלת של חבירו ועומד לחתכה,לא יאמר לו תן לי מה שחבלת בי, אלא נותן לו כל בושתו. </strong>הדברים מפורשים בירושלמי כתובות פ''ג ה''ה, כ''ז סע''ג: דר' שמעון פטר את האונס מן הצער (כלומר, ואינו משלם אלא קנס בושת ופגם), למה זה דומה לחותך יבלת חבירו, ועתיד לחתכה, כלומר שפטור מצער, ואינו משלם אלא בושת בלבד שעשה כן בעל כרחו, ובייש אותו בפרהסיא. והיא הברייתא שלפנינו. 
(ז)  <small>62-63.</small> <strong>הקוצץ נטיעותיו של חבירו ועתיד לקוצצן, לא יאמר לו תן לי מה שחבלת בי, אלא נותן לו כל נזקו. </strong>ברור שהלשון הוא באשגרה מן הרישא, והכוונה היא שלא יאמר לו תן לי מה שגזלת אותי, אלא נותן לו נזקו. והדברים מבוארים בירושלמי כתובות הנ''ל שממשיך ואומר: למה זה דומה לקוצץ נטיעות חבירו ועתיד לחתכן, כלומר שהנטיעות היו <strong>בטילות</strong>,<sup class="footnote-marker">31</sup><i class="footnote">כירושלמי שבועות פ"ד סה"ו, ל"ה ע"ג.</i> ואינן עושות כדי טיפולן, ועומדות להיקצץ,<sup class="footnote-marker">32</sup><i class="footnote">עיין במשנת כתובות פ"ח מ"ה.</i> אין הניזק יכול לתבוע דמי נטיעות אלא דמי עצים בלבד.<sup class="footnote-marker">33</sup><i class="footnote">או שנוטל את העצים אם הם קיימים.</i> וכל המפרשים פירשו את הבבא ע''פ התוספתא סנהדרין רפ''ו, ירושלמי שבועות פ''ד סה''ו, ל''ה ע''ג, ובבלי כאן צ''א ב', ואינו עניין לנידון שלנו כלל. ועיין בתוספות נ''ה ב', ד''ה אילימא, ותוספות סנהדרין ע''ז א', ד''ה בניזקין.<br>וכל הברייתא הובאה לכאן אגב השומא שנזכרה במשנתנו פ''ו ב', עיין להלן בסמוך ובבלי נ''ט א'.
### הלכה כא
(א)  <small>63-64.</small> <strong>אין שמין בית קב, מפני שמשביחו, ולא בית כור וכו'. </strong>וכן במכילתא דרשב''י כ''ב, ד', סוף עמ' 195: אין שמין <strong>בית</strong> קב, מפני שהוא משביח, ולא בית כור וכו'. וכן בירושלמי פ''ו ה''ב, ה' ע''ב: תני אין שמין בית כור, מפני שהוא פוגם, ולא <strong>בית</strong> קב, מפני שמשביח וכו'. ובבבלי נ''ח ב': ת''ר אין שמין <strong>קב</strong>, מפני שמשביחו וכו', אין שמין קב בששים קבים וכו', אין שמין קב בפני עצמו וכו'. אבל גירסת התוספתא מקויימת גם ע''י המכילתא דרשב''י וגם על ידי הירושלמי, וקשה לקבל את הגהת המפרשים ע''פ הבבלי. והתוספתא נותנת טעם למשנתנו (פ''ו מ''ב) למה שמין דווקא בית סאה באותה שדה, מפני שאם ישומו כמה פחתו דמי אותו בית קב שאכלה ממנו משביח את הניזק, שבשדה קטנה כזו ניכר הנזק הרבה ומשביח ע''י כך את הניזק, ואם שמין בית כור הרי הנזק ניכר בו מעט מאד ופוגם את הניזק. וכן פירש בשיירי מנחה ''לפי שטחיות הלשון''. 
(ב)  <small>64-65.</small> <strong>אלא שמין בית סאה פחותה באותה שדה וכו'. </strong>וכ''ה בד. אבל בכי''ע ובמקבילות חסרה המלה ''פחותה''. ושמא הכוונה ששמין את אותה בית סאה שנפחתה ע''י אכילת הבהמה. 
(ג)  <small>65.</small> <strong>ר' שמעון בן יהודה אומ' משם ר' שמעון וכו'. </strong>וכ''ה בבבלי הנ''ל. אבל בירושלמי הנ''ל: אמר ר' <strong>יודה</strong> אימתי בזמן שאכלה וכו'. ובמכילתא דרשב''י, עמ' 195: ור' שמעון אומ' <strong>כרם</strong>, והלא בכלל שדה היה, מה ת''ל שדה או כרם, מלמד שאם אכלה פגין, או בוסר, רואין אותן כאילו הן פירות גמורין. 
(ד)  <small>66.</small> <strong>שאכלה יחורי תאנים, או שקטפה לולבי גפנים וכו'. </strong>וכ''ה בד ובכי''ע. ובמכילתא הנ''ל חסר כל זה. ובירושלמי הנ''ל: שאכלה ייחורי תאנים, <strong>וקירטמה</strong> לולבי גפנים וכו'. ובבבלי הנ''ל: שאכלה לולבי גפנים ויחורי תאנים וכו'. ומקורות א''י דייקו בלשונם. וירקות שגדלים עלים עלים משורש אחד, או על גזע אחד, הרי בעלי החיים מקרטמים עלה עלה ואוכלים,<sup class="footnote-marker">34</sup><i class="footnote">עיין במשנת מעשרות פ"ג מ"ג ומ"ט ועוד בכ"מ.</i> וכן לולבים כעלים הם ומתקרטמים, או נקטפין, אבל יחורי תאנים שהם גדלים בנפרד נאכלים, כמו כל הפירות. ועיין מ''ש לעיל פ''ב ה''א שורה 5. 
(ה)  <small>67.</small> <strong>כאילו הן פירות גמורין. </strong>וכ''ה במכילתא דרשב''י הנ''ל (לעיל, שורה 65, ד''ה ר' שמעון) וכן בירושלמי הנ''ל: שמין לו פירות גמורין. ובבבלי הנ''ל: רואין אותן כאילו ענבים עומדות ליבצר. והנה בבבלי לעיל שם נזכרה מחלוקת התנאים אם משערים בתבואה שאכלה שחת, במשוייר, כלומר, אם משערין בנותר, ולפי שתעלה כל ערוגה וערוגה בימי הקציר משלם, או ששמין אגב הקרקע, כמה היתה שוה עם השחת לפני שאכלה וכו'. ומשום כך פירשו ''כאילו ענבים עומדות ליבצר'', שאין משתערין במשוייר, אבל אפשר לפרש שאף הן נישומין אגב קרקע.<sup class="footnote-marker">35</sup><i class="footnote">עיין בתוספות נ"ט א', ד"ה אכלה, ובשטמ"ק במקומו.</i> ברם בתוספתא ובמכילתא דרשב''י ובירושלמי הנ''ל לא נזכרה כלל שומא במשוייר, ובעל כרחינו אנו מפרשים שהכוונה היא שאינן נישומין אגב קרקע אלא בפני עצמן, ור''ש בן יהודה חולק על משנתנו (פ''ו מ''ב) בדעת ר' שמעון, עיין פירש''י במקומו ומ''ש בח''ד. 
(ו)  <small>68.</small> <strong>אכלה פירות נטיעות, שמין להן נטיעות, עצמן, שמין להן בית סאה. </strong>לשון קטועה היא, ועצמן פירושו ''נטיעות עצמן''. וכן הגירסא בד: נטיעות. נטיעות עצמן וכו', וכן בירושלמי הנ''ל: <strong>פירות</strong> (כ''ה בשרי''ר, ולפנינו חסר) נטיעות שמין לו נטיעות, נטיעות שמין לו בית סאה. כלומר, כשאכלה פירות נטיעות שמין את הנטיעה כמה נפחתה מדמיה ע''י חסרון הפירות שנאכלו, אבל אם אכלה את הנטיעות הרכות עצמן, שמין בבית סאה, כדין תבואה. ועיין בבלי נ''ח ב'. 
(ז)  <small>69.</small> <strong>תבואה שהביאה שליש, הרי היא כנטיעות. </strong>וכ''ה בד ובכי''ע. אבל בירושלמי הנ''ל: <strong>שלא</strong> הביאה שליש, נידונת כנטיעות, כלומר, ושמין אותה אגב בית סאה. וגירסת הירושלמי מקויימת גם ע''י שרי''ר, כיר''ז ואו''ז כאן (פ''ו סי' רע''א, כ''א ע''ב). והסיק באו''ז שם: משמע אם הביאה שליש שמין אותה בפני עצמה, אעפ''י שעדיין לא בישלה כל צרכה. ונראה שגירסא זו נכונה, כמו שהכריע במנ''ב. ור''ע לשיטתיה שעושה הבאת שליש בתבואה כתבואה גמורה ביחס לכמה הלכות,<sup class="footnote-marker">36</sup><i class="footnote">ירושלמי מעשרות פ"ה ה"ד, נ"א ע"ד ומקבילות. עיין מ"ש לעיל ח"ב (מעשרות), עמ' 707, ובהערה 49 שם.</i> ולפיכך אם הביאה שליש שמין אותה בפני עצמה. אבל אם לא הביאה שליש דינה כחזיז, ושמין אותה אגב קרקע, כדעת החכמים בבבלי נ''ח סע''ב.<br>ור''ע נקט הלשון ''הרי היא כנטיעות'' ע''פ לשון הכתוב (שמות כ''ב, ד'): <strong>כי יבער איש שדה או כרם</strong> וכו'. ובמכילתא דרשב''י כ''ב, ד', עמ' 195: או מה כרם פירות גמורין<sup class="footnote-marker">37</sup><i class="footnote">עיין מכילתא דר' ישמעאל משפטים פי"ד, עמ' 296.</i> אף אין לי אלא פירות גמורין, מנין ראתה זרעין (במה''ג מוסיף: <strong>ושתלין</strong>) ואכלתן הרי אילו שמין לו, ת''ל שדה, וזרעים פירושו כאן שעדיין לא גדלו, שלא הביאו שליש. ומפרש ר''ע ''או כרם'' שאכלה את השתלין עצמן, ותבואה שלא הביאה שליש דינה כשתלין, ושמין אותה אגב השדה, כאכלה נטיעות.
### הלכה כב
(א)  <small>70.</small> <strong>ניבה וניבתו הרוח וכו'. </strong>במשנתנו פ''ו מ''ד: בא אחר <strong>וליבה</strong> המלבה חייב, <strong>ליבתה</strong> הרוח וכו', וכ''ה בכל נוסחאות המשנה. ובירושלמי פ''ו ה''ד, ה' ע''ג: אית תניי תני ליבה. אית תניי תני וניבה וכו'. ובבבלי ס' א': מאן דתני ליבה לא משתבש, ומאן דתני ניבה לא משתבש וכו'. ועיין להלן בסמוך. ועיין מ''ש מהרינ''א במבוא לנוה''מ, עמ' 118, ועמ' 436. 
(ב)  <strong>אם יש בשלו כדי לנבות הרי זה חייב. </strong>וכן במכילתא דרשב''י כ''ב, ה', סוף עמ' 198: ובא אחד <strong>וניבח</strong>, ויש בו כדי <strong>לנבח</strong> (כלומר, בלי סיוע הרוח) הרי הוא חייב. והברייתא שלנו בבבלי ס' א', וציין למקורה בתוספתא בס' הנר לר''ז אגמאתי, 26 ע''א. ועיין בתוספות, ד''ה לבתה, ובחידושי הרשב''א שם ועוד. 
(ג)  <small>71.</small> <strong>ר' שמעון או' שלם ישלם וכו'. </strong>פיסקא ממשנתנו פ''ו סוף משנה ד', ולה נסמכה הברייתא, ומקומן של דברי ר' שמעון הן בסוף הברייתא, כמו שהוא במשנתנו ובמכילתא משפטים פי''ד עמ' 297, אלא שמסדר התוספתא לא חזר עליהם, מפני שכבר הקדים אותן. 
(ד)  <small>72.</small> <strong>המדליק בתוך שלו, כמה תעבר וכו'. </strong>כל הברייתא בשם התוספתא הובאה בספר המצות לרב חפץ.<sup class="footnote-marker">38</sup><i class="footnote">הצופה האנגלי סידרא חדשה ח"ה, עמ' 348, הוצאה מיוחדת, עמ' 124.</i> 
(ה)  <small>72-73.</small> <strong>ר' לעזר בן עזריה אומ' שש עשרה אמה דרך רשות הרבים. </strong>וכ''ה בד (אלא ששם נשמט בטעות ''שש''). ובכי''ע: ר' אליעזר אומ' וכו'. וכ''ה בס' המצות הנ''ל ובמשנתנו פ''ו מ''ד, במכילתא דר' ישמעאל משפטים פי''ד, עמ' 297, ובירושלמי פ''ו ה''ו, ה' ע''ג. ועיין בבלי ס''א א'. אבל ר''א בן עזריה סובר במשנתנו ובמכילתא הנ''ל: רואין כאילו הוא באמצע בית כור, ופירש''י שיש לו בית חצי כור לכל רוח, ועיין בפי' של ר''י לוי לירושלמי כאן פ''ו, עמ' 177. 
(ו)  <small>73.</small> <strong>בשעת הרוח שלשים אמה. ר' יהודה או' וכו'. </strong>סה''מ וירושלמי הנ''ל. 
(ז)  <small>74.</small> <strong>ר' עקיבא או' חמשים אמה. </strong>משנתנו ומכילתא הנ''ל ומקורות הנ''ל. 
(ח)  <small>74-75.</small> <strong>ובשעת הרוח שלש מאות אמה. </strong>וכ''ה בס' המצות הנ''ל. ובירושלמי הנ''ל: בשעת הרוח מאה אמה. 
(ט)  <small>75.</small> <strong>מעשה בערב שקפץ האור יתר משלש מאות אמה והזיק. </strong>וכ''ה בס' המצות הנ''ל. וכן בירושלמי הנ''ל (בלי המלה ''והזיק'').<sup class="footnote-marker">39</sup><i class="footnote">ועל המספר שלש מאות, עיין מ"ש לעיל הערה 30. ופירושו של ר"י לוי (עיין לעיל הערה 30) הוא לפי גירסת הירושלמי לעיל שם "בשעת הרוח <strong>מאה </strong>אמה", אבל לפי גירסתנו "שלש מאות אמה" השעור הוא בדווקא, וממילא אין ראייה שנקטו לשון גוזמה במה שאירע בערב.</i> 
(י)  <small>76.</small> <strong>שעיברה הדליקה את הירדן שהיתה קשה. </strong>וכן במכילתא הנ''ל: מעשה שעברה דליקה הירדן והזיקה, מפני שהיא מרובה. ובירושלמי חסרה פיסקא זו. ובדברי חז''ל סתם רוחב הירדן הוא חמשים אמה, כספרי ואתחנן פי' כ''ט, עמ' 48, ומקבילה בקה''ר פ''ט, י''א. ובסילוק לפרשת שקלים לר''א הקליר (אז ראית וספרת): והירדן מרחיב חמשה כים הזבול (כלומר, חמשים אמה). 
(יא)  <strong>במי דברים אמורים בזמן שקפצה וכו'. </strong>וכן בירושלמי ובמכילתא: אימתי בזמן וכו', כלומר שהרי אי אפשר לאש לעבור את הירדן בלי קפיצה, ועל הכתיב ''במי דברים'' וכו', עיין לעיל דמאי עמ' 227, הערה 14. ובבלי ס''א א': תניא כוותיה דרב, בד''א בקולחת וכו'. ועיין מ''ש להלן בסמוך. 
(יב)  <small>77.</small> <strong>אבל אם היתה מסכסכת והולכת, או שהיו עצים מצוין לה וכו'. </strong>וכ''ה (''מסכסכת'') גם בד, בכי''ע ובס' המצות הנ''ל. אבל במכילתא הנ''ל: אם היתה <strong>מצפצפת</strong> והולכת וכו'. ובירושלמי הנ''ל: אבל אם היו עצים מצויין לפניו, או שהיה <strong>מספסף</strong> והולך וכו'. וכבר פירש לנכון ר''י לוי שספסף פירושו לחרוך, עיין במחברתו על המכילתא דרשב''י, עמ' 19, ובהערה שם. ועיין מ''ש בתוכ''פ נזיר, עמ' 544–545. ובבבלי הנ''ל: אבל בנכפפת (וכל''א שברש''י) ועצים מצויין לה וכו'. ועיין מ''ש בתוכ''פ יום טוב, עמ' 1010. מצוין לה, בכי''ו בטעות: מצוין להר. 
(יג)  <small>77-78.</small> <strong>אפי' עד מיל הרי זה חייב. </strong>וכ''ה במכילתא ובירושלמי הנ''ל. וכ''ה בדברי רב בבבלי הנ''ל בגוף כ''י המבורג. אבל בברייתא שבבבלי הנ''ל: אפילו עד מאה מיל, וכ''ה בדברי רב הנ''ל ברוב הנוסחאות, עיין דק''ס, עמ' 136, הערה ת' והערה ש'. 
### הלכה כג
(א)  <small>78.</small> <strong>עברה נהר או גדר, או שלולית וכו'. </strong>ירושלמי ובבלי הנ''ל. ועיין במשנתנו פ''ו מ''ד, מכילתא הנ''ל, מכילתא דרשב''י כ''ב, ה', עמ' 197. ועיין מ''ש על ''שלולית'' לעיל פאה, עמ' 133. 
### הלכה כד
(א)  <small>79.</small> <strong>המדליק את הגדיש וכו'. </strong>משנתנו פ''ו מ''ה. ובמכילתא דרשב''י כ''ב, ה', סוף עמ' 197: המדליק בתוך שלו יצאת אש וכו' הרי זה חייב, היו בו כלים ודלקו וכו'. וכן מסיים בברייתא שבבלי ס''ב א': במה דברים אמורים במדליק בתוך שלו וכו'. ועיין בבבלי לעיל שם מחלוקת רב כהנא ורבא. ועיין בירושלמי פ''ו ה''ז, ה' ע''ג, ומ''ש ביפה עינים ס''א ב', ואין הדברים מוכרחים.<br>והברייתא שלנו הובאה בבבלי ס''א ב', ובס' הנר לר''ז אגמאתי, 27 ע''ב, ציין למקורה בתוספתא כאן.
(ב)  <small>80-81.</small> <strong>ורואין את מקום הכלים וכו'. </strong>מכילתא דרשב''י, וברייתא שבבבלי הנ''ל. 
(ג)  <small>81.</small> <strong>ומודה ר' יהודה לחכמים במשאיל וכו'. </strong>מכילתא דרשב''י וברייתא שבבבלי הנ''ל. 
(ד)  <small>83.</small> <strong>השאילו לגדוש בו חטין וכו'. </strong>ברייתא בבבלי הנ''ל, וליתא במכילתא דרשב''י. 
(ה)  <small>84-85.</small> <strong>היה גדיש של חטין ומחופה בשעורין וכו'. </strong>מכילתא דרשב''י ובבלי הנ''ל. ובירושלמי פ''ו ה''ז, ה' ע''ג: דתני<sup class="footnote-marker">40</sup><i class="footnote">צ"ל: ותני, כגירסת הראשונים.</i> כן, היה גדיש חטים מחופה שעורין, או גדיש שעורין מחופה בחיטין, נותן לו גדיש שעורים. והסוגיא שם קשה מאד, ועיין בפירושו של ר''י לוי, עמ' 181, ובתוספות רבינו פרץ ס''ב א'. ועיין בפירוש נתיבות ירושלים ובהגהות יפה עינים ס''ב א', ד''ה תוספות, ולא נתחוורתי בדבריהם ז''ל. 
(ו)  <small>85-86.</small> <strong>היה אדם ישן בתוכו ודלק, אפי' שוגג פטור וכו'. </strong>במשנתנו פ''ו מ''ה: עבד כפות לו וכו' ונשרף עמו פטור. והוסיפה הברייתא שאפילו חייבי מיתות שוגגין פטורין מן הממון, כדרשה שבמכילתא דרשב''י כ''א, ט''ו, עמ' 172, ירוש' תרומות פ''ז ה''א, מ''ד ע''ג, שבת פ''ב ה''ה, ה' ע''א, כתובות פ''ג ה''א, כ''ז ע''ב, שם ה''ג, כ''ז ע''ג, בבלי כתובות ל''ה א', ל''ח א', ב''ק ל''ה א', סנהדרין ע''ט ב', ועיי''ש פ''ד ב'.<br>ובירושלמי כאן פ''ב ה''ה, ג' ע''א, מביא ראייה ממשנתנו הנ''ל לר' יוחנן הסובר שאשו משום חציו, אלא שבירושלמי נסתרסה הגירסא, והנכון הוא כהגהת ר''י לוי שם, עמ' 56, עיי''ש. וכן סובר גם ר' יוסי להלן שם, וכן לעיל שם פ''א ה''ב, ב' ע''ג, וכמו שפירשנו לעיל רפ''א, ד''ה זה השור והבור. ועיין בבלי כ''ב ב' שיטה אחרת.
### הלכה כה
(א)  <small>86-87.</small> <strong>נכנס לחנות של נגר שלא ברשו' וכו'. </strong>בבלי ל''ב ב'. והברייתא שלנו נסמכה למשנתנו פ''ו מ''ו: גץ שיצא מתחת הפטיש ויצא והזיק חייב, כלומר, בין שיצא לרה''ר, או לרשות יחיד אחר. ובמכילתא דרשב''י (כ''ב, ה'), עמ' 198: המדליק בתוך שלו וכו' אין לי אלא אלו בלבד, מנין המכה בפטיש<sup class="footnote-marker">41</sup><i class="footnote">כלומר, מכה בפטיש על יתד של ברזל שבוקעים בו את הקורות הגזורות.</i> והזיק בין ברשות הרבים ובין ברשות היחיד, ונופח (= ונפח) שהניח גץ על גבי ברזל, יצא והזיק וכו', כך כל העושה בתוך שלו ומזיק בתוך שאינו שלו יהא חייב. ומכאן שאם הזיק בתוך שלו פטור, כברייתות שלפנינו. ומתוך המכילתא הנ''ל משמע שחייב משום אש, וכשיטת התוספות ס' א', ד''ה רב אשי, ב''ב כ''ו א', ד''ה זיקא, ועוד. ועיין ר''מ פ''ו מה' חובל ומזיק הי''א. 
(ב)  <small>87.</small> <strong>וטפחה לו בפניו, פטור. </strong>כלומר פטור מד' דברים שהרי לא נזכר כאן ''ומת'', ובניזקין עסיקינן, ופטור אף מנזק, כשיטת הרשב''א בחידושיו ל''ב א', ד''ה הא דקתני. ועיין בתוספות ל''ב ב' ד''ה זה. ובבבלי הנ''ל: וטפחה על פניו <strong>ומת</strong> פטור. אבל בתוספות שם, ד''ה נתזה, מוחקים את המלה ''ומת'', ואינה גם בר''ח, ברם היא מצויה בכל כתה''י (לפי דק''ס), וישנה גם בה''ג ד''ו, פ''ז ע''ג, ד''ב, עמ' 348, וברי''ף בסוגיין. ובאו''ז פ''ג סי' קס''ה, י''ב ע''א, לא גרס בברייתא ''ומת'', אבל להלן שם, בהבאה במימרא של רב פפא משמיה דרבא: וטפחה לו על פניו ומת פטור. 
(ג)  <small>87-88.</small> <strong>בעל החנות חייב. </strong>ואפילו אם לא ראה אותו (דומיא דרישא), הואיל ונתן לו רשות להכנס היה צריך להזהר, או דינו כחצר השותפין, עיין להלן. 
### הלכה כו
(א)  <small>88.</small> <strong>נכנס לחנותו של נפח וכו'. </strong>בבלי הנ''ל ל''ב סע''ב. 
(ב)  <strong>ויצאו ניצוצות והזיקוהו. </strong>כאן נזכר בפירוש ''והזיקוהו'', ובבבלי הנ''ל: וטפחו לו על פניו <strong>ומת</strong> וכו'. וכ''ה (''ומת'') גם בר''ח, באו''ז הנ''ל סי' קס''ו ועוד. 
(ג)  <small>89.</small> <strong>ואם נכנס ברשות, בעל החנות חייב. </strong>בבבלי הנ''ל: פטור ואפילו נכנס ברשות, וכנראה ששנו כן בגוף הברייתא, והעמידוה בשולייא דנגרי, ורבו מסרהב בו לצאת, וכסבור היה שיצא, עיי''ש. ומסתבר שזו היא ברייתא אחרת שנשנית לעניין גלות. 
### הלכה כז
(א)  <small>89-90.</small> <strong>פועל שנכנס לחצר בעל הבית שלא ברשותו, אע''פ שיש לו רשות ליכנס ולהגבות את שכרו וכו'. </strong>בבבלי ל''ג א': דתניא פועל שנכנס לתבוע שכרו מבעל הבית ונגחו שורו וכו' פטור אעפ''י שנכנס ברשות. ופירשוה שם שבקש רשות ואמר לו בעה''ב: כן, וכוונתו היתה שיעמוד במקומו ויביא לו שכרו, אבל לא נתן לו רשות בפירוש להכנס לחצרו. ואף כאן הכוונה שיש לו רשות ליכנס כדי לגבות את שכרו, ואינו נקרא עבריין שנכנס לרשותן של אחרים שלא מדעתם, אבל מכל מקום צריך לקרוא מקודם לבעה''ב, שמא יוציא לו שכרו לחוץ, או יאמר לו בפירוש שיכנס פנימה. ועיין לעיל פ''ה הי''ג, ושם מדברים בסתם אדם, ובשהמית אותו השור, ולעניין כופר. ועיין בברייתא שבבבלי לעיל שם.<br>ובירושלמי פ''ג ה''ח, ג' ע''ד: אמר <strong>ר' יוסי בן חנינה</strong> היה עומד ומבקע עצים בחצירו ונכנס פועל לתבוע שכרו ונתזה הבקעת והזיקתו חייב, ואם מת אינו גולה. והתני ר' חייא פטור,<sup class="footnote-marker">42</sup><i class="footnote">כלומר, הברייתא שבתוספתא כאן.</i> לא פליגי וכו', ומה דמר ר' חייה בשלא ראהו. אם בשלא ראהו, כיון שאמר לו היכנס חייב (כלומר, בתמיה), והתני ר' חייה פטור.<sup class="footnote-marker">43</sup><i class="footnote">וכ"ה במקבילה במכות פ"ב. ונראה קצת שצ"ל: חייב, ולפנינו היא אשגרה מלעיל, והשאלה היא מן התוספתא כאן שאם אמר לו הכנס חייב, ולמה חייב אם לא ראהו.</i> ומתרץ הירושלמי: כיון שאמר לו הכנס, צריך לשמור עצמו. ואית דבעי מימר כיון שאמר לו היכנס נעשית כחצר השותפין. ועיין בהגהות יפה עינים ל''ב סע''א (צ''ל שם: ע''ב), ד''ה בשולי' דנפחי, שקיים את הגירסא שלפנינו. ועיין בדברי ר''י בר חנינא בבבלי ל''ב ב', ובתוספות שם, סד''ה חייב, שהביאו את הירושלמי, וכן בפיסקי הרי''ד כאן, הוצ' הרא''י וורטהיימר, עמ' י''ד, בשטמ''ק במקומו, אבל הראשונים לא העתיקו את סוף דברי הירושלמי.
### הלכה כח
(א)  <small>92.</small> <strong>גמל שטעון פשתן וכו'. </strong>משנתנו ספ''ו. 
(ב)  <small>93-94.</small> <strong>[מן האגף ולפנים בעל גמל חייב] מן האגוף ולחוץ וכו'. </strong>השלמתי ע''פ כי''ע. ובד ובכי''ו נשמט ע''י הדומות. ולפנינו הוספת התוספתא למשנתנו הנ''ל, ומפרש מהו ''לתוך החנות''. ועיין מ''ש על ''אגף'' לעיל עירובין, עמ' 460, לשורה 41. 
(ג)  <small>94.</small> <strong>ר' יהודה אומ' אם היתה לפניו איצטבה והדליק וכו'. </strong>הכוונה כנראה לאיצטבה שלפני החנות שהחנווני מציג שם את סחורתו, ולדעת ר' יהודה היא רשות החנווני, ונראה שהחנות היתה פתוחה לסטיו,<sup class="footnote-marker">44</sup><i class="footnote">עיין להלן ב"מ פי"א ה"ג.</i> ועל האיצטבאות, שהן חלק מן האיסטוונית, היו עובדים, או מציגים לראווה את הסחורות.<sup class="footnote-marker">45</sup><i class="footnote">עיין ירושלמי ב"ב פ"ב רה"ג, י"ג ע"ב, שה"ש רבה ספ"ו ועוד.</i> 
(ד)  <small>95.</small> <strong>וחכמים אומ' אעפ''י שהיתה לפניו איצטווה וכו'. </strong>לדברי חכמים אעפ''י שאין האיצטווה רשות הרבים, אבל גם רשות היחיד איננה,<sup class="footnote-marker">46</sup><i class="footnote">עיין מ"ש לעיל שבת, סוף עמ' 3 ואילך, וברש"י שם ז' א', ד"ה בין העמודים.</i> ופשע החנווני שהניח נרו מבחוץ. 
(ה)  <small>95-96.</small> <strong>וכן היה ר' יהודה אומ' בנר חנוכה פטור, מפני שהניח ברשות. </strong>משנתנו ספ''ו, ומוסיפה התוספתא ''מפני שהניח ברשות''. ומן הלשון ''וכן היה'' משמע שטעם אחד למניח על האיצטבה לפני פתח חנותו ולנר חנוכה, אלא שהרשות של האיצטבה היא רשות שנתנו בית דין, והוא כדעת ר' יהודה לעיל פ''ה ה''ו, ובנר חנוכה היא רשות של מצוה. והתוספתא שלפנינו נעתקה בפיסקי הרי''ד, הוצ' רא''י וורטהיימר, עמ' קי''א, ושם חסרות המלים ''וכן היה'', ולא העתיקן, משום שאינן נחוצות לעניינו. ועיין בבלי ב''מ קי''ט ב', ושבת כ''א ב'. ברשות, בכי''ו בטעות: ''ברשות הרבים'', ולי' תיבת הרבים בא וד.<br>ובירושלמי ספ''ו, תני ר' בנר חנוכה פטור, מפני שהוא רשות. ועיין מ''ש להלן.
(ו)  <small>96.</small> <strong>וחכמים אומ' בין זה ובין זה חייב. </strong>וכ''ה בפסקי רי''ד הנ''ל. וכן בירושלמי הנ''ל: בין כך ובין כך חייב.<sup class="footnote-marker">47</sup><i class="footnote">לפנינו: בד"ו: פטור חייב, ועל המלה "פטור" ישנן סימני מהיקה בכי"ל. ועיין גם בשרי"ר, עמ' 245, שורה 35.</i> והואיל ובירושלמי לא נזכר עניין האיצטבא, הרי מוכח שהכוונה בין זה שהניח בחוץ נר להדלקה ובין זה שהניח נר חנוכה. וכן אפשר לפרש גם לפנינו, ודברי החכמים דבוקים למשנתנו. ועיין להלן. 
(ז)  <small>97-98.</small> <strong>כגון אילו מסככין על פתחי חניותיהן ברשות הרבים בחג, אע''פ שיש להן רשות, ובא אחר והוזק וכו'. </strong>פיסקי רי''ד הנ''ל, ירושלמי הנ''ל. ובחי' הרשב''א בסוף פירקין<sup class="footnote-marker">48</sup><i class="footnote">לפי שטמ"ק. ולפנינו בחי' הרשב"א ישנה השמטה קטנה.</i> פירש שבנידון שלנו אף ר' יהודה מודה, ובמה''פ השיג עליו, והבין ש''כגון אילו'' וכו', מדברי חכמים גרידא הם, והיא הלכה חדשה. ובאמת כן הסיגנון גם לעיל שבת פ''י ה''י, עמ' 43: כגון אילו שמשחקין בכדור וכו', ועיין גם בבלי סנהדרין ע''ז ב'. ועיין לעיל פ''ב ה''ו, שורה 38, ומש''ש, ד''ה כגון. ומדברי פיסקי הרי''ד אין להוכיח לא לכאן ולא לכאן.<br>ולעצם הדין של סוכה בר''ה, עיין במ''א או''ח סי' תרל''ז סעיף ג', בבאור הגר''א שם שהעיר על הירושלמי בסוכה פ''ג ה''א, נ''ג ע''ג. ועיין באהצו''י שם, עמ' 95 ואילך, ובתוספות ירושלים או''ח הנ''ל.
### הלכה כט
(א)  <small>98.</small> <strong>חומר בשור שאין בבור וכו'. </strong>כלומר, בשור שמזיק בקרנו. וכל הברייתא שלנו עד סוף הפרק בבלי ט' ב'. 
### הלכה לא
(א)  <small>106.</small> <strong>ודבר שאין ראוי לה. </strong>פירשו בבבלי י' א', כגון ליככה נירו וסכסכה אבניו שחייב באש, כמפורש במכילתא דרשב''י כ''ב, ה', עמ' 197, ירושלמי פ''ו ה''ה, ה' ע''ג, בבלי ס' א'. 
## פרק ז
### הלכה א
(א)  <small>2.</small> <strong>הגזלנין בין כך ובין כך וכו'. </strong>כמפורש להלן. ועיין תו''כ חובה ריש פרשה י''ג, כ''ח ע''ב, בבלי ס''ח סע''ב. 
### הלכה ב
(א)  <small>2-3.</small> <strong>שאלו תלמידיו את רבן יוחנן בן זכיי וכו'. </strong>מכילתא משפטים פי''ד, עמ' 299, בבלי ע''ט ב'. ובפי' ר''ז אגמאתי שם, 33 ע''א, ציין למקורו של התלמוד בתוספתא ובמכילתא, ובשם התוספתא בפירוש אלפביטין לר' בנימין מן הענוים.<sup class="footnote-marker">1</sup><i class="footnote">הוצ' ר' מ"ח שמלצר, במחקרים ומקורות בעריכת רח"ז דימיטרובסקי ס"א, עמ' 239.</i> 
(ב)  <small>7.</small> <strong>ר' מאיר אומר משלו משל וכו'. </strong>בבלי הנ''ל. ועיין מדרש איכה רבה פתיחה י', ומ''ש להלן, שורה 24–25, ד''ה והנה הגירסא. 
(ג)  <small>10-11.</small> <strong>אמ' ר' יהודה מפני מה אמרו וכו'. </strong>בד ובכי''ע: אמ' ר' עקיבא וכו'. וכ''ה בבבלי ס''ז ב', ועיי''ש בפירושים ס''ח א'. 
### הלכה ג
(א)  <small>12.</small> <strong>חמשה דברים היה רבן יוחנן בן זכיי אומרן כמן חומר וכו'. </strong>כל הברייתא בילקוט משפטים סוף רמז שי''ז (בד' ראשון, אבל בד''ח רמז שי''ח) בשם ''בבא קמא'', וצ''ל תוספתא ב''ק. וכן מפורש להלן שם סוף רמז שצ''ד: <strong>תב''ק</strong> (= תוספתא בבא קמא).<sup class="footnote-marker">2</sup><i class="footnote">ובסוף המאמר: פ' (= פרק) הגנב. ובדפוסים מאוחרים השמיטו את ציוני המקורות. ועיין מ"ש להלן סוף הערה 4.</i> והדיבור ''כמין חומר'' עדיין לא נתברר כל צורכו. ועיין בכר ערכי מדרש (תנאים) ערך חמר (בתרגום עברי, עמ' 43). 
(ב)  <small>12-13.</small> <strong>מפני מה גלו ישראל לבבל וכו'. </strong>כפו''פ פי''ב, עמ' שי''ז (ד''ר ע''ב סע''א) בשם תוספת מסכת ב''ק פ''ז. ובבבלי פסחים פ''ז ב' (בשם ר' יוחנן האמורא). גלו. בכי''ו בטעות: גלוי. 
### הלכה ד
(א)  <small>15-16.</small> <strong>ובשניות והלוחות מעשה משה. </strong>בד חסרה המלה ''והלוחות'', ולפנינו, וכן בכי''ע צ''ל: הלוחות (או שלפנינו וי''ו הפירוש). ובילקוט נשמטו המלים האילו. 
(ב)  <small>16.</small> <strong>והמכתב מכתב אלים. </strong>בכי''ע בטעות: <strong>שנ'</strong> והמכתב וכו'. והכוונה ברורה שבלוחות הראשונים הרי מפורש (שמות ל''ב, ט''ז) והלחות <strong>מעשה אלקים המה</strong>, והמכתב מכתב אלקים, אבל בלוחות השניות כתוב (שם ל''ד, א'): <strong>פסל לך</strong> וכו' <strong>וכתבתי</strong>. ובדב''ר סוף פרש' עקב: שאלו את ר' יוחנן בן זכאי מפני מה הלוחות הראשונים מעשה שמים, והשניים מעשה אדם וכו'. 
(ג)  <small>17-18.</small> <strong>הוא מביא את הלבלר ואת הקולמוס וכו'. </strong>עיין משנת ב''ב פ''י מ''ד, וכפשוטה של משנתנו, עיין בבלי כתובות ק''ב ב', וכ''ה בילמדנו שבדברים רבה עקב סי' י''ב. ואם השטר של האשה אין קידושיו קידושין כמו בגט (אם לא הקנית לו את הנייר), עיין שו''ע אה''ע סוף סי' ל''ב בהגהת הרמ''א. 
(ד)  <small>18.</small> <strong>קילקלה היא מביאה את הכל. </strong>כלומר, אם קילקלה לפני הקידושין, והיא רוצה להתפייס, היא מביאה את הכל, ומקנה לו לבעל. ואף כאן היא קלקלה לפני שמשה מסר לה את הלוחות, עיין אבות דר''נ נו''ב פ''ב, הוצ' שכטר ה' ע''ד, שמו''ר פמ''ג, א' (ועיי''ש פמ''ו א'), תנחומא שנדפס מכבר, כי תשא סי' ל', שם עקב סי' י''א, ועוד. ומשה ששבר את הלוחות הראשונים נתחייב לתת אחרים במקומם, כמשנת ב''ב פ''ה מ''ח, וכמו שאמרו בדב''ר עקב סי' י''ב, ומשום כך הביא משה את הכל ומסרן לכלה, לישראל. אבל עיין באבות דר''ן נו''א פ''ב, ו' ע''א, ובתנחומא בובר, כי תשא סי' י''ז ועוד, והאגדות חולקות. 
(ה)  <small>18-19.</small> <strong>דייה שיתן לה המלך כתב הכר יד שלו. </strong>כ''ה (''דייה'') גם בד<sup class="footnote-marker">3</sup><i class="footnote">אלא ששם בטעות הדפוס "רייה". ובדפוסים המאוחרים חיברו את המלה "רייה" למלה שלפניה ויצא להם: הכלרייה.</i> ובכי''ע. ויפה פירשו ש''כתב הכר יד'' כוונתו לאותיות הלוחות שהיו עומדות בנס.<sup class="footnote-marker">4</sup><i class="footnote">כירושלמי מגילה פ"א הי"א, ע"א ע"ג, בבלי שם ב' סע"ב ומקבילה בשבת. ובילקוט ד"ו כתב בגליון (סמוך למלים "כתב וזכר יד שלו"): שבת פרק הבונה. וברור שלא כיוון לפירוש הנ"ל, שהרי בכל מקום שמפרש בגליון, הוא כותב "פירוש". וכבר צויין לעיל הערה 2 שבדפוס שלוניקי כתוב: פ' הגנב, וטעה המגיה וקרא: פ' הבונה, והוסיף וציין: שבת.</i> ובילקוט משפטים רמז שי''ח הנ''ל: דיה שיתן לה המלך כתב וזכר יד שלו. וכ''ה שם בד' שלוניקי רמז שצ''ד בשם תב''ק (= תוספתא ב''ק), ובסיום שם: פ' (= פרק) הגנב. ובד''ו ואילך הוא סוף סי' שצ''ו בלי ציון המקור בתחלה ובסוף, ובפ' משפטים בדפוסים מאוחרים בשם ''מדרש''. ועיין הנוסח בדב''ר סוף פרשת עקב הנ''ל. 
### הלכה ה
(א)  <small>19.</small> <strong>הרי הוא או' אשר נשיא יחטא וכו'. </strong>בתו''כ חובה ריש פרשה ה': אשר <strong>נשיא יחטא</strong>. אמר ר' יוחנן בן זכאי אשרי (דרש אשר כמו ''אשרי'') הדור שהנשיא שלו מביא חטאת וכו'. וכן בירושלמי הוריות פ''ג ה''ג, מ''ז ע''ב,<sup class="footnote-marker">5</sup><i class="footnote">והלשון שם צריך תיקון, עיין מ"ש בסה"י לכבוד ר"ח אלבק, עמ' 301.</i> ובבלי שם י' ב' בשם רבן יוחנן בן זכאי. 
(ב)  <small>22.</small> <strong>ששמעה מהר סיני כי לי בני ישראל עבדים, ופרק ממנו עול שמים וכו'. </strong>בירושלמי קידושין פ''א סה''ב, נ''ט ע''ד: שאלו התלמידים את רבן יוחנן בן זכאי מה ראה העבד הזה וכו', אמר להן אזן ששמעה מהר סיני לא יהיה לך אלקים אחרים על פני ופירקה מעליה עול מלכות שמים וקיבלה עליה עול מלכות בשר ודם וכו'. ועיין להלן בסמוך. 
### הלכה ו
(א)  <small>24-25.</small> <strong>דבר אחר הוא לא רצה להשתעבד לקונו יבא וישתעבד לבניו. </strong>בירושלמי הנ''ל: אוזן ששמעה לפני הר סיני כי לי בני ישראל עבדים והלך זה וקנה אדון אחר, לפיכך תבוא האוזן ותירצע וכו'. וכן בבבלי שם כ''ב ב': רבן יוחנן בן זכאי היה דורש את המקרא הזה כמין חומר, מה נשתנה וכו', אזן ששמעה קולי על הר סיני כי לי בני ישראל עבדים והלך זה וקנה אדון לעצמו וכו'. ונראה שזו היא הדרשה שלפנינו.<br>והנה הגירסא ''וישתעבד לבניו'' בוודאי שיבוש, ובד גורס: וישתעבד <strong>לבנותיו</strong>. ובכי''ע: <strong>לבנתיו</strong>. ובילקוט משפטים הנ''ל (בכי''א): לא רצה להשתעבד לקוניו יבוא וישתעבד <strong>לבנותיו</strong>. וודאי גמור בעיני שצ''ל שם: להשתעבד לקונו יבא וישתעבד לכנותיו (או: לכנתיו). ומלה זו שנמצאת כמה פעמים בעזרא (עיי''ש ד', ז', ט' ועוד) ופירושה: חבריו, עוזריו, וע''פ רוב משמעותה עבדיו. והיא מצוייה במכילתא, מדרש, ירושלמי (במשמעות עבדים גרידא), אלא שנשמטה, או נשתבשה. וכן במכילתא בתחילתה, עמ' 3: יש לי <strong>כניות</strong> כיוצא בך. ובדפוסים השמיטו את המלה ''כניות''. וכן באיכ''ר פתיחתא י': לעבדו של מלך שעשה סעודה והזמין כל בני <strong>כנסיותיו</strong> וכו', הלואי השוה אותי לבני <strong>כנסיותיו</strong>. ויפה העיר ר''ח ילון על הגירסא בילקוט המכירי ישעי' מ''ד, ג' עמ' 145: בני <strong>כנאותיו</strong> וכו' לפני <strong>כנאותיו</strong>. וכן בירושלמי גיטין ספ''ב, מ''ד ע''ג: ואל יקבל גט <strong>כוותיך</strong>. ובשרי''ר שם, עמ' 224: ואל יקבל גט <strong>כותיו</strong>. וצ''ל: גט כנתיו (ולפי גי' הדפוס: גט כנותיו), עיין מה שכתבתי על כל העניין ב''פרקים'' (הוצ' מכון שוקן, ירושלים תשכ''ז) ח''א, עמ' 102 ואילך. ואף לפנינו הפירוש לא רצה להשתעבד לקונו, יבא וישתעבד לחביריו העבדים של אותו אדון, והוא עונש חמור ביותר.<br>ובמכילתא משפטים פ''ב, עמ' 253: ומה ראתה אוזן וכו', היה רבן יוחנן בן זכאי אומרה כמין חומר, אוזן ששמעה לא תגנוב הלך וגנב, היא תרצע מכל אבריו. ועיין בפירש''י משפטים כ''א, ו'.
(ב)  <small>25-26.</small> <strong>וכי מה ראה הכתו' לפסול את הברזל יותר מכל מיני מתכות וכו'. </strong>וכן במכילתא דרשב''י סוף יתרו, עמ' 157: זו היא שרבן יוחנן בן זכאי או' מה ראה ברזל ליפסל [מכל מ]יני מתכות וכו'. וכן במס' שמחות פ''ח הט''ז הוצ' היגר, עמ' 167: וכי מה נשתנה ברזל להיות פסול למזבח מכל מיני מתכות וכו',<sup class="footnote-marker">6</sup><i class="footnote">ושם בריש ההלכה, עמ' 165, צוינו דרשות אלו בשם "דורשי חמורות", וציינתי לה בתס"ר, עמ' 92.</i> ועיין בפי' הרמב''ן עה''ת שמות כ', כ''ג, ומ''ש על כ''ז במשנת ר' יעקב להגר''י שור, עמ' 37 סי' ל''ז, ובתכלת מרדכי על הרמב''ן במקומו. ועיין מ''ש להלן בסמוך. 
(ג)  <small>27.</small> <strong>מדבר שסימן וכו'. </strong>הנכון הוא במכילתא דרשב''י הנ''ל: <strong>מפני</strong> דבר וכו'. וכן במס' שמחות (בכ''י אדלר): לפני (וצ''ל: מפני) וכו'. עיין מ''ש לעיל פ''ב ה''י, שורה 55, ד''ה נפל. 
### הלכה ז
(א)  <small>34-35.</small> <strong>יהיו שלמות לפני, בני תורה שהן שלום בעולם וכו'. </strong>לפני = לפניי. ובמס' שמחות הנ''ל: בני תורה שהם כפרה לעולם על אחת כמה וכמה שיהיו שלימים לפני הקדוש ברוך הוא. ובילקוט משפטים הנ''ל: על אחת כמה וכמה <strong>ישראל</strong> יהו שלמים לפני המקו'. ובמכילתא סוף יתרו, עמ' 244 (בשם ר' יוחנן בן זכאי): המטיל שלום בין איש לאיש וכו' על אחת כמה וכמה<sup class="footnote-marker">7</sup><i class="footnote">אצל הורוביץ בטה"ד: כמה (כלומר, כמה כמה).</i> שלא תבואהו פורענות. וכע''ז גם במכילתא שבתו''כ קדושים פ''י ה''ח, צ''ב ע''ד (בשם ר''י בן זכאי). ועיין בלשון מכילתא דרשב''י הנ''ל. ובתנחומא סוף יתרו: על אחת כמה וכמה שיאריכו ימיו ושנותיו. ועיין בפסיקתא רבתי, הוצ' רמא''ש בהוספה פ''ג, קצ''ט ע''ב. 
### הלכה ח
(א)  <small>35-36.</small> <strong>שבעה גנבין הן. הראשון שבכולם וכו'. </strong>מכילתא משפטים פי''ג, עמ' 294 ואילך. והובאה בשם התוספתא, במנוה''מ הוצ' ענעלאו ח''ד, עמ' 156 (עיין מ''ש להלן בסמוך, ד''ה אבל), ובס' המוסר לר''י כלץ, ובלי הזכרת המקור בס' מעלות המדות לר' יחיאל בר' יקותיאל, מעלה י''א, הוצ' קרימונה, מ' ע''א, והעתיק מן התוספתא (ולא מן המכילתא), כפי שנראה מן הנוסח שהביא. ובפירוש לתו''כ המיוחס להר''ש משנץ, חובה פכ''ב ה''ז, כ''ז רע''א: ובתוספתא דבבא קמא גבי שבעה גנבים<sup class="footnote-marker">8</sup><i class="footnote">כ"ה בכ"י שם. ובדפוסים בטעות: גפנים.</i> קתני עוד מינין המתערבין.<br>ובפיוט ''אאריא מתילי'' שנתפרסם בהשקפה הצרפתית חע''ג (1921), עמ' 25: טמוניא וגנביא <strong>שבעה</strong> פריטין, שניין דרגיהון וגזירתהון חריטין, יתירא דכולהון דברייתא מקמטין, חפו גונדי וטלפיהון פשטין, כסי ושירו מושיט ליה לחבריה במסבלי מסרהב לאברויי כדי חמי דלא מצטבי ליה וכו'. ונתפרש הפיוט ע''י ר' בנימין מן הענוים,<sup class="footnote-marker">9</sup><i class="footnote">עיין לעיל הערה 1.</i> עמ' 241 ואילך, והביא את התוספתא ופירשה בעמ' 242 ואילך שם.<br>אבל בס' יראים השלם פי' קכ''ד, נ' ע''א: כדתניא בתוספתא, ומייתי לה בחולין בגיד הנשה (צ''ד א'), ג' גנבים הן, הראשון שבכולם גונב דעת הבריות וכו'. ובד''ו שם סי' רנ''ה, ק''ה ע''א: כדתניא בתוספתא דבבא <strong>מציעא</strong> (וכ''ה במנוה''מ הנ''ל בכ''י) ומייתי בפרק גיד הנשה וכו'. ובסמ''ג לאווין קנ''ה, נ''ח ע''ג: ותניא בתוספתא דבבא קמא <strong>שלש'</strong> גנבים הם וכו', והעתיק מס' יריאים. וכן בריטב''א חולין צ''ד סע''א, סד''ה כדאמר: ובתוספת' דב''ק איתא <strong>שלשה</strong> גנבים הם, גדול שבכולם וכו'. וכן בפירוש ר''י בר' יוחנן על השאילתות פרשה נח, ל''ב ע''א: אמרו בתוספתא דבבא קמא ג' גנבים הם, הראשון שבכולם גונב דעת הבריות וכו'. וכנראה שרבותינו הראשונים העתיקו ממקום אחר וציינו למקורו בתוספתא. ועיין מ''ש להלן בסמוך על המניין ''שבעה'' שלנו.<br>ובראב''ד תו''כ בהר ריש פרק ד' (בעניין אונאת דברים): ובתוספתא מפרש מפני שמשביח דעתו של מוכר. וכ''ה במיוחס להר''ש משנץ שם ק''ד ע''ב, וכוונתם למס' דרך ארץ פ''ח הוצ' היגר, עמ' 238, עיין מ''ש להלן ב''מ פ''ג הכ''ה, שורה 85–86, ד''ה ובפי' הראב''ד.
(ב)  <small>36.</small> <strong>והמסרב בחבירו לאורחו וכו'. </strong>מכילתא הנ''ל, ירוש' דמאי פ''ד ה''ו, כ''ד ע''א (ומקבילה בע''ז פ''א ה''ג, ל''ט ע''ג), בבלי חולין ומס' דרך ארץ הנ''ל. ועיין להלן ב''ב פ''ו הי''ד (בשם ר''מ). וכל הבבות בפירוש אלפביטין הנ''ל (לעיל שורה 2–3, ד''ה שאלו). 
(ג)  <small>36-37.</small> <strong>ואין בלבו לקרותו. </strong>''לקרוא'' משמש תכופות במקרא ובלשון חכמים במשמעות להזמין לסעודה, עיין במלונו של בן יהודה ערך קרא, 6127 ע''א. 
(ד)  <small>37.</small> <strong>ויודע לו שאינו מקבל. </strong>בירושלמי דמאי הנ''ל, מפרש: ידע דהוא רחיץ,<sup class="footnote-marker">10</sup><i class="footnote">כלומר סמוך (במשמעות סמוך לשלחן, סמוך אצל, מוזמן).</i> והא (=והוא) מטרח עלוי. ובירושלמי ע''ז: <strong>רחיץ בזווי</strong> אוחרי, כלומר סמוך ומוזמן במקומות<sup class="footnote-marker">11</sup><i class="footnote">על "זוית" במשמעות "מקום" עיין מ"ש בהערותי לוי"ר הוצ' ר"מ מרגליות, עמ' תתע"ו.</i> אחרים. 
(ה)  <small>37-38.</small> <strong>והמפתח לו החביות שמכורות לחנוני. </strong>תוספתא ב''ב, מכילתא ובבלי הנ''ל. ובירושלמי ע''ז פ''א ה''ג, ל''ט ע''ג: תני לא <strong>ישלח</strong> לו חביות מכורות לחנוני, מפני שהוא כטוענו טענת חנם. והיא גירסא משובשת, וצ''ל: לא יפתח לו וכו', כמו שהוא בתוספתא ב''ב הנ''ל. ובכי''ו בטעות: והמפתח לו חנויות, וצ''ל: חביות, בד: חבית. ובכי''ע: החביות. 
(ו)  <small>38.</small> <strong>והמעויל במידות והמשקר במשקלות. </strong>בעל כרחינו צריך לפרש, שהוא מוזיל לו את המקח כדי למשוך לקוחות, עיין במשנת ב''מ פ''ד מי''ב. ועיין שם מי''א בעניין מי שנתערב מים ביינו וכו'.<sup class="footnote-marker">12</sup><i class="footnote">ועיין מ"ש להלן ב"מ פ"ג הכ"א, ד"ה ואין מערבין.</i> ואם יש כאן גזל, כיצד אפשר לומר אח''כ: <strong>למעלה מהן</strong> גונב את האסורין בהנייה<sup class="footnote-marker">13</sup><i class="footnote">במכילתא כ"י מדרש חכמים: <strong>השני</strong>. הגונב אסורי הנאה וכו'. ולפי גירסא זו מפורש שעד "גונב את האסורין בהנייה" בגניבת דעת עסיקינן, ועיין להלן הערות 29, 31, 32.</i> וכו'. ולא אמרו כאן אלא שהגונב דעת חבירו הוא הראשון, או הגדול, שבכל הגנבים, מפני שהוא מצוי ביותר, ואין הבריות מקפידין בכך, ועיין בבלי ב''מ נ''ח ב', ואין שם אלא גוזמא של אגדה, כדי להפריש את הבריות. 
(ז)  <small>38-39.</small> <strong>והמערב את הנידה בתלתן, ואת החומץ בשמן. </strong>בד: <strong>הנורה</strong>, ובכי''ע: <strong>הגידה</strong>, וכ''ה בפירוש אלפביטין הנ''ל.<sup class="footnote-marker">14</sup><i class="footnote">לעיל הערה 1.</i> אבל במעלות המדות הנ''ל: <strong>הגירה</strong>,<sup class="footnote-marker">15</sup><i class="footnote">כ"ה בד' קושטא. ובד' קרימונא: הגרה.</i> וכן בכבוד חופה של הורוביץ (חופת אליהו), עמ' 45 סי' ו': את <strong>הגירא</strong>. ובמכילתא פי''ג הנ''ל: והמערב את הגירה בתלתן, והחול בפול,<sup class="footnote-marker">16</sup><i class="footnote">"והחול בפול" חסר בכל נוסחאות התוספתא כאן (וישנו להלן ב"ב פ"ה ה"ו). ובכי"מ של המכילתא בא במקום מילים אילו: והטומן משקלותיו בחול. עיין בבלי ב"מ ס"א ב' ומקבילות.</i> והחומץ בשמן. ונראה שהגירסא ''הגירה'' נכונה, והכוונה למערב זרע החרוב<sup class="footnote-marker">17</sup><i class="footnote">כמו שהכריע ר"ע לעף בספרו פלורה ח"ב, עמ' 403.</i> בזרע התלתן.<br>ואף הבבא שלנו תמוהה, שהרי עדיין בגונב דעת עסיקינן, כפי שמוכח מן ההמשך להלן.<sup class="footnote-marker">18</sup><i class="footnote">ואני מבטל בזה את הכרעתי בתס"ר, עמ' 93.</i> ולפיכך נראה לשער שהמערב כאן טוען שעירב לשם שמירת העיקר, וזרע תלתן היה משמש לכמה רפואות,<sup class="footnote-marker">19</sup><i class="footnote">עיין בתולדות הטבע של פליניאוס סוף סכ"ד.</i> ואפשר שזרע החרוב שומר על התכונות של זרע התלתן, וכן לפי המכילתא ''המערב את החול בפול'',<sup class="footnote-marker">20</sup><i class="footnote">עיין בבלי שבת ל"א סע"א.</i> ואף המערב חומץ בשמן טוען שקצת חומץ שומר על השמן שלא יתקלקל. ולפי תולדות הטבע של פליניאוס<sup class="footnote-marker">21</sup><i class="footnote">Oleum ipsum sale vindicatur a pinguitudinis vitio, עיי"ש, בסט"ו פ"ג, 18.</i> נותנים מלח לתוך השמן שלא יתקלקל. ובתו''כ, חובה פכ''ז ה''ז, כ''ח ע''א, קה''ר רפ''ו, שם פ''ו י''ב וקה''ז רפ''ו גירסא אחרת. תדע לך שהוא כן, שהרי לא שנו כאן את כל הזיופים שלהלן ב''ב פ''ד ה''ו ומקבילות, ולא תפסו כאן אלא על זיופין שיש להם אמתלא טובה, והלב יודע אם לעקל אם לעקלקלות. ועיין בבלי כאן נ''ו א'. ועיין מ''ש להלן בסמוך. ומוכח משם שהלוקח מכיר שיש תערובת בשמן, משום שאין שמן מקבל זיוף בלתי ניכר.
(ח)  <small>39.</small> <strong>אע''פ שאמרו אין השמן מקבל דלוס. </strong>וכן בכי''ע: דליס, ובד: דלים. וכן במלון ערבי למלים שבתוספתא (עיין מ''ש במבוא לח''ו עמ' ט''ו): [ש]אין השמן מקבל דלוס. וכן בפי' אלפביטין הנ''ל: <strong>דילוס</strong>. וכן בס' מעלות המדות הנ''ל (בד' קרימונה): שאין השמן [מקבל] דולום. ובד' קושטא שם: ששמן אינו מקבל מים (!). והנכון כלפנינו בכי''ו, ו''דולוס'' (δόλος) פירושו ''נכל''. וכן (''נכל'') מתורגמת בסורית של א''י המלה הנ''ל שבספריהם.<sup class="footnote-marker">22</sup><i class="footnote">עיין במלונו של שולתיס לסורית של א"י, עמ' 124, ערך נכל.</i> וכן במכילתא הנ''ל: השמן אינו מקבל נכל. ובמדרש ל''ב מדות, הוצ' ענעלאו, עמ' 256: כל המשקין יכול להכניס אדם בהם <strong>דילוס</strong>, חוץ מן השמן, וכו' ולפיכך מושחין כהנים ומלכים בשמן, שאינו מקבל <strong>נכר</strong>, (ברור שצ''ל: נכל). וכן בפירוש בעל שבה''ל לפיוט יוסף תקיף (בובר בקרת כת''י אחד, עמ' 6) דוליס לית ביה, אין בו דופי ונבל, וצ''ל: ונכל.<sup class="footnote-marker">23</sup><i class="footnote">ואף דוקעס העתיק במ"ח ח"ח (1859), עמ' 239: ונבל.</i><br>ובח''ד כאן מעיד: ובמכילתא ראיתי הגה' כ''י, דלס לשון דופי. ועיין ערוך ערך דליס, רש''י פסחים נ''ז א', מחז''ו עמ' 333. וממש כעין זה להלן מנחות פי''ג הי''ט: שלא נטה בה דלוס. ובד שם: ושלא נטה בה דלום. ובדפוסים חדשים שם: כלום (במקום ''דלום''). וכן הדפיס כאן צוקרמנדל: אין השמן מקבל כלום.<sup class="footnote-marker">24</sup><i class="footnote">וגירסת כתב היד הוריד למטה, לשנו"ס.</i> ועיין דק''ס פסחים, עמ' 168, הערה פ'. והעירותי על כ''ז בתס''ר, עמ' 93, עיי''ש.<br>ומן העניין כאן מוכח (''מושחין מלכים'') שמדברים בשמן זית גרידא, עיין מ''ש להלן ב''ב פ''ד ה''ו.
(ט)  <small>40.</small> <strong>שאילו היה יכול לגנוב דעת העליונה וכו'. </strong>בפיוט הנ''ל (לעיל שורה 35–36, ד''ה ובפיוט): ''דאם איתיה כהיל, בגרמיה הוא מפלי'', כלומר, שאילו היה יכול היה מתלוצץ בעצמו (כינוי לכביכול). ועיין בפירוש אלפביטין הנ''ל,<sup class="footnote-marker">25</sup><i class="footnote">לעיל הערה 1.</i> עמ' 243. 
(י)  <small>41.</small> <strong>שנ' ויגנב אבשלום וכו'. </strong>ילקוט המכירי תהלים ע''ח ל''ז, ח''ב עמ' 28, בשם תוספתא דנזיקין. 
(יא)  <small>42.</small> <strong>מי גדול גונב וכו'. </strong>מכילתא הנ''ל, דב''ר כי תבא י' (בשם ר' מאיר), במ''ר פ''ז, ד', שמו''ר פמ''ב, ח'. 
### הלכה ט
(א)  <small>43.</small> <strong>וכן מצינו כשהיו ישראל עומדין וכו'. </strong>עיין מכילתא הנ''ל, עמ' 295, בשנו''ס שם, במדרשות הנ''ל ובילקוט תהלים רמז תת''כ. 
(ב)  <small>44.</small> <strong>כביכול נגנב הוא להם וכו'. </strong>עיין מ''ש על הדיבור ''כביכול'' בהערותי לדברים רבה (הוצ' ליברמן), עמ' 49, הערה 7. 
### הלכה י
(א)  <small>49.</small> <strong>ר' מאיר או' בוא וראה חביבה מלאכה וכו'. </strong>התוספתא הפסיקה כאן באמצע הדיון של שבעה גנבים והכניסה את הטעם של כפל וד' וה', ובמכילתא הנ''ל חסרה כאן כל בבא זו, וישנה לעיל שם פי''ב, סוף עמ' 291 ואילך. ובבבלי ע''ט ב' הוא המשך של מאמר ר' מאיר בשם רבן גמליאל (לעיל שורה 7). ובס' הזכרון לר''א בקרט משפטים ל''ה ע''ג: ובמכילתא דר' ישמעאל ובתוספתא דקמא מצאתי כמה חביבה מלאכה וכו'. 
### הלכה יא
(א)  <small>53.</small> <strong>למעלה מהן גונב את האסורין בהנייה, שפטור מלשלם. </strong>מכילתא פי''ג, עמ' 295 (כהמשך של ה''ט לעיל, שורה 49), הנ''ל. ובמכילתא כ''י מדרש חכמים: <strong>השני</strong>.<sup class="footnote-marker">26</sup><i class="footnote">עיין לעיל הערה 13.</i> הגונב אסורי הנאה. ובס' משנת יעקב להגר''י שור, עמ' 38, הערה ל''ח, כתב: לאו דוקא פטור, דגם לכתחלה אין בהם משום גזל וגניבה, כמפורש בתוספתא פ''ה דמס' כלאים וכו'. וכן כתב הגרי''ח דייכעש בקונטרס שבסוף שו''ת הריב''ש ווילנא תרל''ט, קס''ג ע''ב, ד''ה אך יש להוכיח. ואין התוספתא בכלאים עניין לנידון שלנו, עיין מ''ש בתוכ''פ שם, עמ' 646. ולפנינו מדברים שהגנב הוציאן מרשות הבעלים והכניסן לתוך שלו על מנת ליהנות מהן.<br>ולעצם העניין אם איסורי הנאה הם של בעלים האריך בזה הגרי''ח דייכעש בקונטרס הנ''ל, עמ' קס''ג-קס''ה, והביא את כל שיטות הראשונים והאחרונים שהיו לפניו. ועיין מ''ש לעיל גיטין, עמ' 806, ובהערות שם. והייתי סבור שהגנב משלם קרן לפי הפסד הבעלים<sup class="footnote-marker">27</sup><i class="footnote">עיין בתוספות קידושין נ"ו ב', ד"ה המקדש.</i> ושאם הגניבה בעין נראה שצריך להחזיר לבעלים.
(ב)  <small>54.</small> <strong>את השטרות, ואת הקרקעות, ואת ההקדשות וכו'. </strong>להלן הכ''א, עיי''ש. ובמכילתא הנ''ל: עבדים ושפחות שטרות וקרקעות והקדשות וכו'. וכן במשנת ב''מ פ''ד מ''ט: העבדים והשטרות וכו'. ועיין בירושלמי כאן רפ''ז<sup class="footnote-marker">28</sup><i class="footnote">דברי בעל גליון הש"ס שם הסובר שמדברים בגונב עבד עברי, תמוהים, שהרי בוודאי בעבד כנעני עסיקינן, שאינו יכול לעשות בו כרצונו, ואם מוציא לו שן ועין יוצא לחרות, ואפילו אם עבדים כמטלטלין אינו משלם אלא קרן, ואף שגופו קנוי לו, "אין לד בהן אלא תשמיש", ולפיכד נטה הירושלמי מטעם הבבלי ס"ב ב' וב"מ נ"ז ב': יצאו עבדים שהוקשו לקרקעות. ובמכילתא דרשב"י, כ"ב, ג', עמ' 194: יצאו עבדים שאין שמירתן עליד, ובעל כרחינו בעבדים כנענים עסיקינן, שהרי עבד עברי כבר מיעטו לעיל שם, שאמרו: יצא בנו, שאין זכאי במכירתו וכו', יצאת בתו, שאין זכאי במכירתה, וממילא יצא גם עבד עברי שאינו זכאי במכירתו (כמפורש בבבלי ערכין כ"ח א'). אבל הדין דין אמת שאף בגנב עבד עברי אין לו כפל, שהרי אינו זכאי במכירתו. ועיין בבלי מגילה כ"ג ב', ובתוספות שם ד"ה שמין.</i> ובמכילתא דר' ישמעאל כ''י מדרש חכמים הנ''ל: <strong>השלישי</strong>.<sup class="footnote-marker">29</sup><i class="footnote">עיין לעיל, הערה 13.</i> הגונב עבדים ואת השטרות וכו'.<br>ואשר לגניבת קרקעות פירשו בתוספות ס''ב ב', סד''ה יצאו, במשיג גבול. וכן בר''מ פ''ז מה' גניבה הי''א. ועיין בפי' אבן עזרא דברים כ''ז, י''ז. ובפיוט ''אאריא מתילי'' הנ''ל (לעיל שורה 35–36, ד''ה ובפיוט), עמ' 25: קרנא פרע ומיתליט דתחום משני, כלומר הרי הוא בארור (דברים כ''ז, י''ז), אבל אינו משלם אלא קרן ולא כפל. ועיין בפירוש אלפביטין הנ''ל,<sup class="footnote-marker">30</sup><i class="footnote">לעיל, הערה 1.</i> עמ' 244. ולעניין אם עובר בלאו של גזילה, עיין ספרי דברים פיס' קפ''ח, עמ' 229, ומ''ש הגרי''פ פערלא בבאורו למה''מ לרב סעדיה ל''ת רע''א, ועיי''ש של''ה ע''ג.
(ג)  <small>54-55.</small> <strong>את הבהמה, את החיה, ואת העופות וכו'. </strong>משנתנו ספ''ה, רפ''ז, מכילתא, עמ' 295, הנ''ל, ירושלמי רפ''ז ובבלי ס''ג ב'. ובמכילתא כ''י מדרש חכמים הנ''ל: <strong>הרביעי</strong>.<sup class="footnote-marker">31</sup><i class="footnote">עיין לעיל, הערה 13.</i> את הבהמה וכו'. 
(ד)  <small>55-56.</small> <strong>[ופטר חמור] משלם תשלומי כפל, אע''פ שאסור בהנאה וכו'. </strong>השלמתי ע''פ כי''ע. ואף בד ישנה השמטה, וצ''ל שם: משלם תשלומי כפל [הגונב פטר חמור משלם תשלומי כפל] אע''פ שאסור בהנאה וכו'. וכע''ז במכילתא הנ''ל ובירושלמי קידושין פ''ב ה''ט, ס''ג ע''א, ובבלי בכורות י''א א'. ומשלם לו דביני ביני (עיין בכורות שם י' ב'), שהרי יכול לפדותו בפטרוזא בר דנקא. ואם גנב פטר חמור של כהן (לפני שהספיק לפדותו) משלם לו את הכל. ובמכילתא כ''י מדרש חכמים: <strong>החמישי</strong>. הגונב פטר חמור וכו'. אבל בפירוש אלפביטין הנ''ל חסרה כל בבא זו, ועיין מ''ש ע''ז להלן, שורה 58. 
### הלכה יב
(א)  <small>56-57.</small> <strong>הגונב את השור וכו'. </strong>במכילתא כ''י מדרש חכמים הנ''ל: <strong>הששי</strong>. הגונב את השור וטבחו או מכרו משלם חמשה וכו'. 
### הלכה יג
(א)  <small>58.</small> <strong>למעלה מהן הגונב את בן חורין וכו'. </strong>בכי''ע: בן <strong>אחרים</strong> (כחכמים במשנת סנהדרין רפי''א). ובמכילתא הנ''ל: נפש בני אדם, והנכון כלפנינו, שהרי גונב עבד פטור ממיתה, עיין להלן רפ''ח. ובכ''י מדרש חכמים הנ''ל: <strong>השביעי</strong>. מכלן<sup class="footnote-marker">32</sup><i class="footnote">עיין לעיל, הערה 13.</i> הגונב את בן חורין שנידון בנפשו וכו'. ומלשון מדרש חכמים מוכח שמנה גונב פטר חמור בפני עצמו, ויצא לו שבעה גנבים, והן: גונב דעת, גונב איסורי הנייה, גונב עבדים וקרקעות, גונב את הבהמה חיה ועופות וכו', גונב פטר חמור, גונב שור ושה וטבחו או מכרו, גונב בן חורין. וכן פירש בברורי המדות למכילתא, עיין בהערות הרח''ש הורוביץ במקומו. וכבר הבאנו לעיל שבפירוש אלפביטין הנ''ל<sup class="footnote-marker">33</sup><i class="footnote">לעיל הערה 1.</i> חסרה הבבא של גונב פטר חמור, והוא מנה את שבעת הגנבים כמו שמנה במדרש חכמים, ובמקום ''גונב פטר חמור'' הוסיף בסוף: למעלה מהן, הגונב כלי שרת שהקנאין פוגעין בו.<sup class="footnote-marker">34</sup><i class="footnote">משנת סנהדרין ספ"ט.</i> אלא שהדברים תמוהין, שמנו שם קנאין פוגעין למעלה מן הגונב נפש, שחייב חנק בבית דין. אבל באמת מתוך הפיוט ''אאריא מתילי'' הנ''ל, ומתוך הפירוש אלפביטין (עמ' 246) יוצא ברור שמנו שם תחילה גונב כלי שרת ואח''כ גונב נפש. ובפירוש אלפביטין שם, סוף עמ' 242: ''הרי שבעה מעלות שלגנבין חלוקין זה מזה, וכולן מפורשין לפנינו, וזה הפירוש עיקר ונכון, ועתה חוזר לפרשם על סדר המשנה''. ומתוך שינוי הסדר בין המנויים בהבאה מן התוספתא לבין הסדר בפירוש הנ''ל משמע שיש לפנינו הוספה<sup class="footnote-marker">35</sup><i class="footnote">כנראה, כדי למלא את המניין של שבעת הגנבים. ובאמת היה לו לפייטן מקור אחר שנאבד ממנו, ומפרשו של הפייטן שהביא את התוספתא הוסיף (ע"פ הפיוט) שלא במקומו.</i> בתוך הפירוש. ובמנחת בכורים אף הוא לא מנה גונב פטר חמור, ודעתו נוטה למנות את המתגנב מאחר חבירו ושונה את פרקו לגנב השביעי.<br>ולעניין <strong>גוזל</strong> בן חורין (אם חייב עליו מיתה) נחלקו הראשונים בכך, עיין מ''ש הגרי''פ פערלא בפירושו למניין המצוות לרב סעדיה ל''ת צ''א, קכ''ז ע''ד.
(ב)  <small>59.</small> <strong>ר' שמעון או' הרי הוא אומ' חולק עם גנב וכו'. </strong>מכילתא, עמ' 295, הנ''ל. ובפירוש אלפביטין הנ''ל, עמ' 245, בשם התוספתא. וכל הברייתא בילקוט שמעוני משלי רמז תתקס''ב בשם תוספתא דמרובה.<sup class="footnote-marker">36</sup><i class="footnote">קרא את פרק התוספתא בשם פרק המשנה, כרגיל אצל הראשונים, עיין לעיל כתובות פ"ד, עמ' 246, הערה 84, פ"ה, עמ' 265, הערה 27, ועוד בכ"מ.</i> ובילקוט המכירי שם, עמ' פ''ז, הביא את הברייתא בשם המכילתא. ובסוף הוסיף: ובתוספתא כיוצא בזה. 
(ג)  <strong>שונא נפשו וגו'. </strong>בכי''ע: שונא נפשו אלה ישמע ולא יגיד. ועיין מ''ש להלן בפירוש ''אלה ישמע''. 
(ד)  <small>59-60.</small> <strong>משלו משל למה הדבר דומה לאחד וכו'. </strong>המשל לקוח מן ההוה, וכן אמרו בוי''ר פ''ו, ב', על פסוק זה (אחרי שהביאו משל מנוהג המלכות): הרי מן המלכות. ומן המעשה מנין ? ראובן גנב לשמעון וכו', עיי''ש בהוצ' ר''מ מרגליות, עמ' ק''ל. 
(ה)  <small>61.</small> <strong>אמ' לו, ר', טול חלקך וכו'. </strong>המלה ר' חסרה בשאר הנוסחאות ובמקבילה, והיא, כנראה, לקוחה מן ההויי, מן ה''הומור'' של הגנבים. 
(ו)  <small>62-63.</small> <strong>שבועה שאיני יודע מה אתה סח וכו'. </strong>וכע''ז גם במכילתא הנ''ל. ופירשו ''אלה ישמע ולא יגיד'' כמקובל בהלכה בשבועת העדות. ועיין רש''י ופי' המאירי ועוד למשלי כ''ט, כ''ד. אבל בוי''ר הנ''ל: אמר לו אל תפרסמני, ואנן מפלגינן. למחר הדין נכנס לבית הכנסת שמע קול מכריז ואמ' והוא עד או ראה או ידע, מה יעשה, ישתוק, והלא כבר נתנה תורה אפופסין וכו'. ופירשו בנידון שלנו שהוא שומע קריאת הפסוק, או ששומע קריאת <strong>החזן</strong> (עיין בשנו''ס בהוצ' מרגליות) שהוא מכריז את הפסוק ואומר שכל מי שיודע לו עדות יבוא ויגיד (עיין במשנת שבועות פ''ד מ''י), ושותק נושא את עונו, עיין בתוספות כאן נ''ו א', ד''ה פשיטא. 
(ז)  <small>63.</small> <strong>על זה נאמ' חולק עם גנב וכו'. </strong>בילקוט משלי הנ''ל מוסיף כאן: כשהגונב נתפס שותפו מתחייב עמו ונוטלים נפשו, והיא הוספת בעל הילקוט עצמו, כנראה, ע''פ התנחומא הוצ' בובר ויקרא סי' י''ד והכוונה לדיני המלכות. ועיין שו''ת הריב''ש סי' רס''ו ומ''ש להלן ספ''י, סד''ה עשה ולהלן שם, ד''ה אם היה. 
(ח)  <small>64.</small> <strong>אבל המתגנב מאחר חבר וכו'. </strong>בשאר הנוסחאות ובמכילתא הנ''ל: מאחר חברו. וכ''ה גם בפירוש אלפביטין הנ''ל, עמ' 247, ועיין מה שהביא לעיל שם בשם ''ודרשינן באגדה''. וכל הברייתא בשם תוספתא דמרובה (עיין מ''ש לעיל, הערה 36) בילקוט משלי רמז תתקל''ט, בפי' ר''י נחמיאש למשלי ו', ל''א, בס' חצי מנשה (לר''מ גרוסברג), עמ' 54, בשם תוספתא ב''ק ומכילתא. 
(ט)  <strong>והולך ושונה. </strong>וכ''ה בד. ובכי''ע: הולך ושונה. ובמכילתא הנ''ל: אבל המתגנב מאחר חבירו <strong>והלך</strong> (וכ''ה גם בחצי מנשה הנ''ל) לשנות בדברי תורה וכו'. ולפי גירסא זו אפשר לפרש שגנב דעת חבירו (שאמר לו שהולך ללוות אותו, וכדומה) ועזב אותו והלך לשנות את פרקו (של עצמו) בבית המדרש. וכן ברש''י משלי ו', ל''ה: ורבותינו דרשו לא יבוזו לגנב זה המתגנב מאחר חבירו <strong>והולך לבית המדרש</strong> ועוסק בתורה, ונמצא ישלם שבעתים, סופו שמתמנה דיין ומורה הוראות, שאין שבעתים אלא תורה, שנאמר <strong>מזוקק שבעתים</strong>. ובמשנת ר' יעקב להגר''י שור, עמ' 38, סי' ל''ט פירש שהכוונה כאן לחבר שמלמד בשכר,<sup class="footnote-marker">37</sup><i class="footnote">כגון ששכר בטלה שלו הוא גדול, וגובה מכל תלמיד מקצת הפסדו.</i> ובא אחד והתגנב אחריו ושנה בחנם, וכן במתגנב לבית המדרש בלי לשלם שכר לשומר (עיין בבלי יומא ל''ה ב'), אעפ''י שנקרא גנב, אל תבוז לו. ולפי פירושו יובנו יותר דברי הראשונים שלהלן, אעפ''י שפירושו במקורות הנ''ל הוא דחוק.<br>ובמרדכי<sup class="footnote-marker">38</sup><i class="footnote">והעיר עליו שלמה בובר במדרש משלי פ"ו, הערה כ"ז.</i> ב''מ פ''ג סי' רצ''ג: ות''ח מותר לקרות בו, ומותר להעתיק ממנו, ואפילו לכתחלה שלא ברשות וכו', ושמא הטעם משום דאיתא במדרש משלי על הדי' קרא <strong>לא יבוזו לגנב כי יגנוב למלא נפשו כי ירעב</strong>, שאין לבזות מי שגונב ד''ת ומעתיקן. מס' המקצועות. ועיין בס' המקצועות הוצ' ר''ש אסף סי' נ''ט, עמ' נ''ב, ובהערות שם. ועיין בשו''ת הרי''ף סי' קל''ג ובהערות הגרז''ו לייטר שם. ועיין מ''ש לעיל בסמוך, ועמנואל מרומי (מחברת ח', קרוב לסופה) כותב לר' אהרן שרגז עליו, על שגזל את ספרי הקדמונים שבידו, העתיקם והחזירם: ואתה אחי בזית לגנבתנו ונפשך לנו תלעב, השכחת <strong>לא יבוזו לגנב כי יגנב למלא נפשו כי ירעב</strong> וכו'. ובפס''ז משפטים כ''ב, עמ' 158: אבל ישראל שגנב דברי תורה זכה לעצמו, ועליו אמר שלמה לא יבוזו וכו', <strong>אוגר דברי תורה ברבים</strong>, שנאמר בה מזוקק שבעתיים. את כל הון ביתו יתן וכו'.
### הלכה יד
(א)  <small>67.</small> <strong>גנב ונתן לאחר וטבח, גנב ונתן לאחר ומכר וכו'. </strong>כל הברייתא בבבלי ע''ח סע''ב ואילך. וברור מתוכה שבטביחה ומכירה יש שליח לדבר עבירה. וכן מפורש במכילתא דרשב''י כ''א, ל''ו, עמ' 190: מנין אפילו אמ' לאחרים [לטובחו], ואפילו אמ' לאחרים למוכרו, ת''ל וטבחו או מ(ו)כרו, יכול אפי[לו טב]חוהו [א]חרין שלא מדעתו, ת''ל כי יגנב וכו', הגונב עד שיהא טובח ומוכר. וכנראה שהריבוי הוא מהמלה ''או'', וכדתנא דבי ר' ישמעאל בבבלי ע''א א'. ועיי''ש ע''ט א'.<br>ובמה''פ שבועות פ''ח ה''ג, ד''ה תיפתר, כותב שהירושלמי חולק על הבבלי הנ''ל וסובר שאף בשוחט שור גנוב אין שליח לדבר עבירה ומסתייע בירושלמי סנהדרין פ''ז ה''י, במחלוקת חזקיה ור' יוחנן. ברם פירושו ז''ל בירושלמי סנהדרין כמעט שלא יתכן כלל, והנכון הוא כמו שהגיה בנועם ירושלמי שם: <strong>גנב</strong> ולא מכר ובגניבת אדם עסיקינן, והגהתו היא כמעט וודאי גמור, עיי''ש בנוע''י נ''ו ע''ב. ואשר לירושלמי שבועות הנ''ל אין צורך כלל לומר ששחטו ע''י שליח, והכוונה ששחטו אחר שלא מדעתו<sup class="footnote-marker">39</sup><i class="footnote">ובוודאי פטור מד' וה', עיין במכילתא דרשב"י שהבאנו בפנים ובבבלי ע"ח ב'.</i> והותר באכילה, כמו שפירש בנוע''י הנ''ל בשבועות שם ע''ג ע''ב.<br>ברם בירושלמי לא נזכר בשום מקום שהשוחט ע''י שליח חייב בד' וה'. ועיין גם במכילתא פי''ב, עמ' 291, ולא נזכר שם ההיקש שבבבלי ע''א א'. וצ''ע בדבר, ואפשר שלפנינו ברייתא בבלית, כמו שמצוי בתוספתא.
(ב)  <small>68.</small> <strong>גנב והקדיש. </strong>ופירשו בבבלי ע''ט א': מה לי מכרו להדיוט, מה לי מכרו לשמים, ועיי''ש ע''ו א' ובתוספות שם ע''ט א', ד''ה גנב והקדיש, ובראשונים שבשטמ''ק. ועיין בירושלמי פ''ז ה''ה, ו' ע''א, ובנתיבות ירושלים שם, מ''ב ע''ד ואילך.<sup class="footnote-marker">40</sup><i class="footnote">ועיין מ"ש מהרי"ן אפשטין ז"ל במבוא לנוה"מ, עמ' 659. ועיין מ"ש הרמ"מ כשר בתו"ש משפטים חי"ז, במילואים, עמ' רפ"ד, סי' כ"א.</i> 
(ג)  <small>68-69.</small> <strong>גנב ונתן במתנה, גנב ונתן בהקפה, גנב ופרע את חובו, גנב ושלח סבלונות לבית חמיו, משלם תשלומי ארבעה וחמשה. </strong>שורה זו נשנית להלן פ''י ה''כ לעניין גזילה, עיי''ש. והנה בעניין פרע את חובו הדברים מפורשים במשנתנו פ''ז מ''ו: נתנו לבכורות בנו, או לבעל חובו וכו', הגביהו, או שהוציאו מרשות הבעלים ומת, חייב. ופירש הראב''ד, עמ' קצ''ט, שהגנב חייב אם הגביהו, או שהוציאו מרשות בעלים, וחייב בד' וה', מפני שפרע את חובו וכו', עיין בחי' הרשב''א. אבל עיין בחי' הראב''ד להלן שם, עמ' קצ''ה, ובהערת ר''ש אטלס שם, הערה ע''ט, ועיין ביש''ש פ''ז סי' ל''ג. ורוב הראשונים מפרשים אחרת את דברי המשנה ואינה עניין לכאן. ועיין להלן ה''כ שורה 91, ד''ה הגביהו ונתנו, ומש''ש.<br>ומתוך התוספתא כאן ומברייתא זו שבבבלי מוכח שאף בנותן מתנה חייב הגנב בד' וה'. ובחי' הראב''ד, עמ' קצ''ה הנ''ל כתב: והרי לעניין בתי ערי חומה <strong>לרבנן</strong> מתנה אינה כמכר, ולגנבת נפש מי אמרינן מתנה כמכר, ואיכא למימר משום דהוא דומיא דטביחה שנשתרש בחטא (לעיל סה''ב, בבלי ס''ז סע''ב). ובחידושי הרשב''א ע''ח סע''ב: תימא מהיכא תיתי שתהא מתנה בכלל מכירה כאן, משא''כ <strong>בכל מקום</strong> לעניין בתי ערי חומה ולעניין <strong>גנבת נפש</strong>, והראב''ד ז''ל כתב דא''ל (= דאפשר לומר) דמכל מקום נשתרש וכו'.<br>ומ''ש רבותינו שלעניין בתי ערי חומה מתנה אינה כמכר, הרי מפורש במשנתנו (ערכין פ''ח מ''ד) שלעניין בתי ערי חומה מתנה כמכר. ואף לעניין חזרה ביובל מפורש במשנתנו (בכורות ספ''ח) שלחכמים מתנה כמכר (ועיין גם בבלי מגילה כ''ו ב'). ולא עוד אלא שבערכין (ל''א ב') אמר רב פפא שכולי עלמא מודים שמתנה כמכר, עיי''ש. ואף שלמדוה (בבלי שם) כן ממקרא מיוחד, הרי בירושלמי מעשרות פ''ב ה''א, מ''ט ע''ג, וכן במע''ש פ''ד ה''ג, נ''ה ע''א, מוכח שלחכמים בכל מקום מתנה כמכר. וכן מה שכתבו שבגנבת נפש אין מתנה כמכר, לא מצאתי בשום מקום בדברי חז''ל כדבריהם ז''ל.<br>ברם במכילתא דרשב''י, עמ' 190, הנ''ל: יכול הגונב ונותן במתנה, הגונב ו(ה)שולח סיבלונות לבית חמיו, יהא משלם תשלומי ד' וה' ת''ל וטבחו ומכרו כל שדרך מכירה. וכנראה שנשנית בשיטת ר''מ שסובר שאין מתנה כמכר, עיין בציונים שלעיל בסמוך, ד''ה ומ''ש רבותינו.
### הלכה טו
(א)  <small>70.</small> <strong>הגונב את הקיטעת, ואת החיגרת וכו'. </strong>בבלי ע''ח ב'. ובמכילתא משפטים פי''ב, עמ' 292: בעלת מום תוכיח וכו' וחייבין עליה תשלומי ארבעה וחמשה (עיי''ש בשנו''ס). ועיין בבלי ע''ו רע''ב. 
(ב)  <small>70-71.</small> <strong>הגונב של שותפין משלם תשלומי כפל ותשלומי ארבעה וחמשה. השותפין שגנבו וכו'. </strong>בבלי הנ''ל. ובמכילתא דרשב''י כ''ב, ג', עמ' 193: <strong>משור</strong>. לפי שמצאנו בו בשלומי ד' וה' שהגונב בשותפות, ושותף שגנב בחברו שהו פטור (כלומר, מתשלומי ד' וה') [יכו]ל אף זה כן (כלומר, שגם בכפל פטור) ת''ל משור, אפילו מקצת שור וכו'. ועיין הבאור בבבלי הנ''ל. 
### הלכה טז
(א)  <small>72-73.</small> <strong>הגונב טריפה ומכרה משלם תשלומי ארבעה וחמשה, כלאים ומכרן משלם תשלומי ארבעה וחמשה דברי ר' מאיר. </strong>בכי''ע: כלאים <strong>וטבחו</strong> וכו'. וכן בברייתא שבבבלי ע''ז ב': גנב כלאים <strong>וטבחה</strong> טריפה <strong>ומכרה</strong> משלם תשלומי ארבעה וחמשה. וקרוב לשער שבכי''ע ה''מתוקן'' הוגהה הברייתא ע''פ הבבלי. ואשר למלים ''דברי ר' מאיר'', הרי בבבלי הנ''ל הן חסרות, עיין במשא ומתן שם. והמפרשים תיקנו כאן: דברי <strong>ר' שמעון</strong>, ופירשו מה שפירשו. ברם קשה מאד להגיה את כל הנוסחאות, ויותר נראה לפרש ש''מוכרה'' כאן הוא לאו בדווקא והוא הדין טבחה, כלהלן בכלאים, וכריש לקיש בבבלי ע''ז ב' שהברייתא שלנו <strong>שלא</strong> כר' שמעון.<sup class="footnote-marker">41</sup><i class="footnote">וקושיית הבבלי היא לפי הנוסח שלהם בברייתא שלנו, אבל לפי גירסת התוספתא אין כאן קושיא.</i> ור''מ סובר<sup class="footnote-marker">42</sup><i class="footnote">להלן הי"ח ומשנת חולין פ"ו מ"ב ותוספתא שם פ"ו ה"ב, בבלי כאן ע"א א'.</i> שחיטה שאינה ראויה שמה שחיטה, ובין טבחה ובין מכרה משלם ד' וה'.<br>ואשר לכלאים סובר ר''מ שכלאים מגדי ושה, הואיל ועל כל אחד מהם לחוד משלם ד' וה'<sup class="footnote-marker">43</sup><i class="footnote">להלן בכורות פ"א הי"ג: שכל מקום שנ' שה תופש כבשים ועזים. ועיין רש"י בכורות י"ב רע"א, ועיי"ש במשנתנו פ"א מ"ד. וכן בבבלי כתובות ל"ד ב': היה <strong>גדי </strong>גנוב לו וטבחו בשבת חייב.</i> חייב גם על כלאים שלהם, כר' לעזר להלן בסמוך. וכן במכילתא דרשב''י משפטים ספכ''א, 190: אין לי אלא שור ושה המיוחדין, מנין לרבות את ה[כלאים] (וכן מפורש במדרש הגדול) ת''ל או שה. וכן בבבלי ע''ז ב': שאני הכא דאמר קרא או, לרבות את הכלאים.
(ב)  <small>74.</small> <strong>וחכמים או' אין משלם אלא תשלומי כפל בלבד. </strong>חכמים כאן הם ר' שמעון כלהלן הי''ח, והוא סובר שחיטה שאינה ראויה לאו שמה שחיטה,<sup class="footnote-marker">44</sup><i class="footnote">משנתנו פ"ז מ"ב, משנת חולין פ"ה מ"ג. ועיין בבלי כאן ע"א א' ומקבילות שצוינו בגליון שם. ועיין ירושלמי סוטה פ"ט ה"ו, כ"ד ע"א, ומ"ש מהרי"ן אפשטין במבוא לנוה"מ, עמ' 269–270.</i> וכיון דליתיה בטביחה ליתיה במכירה, והכל כריש לקיש הנ''ל, לעיל בסמוך, ד''ה הגונב טריפה. ואשר לכלאים סובר ר' שמעון שאינו חייב אלא על כולו שה, או כולו גדי, ומוציא כלאים, עיין בבבלי כאן ע''ז סע''ב. 
(ג)  <small>74-76.</small> <strong>ר' לעזר אומ' הכלאים מן הרחל ומן הגדי משלם תשלומי ארבעה וחמשה, מן הכוי משלם תשלומי כפל, ופטור מתשלומי שלשה. </strong>וכן בד: ר' <strong>אלעזר</strong> וכו', וכן נכון, עיין בתוספות ע''ח א', סד''ה לטמא, ובכורות י''ב א', ד''ה ר' אליעזר. ועיין דק''ס חולין ע''ט ב'. ובכי''ע: ר' <strong>אליע'</strong><sup class="footnote-marker">45</sup><i class="footnote">ובחי' הרמב"ן חולין ע"ט ב': ה"ג בכולהו נוסחי ר' אליעזר אומר כלאים הבא מן העז ומן הרחל וכו'. וכוונתו ("בכולהו נוסחי") אינה לגירסא ר' אליעזר, אלא ל"הבא מן העז ומן הרחל", שלא כגירסת רש"י שהגיה "מן הכוי", עיין בדק"ס שם ק"ז ע"א, הערה א'.</i> אומ' וכו'. ור''א מסכים לדעת הת''ק לעיל בסמוך, אבל מוסיף שבכוי אינו משלם אלא כפל, ואם הוא כלאים משור וחיה גסה (טהורה) פטור מתשלומי שלשה. ובירושלמי בכורים פ''ב ה''ז, ס''ה ע''ב: אי זהו כוי אמר ר' לעזר עז שעלה על גבי צבי וצבי שעלה על גבי עיזה, ועיין בבלי חולין ע''ט ב' ובחי' הרמב''ן שם, ובבבלי שם פ' א'. ואשר לגירסא ''<strong>מן</strong> הכוי'', כ''ה גם בתוספתא חולין רפ''ו (כי''ע רפ''ה), שם הי''א (כי''ע רפ''ו), שם רפ''ט, רפ''י ובכורות פ''א הי''ג. וכן בבבלי חולין ע''ט ב', ולעיל שם בכי''מ, ועיין בבבלי שם הפירושים.<br>ובמכילתא דרשב''י, עמ' 190, הנ''ל: יכול שני (= שאני)<sup class="footnote-marker">46</sup><i class="footnote">עיין במבוא לנוה"מ למהרי"ן אפשטין, עמ' 504 ואילך.</i> מרבה את הכוי, ת''ל חמשה בקר ישלם תחת השור וגומ' (כלומר, וארבע צאן תחת השה) את שכולו שה, יצא זה שאין כולו שה.
### הלכה יז
(א)  <small>76-77.</small> <strong>הגונב פרה מעוברת, וטבח, ומכר, משלם תשלומי ארבעה וחמשה דמי פרה מעוברת. </strong>במלחמות להרמב''ן ריש פ''ט: ומפני המחלוקת בדקנו ומצאנו בתוספת' דתניא הגונב פרה מעוברת וטבח ומכר משלם תשלומי ד' וחמשה דמי פרה <strong>עומדת לילד</strong>. ורבינו נקט לשון המשנה ברפ''י (לעניין גזילה), והיא היא. והביא את התוספתא מפני הבבא שלהלן. 
(ב)  <small>77-78.</small> <strong>וילדה ואחר כך טבח את עוברה, משלם תשלומי כפל וכו'. </strong>וכ''ה במלחמות הנ''ל, ופירש: דקסבר שינוי קונה, ושלו הוא טובח ושלו הוא מוכר, ומשלם תשלומי כפל על הולד, שהרי שמין אותו על גב אמו בשעת הגניבה דמי פרה מעוברת. 
(ג)  <small>78-79.</small> <strong>הגונב פרה מעוברת וילדה ואחר כך טבחה וכו'. </strong>בכי''ע מוסיף <strong>עז וחלבה ואחר כך טבחה</strong> וכו', וכ''ה (''עז וחלבה'') להלן רפ''י (לעניין גזילה) בכל הנוסחאות. ובמלחמות הנ''ל חסרה הוספה זו, והוא מסתייע מן התוספתא נגד השיטה שמלאה ונתרוקנה חשוב שינוי, שהרי הוא משלם כאן תשלומי ד' וה' כשעת טביחה ומכירה. ולפי גירסת כי''ע משוה מעוברת וילדה לעז שחלב אותה, והיא מחזקת את סברת הרמב''ן, עיי''ש שכותב: <strong>אטו</strong> אם גזל בהמה מלאה והטילה גללים קנאה, כלומר, אתמה. 
(ד)  <small>79-80.</small> <strong>שמינה והכחישה משלם תשלומי כפל כשעת הגניבה ותשלומי ארבעה וחמשה כשעת טביחה ומכירה. </strong>בבבלי ס''ה א': ת''ש שמינה והכחישה<sup class="footnote-marker">47</sup><i class="footnote">ופירש"י: הגנב הכחישה בידים, בטורח מלאכה, או במקל.</i> משלם תשלומי כפל ותשלומי ארבעה וחמשה כעין שגנב, עיי''ש התירוץ. וכתב במלחמות הנ''ל: ומאי דקתני שמינה והכחישה בכחשא דממילא, ומאי דאמרי' בפרק מרובה הכל כעין שגנב בכחשא דבידים וכו', או שמא שבוש הוא (כלומר בתוספתא כאן), שהיא הברייתא ששנויה בפ' מרובה (הנ''ל), ואע''פ שיש בבריתו' הללו מעט שבוש למדין מהן במקום שאין גמרתנו סותרת.<br>ברם בחי' הראב''ד ס''ה א', עמ' קס''ג: הא דתניא שמנה והכחישה משלם תשלומי כפל, [כפל] לחודיה גרס,<sup class="footnote-marker">48</sup><i class="footnote">כלומר, ולא גרס בברייתא "ותשלומי ארבעה וחמשה".</i> ובכחשא <strong>דלא</strong> הדר דקניא בשינוי, והויא לה כמאן דקטלה פלגא. ולדעת הראב''ד בכגון דא פטור מתשלומי ד' וה', מפני ששלו טבח ומכר. ולגירסתו, הרי בוודאי אין זו הברייתא שלנו כאן. ואף הריב''א שנביא להלן גרס כגירסת הראב''ד בברייתא, אלא שפירש את התירוץ אחרת.<br>וכן מביא בשטמ''ק ס''ה א', ד''ה מה לי: וריב''א ז''ל אומר דבתוספתא משמע דבכפל בשמנה והכחישה משלם כעין שגנב ותשלומי ד' וה' <strong>כשעת העמדה בדין</strong>,<sup class="footnote-marker">49</sup><i class="footnote">נקט כלשון הבבלי בדברי רב.</i> ולא פריך הכא לרב אלא מתשלומי כפל, והשתא משני שפיר דאף כחשה ממילא משלם כפל, והכחשה תחילת מתה היא, ואומר לפי ספרים דגרסי הכא (כלומר, בבבלי) תשלומי כפל ותשלומי ד' וה' כעין שגנב אין נראה פירוש ריב''א ז''ל. הר' ישעיה ז''ל. וכנראה שכן כתב הרי''ד במהדו''ק שלו<sup class="footnote-marker">50</sup><i class="footnote">עיין תוספות רי"ד ס"ה א', ד' ע"ב מן הספר, ראש ד"ה כי, ד' ע"ב-ע"ג שם.</i> וכתב שם:<sup class="footnote-marker">51</sup><i class="footnote">תוספ' רי"ד הנ"ל, ד' ע"ג, סוף ד"ה כי הנ"ל.</i> ''יש לומר דלא אמר (כלומר, רב) כפל כדהשתא, אלא כדאיתא בעינא, אבל כי טבח אפילו כפל נמי כדמעיקרא משלם. והכי בעית לפרושי מלתיה דרב קרן כעין שגנב, אפי' איתא בעינא, תשלומי כפל, כי איתא בעינא, ותשלומי ד' וה', אם טבח כדהשתא, אבל כפל כי טבח כדמעיקרא משלם, דבתר גניבה אזלינן, ולא בתר טביחה''. והוא כדין התוספתא. ועיין בפסקיו, הוצ' הרא''י וורטהיימר, עמ' קט''ו ואילך. ולבסוף מסיק שיש לומר שאפילו אם טבח משלם כפל כדהשתא, עיי''ש. ועיין מ''ש בתס''ר, עמ' 95.<br>ומלשון התוספתא ''כשעת טביחה ומכירה'' משמע ששעת העמדה בדין שבבבלי פירושו ''כשעת טביחה ומכירה'', וכן כתב במאירי בסוגיין, עמ' 191: כשעת העמדה בדין ר''ל כשעת טביחה. ועיין ברא''ש פ''ז סי' ב'. אבל ביש''ש פ''ז סי' ג' הכריע ששעת העמדה בדין פירושו כפשוטו, בין בכפל בין בד' וה', הואיל והם קנס, ואם היה מודה היה נפטר אין החיוב בא אלא בשעת העמדה בדין, והסיק: הלכך מה שנתייקר בין גניבה לשעת העמדה, או בין טביחה ומכירה לשעת העמדה בדין, שמין הכל כשעת העמדה בדין, אי הבהמה עדיין בעין אחר הטביחה או מכירה וכו'. ועיין בלשון חי' הראב''ד, עמ' קס''ד, סד''ה אלא, וצ''ל שם: תשלומי כפל [ותשלומי דו''ה], כהגהת ר''ש אטלס. ועיין בבלי ב''מ מ''ג ב' (לעניין גזילה).
(ה)  <small>80-81.</small> <strong>כחושה והשמינה משלם תשלומי כפל כשעת גניבה, ותשלומי ארבעה וחמשה כשעת טביחה ומכירה. </strong>וכ''ה בד. אבל בכי''ע: משלם תשל' כפל ותשל' ארב' וחמשה <strong>כשעת גניבה</strong>. ולפי גירסא זו, זו היא הברייתא שבבבלי ס''ה א'. ומתחילה חשבתי שאף כאן גירסת כי''ע הוא תיקון ע''פ הבבלי (כרגיל שם). ברם בס' הנר לר''ז אגמאתי מביא בשם ר' ברוך (29 רע''א): ואותיביה רב ששת מיהא דתניא בתוספתא בבא קמא דנזיקין כחושה והשמינה, פי' גנבה הגנב כחושה והאכילה והשמינה, משלם תשלומי כפל וד' וה' כעין שגנב. ומכאן משמע<sup class="footnote-marker">52</sup><i class="footnote">כתבתי "משמע", מפני שאין כאן וודאי גמור, שהרי דרכו של הרב להעתיק את לשון הבבלי ולציין למקורו, אלא שכאן תיקן את הלשון, עיין בלשון הרמב"ן במלחמות שהעתקנו לעיל, שורה 79–80, ד"ה שמינה והכחישה.</i> שגרס בתוספתא כגירסת כי''ע. ולפי הגירסא שלנו צריך לפרש שהשמינה ממילא. ולעצם העניין שלפנינו, עיין בבאורי הגר''א (בליקוטים) חו''מ סי' שנ''ד, ס''ק א' ואילך. 
### הלכה יח
(א)  <small>81-84.</small> <strong>הגונב טריפה וטבחה, שור הנסקל וטבחו, עגלה ערופה וטבחה, והטובח לע''ז משלם תשלומי ארבעה וחמשה דברי ר' מאיר. וחכמים אומ' עד שתהא זביחה מותרת באכילה. </strong>וכ''ה (''וטבחה'') בכי''ע. ובד בטעות: הגונב <strong>פרה</strong><sup class="footnote-marker">53</sup><i class="footnote">עיין במשנת חולין פ"ה מ"ג. ובח"ד הגיה: פרת ]חטאת[.</i> וטבחה <strong>ומכרה</strong><sup class="footnote-marker">54</sup><i class="footnote">ושיבוש כזה גם במשנתנו פ"ז מ"ד במשנה שבירושלמי ד"ו, כי"ל וכ"י פרמה: גנב וטבח <strong>ומכר</strong> בשבת וכו'.</i> וכו'. והנה בבבא שלנו נזכרה טביחה שהיא אסורה באכילה ומותרת בהנאה (טריפה), וטביחה האוסרת בהנאה (שור הנסקל ואילך). ור''ש (= חכמים) מוסיף שאינו חייב אלא בשחיטה המותרת באכילה, אבל אם אסורה באכילה, אע''פ שמותרת בהנאה פטור. ובמשנתנו פ''ז מ''ב: השוחט ונמצא טריפה השוחט חולין בעזרה משלם תשלומי ארבעה וחמשה. ר' שמעון פוטר בשני אלו. ואף כאן פטר ר' שמעון באיסור אכילה ובאיסור הנאה.<sup class="footnote-marker">55</sup><i class="footnote">עיין תוספות חולין פ"ה ב', ד"ה אין (ומקבילות), ועיין תס"ר חולין, עמ' 225.</i> ובמכילתא משפטים פי''ב, עמ' 291: מה מכירה מותרת באכילה, אף טביחה מותרת באכילה, מה מכירה מותרת בהנאה, אף טביחה מותרת בהנאה, והוא מתאים לדברי ר''ש במשנתנו הנ''ל (טריפה וחולין בעזרה).<br>ובמכילתא דרשב''י כ''א, ל''ז, עמ' 191: יכול הגונב טרפה וטבחה יהא משלם תשלומי ד' וה', [ת''ל] וטבחו או מכרו, מכירה שיש לה אכילה, יצאת טרפה שאין לטביחה אכילה, יכול הגונב שור הנסקל והשוחט בני<sup class="footnote-marker">56</sup><i class="footnote">ונמחקה המלה "בני" ע"י נקודות מלמעלה.</i> חולין בפנים יהא משלם תשלומי ד' וה' ת''ל <strong>וטבחו או מכרו</strong>, טביחה שיש לה מכירה, יצאו אלו [שאין ל]טביחתן מכירה. ואף כאן נשנו איסורי אכילה ואיסורי הנאה כבמשנתנו הנ''ל, אלא שנוסף כאן ''שור הנסקל'' כבתוספתא כאן, ודרשו כל שאינו במכירה אינה בטביחה, כשיטת ריש לקיש (ע''ז ב'). ועיין תוספות כתובות ל''ג ב', ד''ה גנב.<sup class="footnote-marker">57</sup><i class="footnote">ואשר לשיטת ר' מאיר עיין מ"ש לעיל הט"ז, שורה 72, ד"ה הגונב טריפה.</i><br>ובברייתא שבבבלי ע''א א' (ומקבילות): גנב וטבח בשבת וכו', גנב שור הנסקל וטבחו וכו'. ושאלו בבבלי שם (ע''א ב'): שור הנסקל, איסורי הנאה נינהו, לאו דמריה קא שחט וכו', והעמידוה בנגנב מבית שומר וכו', עיי''ש. ובנגנב מבית דין בוודאי שאין השור שוה כלום, אפילו לשיטת ר''ת שאין השור נאסר מחיים, אין השור שוה כלום, אעפ''י שיכול למוכרו לרכוב עליו עד בית הסקילה.<sup class="footnote-marker">58</sup><i class="footnote">עיין תוספות סנהדרין פ' א', והוא דחוק מאד.</i> אבל אם ברח השור מבית דין לבית בעליו במקום רחוק, הרי הבעלים יכולים לעבוד בשור, עד שיתפסוהו בית דין, ועדיין לא נאסר בהנאה, וסוברת התוספתא שיש לו בעלים. ועיין ר''מ פי''א מה' נזיקין ה''ח, בהשגות ובכ''מ שם. ועיין דק''ס, עמ' 214, הערה א', ובמגדל עוז על הר''מ הנ''ל. וצ''ע בדבר.
(ב)  <small>84.</small> <strong>ר' נחוניא או' יום הכפורים הרי הוא כשבת לתשלומין. </strong>לעיל מגילה פ''א ה''ז, עמ' 345 ומקבילות שצוינו במסה''ת שם. ועיין גם ספרי נשא פיסקא ב', ריש עמוד 6. ור' נחוניא חולק על משנתנו פ''ז מ''ב. 
(ג)  <small>84-85.</small> <strong>מכרה חוץ מידה, חוץ מרגלה, חוץ מקרנה, חוץ מגיזתה, משלם תשלומי ארבעה וחמשה. </strong>וכ''ה בכי''ע. ובד חסר בטעות ''חוץ מידה''. וכ''ה (''משלם'' וכו') בירושלמי פ''ז ה''ו, ו' ע''א, גם בכיר''ז. אבל בבבלי ע''ח ב' בבבא זו: <strong>אינו</strong> משלם תשלומי חמשה. ובמשנתנו שם (פ''ז מ''ה): מכרו חוץ מאחד ממאה שבו וכו', <strong>ואינו</strong> משלם תשלומי ארבעה וחמשה. ובבבלי הנ''ל מפרש לוי את משנתנו אפילו ''חוץ מגיזותיה'', וכן תניא במתניתא חוץ מגיזותיה, ולוי כת''ק של הברייתא, והת''ק סובר (בבלי שם): וטבחו כולו בעינן, ומכרו כולו בעינן. וכן במכילתא משפטים פי''ב, עמ' 291: מה טביחה כולה, אף מכירה כולה. ועיין במכילתא דרשב"י שם, עמ' 191.<br>ולפי גירסת התוספתא והירושלמי חולקת הברייתא שלנו על משנתנו (אפילו לשיטת רב שם). ובירושלמי הנ''ל: מכרה חציין<sup class="footnote-marker">59</sup><i class="footnote">כלומר, מכר חצאין, מכר חציה וחזר ומכר חציה לאותו בן אדם.</i> מהו וכו', נישמעינה מן הדא וכו' (הברייתא שלנו). ושמא הכוונה היא שאם נאמר מכרה חציין חייב, הרי אם גזז אח''כ המוכר את הצמר נמצאת מכורה כולה, והוי ליה כמכר חציה ואח''כ מכר כולה, ומכאן שאם מכר מתחילה חציה כבר נפטר, ואפילו אם ימכר את החצי השני פטור. ברם קרוב לוודאי שאין לתקן את גירסת הירושלמי בברייתא כאן, אלא שיש בירושלמי חסרון, וצ''ל שם: [מאה מהו] נישמעינה מן הדא, כעין מה שהגיה בנת''י.
(ד)  <small>86.</small> <strong>ר' שמעון בן לעזר או' חוץ מידה, חוץ מרגלה וכו'. </strong>ירושלמי (ושם: ר' אלעזר בר' שמעון) ובבלי הנ''ל. ובבבלי שם הוא תנא אחר בשם ר' שמעון בן אלעזר עיי''ש. והתלמוד שם מסביר: ידיו ורגליו דצריכי טביחה הוי שיור וכו', קרנה וגיזותיה דלא צריכי טביחה לא הוי שיור. 
(ה)  <small>87-89.</small> <strong>ר' אומ' חוץ מדבר [שהנשמה תלויה בו משלם תשלומי ד' וה', חוץ מדבר] שאין הנשמה תלויה בו משלם תשלומי כפל ואין משלם תשלומי ארבעה וחמשה. </strong>כ''ה בד, ואף בכי''ו היתה גירסא זו אלא שיש שם השמטה ע''פ הדומות. וכע''ז הגירסא גם בירושלמי הנ''ל. וכן מעיד הרשב''א ע''ח ב', ד''ה רבי, על גירסת הדפוס, ומעיר: ומ''מ נראה שהגירסא משובשת, ואיפכא תניא וכו' (כלומר, כמו בבבלי, עיין להלן), אלא שבירושלמי מצאתי כמו ששנויה בתוספתא, ולפי אותה גירסא איני יודע להולמה. ומכאן שאף רבינו היסס לתקן את הגירסא אחרי שמצא בירושלמי כן. וכן הגירסא בירושלמי בכ''י ספרדי שגילה ר''ש רוזינטל.<br>ובכי''ע: ר' <strong>מאיר</strong><sup class="footnote-marker">60</sup><i class="footnote">שיבוש רגיל מאד בנוסחאות רבי במקום ר' מאיר, וכן להפך.</i> או' חוץ מדבר שהנשמה תלויה בו משלם תשלומי כפל, חוץ מדבר שאין הנשמה תלויה בו משלם תשלומי ארבעה וחמשה. וקרוב לוודאי שזו היא הגהה על פי הבבלי, כרגיל בכ''י זה.<br>ובבבלי שם (ע''ח ב'): רבי אומר דבר <strong>המעכב בשחיטה</strong> אינו משלם תשלומי ארבעה וחמשה, <strong>ושאינו מעכב בשחיטה</strong> משלם תשלומי ארבעה וחמשה. ופירש רש''י: המעכב בשחיטה, דבר שאם ניטל הימנה נעשית בו <strong>נבילה</strong> וכו', וכן פירש הרשב''א שם. אבל בחי' הראב''ד, עמ' קצ''ב פירש המעכב בשחיטה, כל מקום שנעשה בו <strong>טריפה</strong> אם יחסר מן הבהמה וכו'. וכן הביא הרשב''א בשם ''פרשו המפרשים''. ורבינו הביא שם את התוספתא והירושלמי (''דבר שהנשמה תלויה בו''), ומוכח שהכוונה גם לנבילה וגם לטריפה. וכן במשנת ערכין פ''ה מ''ב: ערך ראשי (כלומר, חסרונו נבילה) ערך כבדי (כלומר, חסרונו טריפה) עלי נותן ערך כולו, זה הכלל כל דבר שהנשמה תלויה בו נותן ערך כולו. וכע''ז גם לעיל נזירות פ''ג סה''ג, עמ' 131. ועיין גם להלן תמורה פ''א ה''ח ובבלי שם י''א ב'.<br>ואשר לפירוש נוסח התוספתא והירושלמי כבר שערתי בתס''ר, עמ' 95 (בדרך שמא) שאם אדם מכר פרה חוץ מראשה, או כבדה, אין הוא שותף בבהמה בחייה, שהרי לא יוכל להסיר את ראשה, או כבדה, בחייה, כשירצה, וכוונתו היא שיטול אותן אחרי השחיטה, ונמצא שאין הוא שותף בגוף הבהמה בחייה, אבל אם מכר לו דבר שאין הנשמה תלויה בו פירושו שהוא שותף בגוף הבהמה בחייה, ולפיכך אינו משלם ד' וה', שלא מכר את כולה.<br>וכן מפורש בירושלמי פ''ה ה''ב, ד' ע''ד: רגלה מכור' לך, מכרה חצייה, רגלה שנייה מכורה לך, מכר חצי חצייה, כלומר, שלא מכרה אלא למלאכה. ועיין במה''פ שם, ד''ה במועד. ולהלן ערכין פ''ג סה''ט ואילך: ראשו של חמור זה מכור לך משלימין ביניהן. ראשה של פרה זו מכור לך, לא מכר אלא ראשה וכו'. ובבבלי שם ד' ב' פירשו את ההבדל: דהא מיזדבן רישא דתורא בבי טבחא. והוא כמו שפירשנו.
### הלכה יט
(א)  <small>89-90.</small> <strong>גנב ברשות הבעלין, וטבח ומכר, אם הגביה (ונתנו לפדיון בנו) הרי זה חייב וכו'. </strong>המוקף ליתא בכי''ע ובפירוש רב''ס<sup class="footnote-marker">61</sup><i class="footnote">מובא בס' הנר לר"ז אגמאתי 32 ע"ב.</i> ובהגהות רבינו אפרים על הרי''ף בתמים דעים סי' ס''ח, והביאו רבינו יהונתן, בעמ' 224. ובמשנתנו פ''ז סמ''ה: אבל גנב וטבח ומכר ברשותם פטור. והעירו הראשונים הנ''ל, שהלכה זו היא דווקא בשלא הגביה הגנב ברשות הבעלים, אבל אם הגביה שם חייב. ופשוט שכאן חייב בד' וה' שהרי הגנבה קדמה לטביחה ומכירה. ועיין במשנתנו שם ריש מ''ו ובמכילתא דרשב''י כ''ב, ג', עמ' 193.<sup class="footnote-marker">62</sup><i class="footnote">עיין ר"מ ספ"ב מה' גניבה, ולשונו מגומגמת מאד, עיי"ש. ושמא פסק הר"מ במהדו"ק כרב ששת בב"ב ס"ח א' (אלא שבמהדו"ב חזר בו, עיי"ש פ"א הט"ז) ונשרדו לפנינו המלים "ואחר שידעו שנגנבה" בטעות. ועיין בתוספות ס"ח ב', ד"ה מה. ברם לא מצאתי מי שפסק כרב ששת.</i> 
### הלכה כ
(א)  <small>91.</small> <strong>נתנו לפדיון בנו, לבעל חובו וכו'. </strong>רמב''ן, הובא בשטמ''ק ע''ט סע''א. ועיין להלן. 
(ב)  <small>91-92.</small> <strong>הגביהו ונתנו לפדיון בנו וכו'. </strong>רמב''ן הנ''ל, תוספות ע''ט א', ד''ה נתנו, רבינו ישעיה בשטמ''ק שם, ד''ה נתנו, או''ז ב''ק סי' שט''ו, כ''ה ע''ב, והסתייעו הראשונים הנ''ל מכאן שהבבא במשנתנו (פ''ז מ''ו) ''נתנו לבכורות בנו'' וכו', כוונתה, אם הגנב נתנו וכו',<sup class="footnote-marker">63</sup><i class="footnote">ולא כפירוש ראשון שברש"י שבעה"ב נתנו.</i> כי מה שייך ''הגביהו'' אצל בעה''ב, והרי הוא ברשותו. ועיין בירושלמי פ''ז ה''ט, ו' ע''א, במפרשים שם ובח''ד כאן. אבל עיין ההגהה בנתיבות ירושלים, ולפיה אינו עניין לכאן. 
(ג)  <small>92.</small> <strong>מה שעשה עשוי. </strong>כלומר, וחייב בתשלומי ד' וה'. אבל בוודאי שלא יצא ידי חובתו, שהרי לא ידעו הבעלים, ולא נתייאשו, אלא שמ''מ מועילים מעשיו שיתחייב ד' וה', כרב נחמן ור' יוחנן בבבלי ס''ח א'-ב'. 
(ד)  <small>92-93.</small> <strong>היה עומד ברשות הרבים, וטבח, ומכר, אין משלם אלא קרן. </strong>ופירש רבינו ברוך,<sup class="footnote-marker">64</sup><i class="footnote">הביאו בס' הנר לר"ז אגמאתי, 32 ע"ב.</i> מפני שהוא גזלן ולא גנב, ורמז לבבלי ע''ט ב'. ובח''ד פירש שפטור מכפל מפני שאין כאן קניין, וחייב קרן על המכירה.<sup class="footnote-marker">65</sup><i class="footnote">אם אי אפשר להחזיר את הבהמה.</i> וכן משמע מלשון הירושלמי פ''ז ה''ה, ו' ע''א: ראו אותו שוחט שור שחור ביער וכו', חש לומר שמא ראוהו רבוץ וכו'. וכן בירושלמי סוף שבועות: תיפתר בששחטו רבוץ. ויש טביחה בלא מכירה (צ''ל: גניבה)<sup class="footnote-marker">66</sup><i class="footnote">כמו שהגיה לנכון בנוע"י וביפה עינים.</i> וכו'. ומכאן שאם שוחט שור רבוץ פטור משום שאין כאן קניין. ועיין בבבלי הנ''ל. ועיין להלן פ''ח ה''א, שורה 3, ד''ה או שמכרו, ה''ג שורה 13, ד''ה בשוק. 
### הלכה כא
(א)  <small>93.</small> <strong>הגונב תרומה וכו'. </strong>משנת תרומות פ''ו מ''ד. 
(ב)  <strong>ומעשר שיני וכו'. </strong>במכילתא משפטים פט''ו (לעניין שומרים), עמ' 299: ר' נתן אומר <strong>כסף</strong>, להביא כסף מעשר. וכן במכילתא דרשב''י (כ''ב, ו'), ריש עמ' 200: יכול שני (= שאני) מוציא כסף מעשר, ת''ל <strong>כסף</strong>. וכן בתו''כ בהר סוף פרק ו', ק''ט ע''ג: <strong>נשך כסף</strong> לרבות כסף מעשר. וכולם סוברים שמע''ש ממון הדיוט הוא, ועיין אור שמח פ''ב מה' גניבה ה''א, ד''ה וכיון, שהעיר על הר''מ (מע''ש פ''ג הכ''ד) שפסק שלא כתוספתא שלנו, אלא כר''מ הסובר שמע''ש ממון גבוה, כמו שהסיקו בבבלי קידושין נ''ד סע''ב. אבל מן הירושלמי אין הכרעה אם פסקו שם הלכה כר' מאיר, עיין בירוש' מע''ש פ''א ה''א, נ''ב סע''ב. ועיין מ''ש לעיל ח''ב (חלה), עמ' 194 ואילך.<sup class="footnote-marker">67</sup><i class="footnote">ולעניין אם יכול להורישו לבניו, למ"ד שהוא ממון גבוה, עיין בפירוש הראב"ד לתו"כ בחקתי פי"ב ה"י, קט"ו ע"ב, ומ"ש בשו"ת צפנת פענח ח"א וורשה תרצ"ה סי' פ"א ומ"ש הגר"י ענגיל בגליוני הש"ס לסדר מועד ווינא תרפ"ט בסופו, ירושלמי זרעים כ"ג, י"ז ע"ב סי' קל"ו.</i> 
(ג)  <small>94.</small> <strong>את השטרות, ואת הקרקעות וכו'. </strong>לעיל הי''א, שורה 54. 
(ד)  <small>94-95.</small> <strong>אחד קדשי קדשים ואחד קדשים קלין וכו'. </strong>ר''מ רפ''ב מה' גניבה, וניסח ע''פ התוספתא כאן עיי''ש בלשונו, ופסק ע''פ הבבלי כאן ע''ו א' (כת''ק). 
(ה)  <small>95-96.</small> <strong>ר' יוסי הגלילי אומ' קדשים קלין כהדיוט וכו'. </strong>תו''כ חובה פכ''ב ה''ב, כ''ד ע''ד, ירושלמי כאן פ''א ה''ב, ב' ע''ג, בבלי י''ג א', קידושין נ''ב ב', ב''ב קכ''ג ב', סנהדרין קי''ב א', זבחים קי''ד א', בכורות נ''ג ב', תמורה ח' א'. ועיין במרכבת המשנה פ''ד מה' מעילה ה''ח. 
(ו)  <small>96.</small> <strong>בן עזאי אומ' בכור כהדיוט וכו'. </strong>בתו''כ הנ''ל: בן עזאי אומר להביא את השלמים. אבא יוסי בן דוסתאי אומר לא היה בן עזאי אומר אלא בבכור בלבד. וכ''ה בירושלמי הנ''ל ובבבלי כאן י''ג א' הנ''ל ובתמורה ח' א'. ולפנינו שיטת בן עזאי היא כדברי אבא יוסי בן דוסתאי בשמו. ועיין במקורות הנ''ל שיטת אבא יוסי בן דוסתאי. 
### הלכה כב
(א)  <small>98-99.</small> <strong>שנים מעידין בו שגנב, ושנים מעידין בו שטבח, ומכר וכו'. </strong>במשנתנו פ''ז מ''ג: נמצאו האחרונים זוממין וכו', והיא ההלכה שלנו. 
(ב)  <small>100.</small> <strong>והן משלמין תשלומי ארבעה וחמשה. </strong>ארבעה וחמשה לאו דווקא, אלא מה שחייבו אותו בטביחה ומכירה והיינו שתים, או שלשה. ובד ובכי''ע מפורש: תשלומי שלשה. 
(ג)  <small>100-101.</small> <strong>נמצאו זוממין, הוא פטור וכו'. </strong>כלומר, נמצאו אח''כ עדי גניבה זוממין. וכן מפורש בד: נמצאו זוממין על הגניבה וכו'. ובכי''ע חסרה בבא זו. 
(ד)  <small>101.</small> <strong>נמצאו זוממין על זה ועל זה וכו'. </strong>כלומר, שהוזמו שתי הכתות בבת אחת, והנאשם כבר שלם את הכל הבעלים מחזירים לו את הכסף והעדים משלמים לו וכו', עיין ח''ד. ואין מכאן ראיה שאם הוזמו עדי הגניבה תחלה, פטורים עדי טביחה ומכירה, אלא שמתחילה שנו בהוזמו עדי טביחה לפני עדי מכירה, וכאן שנו שהוזמו בבת אחת. 
### הלכה כג
(א)  <small>102-103.</small> <strong>שנים מעידין בו שגנב, והן מעידין בו שטבח, ומכר, נמצאו זוממין וכו'. </strong>כ''ה בד. וכ''ה בכי''ע<sup class="footnote-marker">68</sup><i class="footnote">אצל צוקרמנדל בטעות: <strong>ושנים </strong>מעידין בו שטבח.</i> ובברייתא שבבבלי ע''ג א'. 
(ב)  <small>103-104.</small> <strong>נמצאו זוממין על הטביח', הוא משלם תשלומי כפל והן משלמין תשלומי ג'. </strong>בכי''ע: נמצאו זוממין על <strong>גניבה</strong> הוא משלם וכו'. וכנראה שיש שם השמטה וצ''ל: על גניבה [עדות שבטלה מקצתה בטלה כולה. נמצאו זוממין על טביחה] הוא משלם וכו'. וכע''ז הגירסא בברייתא שבבבלי הנ''ל. 
(ג)  <small>104.</small> <strong>א''ר יוסי בד''א בזמן שהן שתי עדיו' וכו'. </strong>בבלי הנ''ל. ועיין ירושלמי פ''ז ה''ד, ה' ע''ד, מכות פ''א ה''ה, ל''א ע''א. ועיין מ''ש בתלמודה של קיסרין, עמ' 35 ואילך. 
(ד)  <small>105-106.</small> <strong>נמצאו זוממי' על טביח' ומכיר' הו' פטו'. </strong>כלומר, מכיון שהעידו על הגניבה ועל הטביחה כאחת, הרי אם הוזמו על הטביחה בטלה גם עדותן על הגניבה, והוא פטור. ועיין בראשונים ובשטמ''ק שם. 
(ה)  <small>106.</small> <strong>והן משלמי' תשלומי כפל. </strong>וכ''ה בכי''ע. אבל נראית הגהת המפרשים, שצ''ל: תשלומי ב' וג', כלומר, על מה שהוזמו. ואעפ''י שעדותן על הגניבה בטילה, הרי הם לא הוזמו עליה, וממילא בטלה, ולפיכך פטורים מכפל. 
(ו)  <strong>נמצאו זוממי' על זה ועל זה חייבין וכו'. </strong>כמשנתנו פ''ז מ''ג. וסובר ר' יוסי שהכחשה תחילת הזמה היא, ואם הוזמו גם על הגניבה, בין בבת אחת בין בזה אחר זה, חייבין לשלם על הכל, כרב אידי בר אבין בבבלי ע''ד ב'. 
### הלכה כד
(א)  <small>107-108.</small> <strong>תן לי שורי, ואמ' אין לי אלא מעות וכו'. </strong>במכילתא דרשב''י כ''א, ל''ז, עמ' 191: יכול יהא זה אומ' לו תן לי (מאה) מנה תחת שורי וכו'. והלז אומר וכו'. והוספה זו של המלה ''מאה'' שיבוש ברור הוא, שאין דרך חז''ל לתפוס גוזמא כזו, אלא כשאומרים ''אפילו''. ובפירוש אמרו במשנת מנחות פי''ג מ''ח: הרי עלי שור יביא הוא ונסכיו במנה וכו' שור במנה יביא במנה חוץ מנסכיו וכו'. וכן דרך המשנה והתלמוד לתפוס ''שור שוה מנה'', וכן מוכח מטענת הגנב שאומר: טול חמשה שוורים בני חמשה חמשה סלעין תחת שורך, והרי הם ביחד מנה, כל אחד עשרים זוז. והניגוד בין שור שוה חמשה סלעין לשור שוה מנה גם במכילתא דרשב''י כ''א, ל''ה, עמ' 188, ובבלי כאן ל''ד ב'. וברור שיש כאן נוסחא כפולה, אחת ששנתה ''מאה" (כלומר מאה זוז) ואחת ששנתה מנה. ועיין מ''ש להלן. 
(ב)  <small>108-109.</small> <strong>תן לי ארבעה וחמשה שוורי', ואמ' אין לי אלא אחד, אם היה יפה כדמי כולן שמין לו. </strong>במכילתא דרשב''י הנ''ל, עמ' 191: מה תחת האמ' להלן אין משלם אלא דמים, אף כן אין משלם אלא דמים, כלומר, מכיון שחמשת השוורים בני עשרים זוז אינם שוים אלא כשור אחד שגנב, צריך לשלם פי חמש. ובמכילתא דרשב''י<sup class="footnote-marker">69</sup><i class="footnote">כגי' מדרש הגדול, והכ"י שם לקה בחסרון.</i> כ''א, ל''ו, עמ' 189: <strong>שור תחת השור</strong> וכו'. יכול יהא אומר לו תן לי מאה<sup class="footnote-marker">70</sup><i class="footnote">ואף כאן הוסיף המו"ל במכילתא דרשב"י: מנה.</i> תחת שורי, והלז אומר טול שור יפה חמש סלעים תחת שורך, ת''ל שור תחת השור, מה תחת האמור להלן דמים אף כאן דמים. ובבבלי ס''ז ב': דתניא יכול גנב שור שוה מנה ישלם תחתיו נגידין (כלומר, כחושין), ת''ל <strong>תחתיו</strong> תחתיו. ועיין לעיל פ''א רה''ב, שורה 11. 
## פרק ח
### הלכה א
(א)  <small>1.</small> <strong>הגונב נפש מאחיו מבני ישראל וכו'. </strong>כל הברייתא בבבלי סנהדרין פ''ה ב' (בשינויים קלים). והרישא גם במכילתא משפטים פ''ה, עמ' 266, ומכילתא דרשב''י כ''א, ט''ז, עמ' 172.<br>ואשר לסדר התוספתא כאן כבר ראה הרמב''ן בפירושו לתורה משפטים (כ''א, ט''ז) את הקשר בין הגניבה ומכירה של גונב שור או שה וגניבה ומכירה של בן אדם ביחס לקניין, ומכאן גם העניין של עדים שהוזמו על זה ולא על זה.
(ב)  <small>2.</small> <strong>מכרו בין לאביו וכו'. </strong>וכ''ה בבבלי שם, ויש שונים שהוא <strong>פטור</strong>, כקבלת רב ששת בברייתא (בבלי שם פ''ו א'), וכמפורש במכילתא דרשב''י הנ''ל. ופירש''י: לאביו של <strong>נגנב</strong>. וכן משמע מלשון הדרשה, עיין במקורות הנ''ל, וזה ברור. אבל במדרש תנאים של רד''צ הופמן,<sup class="footnote-marker">1</sup><i class="footnote">מדרש הגדול שם, הוצ' מרגליות, עמ' תקמ"ד.</i> עמ' 157: מכאן אמרו נשתמש בו ומכרו לאחד מקרוביו של <strong>גנב</strong>, כגון שמכרו לאביו, או לאחיו פטור. וקרוב לוודאי שיש ט''ס, וצ''ל: <strong>של גנוב</strong>, כמו שהוא בר''מ פ''ט מה' גניבה ה''ג, והוא ''מכאן אמרו'' שבמדרש הגדול. ובמצפה שמואל כאן הביא את הרמב''ם הנ''ל, כגי' מדרש הגדול הנ''ל. 
(ג)  <small>3.</small> <strong>גנבו ולא מכרו וכו'. </strong>ברייתא שבבבלי הנ''ל. ושמא באו להוציא מדעה חיצונית שחייב על גניבה לחוד מן הכתוב בעשרת הדברות ''לא תגנוב'' שמדברת בגונב נפש,<sup class="footnote-marker">2</sup><i class="footnote">מכילתא בחודש פ"ח, עמ' 233, ומקבילות שצוינו בהערות שם.</i> עיין מ''ש ר''מ צוקר ב''על תרגום רב סעדיה גאון'', עמ' 340, ר''מ כשר בתו''ש משפטים, עמ' פ''ט, הערה ש''י, ור''ח אלבק בהשלמות ותוספות למס' סנהדרין, עמ' 458, ואוה''ג לסנהדרין, עמ' תנ''ב, שהעיר על כל הנ''ל. 
(ד)  <small>3-4.</small> <strong>או שמכרו ועומד בשוק, פטור. </strong>בבבלי הנ''ל שונה כאן: מכרו, ועדיין ישנו ברשותו, פטור. ופירש''י: ועדיין ישנו ברשות הנגנב עצמו, שעדיין לא הכניסו לרשות עצמו. והוא כמשנתנו שם פי''א מ''א וספרי כי תצא פי' רע''ג, עמ' 293. ולפי זה פירושו שמכר בן ישראל כשהוא עומד בשוק, ולא הכניסו לרשותו מקודם. והוא מעין ששנינו לעיל פ''ז, שו' 92–93, ולהלן, שורה 12–13, שו' 23.<br>אבל במכילתא דרשב''י (משפטים כ''א, ט''ז), עמ' 172, שנינו: לפי שמצינו בעבד כנעני <strong>שכיון שנתן בו דמים קנה</strong>, יכול אף זה כן, ת''ל <strong>ומכרו ונמצא</strong> בידו, מגיד שאינו חייב עד שיכניסנו לרשותו. ר' יהודה אומר משיכניסו לרשותו וישתמש בו שנ' והתעמר בו ומכרו. ומדברי הת''ק מוכח שמדבר על רשות הלוקח, ומדברי ר' יהודה מוכח שמדברים ברשות הגנב (עיין במשנתנו ובספרי הנ''ל). ודברי המכילתא רחפו לפני הרמב''ן בפירושו למשפטים (פכ''א, ט''ז): ''וכן מה שאמר מכרו ועדיין הוא ברשותו שלא הוציאו חלוקח מרשותו כלל, <strong>ואעפ''י שנתן בו מעות</strong>, כיון שלא הוציאו משם פטור. ולא ידעתי אם לומר שצריך קנין כמשפט הקניות שימשכנו מרשות המוכר לסימטא, או עד שיגביהנו, או היא גזירת הכתוב בנפש, לומר שאפילו נגמר המכר ביניהן וקנה בהגבהה, או במשיכה בחצר של שניהם, יהיה פטור עד שיצא מרשותו לרשות הלוקח. וכן נראה''. ומכאן שהרמב''ן פירש ''ועדיין ישנו ברשותו''<sup class="footnote-marker">3</sup><i class="footnote">כלומר הברייתא שבבבלי הנ"ל.</i> ברשותו של הגנב.<sup class="footnote-marker">4</sup><i class="footnote">ועיין במגיד משנה פ"ט מה' גניבה ה"ג.</i> ולפ''ז אף בתוספתא הפירוש הוא, שאעפ''י שהגנב כבר הכניסו לרשותו, אבל מכר אותו ועדיין הוא עומד בשוק פטור, משום שלא הכניסו לרשותו של לוקח, ועיין מ''ש בח''ד. ואשר לדברי ר' יהודה שבמכילתא דרשב''י, היא פיסקא ממשנתנו, ולא הביאו כאן את דברי הת''ק, מפני שלשיטת המכילתא אין קניין בבן חורין לא לגנב ולא ללוקח, אלא הכנסה לרשותן, ור' יהודה חולק ומצריך גם שיתעמר בו. ועיין בתוספות סנהדרין פ''ה ב', ד''ה עד, ובפירוש הרמב''ן לעיל שם. ועיין בס' קרבן חגיגה סי' נ''ו, וציין לו בתכלת מרדכי במקומו.<br>אבל מחוורתא כמו שפירשנו לעיל, כמו שמוכח מן הלשון שבמקבילות.
(ה)  <small>4.</small> <strong>הגונב את העבדים פטור. </strong>ספרי דברים פיסקא רע''ג, עמ' 293, ברייתא בבבלי הנ''ל, וכן יוצא ממשנתנו פי''א מ''א (שלא נחלקו אלא בחציו בן חורין). והרי הוא כגונב חמורו של בעליו, אלא שאינו משלם כפל, אלא קרן, כמשנת ב''מ פ''ד מ''ט. 
(ו)  <strong>שנים מעידין בו שגנב, ושנים מעידין בו שמכר וכו'. </strong>תנא זה סובר שעדי גניבה ועדי מכירה עדות אחת היא לעניין הזמה, וגניבה אתחלתא דמכירה היא (כבבלי סנהדרין פ''ו ב'), ולפיכך אם הוזמה כת אחת, הגנב והעדים פטורים,<sup class="footnote-marker">5</sup><i class="footnote">והיא חולקת על שיטת הבבלי שם שבעדי מכירה כולם מודים שאם הוזמו נהרגין.</i> ואם שתיהן הוזמו חייבין. אבל עיין מ''ש להלן בסמוך. 
(ז)  <small>5-6.</small> <strong>נמצאו זוממין על מכירה, הוא פטור. </strong>בד ובכי''ע: הוא פטור <strong>והן פטורין</strong>. ושמא גירסתנו נכונה, וצריך לפרש ''הוא פטור'', אבל העדים חייבים, וכשיטת הבבלי הנ''ל, שכולם מודים בעדי מכירה שחייבין. 
### הלכה ב
(א)  <small>7-8.</small> <strong>היכן שורי שגנבת, אמ' לו אתה מכרתו לי וכו'.</strong> <strong>כעין</strong> ברייתא זו בבבלי ק''ה ב', ושם כרוכות הרישא והסיפא ביחד, ולא נזכרו שם עדים כלל, אלא שאם נשבע והודה פטור מקרבן שבועה וחומש, מפני שהוא מודה בעיקר. והוא הדין שאם באו עדים אח''כ שגנב יהא פטור (אעפ''י שלא הודה), שהרי הודה בעיקר. ומפרש הבבלי שהנתבע אמר לו אתה מכרתו לי, אבל לא נתתי לך דמיו, שקיל שורך וזיל, ועיי''ש שנדחקו לפרש גם את המתנה, ואת מכירת אביו ואת מתנת האב, עיי''ש.<br>ברם הברייתא שלנו בתוספתא מתפרשת כפשוטה, וברישא אינו מודה בעיקר כלל, ואף כשהוא אומר אביך מכרו לי, אביך נתנו לי במתנה, הוא טוען שמכרו לפני שמת ולא נפל לו בירושה, כמשנת ב''ב פ''ג מ''ג (בנוסחאות שלפנינו), ואינו מודה כלל שהוא חייב. ופשיטא שהוא כגנב רגיל, וחייב בכפל ותשלומי ד' וה', ועיין בח''ד.
(ב)  <small>9-10.</small> <strong>הודה, עד שלא באו עדים וכו'. </strong>ודינו כמו כל גנב שפטור מקנס אם הודה עד שלא באו עדים. 
### הלכה ג
(א)  <small>11.</small> <strong>היכן שורי שגנבת, ואמ' לו טועה מצאתיו וטבחתיו. </strong>וכאן הוא באמת מודה בעיקר, שהוא חייב לשלם בעד השור, אלא שמכחיש שהוא גנב אותו, ואינו קיים כבר, ולא אמר להם לבעלים הילך דמיו מיד. עיין בבלי ק''ו ב'. 
(ב)  <small>12.</small> <strong>מאיליו בא אצלי וטבחתיו וכו'. </strong>כלומר, ולא נעלתי בפניו וטבחתיו מיד. עיין רש''י ב''מ נ''ו ב' ד''ה גגו. ועיין בתוספות כאן ס''ה א', ד''ה אין לי, ובהגהות הרש''ש שם, ואף כאן הוא מודה בקרן אלא שמכחיש בגניבה, והתובע טוען שחייב לו כפל. ובבבלי כאן ק''ו ב' הנ''ל: אחר פרתי רץ, מאליו בא אצלי. 
(ג)  <small>12-13.</small> <strong>היה עומד בשוק וטבחתיו. </strong>כלומר וטבחתיו רבוץ,<sup class="footnote-marker">6</sup><i class="footnote">עיין ירושלמי פ"ז ה"ה, ו' ע"א, שבועות ספ"ח.</i> ולא עשיתי בו קניין של גניבה, ואינני אלא מזיק שחייב לשלם. וכסיגנון זה לעיל פ''ז שורה 92–93, ולעיל בסמוך שורה 3–4, עיין מש''ש. ועיין בבבלי כאן ע''ט ב' ובשטמ''ק שם. 
(ד)  <small>13-14.</small> <strong>משלם תשלומי ארבעה וחמשה. </strong>ואעפ''י שהוא מודה בקרן חייב בתשלומי כפל וארבעה וחמשה, שהרי בשעה שטען טבחתיו היה קיים, וברשות בעלים היה, ויוקרא ושבחא דממילא היו של בעלים, עיין באו''ש פ''ח מה' שבועות ה''ח. 
(ה)  <small>14.</small> <strong>הודה בין משבאו עדים וכו'. </strong>כנראה שזו היא אשגרה מלמטה, כמו ששערו המפרשים. 
### הלכה ד
(א)  <small>15-16.</small> <strong>או שאמ' לו אבד, והעדי' מעידין בו שאכלו, אין משלם אלא קרן וכו'. </strong>שהרי בא אליו בהיתר, ואין משלם כפל אלא אם טען טענת גנב ונשבע, וממילא אם הודה אחרי שבאו עדים אין הדין משתנה. 
(ב)  <small>16.</small> <strong>הודה, בין משבאו עדים וכו'. </strong>והודאה שלו אינה מעלה ואינה מורידה, שהרי יש כאן עדים ואין כאן שבועה, עיין מ''ש לעיל בסמוך. 
### הלכה ה
(א)  <small>17-18.</small> <strong>היכן שורי שגנבת, ואמ' לו אתה מכרתו לי וכו'. </strong>כלומר, כאן הוא כופר שגנב, <strong>ונשבע</strong>, ועדים מעידים בו שגנב וטבח ומכר משלם תשלומי ד' וה', ואם לא הודה, השבועה אינה מעלה ואינה מורידה, עיין להלן. 
(ב)  <small>20-21.</small> <strong>הודה לאחר שבועה, או עד שלא באו עדים, משלם קרן וחומש ואשם, משבאו עדים וכו'. </strong>המלה ''או'' חסרה בכי''ע, ואף לפנינו צ''ל: א' (= אם) עד שלא באו וכו', כלהלן, שורה 24–25. ובמשנת שבועות פ''ח מ''ד: אמר לאחד מן השוק היכן שורי שגנבת, והוא אומר לא גנבתי, <strong>משביעך אני, ואמר אמן</strong>,<sup class="footnote-marker">7</sup><i class="footnote">כגירסת משניות מטיפוס א"י ועוד. ועיין גם רש"י ותוספות במקומו.</i> והעדים מעידים אותו שגנבו משלם תשלומי כפל, טבח ומכר משלם תשלומי ד' וה', הודה מעצמו משלם קרן וחומש ואשם<sup class="footnote-marker">8</sup><i class="footnote">כ"ה בכ"י מינכן ובכ"י פלורנץ, ועיין בתוספות שבועות מ"ט א', ד"ה אמר.</i> וכן הובא בבבלי כאן ק''ו א'.<sup class="footnote-marker">9</sup><i class="footnote">ולפי זה המשך המשנה שם "ראה עדים שממשמשין ובאין" אינו דבוק למ"ש למעלה, אלא מדברים בלא נשבע, והוא דחוק מאד, אבל ברור שהסיפא במשנתנו ברייתא היא, והוספה מאוחרת היא, כפי שהוכיח מטעם אחר, מהרי"ן אפשטין במבוא לנוה"מ, עמ' 957–958.</i> ושמא תיקנו את הנוסח שלפנינו מפני הסיפא במשנתנו שסברו שהיא מגוף משנתנו, עיין מ''ש בהערה 9. 
(ג)  <small>21.</small> <strong>משבאו עדים, משלם תשלומי ארבעה וחמשה ואשם. </strong>וכ''ה בד. והיא כר' יעקב להלן שורה 32. אבל בכי''ע חסרה המלה ''ואשם'', והיא כחכמים להלן שם. 
### הלכה ו
(א)  <small>21-22.</small> <strong>היכן שורי שגנבת, ואמ' לו טועה וכו'. </strong>בבא זו נשנית לעיל ברישא שורה 11. אלא ששם מדברים בלא נשבע, וכאן בנשבע. 
(ב)  <small>23.</small> <strong>[מאליו בא אצלי וטבחתיו] וכו'. </strong>הוספתי ע''פ ד, וכ''ה בבבא שלעיל שורה 12, וחלק מזה גם בכי''ע, ולפנינו נשמט ע''י הדומות. 
(ג)  <small>24.</small> <strong>משלם תשלומי כפל ואשם. </strong>המלה ''ואשם'' היא אשגרה, שהרי בלא הודה אינו מביא קרבן. ועיין להלן גי' כי''ע, ובאו''ש פ''ח מה' שבועות ה''ח מוחק את השי''ן (של ואשם), וגורס: <strong>ואם</strong>, וממשיך אותה להלן: ואם הודה לאחר וכו'. 
(ד)  <small>25-26.</small> <strong>ואם משבאו עדים הודה, משלם תשלומי כפל ואשם. </strong>והוא כר' יעקב, וכלעיל שורה 21.<br>אבל בכי''ע: והעדים מעידין בו שגנב <strong>טבח ומכר</strong> משלם תשל' אר' וחמ'. הודה לאחר שבועה, בין משבאו עדים ובין עד שלא באו עדים, משלם קרן חומש ואשם. ועיין באו''ש הנ''ל שלא השגיח בגירסא זו,<sup class="footnote-marker">10</sup><i class="footnote">והוא מביא בספרו את הוצאת צוקרמנדל לעתים קרובות.</i> משום שהיא בוודאי משובשת, שאם משלם ארבעה וחמשה, הרי כפר לו ממון, ולמה אינו משלם אלא קרן אם הודה אחר שבאו עדים.
### הלכה ז
(א)  <small>27.</small> <strong>או שאמ' לו אבד וכו'. </strong>ברייתא זו כבר נשנית לעיל ברישא, שורה 15, אלא ששם מדברים בלא נשבע וכאן בשנשבע. והלכה זו מפורשת במשנתנו כאן פ''ט מ''ז ובמשנת שבועות פ''ח מ''ג: היכן שורי, אמר לו אבד, משביעך אני וכו'. והובאה בירושלמי שבועות פ''ז ה''א, ל''ז ע''ד ובבבלי כאן ס''ג ב', ק''ו א'. וכל הברייתא שלנו בירושלמי שבועות פ''ח רה''ג, ל''ח ע''ד. 
(ב)  <small>28.</small> <strong>אין משלם אלא קרן וכו'. </strong>עיין ירושלמי שבועות פ''ה ה''א, ל''ו ע''א, שהביאו שם ברייתא: פרט למכחש <strong>בעדים</strong> ובשטר, ור' יוחנן וריש לקיש אמרו שם ''לית כאן עדים'', והביאו לראיה את משנתנו. ועיין בבלי שם ל''ז א'. ועיין ירושלמי שם פ''ז ה''א, ל''ז ע''ד, פ''ח ה''ז, ל''ח ע''ד, ובבלי כאן ק''ו א'. 
### הלכה ח
(א)  <small>29-30.</small> <strong>אמ' לו ניגנב, משביעך אני ואמ' אמן, והעדים מעידין בו שגנבו וכו'. </strong>כל הברייתא בירושלמי שבועות פ''ח רה''ג הנ''ל, ובבלי ס''ה א'. והרישא במשנתנו שבועות פ''ח סוף מ''ג, והובאה בירושלמי ובבבלי בכ''מ, ועיין בתוספות שבועות מ''ט א', ד''ה והעדים, שהגיהו במשנה ''ואכלו'' ע''פ הבבלי ב''ק ק''ו ב', אבל כבר הוכיח מהרי''ן אפשטין במבוא לנוה''מ, עמ' 896, שהיא ברייתא ולא משנה, וברייתא בבלית היא, עיי''ש במבוא הנ''ל. 
(ב)  <small>31-32.</small> <strong>משבאו עדים, משלם תשלומי כפל ואשם, וחומש עולה לו מתוך כפילו, דברי ר' יעקב. </strong>כ''ה (ר' יעקב) בד ובכי''ע. וכ''ה בירושלמי ובבבלי הנ''ל. ועיין תוספות ס''ה ב', ד''ה כפילו. ולפי פשוטו משמע שאין הבדל בגודל הכפל. אבל עיין בבלי שם ובראשונים במקומו. ואף מסתימת הירושלמי בשבועות משמע שאין הבדל בכך. ובכי''ו בטעות: דברי ר' <strong>עקביא</strong>. 
(ג)  <small>33-34.</small> <strong>ואין משלם תשלומי כפל ותשלומי ארבעה וחמשה מוסיף חומש ואשם. </strong>ומכאן ברור שלשיטת החכמים אינו חייב גם בקרבן. וכן מפורש גם בירושלמי הנ''ל.<sup class="footnote-marker">11</sup><i class="footnote">עיין להלן שם. ובירושלמי: ורבנין אמרין לקרן חומשין, אין לשבועות חומשין. דבר אחר, ושלם אותו בראשו וחמישיתו יוסף עליו. א"ר זירא ותני כן וכו'. ובנוע"י נדחק שם מאד בפי' הירושלמי, והוא סובר שיש כאן מחלוקת, ור' זירא והברייתא (כלומר, ותני כן) מסייעים לדבר אחר, עיי"ש. אבל לפי פשוטו אין שום מחלוקת ולפי ה"דבר אחר" הלימוד הוא מן "בראשו", כלומר, אם אינו משלם "בראשו" אינו משלם חומש, כדרשת הת"ק בבבלי ס"ה ב' ועוד. ודברי ר' זירא אינם שייכים ל"דבר אחר", ו"תני כן" פירושו, כדברי ר' זירא, כרגיל בירושלמי. ור' זירא מוסיף שיש עוד הבדל בין ר' יעקב וחכמים שפוטרים גם מקרבן, עיין מ"ש בפירוש הירושלמי לעיל ח"ו (נזיר), עמ' 518.</i> וכן בס''ז נשא, סוף עמ' 230: והשיב את אשמו בראשו, כשהוא בראשו מביאין עליו חומש ואשם, ואין מביאין על תשלומי כפל ועל תשלומי ארבעה וחמשה חומש ואשם. וכן בתו''כ סוף ויקרא פכ''ב הי''א, כ''ח ע''ד: המשלם בראש מוסיף חומש ואין משלם תשלומי כפל ותשלומי ד' וה' מוסיף חומש.<br>ברם בבבלי כאן ס''ה ב' מוסיף על דברי החכמים: ר' שמעון בן יוחאי אומר אין חומש <strong>ואשם</strong> משתלם במקום שיש כפל וכו'. והסיקו בבבלי שם שאף לחכמים מביא אשם, ואין חולקים על ר' יעקב אלא בחומש. ברם במכילתא משפטים ספט''ו, עמ' 302, הובאו דברי ר' שמעון כדרשה על הפסוק שם ומסיים: כל המשלם את הקרן חייב לשלם את החומש, ושאינו משלם את הקרן פטור מהחומש, ולא נזכר שם אשם, ואין מדבריו ראיה לא לכאן ולא לכאן שהרי שם לא הובאה המחלוקת של ר' יעקב והחכמים, וממילא מותר לומר שר''ש סובר שהוא הדין שפטור גם מן האשם, כשיטתו בבבלי וכשיטת החכמים כאן.
(ד)  <small>34-35.</small> <strong>זה אינו בא מכח בעלים, אלא מכח שבועה. </strong>כלומר, חומש ואשם אינם באים מכח החיוב לבעלים, שהרי בלא נשבע אינו חייב חומש ואשם, אלא לכפרה בעד שבועת השקר, וההודאה היא שמחייבת אותו קרבן, והואיל והוא משלם כפל, הרי לא הודה אלא אחר שבאו עדים, ואין הודאתו הודאה אמיתית, כפירוש בעל ח''ד. ועיין בירושלמי שבועות הנ''ל, ומ''ש בנזיר, עמ' 518 הנ''ל (בהערה 11). 
### הלכה ט
(א)  <small>35-36.</small> <strong>אין פורסין נשבין ליונין אלא אם כן היה רחוק מן היישוב שלשים ריס. </strong>נראה שזו היא פיסקא ממשנתנו ספ''ז. והאיסור הוא שלא יצוד מיוני היישוב, אבל אם היה רחוק שלשים ריס<sup class="footnote-marker">12</sup><i class="footnote">כלומר, ארבעה מילין, כמשנה יומא פ"ו מ"ד. ועניין הריס יתבאר אי"ה להלן, ב"מ פ"ב הכ"ה, שורה 64.</i> חזקה שצד יוני הפקר, משום שאין יוני היישוב פורחות יותר מד' מילין מן היישוב. והתוספתא להלן מפרשת את משנתנו. 
(ב)  <small>36-37.</small> <strong>במי דברים אמורים במדבר, אבל ביישוב אפי' מאה מיל הרי זה אסור. </strong>כלומר, אימתי מותר לפרוס ברחוק ד' מילין בשעה שמדבר מפסיק בין היישוב לנישבין אבל ביישוב עצמו, אסור אפילו כמה, מפני שהיונים פורחות מצמח לצמח, וזו היא פשוטה של הברייתא, וכן פירשה הרמב''ן בחידושיו לב''ב כ''ג א', וקבלו הר''ן בחידושיו שם, עמ' 91. והרשב''א בחידושיו שם הסיק שהמקשה בבבלי (כאן פ''ג א', וב''ב כ''ג א') לא ידע ברייתא זו, וכן בתוספות כאן פ''ג א' וב''ב כ''ג א', ד''ה והתניא. ועיין מ''ש בשו''ת הרדב''ז ח''ב (דפוס וויניציאה) סי' תתל''ג. ובחי' הראב''ד כאן פ''ג א', עמ' ר''א ואילך, מגיה את המשנה ואת התוספתא ומפרש בהן פירוש חדש, עיי''ש, ולא מצאתי לו חבר.<br>ואשר למשנת ב''ב פ''ב מ''ה, כבר תירצוה בירושלמי בסוף פירקין, ובבבלי (כאן פ''ג א' וב''ב כ''ג א') שבב''ב מחמת נזקי זרעים אתינן עלה, וחילקו שם בין פריחה ל''רועה''. וכנראה, שיסוד החילוק הוא בתוספתא בכורות פ''ז, עיין מ''ש בתס''ר שם, עמ' 274, לשו' 36.
### הלכה י
(א)  <small>37.</small> <strong>אין מגדלין תרנגלין בירושלם מפני הקדשים. </strong>פיסקא קטועה ממשנתנו ספ''ז. ועיין בירושלמי בסוף פירקין ובמקבילה בחגיגה פ''ג ה''ו, ע''ט ע''ד, והפירוש שם סתום. ומפירוש ר''ח (אוה''ג, עמ' 83) מוכח שלא גרס במשנתנו את כל הבבא שבמשנתנו, ולפ''ז ''תני'' שבירושלמי אינו ציון (פיסקא) למשנתנו. ובאבות דר''ן נ''א פל''ה, עמ' 104: ואין מגדלין בה אווזין ותרנגולין, ואין צ''ל חזירים. ובנו''ב שם פל''ט, עמ' 107: ואין מגדלין תרנגולין בתוכה, ואין צריך לומר בהמה דקה. ובמקבילה שבבבלי פ''ב ב': ואין מגדלין בה תרנגולין. ומפרש התלמוד שם (ע''פ משנתנו): משום קדשים. ופירש''י: שתרנגולין מנקרין באשפה ומביאים <strong>בשר</strong> שרצים בפיהם, ומטמאין את הקדשים. ובמשנתנו בסוף פירקין מפורש שאין מגדלין בהמה דקה וחזירין בכל מקום בא''י. ועיין לעיל יבמות ספ''ג ומ''ש לעיל ח''ו, עמ' 23. 
(ב)  <small>37-38.</small> <strong>ואם יש להן גינה, או אשפה, הרי זה מותר. </strong>בתס''ר ח''ב, עמ' 96, כתבתי שבבא זו סמוכה לסוף הפיסקא הנ''ל, כלומר, ''ולא כהנים בארץ ישראל'', ועליה אמרו ''ואם יש להן גינה, או אשפה, הרי זה מותר'', אבל ביחס לתרנגולין <strong>בירושלים</strong>, הרי אין מקיימין בירושלים לא גינות ולא אשפתות, כמפורש באבות דר''ן ובבבלי הנ''ל. וכן הבאתי שם את דברי בעל כפתור ופרח פ''י שהעתיק את הבבא שלנו בסמוך ''ולא הכהנים שבא''י'', כמו שפירש בח''ד ע''פ הכפו''פ הנ''ל. ובס' הנר לר''ז אגמאתי 33 ע''ב: וכן נמי לא יגדלו הכהנים תרנגלין בכל ארץ ישראל מפני <strong>התרומה</strong>,<sup class="footnote-marker">13</sup><i class="footnote">וכן בכי"מ במשנתנו: מפני התרומות, וכ"ה בכפו"פ הנ"ל.</i> כי האי גונא בתוספת בבא קמא דנזיקין אין מגדלין תרנגלין בירושלם מפני הקדשים, ואם יש לפניהם גינה, או אשפה, הרי זה מותר. וכבר העיר במלא''ש למשנתנו ובפי' בנין יהושע לאבות דר''ן הנ''ל על תשובת הרמ''ע מפאנו סי' פ''ה. וכתב שם הרב שלא גזרו אלא במקום שאינו משתמר, אבל בלולין נשמרין מותר וכו', אפילו בירושלים לגדלם ולהתפרנס מהם וכו'. ובאבות דר''ן נו''ב פל''ט, נ''ד ע''א: ואין מוציאין זבלה <strong>לתוכה</strong>, ולא עושין אשפתות מתוכה <strong>לרשות הרבים</strong>. ומכאן שבחצרו מותר, ושם מותר לגדל תרנגולין, אם הן גדורות, ואין התרנגולין יוצאין מתוכה. 
(ג)  <small>38.</small> <strong>אע''פ שאמרו אין מגדלין וכו'. </strong>בבלי ע''ט ב', וציין למקורה בס' הנר 33 ע''ב. וכל הברייתא בשם התוספתא בכפתור ופרח פ''י, הוצ' לונץ, עמ' קפ''ט, ד''ו מ''ה ע''ב. 
(ד)  <small>39.</small> <strong>אבל מגדלין בכור בעל מום שלשים יום. </strong>וכ''ה גם בכפו''ו הנ''ל. ובבבלי הנ''ל חסרה בבא זו, אבל הלכה זו מפורשת במשנתנו בכורות רפ''ד ומקבילות, ועיין מ''ש להלן. 
(ה)  <small>39-40.</small> <strong>ואם היה תם, אפי' עשר שנים הרי זה מותר. </strong>וכ''ה בכפו''פ הנ''ל. ובתוספתא בכורות פ''ג ה''ב: בכור תם בזמן הזה רשאי לקיימו שתים ושלש שנים עד שלא הראהו למומחה וכו'. ועיין בגירסת הבבלי שם כ''ח א'. ועיין בירושלמי ר''ה פ''א ה''א, נ''ו ע''ג. ובבבלי ב''ק הנ''ל חסרה בבא זו. 
(ו)  <small>40.</small> <strong>ומה אני מקיים לא תראה את שור אחיך או את שיו נדחים וכו'. </strong>וכ''ה בכפו''פ הנ''ל. והכוונה כיצד יקיים עכשיו את מצות התורה בבהמה דקה. 
(ז)  <small>41.</small> <strong>במדברות שביהודה ובמדברות שבכפר עמאייק. </strong>בד: <strong>שבספ' נימאייק</strong>. ובכי''ע: שבכפר <strong>עמאוקו</strong>. ובכפו''פ הנ''ל: שבכפר <strong>עמאיך</strong>. ובבבלי הנ''ל: אבל מגדלין בחורשין שבארץ ישראל וכו', תניא אידך וכו', אבל מגדלין במדבר שביהודה ובמדבר <strong>שבספר עכו</strong>. אבל בכי''מ שם: ובמדברות שבכפר <strong>עמיקון</strong>.<sup class="footnote-marker">14</sup><i class="footnote">וכע"ז בכמה כי"י ובראשונים, עיין דק"ס, עמ' 178, הערה ס'.</i> ואף בכפו''פ הנ''ל פ''י, עמ' קפ''ה, מעתיק מן הבבלי כאן: של כפר עמוק. ועיין בבלי תענית כ''ח א' ובשנו''ס בהוצ' מלטר, עמ' 87, ובספר כפו''פ פ''י הנ''ל, הוצ' לונץ, עמ' ק''צ. וכמה חכמים משערים שהכוונה לבית העמק שנזכרה ביהושע י''ט, כ''ז, והוא ''עומק'' שבתוספתא שביעית פ''ד ה''ט (לעיל שם, סוף עמ' 180), והיא קרובה לעכו (עיין גם בבבלי תענית הנ''ל).<br>ובירושלמי כאן פ''ז ה''י, ו' ע''א (ובמקבילה בפסחים פ''ד ה''ג, ל' ע''ד, ע''ז פ''א ה''ו, ל''ט ע''ד): א''ר בא כגון מהיר שהוא ששה עשר מיל על ששה עשר מיל. ולא נתברר היכן הוא מהיר, ואין כאן אלא דוגמא למדת ''מלא רגל בהמה מהלכת'' (תוספתא בכורות פ''ז ה''ב). ובקהלת רבה פ''א סוף פסוק י''ג: אבל שבט ראובן וגד שהרחיקו עצמן מן הגזל, לפיכך נתן להם הקב''ה נחלתם במקום שאין גזל, שנאמר והנה המקום מקום מקנה וגו' אמר ר' <strong>אחא</strong> (כ''ה בכ''י) וכן מהיר (צ''ל: כגון מהיר) ששה עשר מיל על ששה עשר מיל.<sup class="footnote-marker">15</sup><i class="footnote">ועיין מ"ש ר"מ שטרשון במתתיה לקה"ר שם, ע"ה ע"ב ואילך. ועיין מ"ש ר"א גולאק בתרביץ שי"ב, עמ' 185 ואילך.</i>
### הלכה יא
(א)  <small>41-42.</small> <strong>מפני מה אמרו אין מגדלין בהמה דקה בארץ ישראל וכו'. </strong>כל הברייתא בשם התוספתא בס' הנר, 33 ע''ב. ובבבלי ע''ט ב' הנ''ל: ואעפ''י שאמרו אין מגדלין בהמה דקה, אבל מגדלין בהמה גסה, לפי שאין גוזרין גזרה על הציבור אלא אם כן רוב צבור יכולין לעמוד בה, בהמה דקה אפשר להביא מחוץ לארץ וכו'. וכן לעיל שביעית פ''ג הי''ג: אין מגדלין בהמה דקה, אבל מגדלין בהמה גסה שלא גדרו אלא גדר שיכול לעמוד. ועיין בבלי סנהדרין כ''ה ב'. ובכפו''פ פ''י, הוצ' לונץ, עמ' קפ''ו: ומההיא דמרובה משמע לן שרועין, דבגסה לא גזרו, וההלכה כההיא דמרובה, דתנא בתוספתא דמסכת <strong>שבת</strong> (צ''ל: שביעית) פרק ג' כוותיה. ובילמדנו<sup class="footnote-marker">16</sup><i class="footnote">גנזי שכטר ח"א, עמ' 46.</i> אמרו שאסור לגדל בהמה דקה בא''י מפני שהיא מחריבה את הארץ, עיי''ש. 
(ב)  <small>44.</small> <strong>אבל מגדלין אותה קודם לרגל וכו'. </strong>כל הברייתא בכפו''פ פ''י הנ''ל. ובבבלי ע''ט ב': אבל משהה הוא קודם לרגל שלשים יום וקודם משתה בנו ל' יום. 
(ג)  <small>45.</small> <strong>ולא שתהא יוצא ורועה בשוק וכו'. </strong>כפו''פ הנ''ל, תוספות פ' א', סד''ה מהו, תוספ' רבינו פרץ פ' א', ד''ה ואלא, שטמ''ק שם, רשב''א ע''ט ב', ד''ה אין, נ''י פ''ז סי' ק''מ. ובבבלי נשנית בבא זו להלן בדברי רבן גמליאל. 
(ד)  <small>45-46.</small> <strong>אלא שתהא קשורה לכרעי המטה. </strong>עיין במשנת כלים פי''ט מ''ב, בתוספות כאן פ' א', ד''ה מהו, ברש''י תהלים קי''ח, כ''ז, ובפסיקתא דרב כהנא, החודש הזה, הוצ' מנדלבוים, ריש עמ' 104, ובמקבילות. ובכפו''פ פ''י, עמ' קפ''ז: ובתוספתא מוכיח דלא שרי לשהות קודם לרגל אלא בבית וקשורה, זכרנוה למטה (עמ' קפ''ט שם). ועיין בראשונים הנ''ל לעיל בסמוך. ועיין מ''ש לעיל ח''ו, עמ' 23. 
### הלכה יב
(א)  <small>46.</small> <strong>שאלו את רבן גמליאל מהו לגדל בהמה דקה. </strong>בבבלי פ' א': מהו לגדל, אמר להן מותר. והתנן אין מגדלין וכו', מהו לשהות. וכן יוצא מתשובתו בתוספתא כאן: <strong>מקיימין</strong>. 
(ב)  <small>46-47.</small> <strong>אמ' להן מקימין את העגונה שלשים יום, והטבח לוקח וכו'. </strong>בבבלי הנ''ל: אמר להן מותר, ובלבד שלא תצא וכו', כמו ששנינו לעיל ברישא. 
(ג)  <small>47-48.</small> <strong>ובלבד שלא ישייר את האחרונה שבהן. </strong>רבינו ישעיה בשטמ''ק ע''ט סע''ב. 
(ד)  <small>48.</small> <strong>יתר משלשים יום. </strong>בבבלי הנ''ל בברייתא שלעיל: ובלבד שלא ישהה העגונה שבהן ל' יום, ומשמע משם שאף ל' יום אסור. ועיין מ''ש ר' ישעיה הנ''ל, תוספות, תוס' רבינו פרץ ורשב''א פ' א' ד''ה והטבח. 
### הלכה יג
(א)  <small>48-49.</small> <strong>כל האשכולות שעמדו להן לישראל משמת משה וכו'. </strong>ירושלמי סוטה פ''ט ה''י, כ''ד ע''א, בבלי תמורה ט''ו ב'. ובמשנת סוטה פ''ט מ''ט: משמת יוסי בן יועזר איש צרידה ויוסי בן יוחנן איש ירושלם בטלו האשכולות, שנאמר (מיכה ז', א') אין אשכול לאכול וכו'. ובספרי האזינו סוף פיסקא שכ''ג, עמ' 374: ואין אשכל אלא גדול, שנאמר אין אשכול לאכול. וכן בבבלי חולין צ''ב א': אשכולות שבה, אילו תלמידי חכמים. ועל דרך הדרש אמר רב יהודה אמר שמואל (בבלי סוטה מ''ז ב'): מאי אשכולות איש שהכל בו. ועיין מה שהאריך בזה שי''ר בערך מילין שלו, ערך אשכולות. ועיין מדרש שה''ש הוצ' גרינהוט, ט''ז ע''א. 
(ב)  <small>50.</small> <strong>משמת יוסה בן יועזר וכו'. </strong>עיין במשנת סוטה הנ''ל. 
(ג)  <small>51-53.</small> <strong>אמרו עליו על ר' יהודה בן בבא שהיו כל מעשיו לשם שמים, אלא שגידל בהמה דקה. כך היה, פעם אחת חלה וכו'. </strong>וכ''ה בירושלמי סוטה הנ''ל. אבל בבבלי כאן פ' א' ותמורה ט''ו ב' ובילמדנו:הפנייה<sup class="footnote-marker">17</sup><i class="footnote">ועיין מ"ש ר"א גולאק בתרביץ שי"ב, עמ' 183.</i> כפולה? חסיד אחד וכו', ולא נזכר שמו. ובשטמ''ק כאן (בשם גאון): וחסיד זה הוא ר' יהודה בן בבא, דהכי מפרש לה בברייתא. והכוונה לתוספתא כאן, ועיין להלן בבבלי ק''ג ב', ומ''ש לעיל פ''ב הי''ג, שורה 72, ד''ה היה חסיד. ובכפו''פ פ''י, הוצ' לונץ, עמ' קפ''ט: ובריש מדרש שיר השירים הוזכר שזה היה ר' יהודה בן בבא, והכוונה להוצ' גרינהוט, ה' ע''א.<sup class="footnote-marker">17</sup><i class="footnote">ועיין מ"ש ר"א גולאק בתרביץ שי"ב, עמ' 183.</i> 
(ד)  <small>54.</small> <strong>והיה יונק ממנה חלב רותח, שהיה גונח. </strong>כלומר, שהיה משתעל, ויניקת חלב מן הבהמה היתה סגולה בדוקה להקל את הכאב.<sup class="footnote-marker">18</sup><i class="footnote">עיין מ"ש יוליוס פרויס בספרו Biblisch-talmudische Medizin עמ' 199, ובהערה 9 שם.</i> ולעיל שבת ספ''ט, עמ' 40: אבא שאול אומ' יונקין היינו מבהמה טהורה ביום טוב. והעמידוה (בבלי יבמות קי''ד א') דליכא סכנה ואיכא צערא. וכן בבבלי כתובות ס' א': גונח יונק חלב בשבת וכו', ובמקום צערא לא גזרו רבנן. 
(ה)  <small>56.</small> <strong>אמ' בשעת מיתתו וכו'. </strong>וכ''ה בירושלמי ובבבלי הנ''ל. אבל במדרש שה''ש הנ''ל: כל ימיו היה מצטער על זה, ואמר אוי לי שעברתי על דברי חברי, וכשמת דקדקו אחריו וכו', אבל עיין בבלי סנהדרין י''ד א' ומקבילות. 
(ו)  <small>57.</small> <strong>שאין בידי עון אלא זה בלבד, שעברתי על דברי חבירי. </strong>ופירש גאון (לפי שטמ''ק פ' א'): על דברי חבירי שהיו אומרים אין מגדלין כל עיקר, וסמכתי על דברי ר''ג. ואעפ''י שהתירו שבותים במקום צער (עיין מ''ש לעיל בסמוך, ד''ה והיה) מ''מ במקום תקנה היה צריך להתגבר על הצער, עיין מאירי במקומו. אבל בוודאי שלא היתה כאן סכנת נפשות, ומ''מ תקנת חכמים כזו חמורה משבותים, שהרי אבא שאול וחבריו ינקו ועברו על שבות של יום טוב. ועיין בח''א למהרש''א ובמה שהאריך בפתח עינים להחיד''א בתמורה פ''ב, פ' ע''א (מן הספר) ואילך.<br>ואעפ''י שר' יהודה בן בבא סבר כר''ג שמותר לשהות, העון שבידו הוא שעשה הלכה כיוצא בו, עיין ירושלמי ברכות פ''א ה''א, ג' ע''א, ובציונים שלי בירושלמי כפשוטו פסחים, עמ' 481, ומוכח משם שבין לקולא ובין לחומרא לא עברו על דברי חביריהם, הרבים. ובבבלי כתובות י''ט א': השתא אילו אתו קמן לאמלוכי אמרינן להו זילו חתומו ולא תתקטלון וכו'. ורבא האריך בלשונו, ולא אמר: והא קיימא לן אין לך דבר שעומד בפני פיקוח נפש וכו', והטעם הוא מפני שגם רבא מודה שר' מאיר סובר שאף על גזל יהרג ועל יעבור, אבל הרי ר''מ יודע שהחכמים חולקין עליו, וכיצד פוסל ר' מאיר את העדים ועושה אותם רשעים, וכי מי שנוהג כשיטת החכמים רשע הוא. ולפי שיטת הירושלמי אפילו ''אילו אתו קמי ר' מאיר לאמלוכי היה אומר להם זילו חתומו'' וכו'.<br>ובשו''ת רמ''ע מפאנו סי' פ''ה: דקתני אין מגדלין בהמה דקה בארץ ישראל, דהיינו דווקא בשלוח הרגל, אבל במכניס לה מזונות במקום שמור לא גזרו וכו'. ועיין במה שהאריך בכפו''פ פ''י הנ''ל, עמ' קפ''ו ואילך, ועיין בבלי תענית כ''ה א', ושמא היו רועים בחורשים. וממשנת דמאי פ''ב מ''ג מוכח שלא נזהרו בגידול בהמה דקה, ועיין מ''ש לעיל ח''א, עמ' 210, ד''ה המקבל. ועיין במשנת שביעית פ''ג מ''ד, ובתוספתא שם פ''ב הט''ו ובמקבילות ועוד בכ''מ במקורות שלנו. ועיין במאמרו של ר''א גולאק בתרביץ שי''ב, עמ' 181 ואילך, ועיי''ש במקורות שציין, בעמ' 184, ובהערה 25 שם.
### הלכה יד
(א)  <small>57-58.</small> <strong>אמ' ר' שמעון שזורי וכו'. </strong>וכ''ה בירושלמי סוטה פ''ט, כ''ד ע''א הנ''ל (וכ''ה גם בכי''ר שם), ובבבלי פ' א'.<sup class="footnote-marker">19</sup><i class="footnote">בכ"י המבורג ובכפו"פ פ"י, סוף עמ' קפ"ט, בשם "גמרין".</i> אבל בד: ר' <strong>ישמעאל</strong> שיזורי וכו', וכן מעתיק בשם התוספתא בכפו''פ פ''י, עמ' קפ''ט הנ''ל, ומוסיף: וזה ר' שמעון (כלומר, בבבלי), וזה רבי ישמעאל (כלומר, בתוספתא). ובכי''ע: אמ' ר' ישמעאל מבעלי בתים וכו'. 
(ב)  <small>59.</small> <strong>ושגידלו בהמה דקה. </strong>בכפו''פ הנ''ל בהוצ' לונץ בטעות: <strong>ושגזלו</strong> וכו', אבל בד''ר לנכון: ושגדלו וכו'. ובירושלמי הנ''ל: והיו מגדלין בהמה דקה. ובבבלי הנ''ל: שהיו <strong>מרעין</strong> בחורשין. ובכפו''פ הנ''ל: הרי שהגמרא מוקים לה ברועה, והתוספתא במגדל. ועיין להלן בסמוך. 
(ג)  <small>59-60.</small> <strong>ואע''פ חורש היה לנו סמוך לעיר, ושדה מפסקת בינו לעיר שהבהמה נכנסת ויוצא דרך עליה. </strong>בד ובכי''ע: אף על פי כן וכו'. והנכון כלפנינו, כלומר, ואע''פ שחורש<sup class="footnote-marker">20</sup><i class="footnote">על השמטת השי"ן שלפני שם עצם אחרי אעפ"י, עיין במבוא לנוה"מ למהרי"ן אפשטין, עמ' 1261 ואילך.</i> היה לנו סמוך לעיר, והרי אמרו ''מרעין בחורשין'' (בבלי ע''ט ב'. ועיי''ש פ''א א') ומכל שכן הכא שהחורש היה שלהם, והיתה הבהמה הולכת לרעות בחורשין, מ''מ אסור, הואיל והיתה עוברת דרך השדה. וכן בירושלמי הנ''ל: וכך היה, חורש היה לנו וכו'. ובבבלי הנ''ל: ואעפ''י שהיו להם חורשים סמוך לבתיהם שדה קטנה היתה ומעבירין דרך עליה. 
### הלכה טו
(א)  <small>60-61.</small> <strong>רועה שעשה תשובה וכו'. </strong>בבלי פ' א'. 
(ב)  <small>62.</small> <strong>נפלו לו חזירין וכלבים בירושה וכו'. </strong>בבבלי הנ''ל: וכן <strong>גר</strong> שנפלו לו וכו'. אבל בכ''י המבורג שם: וכן <strong>מי</strong> שנפלו לו וכו', וכ''ה בה''ג ה' שבועות ד''ו, קי''ט ע''ב, וברי''ף בסוף פירקין. ובכ''י פלורנץ חסרה המלה ''מי'', עיין דק''ס, עמ' 179, הערה ג'. 
### הלכה טז
(א)  <small>63.</small> <strong>נדר ליקח לו בית וליקח לו שדה וכו'. </strong>בבבלי הנ''ל: וכן מי שנדר ליקח בית וליקח אשה <strong>בארץ ישראל אין מחייבין</strong> וכו'. בסמ''ג לאווין רמ''ב, ע''ב ע''ג: תניא בתוספתא דב''ק, ומביאה בפ' מרובה, מי שנשבע, או נדר, שישא אשה, או שיקנה בית, או שיצא בשיירא וכו' והעתיק את לשון הר''מ בפ''ח מה' נדרים הי''ג, כדרכו, עיין מ''ש בתס''ר ח''א, עמ' 59. ועיין במגדל עוז שם. וברא''ש כאן פ''ז סי' י''ד: וכן מי שנדר ליקח בית בארץ ישראל ולישא אשה וכו'. ונקטו בבבלי ''בארץ ישראל'' לרבותא שאעפ''י שיש כאן מצוה גדולה מ''מ אומדין את דעתו, עיין בח''ד. 
(ב)  <small>64.</small> <strong>מעשה באשה אחת וכו'. </strong>בבלי הנ''ל. ועיין בבלי כתובות כ''ב א'. 
### הלכה יז
(א)  <small>67.</small> <strong>כשם שאין מגדלין בהמה דקה וכו'. </strong>בבלי פ' א'. ובכפו''פ פ''י, הוצ' לונץ עמ' קפ''ט, כל הברייתא בשם התוספתא. 
(ב)  <small>68.</small> <strong>ר' שמעון בן לעזר או' מגדלין כלבים כופרים וכו'. </strong>בבלי פ' א', פ' ב'.<sup class="footnote-marker">21</sup><i class="footnote">ולפנינו בבבלי פ' א' בטעות: ר' ישמעאל אומר, אבל בכל כתה"י שם: ר' שמעון בן אלעזר.</i> וכן להלן ע''ז פ''ב ה''ב ואילך: אין מוכרין להן חיה דקה. ר' שמעון בן לעזר או' מוכרין להן כלבים, <strong>שונרין</strong> (בכי''ע שם: כופריים), חולדות סנאין, חתולות וקופות וכו'. ועיין לעיל שביעית פ''ה ה''ט, ומש''ש ח''ב, עמ' 552 ואילך.<br>ובמשנת כלאים פ''א מ''ו: כלב הכופרי (או: הכפרי), והשועל וכו', אעפ''י שדומין זה לזה כלאים זה בזה. ולעיל כלאים פ''ה ה''ח, עמ' 223: כלב כופרין מין חיה. ואף ר' מאיר הסובר שכלב מין בהמה, מודה שכלב כופרין מין חיה, עיין מ''ש לעיל שם ח''ב, עמ' 652. וטיבו לא נתברר לי. ועיין אוה''ג, עמ' 54, ועמ' 140.
(ג)  <strong>וחולדות הסנואין. </strong>במשנת כלאים פ''ח מ''ה: וחולדת הסניים חיה, ועיין במקורות הנ''ל. ועיין בפירוש הבבלי כאן פ' א'. ובקה''ר פ''ו, י''א: כגון מגדלי קופות וחתולות וחולדות הסנאין ואדני השדה<sup class="footnote-marker">22</sup><i class="footnote">במשנת כלאים הנ"ל (בפנים): ואדני השדה חיה.</i> וכלב הים, מה אית להון הנייה מנהון<sup class="footnote-marker">23</sup><i class="footnote">ובמתנות כהונה שם: וכל אילו אינם מאכל אדם, והן אוכלין ומזיקין. אבל עיין במבוא לתנחומא הוצ' בובר, ס"ג ע"א.</i> וכו'. 
(ד)  <small>70.</small> <strong>אבל מגדלין בעיירות הסמוכות לספר וכו'. </strong>בבלי פ''ג א'. 
(ה)  <small>70-71.</small> <strong>וקושרין אותן בשלשלאות של ברזל, ומתירין אותן בלילות וכו'. </strong>בבלי הנ''ל. אבל אם הוא קשור כל הזמן מותר בכל מקום, עיין ירושלמי ספ''ז, ו' א', וברישא של ברייתא זו בבבלי הנ''ל. 
(ו)  <small>71.</small> <strong>ר' ליעזר או' המגדל כלבים כמגדל חזירים. </strong>ופירשו בבבלי הנ''ל: כדי למיקם עליה בארור. ועיין לעיל יבמות פ''ג, עמ' 9, ומ''ש לעיל שם ח''ו, עמ' 22 ואילך. ועיין להלן ב''ב פ''א סה''ט, ואף שם הכוונה, כדי לעמוד עליהן בארור. 
(ז)  <small>72.</small> <strong>צד אדם יוני שובך מתוך שלו וכו'. </strong>עיין בבלי פ''ג סע''א. 
(ח)  <strong>אימתי בזמן שהושיבן כתקנן וכו'. </strong>כלומר שהרחיק מן היישוב, שלשים ריס, עיין מ''ש לעיל, ד''ה אין פורסין. 
(ט)  <small>72-73.</small> <strong>לא הושיבן כתקנן אסור בהן. </strong>כלומר צריך לשחררן, כדי שישובו לשובכיהן. ועיין מ''ש באור שמח ריש ה' נזקי ממון, ועיין מ''ש לעיל ח''ג (שבת), סוף עמ' 183 ואילך. 
(י)  <small>73.</small> <strong>ומותר בגדוליהן. </strong>שאם נתכוין לגזול את יוני השובך, הרי דינו כמשנתנו רפ''ט, ואם לא נתכוין, לא אסרו מפני דרכי שלום את גידולי היונים. 
(יא)  <strong>אבל צדין חיה ועוף וכו'. </strong>מפני שחזקתן מן ההפקר, כשצד אותן מן האפר, עיין לעיל שבת פי''ב ה''ה. 
(יב)  <small>73-74.</small> <strong>בראשונה שהיו שבטים כתקנן, אמרו אין אדם פורש חרמו ומעמיד ספינתו וכו'. </strong>וכן בכי''ע: שהיו שבטים כתיקונן וכו'. והכוונה שלא ''היו מעורבבין שבט יהודה בבנימין'',<sup class="footnote-marker">24</sup><i class="footnote">ירושלמי שביעית פ"י ה"ג, ל"ט ע"ג, וכפירוש הרא"ף שם.</i> וכל אחד ישב במקומו. ובמדרש בראשית רבתי ויחי, עמ' 247: תני בראשונה שהיו השבטים כתקנן אמרו אין אדם פורס וכו'. ובבבלי כאן פ''א ב': ת''ר בראשונה התנו שבטים זה עם זה שלא יפרוס קליעה ויעמיד את הספינה. ופירש''י (פ''א א', ד''ה שלא יפרוס): דרך ציידים לתקוע יתידות ולעשות גדרי קנים במים להלכד שם דגים וכו', מפני שמעכב ומעמיד את הספינה.<br>ותאורו של רש''י, כנראה, מתאים לציוד דגים של זמנו, כפי שנראה מלשונו שם. וכן מעיד סופר יוני של זמננו, Apostolides. בספרו La Peche en Grece, הוצ' שניה, עמ' 52 ואילך:<sup class="footnote-marker">25</sup><i class="footnote">על ציד הדגים בזמננו.</i> הדגים ניצודים בנהרות, באגמים וכו', במקום שהמים אינם עמוקים, ע''י שכבות וגדרי קנים, ונקראים בלשון ההמון βιβάρια (כלומר, ביברים שבמקורותינו). ברם לא מצאתי נוהג כזה בספרות העתיקה, ומלשון התוספתא (ומעמיד ספינתו) הרי ברור שלא כפירש''י. ואף לפי גירסת הבבלי היה צריך לומר: ויעכב את הספינה, ולא עוד אלא שנוהג כזה אינו מתאים כלל לים, ובבבלי אמרו כן גם על ים כנרת, עיי''ש פ''א ב'.<br>ובתוספ' רי''ד במקומו פירש שלא יפרוס קליעה, ולא יעמיד את הספינה כדי לצוד ממנה אפילו בחכה. ובס' הנר, 32 ע''ב: ''שלא יפרוס קלע ויעמיד הספינה פיר' כדרך שצדין הדייג[י]ן בספינות''. ואשר לכלי ציד הדגים שנזכרו כאן הרי כולן נזכרו במקרא חוץ מ''קליעות'' כמצודת דגים. Oppian<sup class="footnote-marker">26</sup><i class="footnote">בספרו Halieutica פ"ג, 79 ואילך.</i> מונה כמה וכמה מינים של רשתות, וכנראה שקליעות הוא שם כללי למינים ידועים של רשתות (πλεκτάι) אבל עיין בספרו של מנדל נון הדיג העברי הקדום, עמ' 109 ואילך שבאר את העניין, עיי''ש.
### הלכה יח
(א)  <small>76-77.</small> <strong>אין השבטים צדין דגים מימה של טבריה, מפני שהוא של נפתלי וכו'. </strong>בבבלי פ''א א' (בתנאין שהתנה יהושע): ומחכין בימה של טבריא, ובלבד שלא יפרוס קלע ויעמיד את הספינה. ולהלן פ''א ב': ימה של טבריא בחלקו של נפתלי היה וכו', ועיין לעיל שם ובדק''ס במקומו. וכל הברייתא שלנו בשם התוספתא בס' הנר 34 ע''ב. וחלק מן הברייתא בכפו''פ פ''ז, הוצ' לונץ עמ' קל''ב. והברייתא מלמדת שים כנרת כולו בחלקו של נפתלי, ואין לשבט אחר חלק בו.<sup class="footnote-marker">27</sup><i class="footnote">וכנראה, שדייגי ים כינרת החזיקו במסורת שלהם אף בזמן התנאים והאמוראים. ודברים קשים כגידים נאמרו כלפי בני נפתלי בב"ר פצ"ד, ט', עמ' 1180, ונשאר לנו שריד של תרעומות.</i> 
(ב)  <small>77-78.</small> <strong>ולא עוד אלא שנותנין לו מלא חבל של חרם לדרומה של ים וכו'. </strong>בספרי דברים פיסקא שנ''ה, עמ' 419: ירשה מלמד שנטל מלא חבל חלקו בדרום, ועיי''ש בשנו''ס. ובירושלמי ב''ב פ''ה ה''א, ט''ו ע''א: ונותנין לנפתלי מלא חבל לדרומו של ים וכו', ולא נזכר בספרי ובירושלמי מהו החבל, וכן לא נזכר בבבלי בכי''פ ועוד.<sup class="footnote-marker">28</sup><i class="footnote">עיין דק"ס, עמ' 182, הערה ס', ויש שם ט"ס ביחס לתוספתא.</i> אבל לפנינו בבבלי: חבל חרם. ובכפו''פ הנ''ל העיר שבירושלמי ב''ב חסר ''של חרם'', אבל ישנו בתוספתא כאן ובגמרין. ועיין בס' הנר הנ''ל, ועיין בספרו של נון הנ''ל, עמ' 109 ואילך שבאר את העניין.<br>וגודל חבל של החרם לא נזכר, ועיין בתוספתא כלים פ''ט ה''ד, ומ''ש בתס''ר שם, עמ' 63, ד''ה החבל. ובכפו''פ הנ''ל גרס בבבלי מלא <strong>חבלים</strong> של חרם. ועיין מ''ש בתס''ר הנ''ל, ד''ה דרך עלייה. ועיין בספרו של נון הנ''ל, עמ' 110.
(ג)  <small>78.</small> <strong>שנ' ים ודרום ירשה דברי ר' יוסה הגלילי. </strong>וכ''ה במדרש רבתי, בס' הנר, ובירושלמי הנ''ל. אבל בבבלי הנ''ל: לקיים מה שנאמר ים ודרום ירשה. ולא נזכרו שם לא ר' יוסה הגלילי ולא דרשת ר''ע להלן. 
(ד)  <small>78-79.</small> <strong>ר' עקיבא או' ים זה ימה של סובכי וכו'. </strong>וכ''ה (''סובכי'') בד. ובמדרש רבתי הנ''ל: של <strong>טבריה</strong>, וצ''ל: של סבכי. ובכי''ע של סופגי. ובס' הנר: של סופני. ובירושלמי הנ''ל: של סמכו. ובספרי דברים, עמ' 419, הנ''ל: ים זה ים של סופני, ועיי''ש בשנו''ס. והשם הזה נשתבש באופנים שונים, עיין בציונים של הרי''ז הורביץ בספרו א''י ושכנותיה, עמ' 322, ערך ים של סמכו, הערה 1. ובכפו''פ הנ''ל ציין לתוספתא סוכה פ''ג, עיין מ''ש בתוספתא כפשוטה שם, עמ' 875, ובהערה 15 שם. ומדברי יוסיפוס מלחמות ס''ג, 515, שם ס''ד, 2, נראה שהעיקר הוא ''סמכי''. 
(ה)  <small>80.</small> <strong>תלושין שבמדבר וכו'. </strong>וכ''ה גם בס' הנר. ובבבלי פ''א ב': תלושין שבהרים. 
### הלכה יט
(א)  <small>81.</small> <strong>וכן היה ר' שמעון בן לעזר אומ' אין לך וכו'. </strong>וכ''ה בד ובס' הנר הנ''ל. ובכי''ע חסר ''וכן היה ר' שמעון בן לעזר אומ''', וכן ליתא גם בבבלי הנ''ל, אלא ששם ''ואין לך'', כלומר, המשך מדברי ר' שמעון בן אלעזר שלעיל. 
(ב)  <small>81-82.</small> <strong>שלא היה נוטל בהר ובשפלה ובנגב. </strong>בבלי הנ''ל, ועיין דק''ס, עמ' 182, הערה פ'. 
(ג)  <small>82.</small> <strong>וכן לפניהן, החתי והאמורי וכו'. </strong>עיין דק''ס הנ''ל, הערה צ'. ובס' הנר הנ''ל: וכן לפניהם הז' גוים כל גוי וגוי היה לו כן חלק שנא' ואל כל שכניו (כלשון הבבלי) וכו'. 
(ד)  <small>83.</small> <strong>ירדן שבארץ ישראל, שנ' הירדן וגבול וכו'. </strong>וכ''ה (''שבארץ ישראל'') גם בד ובכי''ע, וקשה להגיה. וכנראה שלפנינו קטע ממדרש הלכה, והכוונה היא: [הירדן], ירדן שבארץ ישראל, שכן אמרו להלן בתוספתא בכורות פ''ז ה''ד: נהר היוצא ממערת פמייס ועובר בימה של סופני ובימה של טבריה, אף על פי ששמו ירדן, אין מתחשב עם הירדן, איזהו ירדן מבית יריחו ולמטה, וכע''ז בבבלי שם (נ''ה א') בשם ר' יוחנן. וכבר ראו החכמים ש''בית יריחו'' היא ''בית ירח'' שבירושלמי מגילה פ''א ה''א, ע' ע''א, והיא בקצה ים כנרת בדרום מול צינבריי, עיין מ''ש הורוביץ בספרו א''י ושכנותיה עמ' 137, ערך בית ירח (ובהערות שם), קליין בספרו ארץ הגליל, עמ' 147 ואילך. וכבר ציינו לדברי יוסיפוס במלחמות ס''ג סי' 509 ואילך, ס''ד סי' 3. ור' יהודה מביא ראיה מן הפסוק (יהושע י''ג, כ''ז): הירדן וגבל עד קצה ים כנרת עבר הירדן מזרחה, והוא ירדן שבארץ ישראל. 
(ה)  <small>83-84.</small> <strong>ואומ' ומעבר לירדן יריחו קדמה מזרחה, ירדן שביריחו דברי ר' יהודה. </strong>כלומר ''לירדן ירחו'' (במדבר ל''ד, ט''ו) כוונתו ירדן שביריחו (וכן בתרגומים: ירדנא דיריחו), והוא א''י כיריחו עצמה. ועיין מ''ש להלן בשם הספרי והבבלי. 
(ו)  <small>84-85.</small> <strong>ר' שמעון בן יוחיי או' הרי הוא או' כי אתם עוברים את הירדן ארצה כנען וכו'. </strong>וכ''ה בשם התוספתא בכפו''פ פ''ז, הוצ' לונץ, עמ' קכ''ו. אבל בספרי מסעי פיסקא קנ''ט, עמוד 215, המחלוקת היא הפוכה.<sup class="footnote-marker">29</sup><i class="footnote">בדפוסים שם: דברי ר' יונתן (במקום "ר' יהודה"), אבל בכל כתה"י הגירסא היא: ר' יהודה.</i> וכמסורת הספרי הוא גם בבבלי בכורות נ''ה א',<sup class="footnote-marker">30</sup><i class="footnote">אלא ששם: ר' יהודה בן בתירא (במקום "ר' יהודה").</i> ועיין מ''ש ר''ד פרדו בספרי דבי רב שם, קס''ג ע''ג ואילך. ועיין ירוש' חלה פ''ד ה''ח, ס' ע''א. 
(ז)  <small>86-87.</small> <strong>ר' לעזר בי ר' יוסה אומ' תחו' מי ארץ ישראל שבכתובין נדונין כארץ ישראל. </strong>וכ''ה לעיל מעשר שני פ''ב הט''ו, עמ' 255 (כגירסת ד וכי''ו). ובכפו''פ הנ''ל: <strong>ור'</strong> אליעזר בר' אומר תחומי ארץ ישראל וכו', ור' אליעזר דהכא קאי כר' שמעון בן יוחאי דגמרין (כלומר, בכורות הנ''ל), דאמר אף הירדן ארץ כנען. ועיין פסיקתא דר''כ, החדש הזה, הוצ' מנדלבוים, ריש עמ' 86, פסיקתא רבתי שם [פסי' ט''ו, הוצ' רמא''ש, ס''ט ע''ב] ובהערות שם. ועיין תוספתא תרומות פ''ב הי''ב ומקבילות שצוינו שם. 
## פרק ט
### הלכה א
(א)  <small>1.</small> <strong>שלשה עשר הן אבות נזיקין. </strong>וכ''ה בכי''ע, וכן בקטע מן הגניזה אשר בסעדיאנה של שכטר, עמ' 141, סוף הערה 1: ונראים הדברים כי כל הנוסחאות המה מתוספתה דר' אושעיא, דהא אמרינן בתחילת ארבעה אבות דנזיקין (ד' ב'. וכן בכריתות ב' ב') תני ר' אושעיא שלשה עשר אבות נזיקין, ובהני נוסחאות (כלומר, של התוספתא, עיין לעיל שם) דשכיחי ביני רבנן משכחת בבבא קמא דתוספתא שלשה עשר. וכן בס' יחוסי תנאים ואמוראים, ערך טבי עבדו של ר''ג: ואיתא בתוספתא פ' שלשה עשר אבות נזיקין. אבל בד חסר כ''ז. וכנראה שיש שם השמטה בטעות. ובירושלמי פ''א ה''א, ב' ע''א: ותני ר' <strong>חייה</strong> שלשה עשר וכו', עיי''ש. ובבבלי הנ''ל: תני ר' חייא עשרים וארבעה אבות נזיקין וכו'. 
(ב)  <strong>השור והבור המבעה וההבער. </strong>כלומר, ארבעה אבות נזיקין שבמשנתנו פ''א מ''א. ובד כאן: והמבעיר. ועיין מ''ש ר''י לוי בפירושו לירושלמי ב''ק פ''א, עמ' 25, ואלבק בהשלמות ותוספות לב''ק, עמ' 405 ואילך, מהרי''ן אפשטין במבוא לנוה''מ, עמ' 1, ובהערה 5 שם. 
(ג)  <small>2-3.</small> <strong>חבל בו חמשה, נותן לו חמשה וכו'. </strong>ירושלמי רפ''ח, ו' ע''ב, ומפרש שם את כולם. ועיין במשנתנו רפ''ח. 
### הלכה ב
(א)  <small>4.</small> <strong>בנזק כיצד וכו'. </strong>וכ''ה בכל הנוסחאות. ומפרש להלן שפעמים והנזק כולל גם שבת,<sup class="footnote-marker">1</sup><i class="footnote">כלומר, שבת גדולה ושבת קטנה, כלשון הבבלי פ"ו א', או. שבת ראשונה ושבת אחרונה, כמכילתא דרשב"י, עמ' 175. ובירושלמי פ"ח ה"ג, ו' ע"ב: תרין שבתין אינון.</i> ופעמים הוא שבת גרידא, כלומר, נזק. 
(ב)  <small>5-6.</small> <strong>אין רואין אותן כאילו עושה סלע ביום, וכאילו עושה מנה ביום וכו'. </strong>כלומר אין שמין בשבת אחרונה ע''פ מלאכתו שהיה עושה כשהיה בריא. וכן במכילתא דרשב''י הנ''ל:<sup class="footnote-marker">2</sup><i class="footnote">לעיל הערה 1.</i> יכול יהו רואין אותו כאלו הוא עושה סלע ביום, וכאלו עושה שתי סלעים, ת''ל ונקה המכה. רק שבתו יתן, שבתו אחרונה יתן, לא שבתו ראשונה.<sup class="footnote-marker">3</sup><i class="footnote">כ"ה במדרש הגדול כ"א, י"ט, הוצ' ר"מ מרגליות, עמ' תע"ו. וכתה"י של המכילתא לקוי כאן.</i> ובכי''ו כאן: באילו וכו' ובאילו, ויש לקיים גירסא זו ע''פ הדחק.<br>ובבבלי פ''ה ב': ואם תאמר לקתה מדת הדין, דכי מיתפח האי גברא לאו אגרא דשומר קישואים הוא שקיל, אלא דלי דוולא וכו'. ונחלקו הראשונים בפירושו, עיין בחי' הרשב''א בשם הר''א אב''ד, ובמלחמות להרמב''ן בסוגיין. ובחי' הראב''ד, עמ' ר''ז, (והביאו הרשב''א הנ''ל): <strong>דלכי</strong> מיתפח האי גברא לא <strong>ליהוי</strong> שומר קישואין וכו', וכל הלוקח אותו בלא יד אינו לוקח אותו אלא כשומר קישואין, מפני כי היא רב [= רוב] מלאכתו, ופוחת בדמים עד שמירת קישואין, וכל מה שפוחת זה בדמים מוסיף זה בתשלומין וכו'. וכל הקושיים שם מפני הגירסא ''דכי מתפח האי גברא וכו''' ומעיד לנו הרמב''ן במלחמות שזו היא הוספה מן הגליון ואינה בנוסחאות ישנות שבספרד ובישיבתו של ר''ח.<sup class="footnote-marker">4</sup><i class="footnote">עיין אוה"ג, עמ' 88, ובהערה ב' שם.</i> ובתוספתא בוודאי אין קושי, וברור שהכוונה שאין מתחשבין עם השבת הראשונה (כלשון המכילתא), ואם נקטעה ידו, או רגלו, ואינו ראוי למלאכתו הראשונה, הרי הוא כפועל שאין לו אומנות מיוחדת. ועיין בבעל המאור בסוגיין ובפי' רבינו יהונתן, עמ' 235 ואילך, ובהערות ר''ש פרידמן שם.
(ג)  <small>6.</small> <strong>אלא רואין אותן כאילו חיגר שומר קשואין. </strong>וכ''ה (''חיגר'') בתוספות פ''ה ב' ד''ה רואין, רשב''א שם, ד''ה שבת, רא''ש פ''ח סי' ד' ונ''י פ''ח סי' ג'. ובברייתא שבבבלי פ''ה ב': לא נזכר ''חגר'', אלא ''רואין אותו כאילו הוא שומר קישואין''. ואמר רבא בבבלי פ''ה ב': שיבר את רגלו וכו' ושבת רואין אותו כאלו שומר הפתח. ואמרו הראשונים הנ''ל שבמשנתנו ובברייתא שאמרו שם ''רואין אותו כאילו הוא שומר קישואין'' על נקטעה ידו גרידא, ולא על שיבר את רגלו. והביאו את התוספתא כאן ופירשוה בחגר ברגלו אחת.<sup class="footnote-marker">5</sup><i class="footnote">עיין תוספתא סוטה פ"ז הט"ז, עמ' 193: חגר עומד וכו', אבל במקבילות בספרי ובירושלמי: חגר ברגלו אחת.</i> וכגירסא שלפנינו הביא במלחמות הנ''ל בשם הירושלמי (פ''ח ה''ג, ו' ע''ב) והתוספתא.<sup class="footnote-marker">6</sup><i class="footnote">הלשון במלחמות לקה בחסרון, וצ"ל שם: ומצינו בירושלמי וכו' תרין שבתין אינון הכהו על ידו וקטעה אין רואין אותו [כאילו הוא עושה מנה ביום, אלא רואין אותו] כאילו הוא חגר ושומר קשואין, שכבר נתן לו וכו'.</i> וכן במכילתא דרשב''י הנ''ל: אלא רואין אותו כאלו הוא חגר שומר מקשאות ומדלעות.<sup class="footnote-marker">7</sup><i class="footnote">כ"ה במה"ג, עמ' תע"ו הנ"ל. ואין ספק ששאב ממכילתא דרשב"י ולא בדה את הדברים מלבו.</i> ואם תאמר לקתה מדת הדין, לא לקתה שכבר נתן לו דמי ידו ודמי רגלו.<sup class="footnote-marker">8</sup><i class="footnote">נראה שאף ההמשך ממכילתא דרשב"י הוא.</i> 
### הלכה ג
(א)  <small>7-9.</small> <strong>אבל הכהו וצמתה ידו, הכהו וצמתה רגלו, רואין אותו כאילו עושה סלע ביום נותנין לו סלע ביום, מנה נותנין לו מנה ביום. </strong>וכע''ז בירושלמי הנ''ל.<sup class="footnote-marker">9</sup><i class="footnote">לפנינו בדפוסים נשמט, ומביאו במלחמות הנ"ל בשינוי סדר. ועיין להלן.</i> ובבבלי פ''ו א' מחלוקת אביי ורבא בזה, ורבא אמר שם: אינו נותן לו אלא דמי שבתו שבכל יום ויום. ופירש הרי''ף (פ''ח סוף סי' ק''נ): ומסתברא דכפועל בטל שיימינן ליה. וכן פסק הר''מ בפ''ב מה' חובל ומזיק הי''א. וכבר השיג במאה שערים לבעל העיטור במקומו סי' ח': דכיון דבידים קא מזיק ליה ומבטל ליה מאגריה, בעי למיתן ליה שכרו משלם וכו', והכי איתא בירושלמי ובתוספתא אבל הכהו <strong>וגהתה</strong><sup class="footnote-marker">10</sup><i class="footnote">בירושלמי לעיל שם: וצבת (פעמיים). וכן ברמב"ם הנ"ל (בפנים): וצבתה. ושמא: וצמתה = וצבתה, בחילוף מי"ם בבי"ת. ואף גהתה = גאתה, צבתה.</i> ידו, הכהו וצמתה רגלו רואין אותו כאילו עושה סלע ביום, נותן לו סלע ביום, מנה ביום, נותן לו מנה ביום. וכן השיג במאירי במקומו, עמ' 243, על הרי''ף מן הירושלמי. ועיין תס''ר, עמ' 97. 
(ב)  <small>9.</small> <strong>ונותנין לו כל נזקו. </strong>כלומר כל מה שמפסיד, ואינו מנכה לו כלום, כשיטת בעל העיטור שהבאנו לעיל בסמוך. 
(ג)  <strong>ובכולן שמין ונותנין לו מיד וכו'. </strong>וכן בבבלי צ''א א': חמשה דברים אומדין אותו ונותנין לו מיד וכו'. ועיין דק''ס, עמ' 214, הערה י', ועיין להלן רה''ו, שורה 19–20, ד''ה אמדוהו. 
(ד)  <small>9-10.</small> <strong>לפיכך אם מתנונה והולך, אפי' חמש שנים וכו'. </strong>בבבלי הנ''ל: אמדוהו והיה מתנונה והולך וכו'. ובתוספות שם, ד''ה חמשה: וכן מוכיח בתוספתא דתני אמדוהו והיה מתנונה והולך, אלמא יש אומד בריפוי. ובהגהות הב''ח שם: התוספות לא גרסו להך בבא בגמרא. ועיין דק''ס, עמ' 214, הערה י' הנ''ל. ברם מתקבלת הגהת הרש''א במקומו, שצ''ל: וכן מוכיח <strong>בתוספות</strong> וכו'. תדע לך שהוא כן, שהרי התוספות לעיל שם פ''ה א', ד''ה עלו, מביאים מן הגמרא כגירסא שלפנינו, ולא היתה גירסא אחרת לפניהם בתוספתא כאן. 
(ה)  <small>11.</small> <strong>בן עזיי אומ' נותן לו נכי מזון. </strong>זו היא הגירסא הנכונה. וכן בירושלמי פ''ח ה''א, ו' ע''ב (שרי''ר, עמ' 249): תני בן עזי או' נותנין <strong>לו</strong> נכאי מזון. מהו נכאי מזון. בקדמייתה הווינה אכיל טלופחין וירק, כדו לית בי אכיל אלא ביעין ותרנגלין, ומה דו אמר יהבין ליה. וכנראה שהפירוש הוא שאפילו אם היה רגיל לאכול גם מקודם ביצים ותרנוגלין,<sup class="footnote-marker">11</sup><i class="footnote">כאותה אשה שמכרה נכסיה לבעלה, בירושלמי ב"ב פ"ח ה"ט, ט"ז ע"ג.</i> יכול הוא לומר עכשיו הייתי מסתפק בפת עם עדשים וירק<sup class="footnote-marker">12</sup><i class="footnote">כלומר, בפת וקיטנית כמשנת ב"מ רפ"ז וירושלמי הנ"ל.</i> ונותנין לו לניזק כל מה שהוא אומר. ועיין בבלי נ''ט א': דאמר ליה אתתא דידי פקיחא היא, ולא מבעיא חיה. ונראה שיכול לטעון כן אפילו אם מקודם היתה צריכה לחיה.<br>וכן בבבלי נ''ט א' הנ''ל: בן עזאי אומר נכי מזונות. ופירש''י: שהיה צריך להוסיף על מזונות אשתו בימי קישויה, והשתא אין קישוי. ושם מנכה לו המזיק את העודף שהיה צריך להוסיף בימי קישויה, וכאן משלם לו את העודף, ומנכה לו את העיקר, וכל אחד כעיניינו.<br>ובירושלמי כאן הנ''ל מוסיף: ר' יוסה בן יעקב אהן רומייה כדו מיבאש לא נפיק לקרבה עד דייכול מה דחסר יומין תחות יומין. ופירושו שאם הניזק היה חולה ולא היה יכול לאכול הרבה בזמן חוליו, חייב המזיק לשלם את כל מזונותיו, מפני שאח''כ כשיבריא ישלים מה שחסר, וכמו שאמרו לעיל: עד שיבריא (ולא רק עד שיתרפא), ועיין בפי' הרא''ף ובגליוני הש''ס לר' יוסף ענגיל ומ''ש בפירושי לירושלמי כיר''ז.
### הלכה ד
(א)  <small>12.</small> <strong>עלו בו צמחין מחמת המכה ונסתרה המכה חייב לרפותו וכו'. </strong>וכן בבבלי פ''ה א'. ובמשנתנו פ''ח מ''א: עלו בו צמחים,<sup class="footnote-marker">13</sup><i class="footnote">כלומר, אבעבועות (עיין חולין מ"ח א'), או חטטין, עיין בבלי סנהדרין ק"א א'.</i> אם מחמת המכה חייב, כלומר, אפילו עלו בו שלא במקום המכה חייב לרפאותו. וכן בפי' רבינו יהונתן, עמ' 234: חייב נמי לרפאת נגע אחר שנולד שם מחמת המכה הראשונה. וכן מפורש במכילתא משפטים ספ''ו, עמ' 271: עלו בו צמחים סביבות המכה, אם מחמת המכה חייב לרפאתו וכו'. וכאן, וכן בברייתא שבבלי הנ''ל, מפורש שאם עלו בו צמחים מחמת המכה וע''י כך נסתרה<sup class="footnote-marker">14</sup><i class="footnote">כלומר, חזרה, כפירוש המאירי במשנתנו, עמ' 237: "ולשון סתירה הוא עניין חזרת המכה לקדמותה". וכן בלשון המקרא (שמואל א' ה', ט'): וישתרו להם עפלים, והיינו נפרצו להם עפלים.</i> המכה, חייב בריפוי.<br>ובירושלמי פ''ח ה''ב, ו' ע''ב: ר' ירמיה בעי<sup class="footnote-marker">15</sup><i class="footnote">כידוע, המלה "בעי" בירושלמי היא לאו דווקא שאלה, אלא מימרא, דרשה, או מעין זה, עיין במבוא הירושלמי לר"ז פרנקל ט' ע"ב ואילך. וכן בריש הפתיחה להר"ש סיריליאו: יש בעי שאינה שאלה דמספקא ליה וכו'. ואף לפנינו הכוונה שר' ירמיה דרש והביא ראייה לדבריו.</i> עלו בו צמחין סביבות המכה (כלשון המכילתא הנ''ל) ונסתרה (כלומר, ונפרצה המכה), מחמת המכה הוא,<sup class="footnote-marker">16</sup><i class="footnote">כ"ה בשרי"ר. ולפנינו בטעות: מהו (כאילו יש כאן שאלה).</i> מן מה דכתיב ורפא ירפא שאם עבר על דבר רופא פטור,<sup class="footnote-marker">17</sup><i class="footnote">כ"ה בשרי"ר, ולפנינו נשמטה מלה זו.</i> תני חורן ורפא ירפא שאם עלו גרגותני חייב לרפותו.<sup class="footnote-marker">18</sup><i class="footnote">עיין יש"ש פ"ח סוף סי' ט', וכדבריו מפורש כאן.</i> תני ר' יוסי בי ר' יודן או' עלו בו צמחים סביבות המכה אע''פ שנסתרה המכה חייב לרפותו ואין חייב ליתן לו דמי שבתו. ר' <strong>שמעון בן לקיש</strong> (כ''ה בכיר''ז ובשרי''ר) או' חידוש חידש הכתוב בפרשה הזאת שיתן לו שבת וריפוי, רק שבתו יתן ורפא ירפא.<sup class="footnote-marker">19</sup><i class="footnote">נראה שדברי רשב"ל עונים על סוף משנתנו: חיתה ונסתרח, חיתה ונסתרה, חייב לרפותו. וכמו שאמרו במכילתא (משפטים פ"ו, עמ' 271): שאם נתרפא וחזר, ונתרפא וחזר, אפי' ארבע פעמים וחמש פעמים חייב לרפאותו, ת"ל <strong>ורפא ירפא</strong>. ובירושלמי סנהדרין פ"ט ה"ג, כ"ז ע"א (ועיין בגירסת הירושלמי במקבילה בסוף נזיר): אם בשאמדוהו למיתה, בדא כתיב רק שבתו יתן ורפא ירפא. ר' הילא בשם ר' שמעון בן לקיש חידוש מקרא הוא שיתן. והחידוש הוא שמשלם ממון אפילו באמדוהו למיתה (עיין תוספות סנהדרין ע"ח ב', ד"ה בשלמא. ועיין במכילתא הנ"ל, עמ' 270, ומכילתא דרשב"י, עמ' 175), ואף כאן חידוש הוא שיתן, אעפ"י שכבר חיתה המכה. ועיין מ"ש להלן, שורה 18–19, ד"ה אמדוהו למיתה והיקל.</i> ור' ירמיה מוכיח מדברי ר' יוסי בר' יהודה שאם עלו בו צמחים סביבות המכה, ואח''כ נסתרה המכה, מחמת המכה הוא, ולא להפך (שהמכה באה מחמת הצמחים) שהרי חייב בריפוי. ולפי זה מפורש גם בירושלמי שאינו חייב לרפאותו אלא דווקא אם עלו בו צמחים מחמת המכה, אבל אם עלו בו שלא מחמת המכה פטור גם מן הריפוי, כשיטת משנתנו, תוספתא כאן, המכילתא והברייתא שבבבלי.<br>ברם שיטה משונה במדרש הגדול משפטים כ''א, י''ט, הוצ' מרגליות, עמ' תע''ז (וקרוב לוודאי שהוא ממכילתא דרשב''י): עלו בו צמחין מחמת המכה ונסתרה המכה חייב לרפאתו וליתן לו שבתו (כת''ק שלנו), שלא מחמת המכה חייב לרפאותו ופטור ליתן לו שבתו, דכתיב רק שבתו, שבתו ולא שבת שבתו. וכבר העירו שכן פסק הרמב''ם בפ''ב מה' חובל ומזיק הי''ט: עלו בו צמחים <strong>שלא</strong> מחמת המכה <strong>חייב</strong> לרפאותו, ואינו נותן לו דמי שבתו. והשיג עליו הראב''ד במקומו, וכמה מן הראשונים והאחרונים. ועיין מה שהאריך בזה הרמ''מ כשר במילואים למשפטים, כרך י''ז, עמ' רנ''ה, וכל הפירושים דחוקים, ועדיין צע''ג בדבר.
(ב)  <small>13.</small> <strong>שלא מחמת המכה, או שעבר על דברי הרופא וכו'. </strong>בבבלי פ''ה א' מפרש ''שלא מחמת המכה'' פירושו ''שעבר על דברי הרופא'', ובתוספתא פירושו שעלו בו צמחים מן הצדדין ולא נסתרה המכה, עיין בירושלמי שהבאנו לעיל, ולפנינו שתי הלכות. ועיין בלשונו של רבינו יהונתן, ריש עמ' 235. 
(ג)  <small>13-14.</small> <strong>ר' יהודה אומ' אפי' עלו בו צמחין מחמת המכה וכו'. </strong>בבלי פ''ה א', ועיין ירושלמי פ''ח ה''ב, ו' ע''ב, והעתקנו אותו לעיל בסמוך, ד''ה ובירושלמי. ובבבלי שם פירשו שאגד את המכה והדקה יותר מדאי, ולפיכך פוטר ר' יהודה מריפוי, וחכמים מחייבין. אבל בא''י לא נחתו כלל לחילוק זה, ור' יהודה פוטר בצמחין, משום שיש כאן שבת דשבת. 
(ד)  <small>15.</small> <strong>וחכמים או' כל שחייב לרפותו חייב ליתן לו שבתו וכו'. </strong>וכ''ה בד. ובכי''ע חסרה בבא זו. ובבבלי הנ''ל הסדר הפוך: כל שחייב בשבת חייב בריפוי וכו', והם מקילים מר' יהודה, והמזיק פטור מן הכל. ולגירסא שלפנינו רבנן בתראי הם כת''ק אלא שמפרשים יותר. 
### הלכה ה
(א)  <small>16-17.</small> <strong>ואמדוהו למיתה אומדין אותו לחיים. לחיים, אין אומדין אותו למיתה. </strong>בבלי סנהדרין ע''ח ב', ועיין בפי' רש''י שם. ובאמדוהו לחיים, אין חוזרין ואומדין אותו, וממילא אפילו מת פטור. ובבבלי הנ''ל משוה ר' נחמיה הלכה זו ליצא מבית דין זכאי שאין מחזירין אותו לחובה. ואמרו בירושלמי שם פ''ד סה''ג, כ''ב ע''ב: אפילו נזדכה בטעות [אין] מחזירין אותו. ועיין בבלי שם ל''ג ב', ושיטת החכמים לא נתבארה בגמרא שם. ועיין מ''ש הגר''י ראזין בצפנת פענח פי''ב מה' גירושין הט''ז. 
(ב)  <small>17.</small> <strong>אמדוהו למיתה, חייב מיתה ופטור מן המומין. </strong>כלומר, אם אמדוהו למיתה ומת וכו' פטור מן הממון, שהרי קים ליה בדרבה מיניה. ועיין בבלי כתובות ל''ג ב'. 
(ג)  <small>18.</small> <strong>אמדוהו לממון חייב ממון, ופטור מן המיתה. </strong>כלומר, אפילו מת, וכמפורש לעיל שאם אמדוהו לחיים מתחילה, אין אומדין אותו למיתה, וכן מפורש להלן. 
(ד)  <small>18-19.</small> <strong>אמדוהו למיתה והיקל ממה שהיה, אומדין אותו לממון שנייה. </strong>מכילתא דרשב''י משפטים כ''א, י''ח, עמ' 174, בבלי סנהדרין ע''ח ב'. ועיין מ''ש להלן בשם הירושלמי. ובמכילתא משפטים פ''ו, עמ' 270: <strong>ולא ימות ונפל למשכב</strong>. הא אם הכהו מכה שיש בה כדי להמית ה''ז פטור מן השבת ומן הרפוי. ולפי פשוטו פירושו שפטור מן הממון אפילו לא מת. ושמא פטור, מפני שהוא רודף, עיין בתוספות כתובות ל''ג א', ד''ה אלא, אבל בלא כך למה פטור שהרי אין כאן חיוב מיתה כלל, וגרע מחייבי מיתות שוגגין.<sup class="footnote-marker">20</sup><i class="footnote">ועיין ביד רמה במקומו. ועיין בפירוש ר"ד בונפיל ע"ח א', הוצ' ליפשיץ, עמ' נ"ג, ומדברים כשמתה האשה, עיי"ש.</i><br>ברם במכילתא דרשב''י, משפטים כ''א, י''ח, עמ' 174: <strong>ולא ימות</strong> [כו'] שבתו יתן, הא אם מת פטור מליתן שבת. יכול אחד מכה שיש בה כדי להמית ואחד מכה שאין בה כדי להמית הוא (צ''ל: אינו) נותן שבת וריפוי, ת''ל <strong>ונקה המכה</strong>, עד שיהא מכה<sup class="footnote-marker">21</sup><i class="footnote">כלומר, המכה שהכה.</i> תפס<sup class="footnote-marker">22</sup><i class="footnote">כלומר, תפוס, חבוש. והלשון תפוס = חבוש, גם בירושלמי סנהדרין פ"ז ה"י, כ"ה ע"א: יהא תפוש עד שיבואו עידיו.</i> למיתה (כלומר, אם לא יקום המוכה), אמור מעתה, מכה שיש כדי להמית. כלומר, אימתי אנו אומרים שמשלם שבת וריפוי, דוקא במקום ''ונקה המכה'', והוא במכה שיש בה כדי להמית (ואם לא נוכה המכה, ומת פטור), אבל במקום שאין במכה כדי להמית חייב בשבת, אפילו מת המוכה אח''כ. והדרשן צירף את ''ולא ימות'' עם ''שבתו יתן'', ולמד מכאן שדווקא אם ''לא ימות'' ''ונקה המכה'' חייב לשלם, אבל אם מת המוכה פטור, והוא דווקא במכה שיש בה כדי להמית. וכנראה שאף במכילתא דר' ישמעאל הכוונה כן, ודרש ולא ימות במכה שאין בה כדי להמית (עיין להלן) ומשלם שבת וריפוי אפילו אם מת המוכה, ודייק: הא אם הכהו מכה שיש בה כדי להמית הרי זה פטור מן השבת ומן הריפוי (כלומר, אם מת).<br>ושתי המכילתות רואות בשני הפסוקים (י''ח וי''ט) שני דברים: א'. ולא ימות ונפל למשכב, והוא במכה שאין בה כדי להמית, וחייב בשבת וריפוי אפילו מת המוכה. ב'. אם יקום והתהלך וכו', והוא במכה שיש בה כדי להמית, וחייב בשבת וריפוי דווקא אם נוכה המכה. וכן בבבלי סנהדרין ע''ח ב': חד אמדוהו למיתה וחיה, וחד אמדוהו לחיים ומת. ופירש''י: ולא ימות דרשי ליה לאמדוהו לחיים ומת (כלומר, שלא היתה במכה כדי להמית) והכי משמע ולא ימות, אם אמדוהו תחלה שלא ימות, אפילו מת לאחר מכאן, שבתו יתן וכו', ואם אמדוהו למיתה ואח''כ יקום והתהלך בחוץ, שלא מת, שבתו יתן וכו'. ועיין בירושלמי נזיר וסנהדרין שנביא להלן.
(ה)  <small>19.</small> <strong>מאימתי נותן לו, משעה שהכהו. </strong>וכן בבבלי הנ''ל ע''ח ב'. ושם, כנראה, היא חלק מברייתא בשיטת ר' נחמיה. והכוונה כאן שאם אמדוהו למיתה והיקל, הייתי סבור שאינו נותן לו אלא משעה שהיקל, משמיעתנו הברייתא שנותן משעה שהכהו. אבל במכילתא דרשב''י הנ''ל (עמ' 174): לא ימות ונפל למשכב, וכי אין אנו יודעין שאם נפל למשכב אינו מת, מה ת''ל ולא ימות ונפל למשכב, לפי שמצינו במטן<sup class="footnote-marker">23</sup><i class="footnote">כלומר, למטן, להלן, בשאמדוהו למיתה, אם יקום והתהלך בחוץ וכו' שבתו יתן וכו'.</i> שנותן לו בשעת עמידתו, יכול אף זה כן,<sup class="footnote-marker">24</sup><i class="footnote">כלומר, אף בשאמדוהו לחיים נותן לו מזמן שהוא קם מן המטה, ורואים ברור שיחיה.</i> ת''ל לא ימות ונפל למשכב, בשעת נפילתו נותן לו, ואין נותן לו בשעת עמידתו, ועד כן הכת' מדבר במכה שיש (כנראה שצ''ל: שאין) בה כדי להמית, מיכן ואילך הכת' מדבר במכה שאין (כנראה שצ''ל: שיש) בה כדי להמית. ולהלן בסמוך שם: אם יקום ויתהלך בחוץ לפי שמצינו למעלה ש[נותן לו] בשעת נפילתו, יכול אף זה כן, ת''ל אם יקום והתהלך [בשעת] אמידתו<sup class="footnote-marker">25</sup><i class="footnote">עמידתו, עיין מ"ש ב"ערכי" הוצ' אוניברסיטת בר-אילן ח"א, תשל"ב, עמ' 107 ואילך. ועיין גם להלן סהט"ו, שורה 49, ד"ה שאין.</i> נותן לו, [ולא] בשעת נפילתו. וברור שהמכילתא חולקת על התוספתא והבבלי.<br>ובירושלמי סנהדרין פ''ט ה''ג, כ''ז ע''א: אם בשלא עמדוהו [= אמדוהו] למיתה, בדא כתיב ואם יקום וכו' ונקה המכה, הא אם לא קם חייב (כלומר, חייב מיתה) אלא בשעמדוהו למיתה. אם בשעמדוהו למיתה, בדא כתיב רק שבתו יתן ורפא ירפא. ר' הילא בשם ר' שמעון בן לקיש חידוש מקרא הוא שיתן. ר' אבהו בשם ר' יוסי בן חנינא עומד של טעות היתה. ועיין במקבילה בנזיר פ''ט ה''ה, נ''ח ע''א, והגירסא משובשת ומסורסת בשתי הסוגיות, וקשה מאד לעמוד עליה. אבל בנזיר שם הביאו ברייתא: עמדוהו למיתה וחיה, מאימתי נותנין לו משעה שיקל. ובסנהדרין שם: עמדוהו למיתה וחיה מאימתי מונין לו משיכביד (צ''ל: משליכביד = משלא יכביד). אמר ר' יוסי לית כאן משיכביד (צ''ל: משליכביד כנ''ל) אלא משעה הראשונה. ובכל אופן נראה שכבר נחלקו הברייתות בהלכה זו. ואף שהמשא והמתן שם הוא בשיטת ר' נחמיה, אבל להלכה אין הבדל.
### הלכה ו
(א)  <small>19-20.</small> <strong>אמדוהו לחיים ומת, משלם נזק וצער ריפוי שבת ובשת ליורשין. </strong>עיין בבלי סנהדרין ע''ח ב'. וכאן הכוונה שאם אמדוהו לחיים ואח''כ מת (שלא מחמת המכה, ואפילו נהרג ע''י אחרים), ואין כאן לא ריפוי ולא שבת, מ''מ משלם ליורשין כל מה שאמדוהו, וכמו שאמרו לעיל, שורה 9: ובכולן שמין ונותנין לו מיד וכו' הבריא נותן לו מה שאמדוהו. 
(ב)  <small>20-22.</small> <strong>אמדוהו למיתה, והקל ממה שהיה, והכביד ומת, אומדין אותו, אם מחמת המכה הראשונה מת הרי זה חייב, ואם לאו, הרי זה פטור, ר' נחמיה או' אפי' מת מחמת מכה ראשונה פטור. </strong>וכ''ה במכילתא דרשב''י משפטים כ''א, י''ט, עמ' 174, אלא שבדברי ר' נחמיה גרס: בין כך ובין כך הרי זה פטור, והיא היא. וכן מפורש להלן כאן: אפילו מת מחמת מכה ראשונה פטור. וכן בירושלמי<sup class="footnote-marker">26</sup><i class="footnote">נזיר פ"ט ה"ה, נ"ח ע"א, סנהדרין פ"ט ה"ג, כ"ז ע"א.</i> בבבא שלהלן: אפילו מת בעמידה (= באמידה) ראשונה פטור. אבל בבבלי ע''ח ב' לא נזכר בדבריו ''אפילו מחמת מכה ראשונה''.<br>ובמשנתנו (נזיר פ''ט מ''ד, סנהדרין פ''ט סוף מ''א): והקל ממה שהיה, ולאחר מכאן הכביד ומת, חייב. ר' נחמיה אומר פטור, שרגלים לדבר. ופירש''י ועוד: שרגלים לדבר שלא מת מחמת מכה זו שהרי היקל. והוא בניגוד לתוספתא ומכילתא דרשב''י וירושלמי הנ''ל, שאפילו מת מחמת מכה ראשונה פטור. ובפיה''מ לנזיר שם נתן פירוש חדש לגמרי ל''רגלים לדבר'', ולפי פירושו אין סתירה בין המשניות לכאן, אפילו אם נפרש ש''רגלים לדבר'' מדברי ר' נחמיה הם, עיין מ''ש בזה במבואי להלכות הירושלמי להרמב''ם, עמ' י''ד.<br>ברם בנוסח המשנה הוצ' הר''י קאפח בין בנזיר ובין בסנהדרין גורס: ר' נחמיה פוטר, וחכמים מחייבין, שרגלים לדבר, והוא כפירוש הירושלמי בנזיר ובסנהדרין במקומו. ועיין מ''ש מהרינ''א במבוא לנוה''מ, עמ' 480. ואין שום סתירה בין המקורות. ואמרו בירושלמי שם: רבנין אמרין שני עומדין (= אומדין) רבים על עומד אחד, ר' נחמי' או' עומד האמצעי רבה על שניהם. ובבבלי ע''ח ב': אומדין אותו אומד שני לממון. ואם אחר כך הכביד ומת, הלך אחר אומד האמצעי דברי ר' נחמיה, וחכמים אומרים אין אומד אחר אומד. ועיין בפירש''י שם. ועיין מ''ש בצפנת פענח פי''ב מה' גירושין הט''ז, נ''ד ע''ד, ובפ''ט שם הי''ח. ועיין בבלי גיטין ע''ב ב' ואילך (מקור הרמב''ם הנ''ל) ומ''ש בשו''ת הריב''ש סי' של''ח.
### הלכה ז
(א)  <small>23.</small> <strong>ועוד זו דרש ר' נחמיה אם יקום והתהלך וכו'. </strong>כלומר מלבד הסברא שלעיל, דרש ר' נחמיה ולמדה מן הפסוק. ובבבלי הנ''ל: ת''ר את זו דרש ר' נחמיה וכו', ובמכילתא דרשב''י הנ''ל: <strong>שנא'</strong> אם יקום והתהלך וכו'. ובירושלמי הנ''ל: מה טעמ' דר' נחמיה, אם יקום והתהלך וכו', ור' נחמיה מביא ראיה מן הכתוב שאומד האמצעי רבה על שניהם, עיי''ש. ובמדרש הגדול שמות הוצ' ר''מ מרגליות, עמ' תע''ו: ונקה המכה. אמר ר' נחמיה אם לאו וכו', אלא אפילו (נראה שצ''ל: אפי' לא) ניתק,<sup class="footnote-marker">27</sup><i class="footnote">כלומר, כשהוקל לא ניתק למחלה אחרת, אלא עדיין עומד בחוליו הקודם.</i> ומת מחמת מכה ראשונה, הרי זה פטור.<sup class="footnote-marker">28</sup><i class="footnote">במבואי לה' הירושלמי להר"מ, עמ' י"ד. נשתרבבה בטעות הדפוס מן השורה שלמטה גירסת המכילתא דרשב"י לתוך ההבאה מן התוספתא כאן.</i> 
### הלכה ח
(א)  <small>25.</small> <strong>החובל בבנו ובתו [גדולים] חייב בכל. </strong>כ''ה בד ובכי''ע. ולפנינו נשמטה המלה ''גדולים'' בטעות. ובבבלי פ''ז ב': איתיביה החובל בבנו גדול יתן לו מיד וכו', ורמינהו החובל וכו' בבניו ובבנותיו שלו פטור. אמרי לא קשיא, כאן כשסמוכים על שלחנו, כאן כשאין סמוכין וכו'. 
(ב)  <small>26.</small> <strong>בעבדו ושפחתו העברים וכו'. </strong>כל הבבא משובשת, ואין בידי ליישבה בלי הגהות ופירושים דחוקים. ועיין מ''ש להלן בשם הרמב''ן. 
(ג)  <small>28.</small> <strong>החובל בבתו קטנה, נזקה שלה, והשאר הרי זה פטור. </strong>כנראה שהכוונה היא שפטור מבושת ופגם, אבל חייב לרפאותה, וצער לא זכי ליה רחמנא, ''ודידה הוא'', עיין בבלי כאן פ''ז ב' ובדק''ס, הערה פ', וב''מ צ''ב סע''ב. ובירושלמי כתובות פ''ד ה''א, כ''ח ע''ב, מפורש בברייתא זו: החובל בבתו קטנה ניזקה שלה ופטור מן הבושת ומן הפגם. ועיין מ''ש ע''ז בפירושי להלכות הירושלמי להר''מ, עמ' נ', הערה נ'. ברם בבבלי כאן פ''ז ב': החובל בבתו קטנה <strong>פטור</strong>. ועיין מ''ש ע''ז להלן. 
### הלכה ט
(א)  <small>28-29.</small> <strong>חבלו בה אחרים, נזקה שלה, והשאר הרי זה פטור. </strong>כנראה כ''ה (''שלה'') בד ובכי''ע,<sup class="footnote-marker">29</sup><i class="footnote">בכי"ו בטעות: שלו (ושמא הוא תיקון ע"פ הבבלי פ"ז ב'). וגירסתנו מוכרחת בשיטת התוספתא והירושלמי. וכן בירושלמי כתובות פ"ד (שנזכר בפנים): נזקה <strong>שלה</strong>, והשאר יעשה בהן סגולה, ובושתה ופגמה של אביה. והוא כשיטתו ברישא שאב החובל בבתו פטור מבושת ופגם, מפני שהם שלו. ו"השאר" כוונתו לשבת וריפוי, כלומר למזונותיה בשעת מחלתה ורפואתה. והואיל "ובכולן שמין ונותנין לו מיד", והיא קטנה, הרי עושין לה סגולה, עיין לעיל ח"א, עמ' 305, שורה 52. וכאן הכוונה לכל דבר שעושה פירות, ובבבל שימשו דקלים דוגמא לכך, עיין בבלי פ"ז סע"ב וב"ב נ"ב א'.</i> ומשלמין מן הפירות למזונותיה ורפואתה. ו''עושה לו'' היא פעולה חוזרת, דוגמת הולך לו.<br>והבבלי הנ''ל לשיטתו, שהרי שנה ברישא: החובל בבתו קטנה פטור (כלומר, מפני שהכל שלו), ולפיכך שנה כאן בסיפא: ולא עוד אלא שאחרים שחבלו בה חייבין ליתן לאביה. וכן בירושלמי הנ''ל (לעיל שם) הביאו ברייתא ששנתה: החובל בבתו ובנו של חבירו, של בנו יתן מיד, ושל בתו יעשה בהן סגולה, ואף ברייתא זו סוברת שנזק הבת לאב, אבל דווקא מה שפחתה עד שתצא מרשותו, ולפיכך עושין לה סגולה, ומקבל האב את הפירות עד שתצא מרשותו (עיין בנוע''י שם), או ששמין כמה היתה שוה לפני הנזק למכירה עד זמן יציאתה מרשות האב וכמה היא שוה עכשיו אחרי החבלה, ונותנין לאב מיד, והעודף עושין לה סגולה (שהרי היא קטנה) ומקבלת את הפירות עד שתגדיל, עיין מ''ש לעיל ד''ה חבלו.<br>ובירושלמי הנ''ל נחלקו ר' יוחנן וריש לקיש בחבלו בה אחרים כשהיא קטנה, למי משלם, לאביה, או לעצמה. ונסתייעו מן הברייתות כאן. ואף בבבלי פ''ז ב' נחלקו ר' יוחנן וריש לקיש בזה, ורב סבר כריש לקיש, והביאו את הברייתות הנ''ל (כמו ששנו אותן בבבלי) ונדחקו ביישובן, עיי''ש. ועיין בתוספות שם, ד''ה א''ל, ובכתובות מ''ג ב', ד''ה שפצעה. ועיין בבאור הגר''א בחו''מ סי' תכ''ד ס''ק י''א.<br>ובמלחמות להרמב''ן פ''ח קרוב לסופו<sup class="footnote-marker">30</sup><i class="footnote">ברי"ף דפוס סביוניטה בהשמטות בסוף ב"מ.</i> כתב על ברייתות אילו: ויש בירושלמי ובתוספתא שיבוש בעניין זה ודברים אשר לא כן, ואל תשים לבך להם. ועיין מ''ש על כ''ז בפירושי להלכות הירושלמי להר''מ, עמ' נ', הערה נ'. ואין לדעת כיצד היתה הגירסא להרמב''ן בתחילת הברייתא (''בעבדו ושפחתו העברים של אחרים'' וכו'). והמפרשים האחרונים הביאו את דברי הרמב''ן על הרישא (הנ''ל), ואין לכך שום יסוד. ועיין במלחמות להלן שם.
(ב)  <small>29.</small> <strong>ואם מתה, אביה יורשה. </strong>שהרי אין כאן קנס, וכולן ממון. 
### הלכה י
(א)  <small>30.</small> <strong>בעבדו ושפחתו הכנעניים. </strong>צ''ל: העברים. ועיין במשנתנו פ''ח מ''ג. 
(ב)  <small>31.</small> <strong>ששבתו שלו. </strong>כנראה שיש כאן השמטה, וצריך להוסיף: בעבדו ושפחתו הכנעניים פטור מן הכל. ואם אחרים חבלו בהם משלמים הכל להרב. 
(ג)  <strong>חבל יתר מן הראוי להן, הרי זה חייב. </strong>כלומר חייב בשבתן<sup class="footnote-marker">31</sup><i class="footnote">ואינו יכול לומר לעבד עשה עמי ואיני זנך, ולך והתפרנס מן הצדקה, כמו שאמרו (ירושלמי פ"ח ה"ה, ו' סע"ב ומקבילה, ובבבלי גיטין י"ב ב') בחבלו בו אחרים.</i> וברפואתן. ועיין לעיל ד''ה חבלו.<sup class="footnote-marker">32</sup><i class="footnote">ועיין במצפה שמואל מ"ש בשם הת"ב, ובחו"מ סי' ת"כ סעיף ב', בש"ך ובבאור הגר"א שם ס"ק ו', ובקצה"ח סי' תכ"ד ס"ק א'. ועיין ר"מ פ"ב מה' רוצח סהי"ד.</i> 
### הלכה יא
(א)  <strong>האב המכה את בנו וכו'. </strong>עיין מכות פ''ב מ''ב, מכילתא משפטים פ''ד, עמ' 263, ספרי זוטא, עמ' 333 ואילך. ומדברים שם לעניין מיתה וגלות. ועיין מ''ש להלן. ועיין סדר אליהו רבה (פכ''ג) פכ''א, הוצ' רמא''ש, עמ' 122, והנוסח שם משובש ובלתי מובן. 
(ב)  <small>32.</small> <strong>וכולן שהכו ושהזיקו הרי אילו פטורין. </strong>וכ''ה בד, אבל בכי''ע חסרה המלה ''וכולן'', ואין לה מובן. ושמא צ''ל: וכול', והכוונה למשנת מכות הנ''ל, והיינו ''שליח בית דין". ומדברים בשליח ב''ד שמלקה לרדות (מכות מרדות), או סרבן לבוא לב''ד, או שאינו מציית לפסק ב''ד, והוא דומה לאב, או לרב, עיין ר''מ פ''ה מה' רוצח ה''ו, עיין מ''ש לעיל גיטין, עמ' 840, ועיין ס''ז הנ''ל, ומן הדין שישנה התנא אף כאן כולם ביחד. והסופרים השמיטו את המלה ''וכול''', משום ששליח ב''ד נשנה להלן בסמוך. ובאמת להלן שם היא קבוצה של הלכות שבאה גם במקומות אחרים, עיין מש"ש.<br>ובמקורות הנ''ל (לעיל שורה 31, ד''ה האב) מדברים בעניין מיתה וגלות, וכאן מדברים לעניין תשלומי נזק. ועיין תוספות כתובות ל''ג ב', ד''ה דילמא (השני), ועיין באחרונים שציין בפתחי תשובה חו''מ סי' תכ''ד ס''ק ד', ובהגהות הרמ''א סי' תכ''א, סוף סעיף י''ג (מתרומת הדשן סי' רי''ח). ועיין בבלי כאן כ''ח א', ומ''ש להלן בסמוך.
(ג)  <small>32-33.</small> <strong>חבלו יותר מן הראוי להן וכו'. </strong>כלומר, שאין דרך מוכיחין לרדות באכזריות, דינן ככל אדם, עיין מ''ש להלן בסמוך. 
(ד)  <small>33-34.</small> <strong>שליח בית דין שהכה ברשות בית דין והזיק, פטור. </strong>הלכה מעין זו נשנית בתוספתא להלן מכות פ''ב (בכי''ע) ה''ה: שליח בית דין שהכה ברשות בית דין הרי זה <strong>גולה</strong>. וכנראה, שברייתא זו חולקת על משנתנו במכות הנ''ל, וסוברת שדברי אבא שאול דעת יחיד היא. אבל מסתבר יותר שאין שם אלא אשגרה מן התוספתא בגיטין, ולעיל פ''ו וכאן, וכפי שמוכח גם מן המכילתא וספרי זוטא הנ''ל, ואין חולק על אבא שאול, ולא היתה גם לפני הראשונים, עיין מ''ש בתס''ר ח''ב, עמ' 165, ולעיל גיטין, עמ' 839.<br>והנה לעיל גיטין פ''ג, עמ' 227, שנינו: שלוח בית דין שהכה ברשות בית דין <strong>והזיק</strong> בשוגג פטור, במזיד חייב, מפני תיקון העולם. ולעיל פ''ו הי''ז, שורה 41, שנינו (בתוך קבוצה של פטור מדיני אדם וחייב בדיני שמים): שליח בית דין שהכה ברשות בית דין <strong>והזיק</strong>, פטור מדיני אדם ודינו מסור לשמים.<sup class="footnote-marker">33</sup><i class="footnote">והביאוה הגאונים והראשונים, עיין מש"ש.</i> והכוונה בגיטין שם שחבל יותר מן הראוי, אלא ששגג בזה, פטור מפני תיקון העולם, עיין מ''ש לעיל גיטין עמ' 839 ואילך, ואף בזה אינו פטור אלא מפני תיקון העולם ודינו מסור לשמים, וצריך לשלם, כמפורש לעיל פ''ו הנ''ל. וכאן מדברים שלא חבל יותר מן הראוי, ופטור אף מדיני שמים, והכל בניזקין עסיקינן, ובשליח ב''ד המכה את הסרבן, כלעיל שורה 32, ד''ה וכולן.<br>ועיין ספרי כי תצא פיסקא רצ''ב, עמ' 311, ירושלמי כאן פ''ח ה''ג, ו' ע''ב, בבלי כאן כ''ח א' וסנהדרין פ''ה א'. ודווקא ברשות בית דין, אבל חזן בית דין שלא קבל רשות מיוחדת להכות חייב, עיין בירושלמי הנ''ל.
(ה)  <small>34.</small> <strong>יתר מן הראוי לו הרי זה חייב. </strong>ופירש הרשב''ץ ח''ג סי' פ''ב שאם שגג בזה ולא הרגיש שהוא חובל יתר מן הראוי לו אינו חייב לשלם אלא בדיני שמים, כלעיל פ''ו הנ''ל, אבל אם הכיר שהוא מכה יותר מן הראוי חייב גם בדיני אדם.<br>ובדברים רבה שופטים סי' ה': רבנין אמרי שיהא השוטר כשופט, כשיהיו המעשים כנגד המקל והרצועה, ושלא יהא המלקה צריך ללקות. ולפי פשוטו פירושו שהשוטר צריך להיות כשופט ולדון ולאמוד יפה כשהוא מכה, ושיאמוד שיהיו מעשיו של המוכה כנגד המקל והרצועה, שלא יחבול יותר מדאי (לפי מעשיו), ושלא יהא המלקה בעצמו צריך ללקות,<sup class="footnote-marker">34</sup><i class="footnote">אם אין כאן תשלומי ממון.</i> ועיין בבלי סנהדרין ז' ב' ובתוספות שם, ד''ה תהא. אבל עיין ברש''י ובחי' הר''ן שם.
(ו)  <strong>רופא אומן שריפא ברשות בית דין וכו'. </strong>עיין מ''ש לעיל גיטין, עמ' 840. ובשאר המקבילות שנו כאן גם: <strong>המחתך את העובר במעי אשה ברשות בית דין</strong> וכו'. ושמא בנידון דידן שהציל את האשה ממות ודאי, אין כאן נזק שהרי בשעה שהיתה מקשה לילד לא היתה שוה כלום, אבל מה נעשה עם המקבילות. וצ''ל שבמקום שיכולים להצילה יש לה שווי, ואם הזיק את האשה בשעה שחתך את הולד במזיד, חייב בדיני אדם, ובשוגג, בדיני שמים. וכנראה שלפנינו השמטה. 
### הלכה יב
(א)  <small>35-36.</small> <strong>המבייש את חבירו ערום הרי זה חייב, ואינו דומה מביישו ערום וכו'. </strong>בבלי פ''ו ב', ועיין בפירוש ר''ז אגמאתי 37 ע''ב. וברייתא זו מוסיפה על משנתנו פ''ח מ''א (המבייש את הערום וכו' חייב) את הסיפא שאינו דומה וכו'. ומדברים שמביישו בזה שהוא מערימו יותר.<sup class="footnote-marker">35</sup><i class="footnote">עיין בתוספות שם, ד"ה ערום, ובשטמ"ק.</i> וערום לאו דווקא, עיין בבלי שבת קי''ד א' ומקבילה ביומא ע''ז א'. ועיין מגילה כ''ד א', בתוספות שם, ומ''ש לעיל מגילה, עמ' 1209. וכן בספרי האזינו פיסקא ש''כ, עמ' 367 (בבלי יבמות ס''ג ב'): אלו הבאים מברבריא וכו' אין לך אדם <strong>בזוי ופגום</strong> בעולם אלא המהלך ערום בשוק. ואף לפנינו הכוונה שהיה מכוסה באזור ובא זה והערימו יותר, כרב פפא בבבלי שם פ''ו ב', עיי''ש בתוספות, ד''ה דאתא, ואינו גרוע מהעביר טליתו ממנו שנותן לו ארבע מאות זוז (פ''ח מ''ח).<br>אבל הר''מ בפ''ג מה' חובל ומזיק ה''ב פסק שהמבייש את הערום פטור, ולדעתו המשא והמתן בבבלי עונה גם על משנתנו, וכן היא שיטת רש''י, ר' יהונתן והמאירי. ועיין יש''ש פ''ח סי' י''ט.
(ב)  <small>36.</small> <strong>למביישו לובש. </strong>וכ''ה בבבלי הנ''ל (לבוש). ודייק הרא''ש (לפי שטמ''ק) מזה שלא אמרו: מבייש את הערום למבייש את הלבוש, שמדברים באותו אדם שדרכו להיות לבוש והיה במקרה ערום ובא אחר וביישו בערימות. 
(ג)  <strong>ביישו במרחץ הרי זה חייב. </strong>כלומר, שהוא עדיין לבוש, דומיא דרישא. ומדברים במקום שבמרחץ שבני אדם עומדים שם לבושים וערומים,<sup class="footnote-marker">36</sup><i class="footnote">עיין מ"ש לעיל ברכות, עמ' 26.</i> ובא אחר והפשיטו את בגדיו, חייב, אע''פ שסופו לפשוט את בגדיו. ובבבלי הנ''ל: אמר רב פפא שביישו על גב הנהר. ופירש הרי''ד (לפי שטמ''ק שם): <strong>שיש בני אדם</strong> שאין מפשיטין בגדיהן כשרוחצין בנהר עד שהם לתוך המים. והוא מעין פירושנו בתוספתא. ועיין בשטמ''ק כמה פירושים אחרים, ועיין ר''מ הנ''ל. 
(ד)  <small>37.</small> <strong>ואינו דומה המתבייש מן היקיר וכו'. </strong>במשנתנו פ''ח מ''א הנ''ל ובמשנת כתובות פ''ג מ''ז: בושת. הכל לפי המבייש והמתבייש. ועיין במשנת ערכין פ''ג מ''ד־מ''ה. ועיין בבלי כאן פ''ו א'. ובירושלמי כתובות פ''ג ה''ח, כ''ז ע''ד: לא דומה המבייש את הגדול למבייש את הקטן. לא דומה מתבייש מן הגדול למתבייש מן הקטן (כלומר, הברייתא שלפנינו). בושת הגדול מרובה ונזקו (כלומר, אם הוא מבייש) ממועט, בושת הקטן ממועט ונזקו מרובה, כפירוש בעל ק''ע, וכן פירש במאירי שם, עמ' 157, עיי''ש. והר''מ (פ''ג מה' חובל ומזיק ה''א) פסק ע''פ הירושלמי, וכן פירש ר' ברוך הספרדי.<sup class="footnote-marker">37</sup><i class="footnote">לפי ר"ז אגמאתי 37 ע"ב.</i> אבל הגאונים<sup class="footnote-marker">38</sup><i class="footnote">לפי שטמ"ק כתובות מ' א'.</i> פירשו להפך, ובבאורי לה' הירושלמי להר''מ, עמ' נ', הערה ט' בארתי שאין סתירה מן הירושלמי לפירושם, עיי''ש. ועיין מש''ש בהערה י' על שיטת רש''י וסייעתו. ועיין יש''ש כאן פ''ח סי' ל''ה. 
(ה)  <small>38-39.</small> <strong>בן גדולים המתבייש, לבן קטנים המתבייש. </strong>בבא זו נשמטה בד, אבל ישנה גם בכי''ע. ועיין במשנת ערכין פ''ג מ''ד־מ''ה. 
### הלכה יג
(א)  <small>39.</small> <strong>החובל בחרש, שוטה, וקטן, חייב. </strong>משנתנו פ''ח מ''ד. 
(ב)  <small>40.</small> <strong>ופטור מן הבושת, מפני שאין להן בושת. </strong>בברייתא בבבלי פ''ו ב' חולק ר''מ וסובר שחרש וקטן יש להם בושת, והעמידה רב פפא בקטן שיש בו קצת דעת. 
(ג)  <small>40-41.</small> <strong>ר' אומ' אומ' אני חרש יש לו בושת. </strong>וכ''ה בכי''ע. וכן נכון שכן הוא סיגנונו בכמה מקומות, עיין מ''ש בתרביץ ש''ב, עמ' 110, וציינתי שם למלא''ש ערכין פ''ד מ''ב שמנה הרבה מקומות כאילו, עיי''ש. אבל בד ובבבלי פ''ו ב' חסרות המלים ''אומר אני''. 
(ד)  <small>41.</small> <strong>קטן אין לו בושת. החובל שוטה פעמים יש לו בושת וכו'. </strong>בבבלי הנ''ל: שוטה אין לו בושת, קטן פעמים יש לו, פעמים אין לו וכו', וכן מסתבר. אבל קשה להגיה שלש נוסחאות. ונראה שהנכון הוא כלפנינו, וכמו שרצה לפרש בח''ד ''אי לאו דברי הש''ס'' והכוונה לפעמים חלים ופעמים שוטה, וכמו שאמרו:<sup class="footnote-marker">39</sup><i class="footnote">לעיל תרומות פ"א ה"ג, עמ' 107, ומקבילות.</i> פעמים שוטה פעמים חלום, זה הכלל כל זמן ששוטה הרי הוא כשוטה לכל דבר, וחלום הרי הוא כפקח לכל דבר. ובזמן שהוא שוטה אין לו בושת, אעפ''י שהוא אח''כ מתפקח, עיין בבלי שם.<br>ורבי סובר שקטן לעולם אין לו בושת (כת''ק כאן) ובחרש לעולם יש לו בושת (כר''מ בבבלי הנ''ל), ובשוטה מחלק.
(ה)  <small>42.</small> <strong>סומא, ר' יהודה או' אין לו בושת וכו'. </strong>בבלי פ''ו א', פ''ו ב', פ''ז א'. ואמרו שם (פ''ו א') שלא אמר ר' יהודה אין לו בושת אלא לגבות ממנו (כשהוא בייש) אבל אם אחרים בישוהו חייבים, כמשנתנו פ''ח מ''א, ואף ר' יהודה מודה בה. ועיין בתוספות פ''ו ב', ד''ה סומא. 
(ו)  <strong>וחכמים אומ' יש לו בושת. </strong>כסתם משנתנו פ''ח מ''א, שלא חילקה בין מבייש לבין מבויש, כדיוק הבבלי הנ''ל. 
### הלכה יד
(א)  <small>42-44.</small> <strong>החובל באשתו בין שחבל בה הוא, בין שחבלו בה אחרים, מוציאין מידו וילקח בהן קרקעות וכו'. </strong>ומפורש כאן שאין הבדל בין חבלו בה אחרים לבין חבל בה בעלה, ובשניהם התשלומין הם כנכסי מלוג שלה והבעל אוכל פירות. אבל הר''מ פסק (פ''ד מה' חובל ומזיק הט''ז) בשם הגאונים שבחבל בה בעלה הכל שלה, ויכולה לעשות במעות כל מה שהיא רוצה. ועיין בקרבן נתנאל על הרא''ש כתובות רפ''ו, אות ג'. והראב''ד בהשגות שם תמה עליו מסברא, ולא הזכיר את התוספתא, עיי''ש. ובמשנת כתובות רפ''ו: בושתה ופגמה (כלומר, בחבלו בה אחרים) שלה.<br>והשיגו על הר''מ מתוספתא זו בסמ''ג עשין ע', קמ''ז רע''ג,<sup class="footnote-marker">40</sup><i class="footnote">ובהגה"מ על הר"מ הנ"ל, אות ב', בשם הסמ"ג. ועיין בסמ"ג לעיל שם, קמ"ז ע"ב, ומ"ש בתשלום תוספתא, סוף עמ' 37, ובהערה שם.</i> וברשב''א כתובות ס''ה ב', הוצ' הרשלר עמ' ר''ב, במאירי שם, עמ' 279, בריטב''א שם ס''ו א', ד''ה מתקיף, בשיטה לר''ן שם, עמ' קמ''ח, ובפירושו להרי''ף שם סי' רצ''ב. ובמישרים לרבינו ירוחם נתיב כ''ג ח''ה (קרוב לסופו) ייחס את הקושיא מן התוספתא להראב''ד, ואפשר שיש שם שיבוש קטן. ועיין מ''ש על זה בנתיבות משפט שם קס''ו ע''ג.<sup class="footnote-marker">41</sup><i class="footnote">ולהלן במאירי כתובות שם כתב: "ומכל מקום למדנו מן התוספתא שחבל בה ]בעלה[ וחבלו בה אחרים שוים וכו' שהרי אמרו בה על זו שבתוספתא בשת בזמן שבסתר וכו', והרי פסקוה (כלומר, הר"מ פסק כן בפ"ד מה' חובל ומזיק הט"ו) כר' יהודה בן בתירא". וכוונתו שהרי ר"מ פסק כר' יהודה בן בתירא, ואף ר' יהודה בן בתירא לא חילק אלא בבושת של אחרים, ומודה ברישא. ובתס"ר ח"ב, עמ' 98, כתבתי דברים בטלים בפירוש פיסקא זו במאירי, וחזר עליהם המו"ל של המאירי מלה במלה, בעמ' 280, הערה 1. ובבאור הגר"א אה"ע סי' פ"ג ס"ק ו' כתב: וכאן י"ל משום דבתוספתא סתם ג"כ כריב"ב. וכוונתו, שהת"ק בתוספתא אינו מזכיר בושת ופגם, ובנזק, הרי גם ר' יהודה בן בתירא מודה לת"ק, ונמצא שר' יהודה בן בתירא מפרש את הסתם (הרישא).</i> ועיין להלן ה''כ שורה 62–63, ד''ה משלם נזק ומש''ש.
(ב)  <small>44.</small> <strong>ר' יהודה בן בתירה אומ' בושת שבסתר וכו'. </strong>במשנת כתובות רפ''ו: בושתה ופגמה שלה. ר' יהודה בן בתירא אומר בזמן שבסתר לה שני חלקים וכו' ובזמן שבגלוי וכו'. ולא נתבאר במשנתנו אם ר' יהודה בן בתירא חולק גם על פגם, או על בושת גרידא. והוכיחו ברשב''א שם (עמ' ר''א), במאירי, עמ' 280, בריטב''א ובשיטה להר''ן הנ''ל מן התוספתא כאן שר' יהודה בן בתירא אינו מחלק אלא בבושת אבל לא בפגם, ומן הבבלי שם משמע שהוא מחלק גם בפגם, כמו שהוכיחו הראשונים. ועיין מה שתירצו ברשב''א ובשיטה להר''ן. ועיין מ''ש בשטמ''ק בשם תלמידי רבינו יונה. ובבאורי לה' הירושלמי להר''מ, עמ' נ''ז, הערות ט'-כ' הארכתי בזה, עיי''ש. ועיין מ''ש בנתיבות משפט הנ''ל קס''ה ע''ג, ד''ה בשתה, ואילך. 
### הלכה טו
(א)  <small>46-47.</small> <strong>החובל בחייבי גולות בית דין חייב בכל. </strong>בכי''ו בטעות: בחייבי גזלות. ובד ובכי''ע: בחייבי גליות וכו'. והברייתא נסמכה למשנתנו פ''ח מ''ה העוסקת בחיובים של הנידונין בנפשותיהם. ונראה שהלכה זו היא בין לר' יוסי הגלילי ובין לר''ע,<sup class="footnote-marker">42</sup><i class="footnote">מכות פ"ב מ"ז, בבלי שם י"ב א', ועיי"ש י"ב ב'. ועיין ספרי מסעי פיס' ק"ס, עמ' 220, שורה 17, וספרי שופטים פיס' קפ"א, עמ' 223.</i> ואפילו אם אנו אומרים שרשות ביד כל אדם להורגו,<sup class="footnote-marker">43</sup><i class="footnote">ומכל שכן אם נאמר שאין לו רשות להורגו אלא שאם הרגו פטור.</i> אינו אלא בהריגה, אבל לא בחבלה, שהרי הרוצח בשוגג אינו חייב מיתה לכל אדם. ועיין בתוספתא מכות פ''ב (כי''ע פ''ג) ה''ו. ואמרו בסוף ס''ז, סוף עמ' 335: הרי מי שנתחייב גלות ואמרו לו <strong>צא ולך</strong> (כלומר, האיצו בו שיצא לעיר מקלט) יכול יש לו חבל, אמרת לנפש (כלומר, ולא תקחו כופר לנפש) - לגולה. ועיין בבלי סנהדרין פ''ה א'. וכן הדין במסרב לצאת מעיר מקלט אחרי מות כהן גדול, עיי''ש בס''ז, ועיין בבלי כאן כ''ח א' ומכאן מוכח שדווקא במסרב אין לו חבל. ועיין באור שמח סוף הלכות חובל ומזיק, עיי''ש. ואפשר שבמסרב לצאת, חובלים בו שיצא, כדי לפנות את מקומו. וצ''ע. 
(ב)  <small>47.</small> <strong>בחייבי מיתות בית דין עד שלא נגמר דינו וכו'. </strong>ספרי מסעי פיס' קס''א, עמ' 221, ס''ז שם, עמ' 332. ועיין תו''כ בחוקותי פרק י''ב ה''ז, קט''ו ע''א, ומקבילות בבבלי כתובות ל''ז ב' וערכין ו' ב'. ואפילו אם נניח שגואל הדם פטור אפילו הרגו לפני שנגמר דינו (קצה''ח ריש סי' ב', ודבריו שם קשים) הרי בוודאי שאינו חייב מיתה לכל אדם. 
(ג)  <small>48.</small> <strong>היוצא ליהרג וחבל באחרים וכו'. </strong>משנת ערכין פ''א סוף מ''ג, תוספתא שם פ''א ה''ג, ספרי ותו''כ הנ''ל ה''ח, בבלי ערכין ו' סע''ב. 
(ד)  <strong>חבלו בו אחרים, פטורין. </strong>עיין במקורות הנ''ל. ועיין בבלי סנהדרין פ''ה א' ובחי' ר''ד בונפיל שם הוצ' ר''ז ליפשיץ, עמ' קט''ז ואילך ובהערות שם, אבל בפי' רבינו הלל בספרי במקומו, פ' ע''ב, מפורש שפטורין מן הכל. 
(ה)  <small>48-49.</small> <strong>ר' שמעון בן לעזר אומ' וכו'. </strong>בבלי ערכין הנ''ל, עיי''ש. 
(ו)  <small>49.</small> <strong>שאין מחזירין אותו לאמדת בית דין מעתה. </strong>וכ''ה בד (אלא ששם בטעות: באמרת). ובכי''ע: לעמדת וכו'. ובבבלי ערכין הנ''ל: שלא ניתן לחזרת <strong>עמידת</strong> בית דין וכו'. והיא היא, עיין מ''ש לעיל סה''ה הערה 25. 
### הלכה טז
(א)  <small>50.</small> <strong>הרודף אחר חבירו להרגו ונהפך הנרדף וחבל בו, או שחבלו בו אחרים וכו'. </strong>כלומר, שהנרדף התגבר עליו, ונטל ממנו כלי זינו, ולא היתה צפויה לו סכנה יותר, אלא שהנרדף, או אחרים הרביצו לו מכות לרודף, וחבלו בו בשעת ההתכתשות, בלי כוונה להרוג אותו פטורים מלשלם.<sup class="footnote-marker">44</sup><i class="footnote">ודינו כרוצח שנגמר דינו, והוא כגברא קטילא, ועדיף ממנו. ועיין מ"ש במה"פ סנהדרין ספ"ח, ד"ה רודף שנעשה נרדף.</i> ולעצם הדין עיין בבלי כאן קי''ז ב', סנהדרין ע''ד א'.<sup class="footnote-marker">45</sup><i class="footnote">ועיין במל"מ פ"א מה' רוצח שנטה לומר שאם נתאמץ הרוצח וגבר על גואל הדם והרגו פטור, עיי"ש בראייותיו. וכן הדעת נותנת, שאין הרוצח חייב לאסור את נפשו כדי שגואל הדם יקיים מצוה. ובערוך לנר מכות י"ב א', ד"ה כמאן, העיר על הספרי זוטא סוף מסעי (לפי הילקוט) שאמרו שם: <strong>"ומצא אותו גואל הדם</strong>, פרט למוצא הוא את גואל הדם. ופירש בזית רענן דסלקא דעתך אמינא, דמותר הוא להרוג לגואל הדם משום הבא להורגך השכם להורגו קמ"ל עכ"ל, ואם כן ספק המל"מ מפורש בספרי". ועיין גם בהערות הרי"ז יאסקאוויץ לספרי זוטא שהוציא לאור, עמ' 543, הערה ע"ד, שאף הוא הסמיך את הספרי שלנו לשאלת המל"מ הנ"ל. ברם אין הברייתא בס"ז עניין כלל לדברי המל"מ, שהרי הרב אומר שם במפורש שנתאמץ הרוצח וגבר על גואל הדם והרגו, כלומר כשגואל הדם בא להורגו התאמץ הוא עליו וניצח אותו, אבל הפירוש בס"ז הוא שאין רשות לרוצח להרוג את גואל הדם, בשעה שאין כוונתו של גואל הדם להורגו, או שהרוצח יותר חזק ממנו. ואין אומרים כשם שמותר לגואל הדם להורגו כן מותר לרוצח להרוג את גואל הדם.</i> 
(ב)  <small>51.</small> <strong>שנ' ולא תקחו כופר לנפש רוצח. </strong>כלומר, אין לוקחין כופר בחבלה ברוצח, עיין ספרי זוטא בסופו. וכופר כוונתו ממון בעד החבלה, וכמו שאמרו בתו''כ סוף אמור, ק''ה רע''א, ומכילתא דרשב''י, ריש עמ' 177: לנפש רוצח אי אתה לוקח כופר, אבל אתה לוקה לאיברין. ועיין בבלי כאן פ''ג ב'. ועיין בלשון המכילתא משפטים פ''ח, עמ' 277. 
### הלכה יז
(א)  <small>51-52.</small> <strong>הרגו והרג את בהמתו וכו'. </strong>במשנת כתובות פ''ג מ''ב למדים מן הפסוק שלהלן שאם נתחייב מיתה וממון במעשה אחד לאדם אחד פטור מן התשלומין. ובברייתא שלנו אנו למדים מפסוק זה שהוא הדין בשני מעשים, עיין בבלי כתובות ל''ח א'.<br>ובמכילתא דרשב''י כ''א, כ''ג, עמ' 176, למדים מן הכתוב שבויקרא כ''ד, י''ח, שאפילו אם נתחייב לשני בני אדם, ממון לזה ונפשות לזה, פטור מן הממון.<sup class="footnote-marker">46</sup><i class="footnote">הרג אדם ובהמה כאחד וקטע ראשו של זה ואצבעו של זה.</i> ועיין בבלי כתובות הנ''ל, ולעיל שם ל', ב', ובתוספות, ד''ה רב אשי.
(ב)  <small>53-54.</small> <strong>אבל הרג את בהמתו ואחר כך הרגו וכו'. </strong>מכילתא דרשב''י הנ''ל. ועיין להלן תוספתא מכות פ''א ה''ז, ירושלמי כאן פ''ג ה''ד, ג' ע''ג, תרומות פ''ז ה''א, מ''ד ע''ד, כתובות פ''ג ה''א, כ''ז ע''ג, גיטין פ''ה ה''ד, מ''ז ע''א, להלן, שורה 60, ומקבילות שצוינו שם. 
### הלכה יח
(א)  <small>57.</small> <strong>החובל באביו ואמו ועשה בהן חבורה אפי' שוגג וכו'. </strong>מכילתא דרשב''י כ''א, ט''ו, עמ' 172. ועיין במשנתנו כאן פ''ג מ''י, ובבבלי שם ל''ה א': מתניתין בשוגג. ובס' הנר שם, 11 סע''ב, ציין לתוספתא שלנו. ועיין מ''ש להלן בסמוך על הכלל של כל חייבי מיתות שוגגין. 
(ב)  <small>58.</small> <strong>הרובע, והנרבע, פטור אפי' שוגג וכו'. </strong>לפי פשוטו פירושו שפטור על השור שנסקל על ידו, כפירוש בעל מנ''ב אפילו כשהוא שוגג. ומפורש בירושלמי סנהדרין פ''ז סה''ט (סה''ז), כ''ה ע''א: הגע עצמך שבא עליה שוגג הרי היא נסקלת על ידו, והוא פטור, ומכאן שהבהמה נסקלת אפילו אם בא עליה בשוגג, וכן סוברים כמה אמוראים בבבלי שם נ''ה ב' (אעפ''י שהר''מ לא פסק כן), ומלמדת הברייתא שלנו שפטור על השור, אעפ''י שהוא פטור ממיתה, ולאו דווקא בחובל אביו ואמו<sup class="footnote-marker">47</sup><i class="footnote">שלמדו בה גזירה שוה במכילתא דרשב"י הנ"ל.</i> בשוגג פטור אלא בכל חייבי מיתות שוגגין, כדבי חזקיה, בירושלמי כתובות פ''ג ה''ג, כ''ז ע''ג, ובבלי כאן ל''ה א', כתובות ל''ה א', ל''ח ע''א, סנהדרין ע''ט ב', פ''ד ב'. ועיין גם ירושלמי תרומות פ''ז ה''א, מ''ז ע''ג, שבת פ''ב ה''ה, ה' ע''א, כתובות פ''ג ה''א, כ''ז ע''ב. ועיין מ''ש מהרי''ן אפשטיין במבואו למכילתא דרשב''י, עמ' י''ט-כ'. 
(ג)  <strong>שנידון בגופו. </strong>וכ''ה בד. ובכי''ע: שנידון בנפשו, כלעיל וכלהלן בסמוך, וכבר''מ. 
(ד)  <small>58-59.</small> <strong>הדליק גדישו של חבירו ביום הכפורים אפי' שוגג פטור וכו'. </strong>ברייתא זו היא כר' נחוניא בן הקנה לעיל פ''ז הי''ח ומקבילות שצוינו שם, והוא פוטר אף בחייבי כריתות משום שהם נידונין בנפשן לשמים, ופטורין אף שוגגין. ופשיטא שהיא דעת יחיד ונגד סתם משנתנו כאן פ''ז מ''ב, פ''ח מ''ג, שבועות פ''ד מ''ו, וכמה סוגיות בירושלמי ובבבלי. ועיין מ''ש ביש''ש כאן פ''ח סי' כ''ג, ובאו''ז פ''ח סי' ש''מ, עמ' 52. 
### הלכה יט
(א)  <small>60.</small> <strong>הגונב כיסו של חבירו וכו'. </strong>ירושלמי כאן פ''ג ה''ד, ג' ע''ג, בבלי שבת צ''א ב', כתובות ל''א א', ב''ב פ''ו א', סנהדרין ע''ב א'. 
### הלכה כ
(א)  <small>61-62.</small> <strong>העושה מום במוקדשין, אין משלם אלא חצי נזק. </strong>כלומר, החובל בקדשים (ועשה בהם מום) ועבר על לאו<sup class="footnote-marker">48</sup><i class="footnote">תו"כ אמור פרק ו', פרש' ז' ה"ט, צ"ח סע"ב, ומקבילות.</i> ולוקה<sup class="footnote-marker">49</sup><i class="footnote">ר"מ פ"א מה' איסורי מזבח ה"ז.</i> חייב בתשלומין, וסובר תנא זה שבמקום מלקות ותשלומין, משלם ואינו לוקה, או סובר שלוקה ומשלם. וברייתא זו באה לכאן אגב פטורא מממון בחייבי מיתות, או בחייבי כריתות שנשנו בסמוך. ואשר לשיעור התשלומין נראה שמדברים כאן בקרבן שהתחייב באחריותו בשוויו, וחייב להביא אחר במקומו של בעל המום. והמומם אחרי פדיונו אינו ראוי לא לגיזה ולא לעבודה ולא לחליבה, והוא בזול. ועיין בתוספות בכורות כ''ח ב', ד''ה רביע. ועיין מ''ש בתס''ר, עמ' 98. ועיין בתוספות כאן צ''ח א', ד''ה הצורם, ובחידושי הרשב''א שם. 
(ב)  <small>62-63.</small> <strong>משלם נזק וצער ריפוי שבת ובשת וכו'. </strong>בבלי מ''ב סע''ב, מ''ט א'. ועיין רש''י לעיל שם, ד''ה שמין, ובתוספות מ''ב ב', ד''ה נותן. ועיין בבאורי הגר''א אה''ע סי' פ''ג ס''ק ד' ובמ''ש כאן. ועיין לעיל הי''ד, סוף שורה 42–44. ועיין ביש''ש פ''ה סי' ט''ז. 
(ג)  <small>64.</small> <strong>ולדות לבעל הריון. </strong>מכילתא משפטים פ''ח, עמ' 275, 276, ירושלמי פ''ה ה''ו, ה' ע''א, בבלי מ''ט א'. 
(ד)  <small>65-66.</small> <strong>היתה מעוברת מגר, ועבד משוחרר, ולדות של גר, ועבד משוחרר, לפיכך אם מת, הרי זה זכה. </strong>במשנתנו פ''ה סמ''ד: ואם אין לה בעל, נותן ליורשיו. היתה שפחה ונשתחררה, או גיורת, פטור. ופירשו כל המפרשים (חוץ מן הריב''א) שהמדובר בשפחה שהיתה נשואה לעבד משוחרר, או גיורת שהיתה נשואה לגר, לפיכך אם מת הבעל ואין לו יורשים, זכה החובל בדמי הולדות. וכן יוצא מן הבבלי מ''ט א': אמר רבה לא שנו אלא שחבל בה בחיי הגר, ומת הגר וכו', הרי ברור שרבה פירש את משנתנו שהעיקר הוא שהבעל היה גר, או עבד משוחרר, ואין להם יורשים.<br>ברם פשוטה של משנתנו היא כמשמעותה שאם היתה מעוברת מגר ועבד משוחרר שבאו עליה בעבודתם ובגיותם פטור,<sup class="footnote-marker">50</sup><i class="footnote">ואין בבא זו דבוקה לשלפניה: ואם אין לה בעל וכו'.</i> כפירוש הריב''א.<sup class="footnote-marker">51</sup><i class="footnote">שהביאו בתוספות מ"ב ב', ד"ה היתה, ועוד בכמה מן הראשונים.</i> וביש''ש פ''ה סי' י''ז הסיק שרב חסדא בבבלי שם (מ''ט א') מפרש את משנתנו כפשוטה, כפירוש הריב''א. ואף בתוספות מ''ב ב' (ד''ה היתה) שהשיגו על הריב''א מדברי רבה הנ''ל, כתבו: דהא בהפרה <strong>משמע</strong> כדפ''ה וכו'. ולא אמרו אלא ''משמע''. ואפשר להדחק ולומר שעיקר דברי רבה לא על משנתנו נאמרו אלא על ברייתא, וכתוספתא שלפנינו שמפורש בה ''ולדות של גר ועבד משוחרר'', ומוכח שבא עליה כשנתגייר ונשתחרר, ומשנתנו היא כפשוטה, ואינה עניין לכאן.<br>ולא עוד אלא שנראה שאף הירושלמי פירש את משנתנו כפירוש הריב''א. וכן אמרו שם על משנתנו (ה''ו, ה' ע''א): בא על אמו וכו', <strong>בעל</strong>. את שראוי ליקרות בעל, יצאו אילו שאינן ראויין להיות בעל. ר' יסא בשם ר' יוחנן עוברין אין יוצאין בשן ועין וכו' כיני מתנית' עוברין אין יוצאין בשן ועין של אמן. ולכאורה אין להבין מה עניין שן ועין של עוברין למשנתנו. אבל אם נפרש את המשנה כפשוטה הכל ברור. ומתחילה אומר הירושלמי שאם אין קידושין לבעל, אין העוברים שלו, אעפ''י שהוא בעל הריון, ולפיכך אם גוי, או עבד בא על בת ישראל אין דינו כבעל הריון, ואפילו אם חבלו באשתו אחרי שנתגייר וכו'. וזה שאמרו במשנתנו היתה שפחה ונשתחררה פטור, הוא דווקא כשהאדון שחרר את השפחה בשטר, והיא וולדה נשתחררו, אבל נשתחררה בשן ועין, הרי הוולדות שלה <strong>לא</strong> נשתחררו, ואם חבלו בה אח''כ אין החובל פטור, אלא משלם לבעלים.<br>בכל אופן ברור לפי זה שאין התוספתא שלנו עניין למשנתנו, וכאן מדברים שנתעברה מגר ועבד משוחרר בגירותן ואחרי שחרורן, כפי שפירשו רוב המפרשים את משנתנו.<br>ובמכילתא דרשב''י משפטים כ''א, כ''ב, עמ' 176: יכול אין כל הענין מדבר אלא בבת חורין, מנין לרבות את הגיורת ואת השפחה המשוחררת, ת''ל <strong>ונגפו אשה הרה</strong> מכל מקום, ובהערה שם: "בנגוד למשנתנו (שם)''. ברם אין המכילתא עניין כלל למשנתנו. והכוונה שם לרבות גיורת ומשוחררת שנישאו לישראל ונתעברו ממנו אח''כ, שדינן כבת חורין. והרי המדרש אומר במפורש: ''יכול אין כל הענין מדבר אלא בבת חורין''. וכן אמרו במכילתא זו בריש משפטים, עמ' 158: אשר תשים לפניהם, [יכול שכל משפט] שבתורה נאמר לעינין אחד וכו', ועיין בהערות מהרי''ן אפשטין שם. ועיין מכילתא משפטים, פי''א, ריש עמ' 87. ועיין תו''כ מצורע ריש פרשה ה', ע''ח ע''ד (ובמקרא שם רפט''ו), ובתו"כ ריש תזריע, נ''ז ע''ג. ומצויים ריבויים כאלה בלא קשר עם ''בני ישראל'', עיין תו''כ צו פרק ט' ה''א, ל''ג ע''א (אבל עיין בפירוש הראב''ד שם), מכילתא דרשב''י י''ג, ט', עמ' 41, ספרי ראה פיס' צ''ג, סוף עמ' 154, ועיין בהערות שם. וכן דרך המדרשים מדבי ר''ע לדרוש ריבויים.<br>סוף דבר, לפנינו שלשה עיניינים. במכילתא דרשב''י מרבה גיורת ומשוחררת שדינן כישראל, ואם נתעברו מישראל חייב לשלם דמי וולדות לבעל. הברייתא שלפנינו מדברת בבת ישראל שנישאת לגר, או לעבד משוחרר, וחבלו בה ויצאו ילדיה, ומת הגר, או המשוחרר, ומשנתנו מדברת במשוחררת ובגיורת שנתעברו בעבדותן, או בגיותן, ונשתחררו, או נתגיירו, וחבלו בהן, פטור.
(ה)  <small>67.</small> <strong>הרי אילו נשבעין ונוטלין. </strong>וכגון שראוהו נכנס שלם ויצא חבול, ודינן כמשנת שבועות פ''ו מ''ג (ומקבילות), וכלהלן הכ''ח. ומלמדת הברייתא שאפילו בעבד שבעה''ב יכול לטעון שחבל בו מפני שלא רצה לציית, דינו כבן חורין גמור, ואינו נאמן. 
### הלכה כא
(א)  <small>68.</small> <strong>בינו לבינן פטור, מפני שהוא קנס. </strong>כלומר, ואפילו הוא מודה, ואפילו אם יש עדים שנכנס שלם ויצא חבול, דומיא דרישא, והוא פטור, אפילו לשיטת הר''מ בפ''ה מה' חובל ומזיק ה''ו. ובין לשיטת הר''מ (פ''ה שם ה''ד) ובין לשיטת הראב''ד (שם) אין התקנה של נשבע ונוטל קיימת בכגון דא, שאדון המכה את עבדו אינו בסוג של בעלי זרוע, ועוד שיש לחשוש שחבל בעצמו כדי לצאת לחרות. 
### הלכה כב
(א)  <strong>המכה את עבדו, מכרו לאחר ומת וכו'. </strong>בח''ד העיר על מכילתא משפטים פ''ז, עמ' 273: <strong>ומת תחת ידו</strong>. שתהא מכתו ומיתתו ברשותו, הא אם הכהו ומכרו לאחר ומת, הרי זה פטור. ונראה שדווקא אם מכרו פטור, אבל אם נתנו במתנה, או שחרכו, חייב. וההבדל הוא שאם מכרו במכר קיים אנו מניחים שהיה יכול לחיות בשעת המכר,<sup class="footnote-marker">52</sup><i class="footnote">שאם הלוקח ידע שאינו יכול לחיות וסבר וקבל, דינו כמקבל מתנה.</i> ולפיכך פטור, אבל בדבר שתלוי באדון בוודאי שאין בידו להערים ולהפטר ממיתה. ולפי חוקי המלכות<sup class="footnote-marker">53</sup><i class="footnote">Digest 21; 1. 17. 12</i> היו הערכאות מכריחים את האדון למכור את העבד, אם נהג בו באכזריות יתרה. ועיין מ''ש בהערתי לדב''ר (הוצ' ליברמן), הוצאה שלישית, עמ' 84, הערה א.<br>ועיין בזית רענן על הילקוט דפוס ויניציאה, כ''ד ע''ב, ומסיק שם: אבל אם לא היה אף בשעת הכאה שלא (צ''ל: שלו), חייב, אפילו חי יום (כלומר, מעת לעת, יום שהוא יומים). ובילקוט בדפוסים חדשים תלו בו בזית רענן בוקי סריקי, והכשילו את מפרשי המכילתא האחרונים.
(ב)  <small>69-70.</small> <strong>עבד שחבל בעצמו, יוצא לחרות ונותן לרבו. </strong>בכי''ע: יצא לחרות וכו'. ואף לפנינו הפירוש הוא אם יוצא (וסיגנון כזה רגיל במקורות התנאים) לחרות הוא נותן<sup class="footnote-marker">54</sup><i class="footnote">עיין מ"ש מהרי"ן אפשטין במבוא לנוה"מ, עמ' 1076 ואילך.</i> לרבו. ואפילו חבל בעצמו בשוגג דינו כן, שהרי אדם מועד לעולם. והוא דין משנתנו פ''ח מ''ד: <strong>העבד</strong> והאשה פגיעתן רעה וכו', אבל משלמין לאחר זמן. נתגרשה האשה, נשתחרר העבד חייבין לשלם. ומוסיפה התוספתא שאף אם חבל בעצמו הדין כן. ועיין להלן בסמוך. ועיין במלחמות ספ''ב, שכתב כדבר פשוט שאין העבד יכול למחול על נזקי גופו. 
(ג)  <small>70-71.</small> <strong>האשה שחבלה בבעלה אין מפסדת כתובתה, וכשם שאי איפשר לה למכור וכו'. </strong>בבלי פ''ט ב'. ואף שחייבת לשלם אח''כ כשנתגרשה, או נתארמלה (עיין לעיל בסמוך), מ''מ כל זמן שהיא תחת בעלה אינה מפסדת כתובתה, כר''מ שאוסר לאדם שישהא את אשתו אפילו שעה אחת בלי כתובה, עיין בבבלי שם. ועיין מה שהאריך בזה ר''ח אלגאזי בנתיבות משפט, מישרים נתיב כ''ג ח''ו, קפ''ב ע''ד ואילך. 
### הלכה כג
(א)  <small>73-74.</small> <strong>עבד נשבע ונוטל. </strong>ומדברים כאן שהעדים ראו את עצם החבלה, אלא שלא הבחינו באיזה אבר חבל בראשונה, העבד נשבע ונוטל. ואף כאן קנסו את האדון בעל הזרוע שחבל בעבד יותר מן הראוי, שהוא נשבע ונוטל. וכבר העמידו בירושלמי (גיטין פ''ד ה''ד, מ''ה ע''ד) את עיקר הדין כמ''ד שהיוצא בשן ועין אינו צריך גט שחרור, ודינו כבן חורין גמור, ועיין מכילתא משפטים פ''ט, עמ' 279, ובבלי גיטין מ''ב ב'.<br>ובירושלמי כאן פ''ה ה''ו, ו' ע''ג, מתחיל בברייתא שבתוספתא מכות פ''א ה''ד (ותתבאר אי''ה במקומה), וכנראה שיש שם השמטה, ונשמטה הברייתא שלפנינו. וכ''ה שם (לפי גירסת שרי''ר, עמ' 250): וכולה מן הדין עבדה מימור כן ? כלומר, וכי כל כמיניה לעבד זה לומר כן, שמתחילה הפיל את שנו, ויצא בה לחרות, ועליו לשלם לו דמי עינו, ולמה נשבע ונוטל ? ומתרץ הירושלמי: אמר ר' נסה וינון דמרון כן, (והם, כלומר, שני עדים אמרו כן) מעידין אנו על פלוני שנכנס תחת ידו שלם ויצא חבול בשתים,<sup class="footnote-marker">55</sup><i class="footnote">כלומר, ראינו שנכנס תחת ידו כשהוא שלם, וראינו שהכה אותו בראשו ויצא חבול בעינו ובשנו, אבל לא הבחנו במה שחבל בראשונה.</i> יוצא לחרות בראשונה, ונותן לו דמי שנייה, ועל כך נאמן העבד בשבועה שבתחלה הפיל לו את השן, וכמו שכתבנו לעיל.<sup class="footnote-marker">56</sup><i class="footnote">והעירותי על כך בתרביץ ש"ב, עמ' 236, ובתס"ר, עמ' 98.</i>
### הלכה כד
(א)  <small>74.</small> <strong>המוכר את עבדו וכו'. </strong>צ''ל: <strong>המכה</strong> את עבדו, כמו שהוא בכי''ע ובס' יחוסי תנאים ואמוראים ערך טבי עבדו של ר''ג, הוצ' מימון, עמ' ת''נ. 
(ב)  <small>74-75.</small> <strong>בין מתכוין לו ובין שאין מתכוין לו יצא בן חורין. </strong>כאן מפורש שאפילו לא נתכוין לעבד יצא לחרות, ומסתבר שהוא הדין אם לא התכוון לשנו, או לעינו, וברייתא זו לא הובאה בשום מקום בתלמוד. ובמכילתא דרשב''י משפטים כ''א, כ''ו, עמ' 177, מבואר להפך, וכן שנינו שם: <strong>את עבדו</strong>. עד שיהא מתכוין לו. ולהלן בסמוך שם (כ''א, כ''ז): <strong>יפיל</strong>, עד שיתכוין לו. וברישא ממעט את שאינו מתכוין לעבד, ובסיפא ממעט את שאינו מתכוין לשן. וכן פסק הר''מ בפ''ה מה' עבדים הי''א והי''ב. וכן מוכח במכילתא משפטים פ''ט, סוף עמ' 279. וכן מבואר בבבלי קידושין כ''ד ב' (וכדעת ר''א שם).<br>אבל בבבלי כאן כ''ו ב': אמר רבה היתה אבן מונחת לו בחיקו, ולא הכיר בה ועמד ונפלה וכו' לעניין עבד פלוגתא דרשב''ג ורבנן, <strong>דתניא</strong> הרי שהיה רבו רופא וכו'. והוא קשה מאד, שהרי שם נתכוון לטפל בשן ובעין, וכאן לא התכוון כלל, לא לעבד ולא לשינו. וידידי הרב ר' זרח וורהפטיג העיר לי על גירסת הר''ח<sup class="footnote-marker">57</sup><i class="footnote">כ"ז רע"א, וכ"ה גם בר"ח מכ"י באוה"ג כאן, עמ' 36.</i> שהעתיק משם: <strong>ותניא</strong> (במקום ''דתניא'') הרי שהיה רבו רופא וכו'. ולפי זה כיוון רבה למחלוקת של החכמים ורשב''ג בבבא שלפנינו שלרשב''ג לא יצא לחרות אם לא התכוון, ולחכמים יצא לחרות אפילו לא התכוון כלל. ושוב הביא הבבלי את הסיפא כאן (''ותניא'') שלרשב''ג אפילו התכוון לשן ולעין לא יצא לחרות. ובאמת בכתי''י מצוי מאד החילוף בין דלי''ת לבין וי''ו, וכמעט שאין כאן שינוי בכתיב. ופירוש זה נ''ל קרוב לוודאי. ועיין היטב בס' הנר לר''ז אגמאתי 6 ע''א (בסופו), וכנראה שכיוון לפירוש זה, עיי''ש.<sup class="footnote-marker">58</sup><i class="footnote">אחרת היה אומר <strong>דתניא </strong>בתוספת וכו', כסיגנונו בכל מקום שמציין למקור הברייתא שהביא הבבלי.</i><br>סוף דבר אין הלכה כבבא שלפנינו, אלא כשאר המקורות הנ''ל, ובתוכם גם הסוגיא בבבלי קידושין כ''ד ב'. ולפיכך פסק הר''מ הנ''ל שלא כבבא שלנו כאן (בבלי כ''ו ב'), עיין בכ''מ במקומו ובמיוחסים לר''י הזקן בקידושין שם. והראשונים כאן ושם משתדלים ליישב את הסוגיות, אבל המחוור הוא שהסוגיות חולקות. ובח''ד כאן כתב: והך בבא קמייתא דהכא בתוספתא י''ל דהיינו כי ההיא דרבה וכו'. ובס' יחוסי תנאים ואמוראים הנ''ל, עמ' תנ''א פירש שהסיפא שלהלן מפרשת את הרישא ''תני והדר מפרש'' (וכן פירש בח''ד כאן). ועיי''ש שהעיר על מעשה ר''ג וטבי עבדו, וממנו מוכח שאפילו אם לא התכוון יצא לחרות, עיין מ''ש בתס''ר, עמ' 99.
### הלכה כה
(א)  <small>76.</small> <strong>היה רבו רופא וכו'. </strong>מכילתא דרשב''י הנ''ל, בבלי כ''ו ב', קידושין כ''ד ב'. ועיין מ''ש לעיל בסמוך. 
(ב)  <strong>שני זו ועקרה וכו'. </strong>כלומר, [רפא] שני זו. ובמקבילות: <strong>חתור</strong> שני וכו'. 
(ג)  <small>77.</small> <strong>רבן שמעון בן גמליאל אומר וכו'. </strong>בכי''ו ישנה כאן השמטה ע''י הדומות והשלמתיה ע''פ ד וכי''ע. 
(ד)  <small>78.</small> <strong>אם אמר לאחר לעשות לו כן וכו'. </strong>הלכה זו פשוטה היא. ואעפ''י שיש כאן מצוה לרפא, ורבו הרופא שעשה שליח הרי שלוחו כמותו, מכל מקום יכול לומר לו לתיקוני שלחתיך. 
### הלכה כו
(א)  <strong>הכהו נגד עינו ואינו רואה וכו'. </strong>מכילתא משפטים פ''ט, עמ' 279, מכילתא דרשב''י שם כ''א, כ''ו, עמ' 177, ירושלמי כלאים פ''ח ה''ב, ל''א ע''ג, בבלי כאן צ''א א', צ''ח א', קידושין כ''ד ב'. ופירש''י ועוד: כנגד עינו. הכהו בכותל כנגד עינו של זה. וכן מוכח מן הירושלמי הנ''ל שנתנו את הטעם מפני שהוא יכול לברוח, ומכאן שלא נגע בו, עיין מ''ש ע''ז להלן בסמוך.<br>ובמכילתא הנ''ל: <strong>את עין עבדו</strong>. שומע אני אפילו העלת חורור,<sup class="footnote-marker">59</sup><i class="footnote">עיין תוספות בכורות ל"ח ב', ד"ה וסימנך, ומ"ש לעיל שבת, עמ' 116.</i> תלמוד לומר <strong>ושחתה</strong>, לא אמרתי אלא מכה שיש בה השחתה, מכאן אמרו טפח על עינו וסימהו, על אזנו וחרשו יוצא בן חורין דברי רבי <strong>חנינא בן גמליאל</strong>, שנאמר <strong>וכי יכה איש</strong> עד שיעשה מעשה. ודורשים מפסוק זה שני דברים, מ''את עין'', עד שיעשה מעשה, ומאת ''ושחתה'' שהעבד אינו יכול להשתמש כלל בעינו, כלהלן בסמוך: הכהו על עינו וכהתה. וכן במכילתא דרשב''י הנ''ל: <strong>את עין</strong>. יכול כיון שהכהו על עינו (כלומר, ועדיין רואה בה קצת) יהא יוצא בן חורין, ת''ל <strong>ושחתה</strong>. יצא זה שלא שחת. יכול אפילו הכהו כנגד עינו ואינו רואה, כנגד אזנו ואינו שומע, ת''ל <strong>את עין</strong> עד שיכהו על עינו.
(ב)  <small>79.</small> <strong>שנ' הכהו עד שיעשה בו מעשה. </strong>בכי''ע: שנ' <strong>והיכהו</strong> וכו'. ובתוספות כאן צ''א א', ד''ה לא, מעתיק בשם התוספתא שנאמר <strong>והכה</strong> וכו'. ולפי גירסא זו הכוונה למשפטים כ''א, י''ז: <strong>והכה איש את רעהו</strong>, ולמדים שן ועין מנזק, ואם בנזק אינו חייב אלא בעושה מעשה בגופו כל שכן בשן ועין (עיין בבלי כאן כ''ו ב'). וכן באמת בירושלמי כלאים הנ''ל: תפס בו הרי זה <strong>חייב</strong>. ובבבלי כאן צ''א א' (אחרי הברייתא שלנו): כדתניא וכו' אחזו ותקע באזנו וחירשו <strong>חייב</strong>. ומשווה הבבלי חירות בשן ועין לניזקין. ועיין לעיל פ''ו הט''ז.<br>ולעצם העניין העירו בתוספות הנ''ל שבתוספתא כאן מפורש שמטעם גזירת הכתוב אתינן עלה, אבל בבבלי אמרו שהוא פטור ''משום דאמרינן הוא ניהו דאבעית נפשיה''. וכן בירושלמי כלאים הנ''ל לא נזכר הפסוק שהביאו בתוספתא ובמכילתות הנ''ל. ובאמת אין הבדל בין הטעמים, שאין אדם ניזק וודאי מן הקול אלא כשנשאר עומד נגדו, אבל אם מיד כשיצא הקול זז ממקומו והתרחק ממנו לצדדין, או מנגדו, אפשר מאד שלא ינזק. ובנידון דידן הוא ניזק משום שנבהל ונשאר עומד במקומו, ולפיכך ''הוא ניהו דאבעית נפשיה''. וכן בירושלמי הנ''ל: טיחה כנגד עינו וכו' לא יצא לחירות וכו', שהוא יכול לברוח וכו' תפס בו הרי זה חייב (כלומר, בניזקיו). וכעי''ז בבבלי הנ''ל, מכאן שכל הפטור הוא משום שלא אחז בו, ויכול היה לברוח, כלומר מפני שלא עשה מעשה בגופו. וברי''ף קידושין פ''א סי' תקצ''ח: כיון דבר דעתא הוא וכו'. אבל עיין ביש''ש פ''ח סי' ל''ט מ''ש על התוספתא כאן. ועיין בח''ד.
(ג)  <small>79-80.</small> <strong>על עינו ואינו רואה וכו'. </strong>כלומר, אעפ''י שבחוץ אינו ניכר שום דבר, יצא לחירות. 
### הלכה כז
(א)  <small>80.</small> <strong>הכהו על מוחו וכו'. </strong>כלומר, אעפ''י שלא הכהו לא על עינו ולא כנגד עינו, יצא לחרות. 
(ב)  <small>81.</small> <strong>על עיניו ויצאו בנות מלך וסימא את עינו וכו'. </strong>וכ''ה בכי''ע. אבל בד חסרות המלים ''על עיניו'', ולפי זה דבוקה בבא זו לרישא: וירדו מים וחיפו את עיניו ויצאו בנות מלך, כלומר, ע''י המים שחיפו את עיניו. וכנראה שהנכון כלפנינו, כלומר, ע''י ההכאה יצאו בנות מלך, אם סימא את עיניו יצא לחרות, ולפנינו שתי הלכות. הראשונה שאעפ''י שלא הכה על עיניו ממש, והשנייה אעפ''י שלא נסתמא ע''י ההכאה ממש, עיין להלן. ומוצא של המלה ''בת מלך'', לא נתברר לי. ועיין מ''ש קרויס בתוספות ערוך השלם, עמ' ק''י, ערך בת חורין וערך בת מלך, ובספרות שציין שם.<br>ובמילון ערבי למלים בתוספתא (עיין מ''ש במבוא לח''ו עמ' ט''ו): בנת <strong>מלח</strong> צבי (ובין השורות תלויה עוד יו''ד, כלומר, קרי: צביי) אלעין.<br>וכל המפרשים הסמיכוה ל''בת מלך'' שבבבלי שבת ק''ט א', ומשמע משם שהיא רוח רעה השורה על העין, ולא בארו כלל מה עניינה לנדון שלפנינו, או שראו סתירה מכאן.<br>ברם אצל הקדמונים היתה רווחת אמונה שלפעמים אין בידי ההכאה כדי להזיק, או להמית, אבל מזיקים משתמשים בהזדמנות של ההכאה ומשלימים את הנזק עד הסוף. וכן אמרו במדרש איכה רבה פ''א, ג', הוצ' בובר עמ' 64: והא מזיקא קאי[ם] בתרך טעין קטיא דפרזלא ואת מחי בהדא, והוא מחי ליה בההיא, ומת. וכע''ז גם במדרש במ''ר נשא פי''ב, ג'. ומלמדת התוספתא בסיפא שהעבד יצא לחרות, אעפ''י שלא נסתמא אלא על ידי בנות מלך שהופיעו בשעת ההכאה. אבל קשה להניח שאמונה זו היתה רווחת גם בא''י, והשתמשו בה הלכה למעשה.
(ג)  <small>81-82.</small> <strong>הכהו על עינו וכהת וכו'. </strong>בבלי קידושין כ''ד ב'. ועיין מכילתא ומכילתא דרשב''י שהעתקנו לעיל שורה 78, ד''ה ובמכילתא הנ''ל. 
(ד)  <small>83.</small> <strong>היתה עינו כהה וסימאה וכו'. </strong>בבלי הנ''ל. 
### הלכה כח
(א)  <small>84-85.</small> <strong>החובל בחבירו, ומת החובל וכו'. </strong>כל הברייתא באו''ז ב''ק סי' שפ''א, כ''ט ע''א, בשם ספר חפץ, גליון. ועצם ההלכה פשוטה, שהרי ניזקין גובין מן המשועבדים, ומכל שכן מן היורשים, עיין לעיל כתובות פ''ב ה''ב ומקבילות ומ''ש לעיל שם, עמ' 210. ועיין ירושלמי חגיגה פ''ה ה''א, ע''ו ע''א, גיטין פ''ג ה''ז, מ''ה ע''א ומקבילות, בבלי קידושין י''ג ב' ומקבילות שצוינו שם. ועיין בבלי ב''ב קע''ה ב' (ומקבילה) ולעיל פ''ו ה''ג. 
(ב)  <small>85.</small> <strong>מת הנחבל, יתן ליורשיו. </strong>ס' חפץ הנ''ל. ועיין בח''ד שהביא מכאן ראייה לשיטת הראב''ד פ''ה מה' חובל ומזיק ה''ו, ולשיטת הר''מ הוא מפרש שעמד בדין. 
(ג)  <small>85-86.</small> <strong>הנחבל, בין שיש שם טענה ובין שאין שם טענה וכו'. </strong>גליון ס' חפץ הנ''ל. ובשו''ת לקדמונים כ''י ששון (אהל דוד, 199 רע''א): וששאלתם על מה שאמרה התוספתא הנחבל בין שיש שם טענה וכו'. וחבל שלא העתיק את כל התשובה. וברייתא זו לא הובאה בשום מקום בתלמודים, והיא כסתם משנתנו בשבועות פ''ז מ''ג שאינה מחלקת, ועיין מ''ש להלן בסמוך. 
(ד)  <small>86-87.</small> <strong>ר' יהודה היה קורא אותה כאי, כל זמן שהן חובבין וכו'. </strong>ולהלן שבועות פ''ו ה''ב: היה קורא <strong>אותו</strong> הכאבין, כל זמן שהן <strong>חובבין</strong> וכו'. ובד: קורא אותה הכא כאי, כל זמן שהן <strong>חוככין</strong> וכו'. ולהלן שבועות הנ''ל: היה קורא <strong>אותו</strong> הכא כי', כל זמן שהן <strong>חוככין</strong>. ובכי''ע כאן: היה קורא הכאב (נוקד על המלה בראשה ובסופה) כל זמן שהן <strong>חוככין</strong>. ובשבועות הנ''ל: היה קורא אותה חביבאי כל זמן שהן <strong>חובבין</strong> וכו'. ובירושלמי שבועות פ''ז ה''ג, ל''ז ע''ד: היה קורא חבטי כל זמן שהן <strong>חוככין</strong> (בדפוסים מטושטשים הכ''פין, אבל בכי''ל ברור) זה בזה. והנה הגירסא ''חוככין'' היא מקויימת ע''י רוב הנוסחאות (והיא מסתייעת קצת מן הלשון ''זה בזה''), ולפ''ז מסתבר לקיים את חגירסא ''חכאכי'' (או מעין זה). ור' יהודה חולק על הת''ק והוא קורא לחבול ''חכאכי'', כסיגנונו בכמה מקומות,<sup class="footnote-marker">60</sup><i class="footnote">עיין מ"ש לעיל ח"ד, יומא, עמ' 718, ד"ה נמצאנו.</i> והוא סובר שדווקא אם חוככים זה את זה ויש שם איזו טענה, נשבע הנחבל ונוטל, אבל בלי זה אם הוא כופר הכל, ולא היה שום דין ודברים ביניהם, אינו נשבע ונוטל. ובכלל זה כמובן הוא גם הודאה במקצת, שיש שם טענה, והוא כדעתו במשנתנו בשבועות פ''ז מ''ג הנ''ל.<sup class="footnote-marker">61</sup><i class="footnote">ועיין בח"ד שמביא מכאן ראייה לשיטת הרמ"ה שהביא בטחו"מ סוף סי' צ'. אבל הוא בעצמו הרגיש שיש לשאול למה כר' יהודה, שלא כת"ק. ועיין גם במה"פ שבועות שם, ד"ה ראוהו זורק, ודבריו תמוהים, ופירושו בירושלמי הוא דוחק דוחקין, ויתבאר אי"ה במ"א.</i> ולהלן בתוספתא שבועות, וכן בירושלמי שם, לא הובאה הרישא כאן, ודברי ר' יהודה נסמכו למשנתנו שם.<br>וכבר העירותי בתס''ר במקומו שבספר חפץ שהעתיק את התוספתא דלג על דברי ר' יהודה, והוא מפני שאין הלכה כמותו.
(ה)  <small>87-88.</small> <strong>היה נשוך מקום שאין יכול לישוך וכו'. </strong>ירושלמי הנ''ל. ועיין בבלי שם מ''ו ב' (בשם שמואל). 
(ו)  <small>88.</small> <strong>לאחר זמן זה או' חבלתה וכו'. </strong>גליון ס' חפץ הנ''ל, ירושלמי הנ''ל. ופירושו שאינו נוטל בשבועה אלא אם ראוהו נכנס שלם, ומיד יצא חבול, אבל אם לא ראוהו מיד שיצא הרי היא כשאר הטענות. ולא נתבאר כאן מהו לאחר זמן,<sup class="footnote-marker">62</sup><i class="footnote">עיין לעיל גיטין פ"ב ומ"ש לעיל שם, סוף עמ' 814 ואילך. נדה פ"ג ה"ו ובתס"ר שם, ריש עמ' 262.</i> משום שפשוט הוא שאם עבר זמן כדי שאחר יהא שם, יש לחשוש שאחר חבל בו. ופשוטה היא, ומשום כך לא הביאוה שאר הפוסקים. ועיין בפ''מ בירושלמי הנ''ל, ופירושו דחוק. 
### הלכה כט
(א)  <small>89-90.</small> <strong>החובל בחבירו, אע''פ שלא בקש החובל מן הנחבל וכו'. </strong>במשנתנו ספ''ח מבואר שהחובל אינו נמחל לו עד שיבקש מחילה מן הנחבל. ואם בקש, עליו למחול לו, ולא יהא אכזרי ומביאה משנתנו ראייה מאברהם שבקש רחמים על אבימלך. והתוספתא מוסיפה שהנחבל צריך למחול לחובל, אעפ''י שלא בקש ממנו מחילה, ולא עוד שצריך להתפלל עליו.<br>ובס' יחוסי תנאים ואמוראים כת''י ערך רב יוסף בר חבישמיא מביא את הברייתא שלנו בשם תוספתא ב''ק [פ]י''ג אבות ומוסיף: וכולה מתניתא גרס' לה בירושלמי פ' החובל וכו'. ולפנינו בירושלמי נשמטה הברייתא, אבל בשרידים מן הגניזה נשתמר חלק גדול ממנה. ובילקוט סוף איוב רמז תתקכ''ח נעתקה כל הברייתא בשם תוספת דהחובל. ועיין רוקח סוף סי' רי''ד וסי' רי''ח, סד''ה ערב יום הכיפורים.
(ב)  <small>93.</small> <strong>בהתפללו בעד רעהו. </strong>עיין בבלי צ''ב א' ובמדרשות שנביא להלן. 
### הלכה ל
(א)  <strong>ר' יהודה אומ' משם רבן גמליאל וכו'. </strong>ילקוט וס' יחוסי תנאים ואמוראים הנ''ל, ירושלמי פ''ח ה''י, ו' ע''ג. ובס' הנר לר''ז אגמאתי, 40 ע''ב: בתוספת בבא קמא דנזיקין ר' יהודה משום רבן גמליאל הרי הוא אומר וכו' (כלפנינו). אמ' ר' יוסי הדא דתמר בשלא הוציא שם רע וכו'. והוסיף ע''פ הירושלמי, ועיין מ''ש בתס''ר עמ' 99. ועיין בס' חסידים סי' קל''ח, הוצ' מק''נ, עמ' 63. ועיין ספרי ראה פיס' צ''ו הוצ' רא''א פינקלשטין, עמ' 157, בבלי שבת קנ''א ב', מכילתא לדברים במדרש תנאים, עמ' 71, תנחומא בובר וירא סי' ל', נ''ב ע''ב, פסיקתא רבתי פסיקתא ל''ח, קס''ה ע''א, ובשאר הציונים בספרי ראה הנ''ל. 
### הלכה לא
(א)  <small>95.</small> <strong>הכהו באחר ידו וכו'. </strong>בה''ג ב''ק, ד''ו פ''ח ע''ג, ד''ב, עמ' 250 (ושם בטעות: <strong>באחת</strong> ידו), שאילתות כ''י ששון (אהל דוד 116 ע''א), תורתן של ראשונים של הורוביץ ח''א, עמ' 31, (ושם: בלוח, <strong>בארר</strong>, בנייר וכו'). ובהגה''מ סוף פ''ג מה' חובל ומזיק, דפוס קושטא רס''ט: אחד באחד (צ''ל: באחר) ידו <strong>בעור</strong> בנייר וכו', ועיין ערוך ערך תקע ב'. ובאו''ז ב''ק סי' ש''ע, כ''ח ע''ג, בשם ס' חפץ: הכהו בנייר בפנקס וכו'. ובמדרש רבתי סוף נח, עמ' 67: תניא הכהו בא' ידו, בעורות שאינן נעבדין וכו', כל הברייתא. ובילקוט המכירי תהלים, ג' כ''א, ח''א עמ' 26: תוספתא <strong>דנשים</strong> הכהו בא' ידו וכו'. ועיין תו''כ סוף אמור פ''כ ה''ד. ועיין תס''ר, עמ' 100. 
(ב)  <small>96.</small> <strong>נותן ארבע מאות זוז. </strong>כמשנתנו פ''ח מ''ו: לאחר ידו, נותן לו ארבע מאות זוז. 
(ג)  <small>96-97.</small> <strong>ולא מפני שמכה של צער וכו'. </strong>ס' הנר לר''ז אגמאתי 7 ע''ב, מיוחס להר''ש בתו''כ סוף אמור, ק' ע''ג. 
(ד)  <small>99.</small> <strong>וכשם שחייב על נזקי חבירו, כך הוא חייב על נזקי עצמו וכו'. </strong>עיין במשנתנו פ''ח סמ''ו ובבבלי צ''א א'-ב'. ונחלקו הראשונים אם הוא מדאורייתא, (עיין בה''ג ריש ה' שבועה ד''ו, קט''ו רע''ג, ד''ב, עמ' 482, שו''ת הרשב''א ח''א סי' תרט''ז), או דרבנן, (עיין ר''מ פ''ה מה' שבועות הי''ז וסייעתו). ועיין מ''ש להלן, ד''ה ונחלקו. 
(ה)  <small>99-100.</small> <strong>הוא עצמו שרק וטס בפניו כנגד חבירו וכו'. </strong>בד: הרק <strong>וטש</strong> בפניו כנגד חבירו. ובכי''ע: הוא עצמו שרק וטש בפני חבירו, כלומר שטש בעצמו בפני (דהיינו במעמד) חבירו. ובס' חסידים הוצ' מק''נ סי' קס''ד, עמ' 68, גרס כגירסת הדפוס כאן. אבל בהוצ' בולוניא סי' תרע''ו: הוא עצמו שרק וטש בפני עצמו. ובד''ח שם: <strong>סרקוסרט</strong> בפני עצמו. וכאן מפורש שאפילו בבשת אסור לבייש את עצמו. ועיין מ''ש בח''ד. ועיין בבראשית רבתי, עמ' 67, הנ''ל. ואשר לגירסא ''טש'' עיין מ''ש לעיל ח''ה (ביצה), סוף עמ' 986 ואילך. 
(ו)  <small>100.</small> <strong>מתלש בשערו. </strong>כ''ה בד ובכי''ע. ולפנינו בטעות ''ונתלש'' (המי''ם נתפרדה לוי''ו ונו''ן). ועיין בח''ד, ומ''ש להלן ד''ה מתלש. 
(ז)  <strong>מקרע את כסותו וכו'. </strong>עיין בבלי צ''א ב' ובגליון שם. 
(ח)  <small>101.</small> <strong>פטור מדיני אדם וכו'. </strong>נשנה אגב גררא של חייב בדיני שמים, ועיין בתוספות צ''א ב', ד''ה החובל. 
(ט)  <small>101-102.</small> <strong>שנ' ואך את דמכם לנפשותיכם אדרוש. </strong>וכאן מפורש שהכוונה גם לחבלה ולא למיתה בלבד, כבבלי צ''א ב', אבל סתם התלמוד דחה את הראייה מן הפסוק: ודלמא קטלא שאני. ועיין מה שהאריך בעניין הגרי''פ פערלא בבאורו למה''מ לרס''ג, ח''ב לאווין, מ''ז מ''ח.<br>ונחלקו הראשונים אם אדם רשאי לחבול בעצמו בשעת הצורך, עיין בתוספות צ''א ב', ד''ה אלא, וביש''ש פ''ח סי' נ''ט, ועיין להלן בסמוך, ד''ה אבל בתוספתא. וכשם שנחלקו אם אדם רשאי למסור את עצמו למיתה כדי שלא יכשל בעבירה,<sup class="footnote-marker">63</sup><i class="footnote">עיין במגן אבות למאירי סוף עניין י"ט, עמ' פ"א, וביש"ש הנ"ל (בפנים), והדברים ידועים.</i> הוא הדין בחבלת איברים.<sup class="footnote-marker">64</sup><i class="footnote">עיין במעשה של ר' מתיא בר חרש בתנחומא הוצ' בובר, הוספות לפרשת חוקת, ובהערה שם. וכ"ה בילקוט בראשית רמז קס"א בשם מדרש, עיין בהוצאת ר"ד היימן, עמ' 848, הערה 60.</i> ולפנינו מדברים לשעבר, אפילו אם אדם רוצה לענוש את עצמו בעד עבירה<sup class="footnote-marker">65</sup><i class="footnote">כתפילת ר' נחום איש גם זו בירושלמי סוף פאה, כ"א ע"ב, ומקבילה ובבלי תענית כ"א א', ופשיטא שתפילה לחוד ומעשה לחוד.</i> לקטוע את האיברים שלו, אסור. ואף שגם במיתה מצאנו יוצא מן הכלל, עיין בירושלמי כלאים פ''ט ה''ד, ל''ב ע''ב, ומקבילות, אין מביאין ראייה מאגדות וממעשים ב''קצרא''. ועיין בבלי תענית כ''א א' (ומקבילה בכתובות), אבל בירושלמי כתובות פ''ו ה''ז, ל''א רע''א (ומקבילה בקידושין פ''א) חסרה המלה וטבענא,<sup class="footnote-marker">66</sup><i class="footnote">ואינה גם בכי"מ בבבלי תענית.</i> ופשיטא שאין שם אלא מליצה, והרבה כיוצא בזה באגדות.
(י)  <small>102.</small> <strong>ר' שמעון בן לעזר אמ' משם ר' חלפאי וכו'. </strong>בבלי שבת ק''ה ב'. ועיין אבות דר''ן פ''ג, הוצ' שכטר, ח' ע''א, נו''ב פ''ד, ח' סע''ד. ועיין בהוספות שם ס''ט ע''א ופ''ד רע''ב. 
(יא)  <small>103.</small> <strong>מתלש בשערו. </strong>בבבלי ובאבות דר''ן הנ''ל חסר. ועיין ח''ד. 
(יב)  <small>105.</small> <strong>שכך היא עבודתו של יצר הרע. </strong>עיין במקורות הנ''ל ובבלי נדה י''ג ב'. 
### הלכה לב
(א)  <small>105-106.</small> <strong>האומר סמא את עיני שמזקתני וכו'. </strong>בתוספתא בכל הנוסחאות הגירסא היא: פטור. אבל בירושלמי בספ''ח, ו' ע''ג, הגירסא היא: חייב. על מנת לפטור חייב. ולפ''ז הברייתא שבירושלמי מוסיפה על משנתנו בסוף פירקין רק את המלה ''שמזיקתני'', (כפירוש בעל פ''מ), ומפרשת שדין משנתנו הוא אם אפילו רוצה לקטוע את ידו מפני שהיא מזיקה ומצערת אותו. והטעם הוא שאסור לאדם לחבול בראשי איברים שלו רק מחמת צער גרידא, אם אין כאן סכנת נפשות. ואם אסור לו לעשות כן, אף חברו אסור לו לשמוע לו. ואפילו אם אמר בפירוש ע''מ לפטור חייב, עיין בירושלמי ובבבלי במקומו, ודינו כדין אומר הרגני, שהוא רוצח ממש. אבל יש מן הראשונים שסוברים שאפילו בראשי אברים פטור בעל מנת, עיין שטמ''ק ומאירי, עמ' 270.<br>אבל בתוספתא לא נזכר כלל ''ע''מ לפטור'', משום שהיא <strong>חולקת</strong> וסוברת שבמקום כאב וצער מותר לו לחבול באברים שלו, וממילא אם אחר עשה כן ברשותו פטור. ועיין מ''ש לעיל בסמוך, ד''ה ונחלקו. ואשר לירושלמי עיין מה שפירש בו בהגהות יפה עינים ד''ה יש הן. ובכיר''ז הגירסא היא כלפנינו. ועדיין צ''ע בפירושו.
### הלכה לג
(א)  <small>106-107.</small> <strong>אנסוהו גויים, ונטלו ממנו של חבירו, בפניו פטור, הוא נטל ונתן להן הרי זה חייב. </strong>בד: ונטלו ממונו בפניו פטור. ובכי''ע כלפנינו (אלא שם: ממונו). ושמא צ''ל לפנינו: נטלו ממנו [ממונו] של חבירו וכו'. וכן בירושלמי בסוף פירקין: תני ישראל שאנסוהו גוים ונטלו ממנו ממון חבירו בפניו פטור וכו'. ולפי פשוטה של הברייתא מדברים במציאות שהיתה רווחת בא''י באותו זמן, והיינו פקידי המלכות שהיו חומסין וגוזלין,<sup class="footnote-marker">67</sup><i class="footnote">ולעתים קרובות יותר מחוקי המלכות האכזריים.</i> ולא היו תופסין את כל הרכוש אלא סכום ידוע, עיין מ''ש לעיל ח''ז (נדרים), עמ' 418, ואילך. והאנסים הללו תפסו חלק מרכושו בפניו,<sup class="footnote-marker">68</sup><i class="footnote">שהרי אם תפסו שלא בפניו דינו כשאר אנסים, ואפילו אם היה שומר שכר פטור.</i> ואם היה אומר לאנס אין רכוש זה שלי, היה לוקח מן המפקיד, פטור, ואינו נידון כאילו יכול להציל, משום שאינו מחוייב לפדות את ממון חבירו בממונו, אבל אם בא האנס, ונטל הוא ונתן בידו את רכוש חבירו חייב, משום שמציל את ממונו בממון חבירו, חייב לשלם. ונראה שאם בא האנס סתם, והראה בעצמו את רכוש חברו, דינו כאילו נשא ונתן ביד, כשיטת רבא בבבלי קי''ז א'. ועיין מ''ש להלן, סד''ה וכמה מן הקדמונים.<br>ברם בבבלי קי''ז א': דתניא ישראל <strong>שאנסוהו</strong> גוים והראה ממון חבירו, פטור, ואם נשא ונתן ביד חייב. ובס' הנר לר''ז אגמאתי 57 ע''א: דתניא בתוספת בבא קמא בנזיקין ישראל שאנסוהו גוים והראה וכו'. וכן בריקנטי סי' תע''ג: אמרינן בתוספתא ישראל שאנסוהו גוים והראה ממון חבירו פטור, ואם נשא ונתן ביד וכו'. וסברו הראשונים שהיא היא הברייתא בבבלי היא היא התוספתא. אבל מלשונה של הברייתא בבבלי נראה כפי שפירשו הראשונים שהאנס לא תפס את הממון, אלא אנסוהו לתת ממון, והראה על ממון חבירו. ונחלקו הקדמונים מה דינו בייחדו לו את הממון, ונשא ונתן ביד,<sup class="footnote-marker">69</sup><i class="footnote">עיין אוה"ג, עמ' 112 ואילך, ר"ח שם, עמ' 107, רבינו אפרים על הרי"ף במקומו, בבעל המאור ובמלחמות שם.</i> משום שאנסוהו. והר''ח וסייעתו הביאו את הירושלמי בסוף פירקין ו' ע''ג, שאמרו שם: אמר ר' יוסי הדא דתימר בשאמר לו ממון סתם, אבל ממון פלוני אפילו נטל ונתן ביד פטור.<br>וכמה מן הקדמונים לשיטתם שסברו שהיא הברייתא בתוספתא ובירושלמי היא הברייתא שבבבלי, ולפיכך הסיקו מה שהסיקו, אבל במלחמות בסוף פ''י, בסוף דבריו: שבני א''י שונין ברייתא זו בנפקד, והלשון שלהם מוכיח, דתני בה אנסוהו ונטלו ממונו בפניו, ואמר נמי (כלומר, ר' יוסי שם) תן לנו ממונו של פלוני, אעפ''י שהוציא ונתן להם פטור וכו', וזהו מה שנתחלף בכאן בין שתי הגמרות בעניין הברייתא ודרכן תדיר בכך, ומיהו בעיקר דינא גמרא דידהו בהדי דילן רשות (כלומר, ודילן חובה) וכו'. ועיין במאירי שם, עמ' 334.
## פרק י
### הלכה א
(א)  <small>1.</small> <strong>הגוזל את הפרה ועיבירה אצלו, ושנת, ושלישה, אפי' ארבעה וכו'. </strong>משנתנו פ''ט מ''א ולא הוסיפה הברייתא אלא ושנת ושלישה,<sup class="footnote-marker">1</sup><i class="footnote">כלומר, ושילישה (למי"ד צרויה), דוגמת "ועיבירה".</i> וכו', וההוספה אינה מעלה ואינה מורידה, ועיין להלן. 
(ב)  <small>3.</small> <strong>עז וחלבה, אפי' ארבעה וחמשה פעמים, משלם כשעת הגזילה. </strong>הדוגמא של עז וחלבה וכו', חסרה במשנתנו, וישנה כאן בכל הנוסחאות. וכן הוא גם בכי''ע לעיל פ''ז הי''ז (לעניין גניבה). ובמצפה שמואל הביא מכאן ראייה לשיטת הרמב''ן שאין בלידה ובגזיזה משום שינוי כדי לקנות את גוף הפרה,<sup class="footnote-marker">2</sup><i class="footnote">בהשגות הראב"ד בפ"ב מה' גזילה ה"ח, הרא"ש פ"ט סי' ג'. ועיין בתוספות צ"ה א', ד"ה משלם.</i> שהרי אינו מסתבר שהגזלן יקנה את הבהמה בשינוי של חליבה. ובמלחמות להרמב''ן ברפ''ט כתב מסברא דנפשיה: ''אטו אם גזל בהמה מלאה<sup class="footnote-marker">3</sup><i class="footnote">כלומר, בבטן מלאה, עיין במשנת יבמות פט"ז מ"א.</i> והטילה גללים, קנאה''. אלא שרבינו לא הביא את התוספתא כאן אלא את הברייתא שלעיל פ''ז הי''ז,<sup class="footnote-marker">4</sup><i class="footnote">ושם חסרה לפניו "עז וחלבה", כשם שהיא חסרה שם בד ובכי"ו.</i> והוכיח ממנה שהשינוי הוא רק לגבי הוולדות והצמר, אבל לא לגבי הבהמה עצמה. ועיין מ''ש לעיל פ''ז הי''ז, שורה 78–79. ועיין בבאור הגר''א חו''מ סי' שנ''ד ס''ק א' ואילך.<br>ורבו הפירושים במשנתנו, עיין בפירוש רבינו יהונתן, עמ' 274 ואילך, ובהערות ר''ש פרידמן שציין לשיטות הראשונים, ועיין בפיסקי הרי''ד, עמ' קע''ט ואילך, ובהערות שם. ורובם הן מפני הברייתא שבבבלי צ''ה א' (ב''מ מ''ג ב'), ומחלוקת רב זביד ורב פפא צ''ה ב' שם. אבל בתוספתא ובירושלמי לא נזכרה מחלוקת ר''מ ור' יהודה. ועיין בירושלמי פ''ט סה''א, ו' ע''ד, ומוכח משם שלא כשיטת הראב''ד בהשגות והרא''ש. ועיין במלחמות הנ''ל שהסתייע בדברי רב חסדא שבירושלמי הנ''ל. ועיין בבלי ע''ז מ''ז א'.<sup class="footnote-marker">5</sup><i class="footnote">וציין לו בהגהות הב"ח במקומו.</i>
(ג)  <small>3-4.</small> <strong>ר' שמעון אומ' רואין אותן כאילו הן שומות אצל אחרים. </strong>בבבלי צ''ה א': רואין אותה כאילו היא שומא אצלו בכסף. ולהלן צ''ו ב' שם: כאילו היא שומא אצלו בכסף למחצה לשליש ולרביע. כלומר, אין השבח כולו לגזלן, אלא משלמין לו כמקבל בהמה לולדות שלוקח חלק בולדות.<br>ובמ''ש הביא מכאן ראייה לדברי התוספות צ''ה ב', ד''ה מני, שאפילו בילדה סובר ר''ש ששמין. וכיוון לדעת הרמב''ן במלחמות ב''מ ספ''ג: ור' שמעון נמי אכולהו פליג, ואמר למחצה לשליש ולרביע הוא דשקיל גזלן, ואפילו בנטענה אצלו וגזזה, וכך שנויה בתוספתא בהדיא, והיינו נמי דמקשי התם בגמרא וכו' (כדברי התוספות הנ''ל), אלמא אפילו בילדה מיירי ר' שמעון.
### הלכה ב
(א)  <small>4-5.</small> <strong>גזל צמר וליבנו, טוו וליבנו, פשתן ונקהו וכו'. </strong>בד: טווי, ובכי''ע: טאוי. אבל גם להלן פי''א שורה 32: טוו (ותוקן ע''י הסופר: טוי). ובבבלי צ''ג ב' הקשו על הברייתא שם ממשנתנו רפ''ט, ששנו שם שדווקא בעצים שעשאן כלים, וצמר שעשאו בגדים הוי שינוי, והרי בברייתא שלנו מפורש שליבון הצמר גרידא הוא שינוי, וכן <strong>עצים</strong> ששיפן הוי שינוי (לגירסת הברייתא שבבבלי). ומתרץ רב אשי שמשנתנו מדברת אפילו אם עשה מן העצים בוכאני, כלומר, עליים לכתישה,<sup class="footnote-marker">6</sup><i class="footnote">עיין רש"י ופיה"ג לטהרות, עמ' 81, הערה 18.</i> שאינן צריכין שיפוי, ובגדי הצמר הם נמטי,<sup class="footnote-marker">7</sup><i class="footnote">כלומר, בגדים עבים, כמו לבד, וכדומה, עיין בתוספות ערוך השלם, סוף עמ' ר"פ ערך נמטא.</i> שאינם צריכים ליבון. ועיי''ש עוד אוקימתות.<br>ובירושלמי בריש פירקין, ו' רע''ד (לפי גירסת שרידים מן הגניזה): [תני גזל צמר וליבנו] שלח וליבנו, טביב<sup class="footnote-marker">8</sup><i class="footnote">בין השורות תלוי: וויי, כלומר קרי טוויי, במקום טביב.</i> וליב[נו פשתן וניקהו] משלם כשעת הגזילה.<sup class="footnote-marker">9</sup><i class="footnote">עד כאן חסר בהוצאות שלנו.</i> הכא את מר ליבון כשינוי, והכא את מר אין ליבון כשינוי, הן דתימר ליבון כשינוי בשעשאו צופים, והן דתימר אין ליבון כשינוי בשהניחו כמות שהוא. מצינו ליבון בלא צופים, שמא יש צופים בלא ליבון. אמר ר' יודן קל הוא שהקילו בגזלן שישלם כשעת הגזילה. גזל שלח וליבנו אית לך מימר בשעשאו צופים. עוד קל הוא שהקילו וכו'. וקושיית הירושלמי היא כקושיית הבבלי הנ''ל, כמו שפירשו המפרשים ששערו מעצמם שנשמטה שם ברייתא שממנה הקשה הירושלמי. ואף התירוץ הוא כעין תירוץ רב אשי בבבלי, שמשנתנו מדברת שהניח את הצמר כמו שהוא ולא עשאו צופים (כלומר, מוכין, עיין מ''ש לעיל ח''ב, עמ' 662), ובכגון דא אין הליבון שינוי, מפני שלא יתקיים, עיין מ''ש א''ש הרשברג, בספרו הארג ותעשיית הארג, עמ' ק''ז.<sup class="footnote-marker">10</sup><i class="footnote">עיי"ש הערה 4, מ"ש על התוספתא כאן, אבל, כנראה, שהיו לפעמים מלבנים גם אחר הטווייה, כפי שמוכח מן הירושלמי.</i> ומקשה הירושלמי: שמא יש צופים בלא ליבון, שהרי תמיד הליבון קודם לניפוץ,<sup class="footnote-marker">11</sup><i class="footnote">עיין בספרו של הרשברג הנ"ל (בפנים), עמ' ק"ו, הערה 2.</i> ולא היו טורחים לעשות ציפות בלי ליבון, וממילא אין הליבון שינוי אלא הניפוץ לציפיות, שלא יתקיים לפני כן. ואח''כ הקשה הירושלמי משלח שהרי ליבון השלח, פירושו ליבון הצמר שעל השלח שעודנו עליו,<sup class="footnote-marker">12</sup><i class="footnote">עיין מכשירין פ"ה מ"ו, ובפיה"מ להר"מ שם בדברי ר' יוסי.</i> אית לך מימר בשעשאו צופים, ומ''מ הוא שינוי. ותירצו כמו לעיל שהקלו בגזלן מפני תקנת השבים (עיין בבלי צ''ד א'־ב'), וכפי שמוכח מהמשך הירושלמי.
(ב)  <small>5-6.</small> <strong>ר' שמעון בן לעזר אומ' כל דבר שהשביח הגזלן וכו'. </strong>בבלי צ''ד א'. ופירש רב ששת דאם השביחה נוטל שבחו, ואם כיחשה אומר לו הרי שלך לפניך. ועיין במלחמות להרמב''ן ריש פירקין. 
### הלכה ג
(א)  <small>7.</small> <strong>גזל עבדים והזקינו. </strong>במשנתנו פ''ט מ''ב: גזל בהמה והזקינה, עבדים והזקינו משלם כשעת הגזלה. ר' מאיר אומר בעבדים אומר לו הרי שלך לפניך. ובבבלי צ''ו ב': רב מתניתין נמי איפכא תני. ולפי זה התוספתא שלנו כסתם משנתנו הנ''ל.<br>וביש''ש פ''ט סי' ח' כתב: ''ונ''ל דהאי הזקינה לא בשיעור דיומי תלי, דשיעור ימי זיקנה לא מצינו לגבי בהמה, אלא בהרגשת חושים קאמר שהזקינה וניכר בה תשות כחה שנגרעת למלאכתה, דומיא דכחשה (עיין בבלי צ''ו ב'), וכה''ג נמי גבי עבדים''. וברוב המקומות ששנו זקנה לגבי בהמה<sup class="footnote-marker">13</sup><i class="footnote">עיין, לדוגמא, במשנת פרה פ"א מ"א, עוקצין פ"ב מ"ח ועוד.</i> הוא בניגוד לעגל, או לפרה בת שלש. אבל מצאנו גם בסתמא ''סוס זקן'',<sup class="footnote-marker">14</sup><i class="footnote">בבלי ע"ז ז' ב', ומקבילות.</i> ומכאן ראייה לפירוש הרש''ל, שהרי סתם סוס לרכיבה עומד, אבל סוס זקן מטחינו בריחים,<sup class="footnote-marker">15</sup><i class="footnote">שם ט"ז א', ומקבילות.</i> ואינו ראוי כלל למלאכתו הראשונה, ואף עבדים זקנים הם שאינם ראויים למלאכתם הראשונה. ובר''מ פ''ב מה' תעניות ה''ה: זקנים ששבתו ממלאכה. כלומר, שהם רגילים בה. ועיין אוה''ג תענית, עמ' 30, סי' ס''ג. ועבדים זקנים הם שאינם עושים כדי טפילה, עיין מ''ש בבאורי לה' הירושלמי להר''מ, עמ' ס''ד, ד''ה ולהלן ובהערות שם.<br>ובירושלמי פ''ט ה''ב, ו' ע''ד: רב הונא אמר בשגזל עגל ונעשה שור (כלומר, משלם כשעת הגזילה, מפני שיש כאן שינוי), אבל גזל שור והזקין אומר לו הרי שלך לפניך,<sup class="footnote-marker">16</sup><i class="footnote">כלומר, אם יש בו כח, אעפ"י שעברו עליו שנים אחרי שנעשה עגל.</i> ואם גזל עגל מבוגר, ואחרי חודש נעשה שור, יש כאן שינוי, ומשלם כשעת הגזילה. שמואל אמר אפילו גזל עגל ונעשה שור אומר לו הרי שלך לפניך, שאין כאן שינוי כלל, ואפילו גרע מכוחו משעה שהיה עגל. ועיין בבלי ס''ה ב', צ''ו ב'.
(ב)  <strong>אילנות והזקינו. </strong>כלומר, ועדיין עושין קצת פירות, ואין השינוי ניכר. ועיין מ''ש בבאורי לה' הירושלמי הנ''ל ובהערות שם. 
(ג)  <strong>פירות והרקיבו. </strong>במשנתנו: פירות והרקיבו וכו', משלם כשעת הגזילה. ובירושלמי פ''ט ה''ג, ו' ע''ד: והן שהרקיבו מן הכנימה, אבל אם הרקיבו מתולעת כבריאין הן (כלומר, ואומר לו הרי שלך לפניך). ובבבלי צ''ח ב': מכאן אמרו גזל מטבע ונפסל, פירות והרקיבו וכו', אומר לו הרי שלך לפניך. ושאלו ממשנתנו הנ''ל, ותירצו. אמר רב פפא כאן שהרקיבו כולן, כאן שהרקיבו מקצתן. ועיין בבלי ב''מ ל''ח א'. 
(ד)  <small>7-8.</small> <strong>בית ונתנגע. </strong>לפי פשוטה הברייתא כר' <strong>אליעזר</strong><sup class="footnote-marker">17</sup><i class="footnote">קי"ז ב', שבועות ל"ז ב'.</i> הסובר שקרקע נגזלת.<sup class="footnote-marker">18</sup><i class="footnote">ועיין תוספות סוכה ל"א א', ד"ה אי.</i> ובבבלי ערכין כ' ב': המשכיר בית לחברו ונתנגע, אע''פ שחלטו כהן, אומר לו הרי שלך לפניך, נתצו חייב להעמיד לו בית.<sup class="footnote-marker">19</sup><i class="footnote">עיין להלן ב"מ פ"ח הלכה ל'.</i> ובתוספות שם, ד''ה אעפ''י: אור''י דמהכא משמע דבית מנוגע מוחלט מותר בהנאה וכו'. ומכאן אין ראייה להפך, שאעפ''י שמותר בהנאה נפחת מדמיו, ומטמא. ועיי''ש בתוספות שלבסוף הסיקו שאסור בהנאה. 
(ה)  <small>8.</small> <strong>מטבע ונפסל. </strong>וכ''ה במשנתנו הנ''ל. ועיין בירושלמי ובבבלי בסוגיין. 
(ו)  <strong>יין ונתגלה, יין ונתנסך. </strong>והוא היזק שאינו ניכר. ובברייתא שבבבלי בהוצאות שלנו (צ''ח ב' הנ''ל) מונה ''יין והחמיץ'', והוא בניגוד למשנתנו, אבל בכי''מ וכת''י המבורג חסר ''יין והחמיץ'', ואף בסימן שבכי''מ הגירסא היא: ''מפת''ח ב''ש'', וחסר שם הסימן ליין, עיין דק''ס, עמ' 238, הערה כ', והערה ל'. 
(ז)  <small>8-9.</small> <strong>תרומה ונטמאת, חמץ ועבר עליו הפסח וכו'. </strong>ברייתא שבבבלי צ''ח ב' הנ''ל. ועיין במשנתנו הנ''ל. ועיין במל''מ פ''ג מה' גזילה ה''ד. 
(ח)  <small>9.</small> <strong>ונעבדה בה עבירה וכו'. </strong>בברייתא הנ''ל מוסיף: ושור עד שלא נגמר דינו. ועיין בבלי לעיל בסמוך שם, ולעיל שם מ''ה א'. ועיין מ''ש להלן בסמוך, ד''ה ונעבדה בה עבירה ונסקלה. 
### הלכה ד
(א)  <small>9-10.</small> <strong>עבדים והזקינו ומכרן וכו'. </strong>וכן בבבלי ק''ה רע''ב: כיון דאי מיגנב בעי שלומי ליה. ועיין ר''מ פ''ג מה' גזילה ה''ה, תוספות רי''ד ס''ה א', ד''ה כי. 
(ב)  <small>10-11.</small> <strong>מטבע ונישוף. </strong>כלומר, ''שייפא בשופינא'', כבבלי צ''ח א'. 
(ג)  <small>12.</small> <strong>ונעבדה בה עבירה ונסקלה. </strong>ומכאן שאם לא נסקלה אפילו אם נגמר דינה אומר לו הרי שלך לפניך, וכמשנתנו פ''י סמ''ב, והיא כר' יעקב שאומרים באיסורי הנאה הרי שלך לפניך. עיין מ''ש לעיל פ''ה סה''ד, שורה 12–13, ד''ה ר' יעקב. ועיין מ''ש בפ''ה שם ה''ו, שורה 16–18, ד''ה הגוזל שור מחבירו. 
(ד)  <small>13.</small> <strong>זה הכלל כל גזילה שהיא בעינה, ולא שינה אותה מברייתה וכו'. </strong>בכי''ו בטעות: כל גזילה <strong>שאין מעתה</strong>, ולא שינה וכו'. ופירושה שדווקא גזילה שהיא בעינה ולא שינה אותה מברייתה, ואפילו איסורי הנאה שהן קיימין, או פירות שהרקיבו מקצתן (כלומר, שהתחילו להרקב, וראויין לאכילה, ודרכן בכך), אומר הרי שלך לפניך, אבל אם נשתנו מברייתן, כגון הדוגמאות שנשנו במשנתנו רפ''י, משלמין כשעת הגזילה, ועליהן הולך הכלל של משנתנו שם: זה הכלל כל הגזלנים משלמים כשעת הגזילה, והכל הוא מדברי ר' יעקב שהזכרנו לעיל. ובירושלמי פ''ט ה''א, ו' ע''ד: מאן תניתה<sup class="footnote-marker">20</sup><i class="footnote">כלומר, את משנתנו שמצריכה בגזילה שינוי מברייתה.</i> ר' יעקב, דתני זה הכלל שהיה <strong>ר' יעקב אומר</strong> כל גזילה שהיא קיימת בעינה, ולא נשתנית מברייתה, אומר לו הרי שלך לפניך.<br>ושמא עיקר הדברים בירושלמי עונים על מ''ב, על איסורי הנאה, כבבלי צ''ח ב', אלא שהירושלמי הביאם גם על משנתנו בריש פירקין שמצריכה שינוי בגופה, ולהלן בה''ג במקומם העיקרי נשמטו הדברים, כרגיל בירושלמי, עיין מ''ש לעיל ח''ב (חלה), עמ' 804, הערה 2. ועיין בנתיבות ירושלים במקומו שכבר הרגיש בזה, אלא שהגיה, והעביר את ההלכה למשנתנו שלהלן.
(ה)  <small>14-15.</small> <strong>והגנב משלם כשעת הגניבה. </strong>בד ובכי''ע: והגנב <strong>לעולם</strong> משלם וכו'. וכ''ה בירושלמי הנ''ל. והדברים קשים מאד, והיכן מצינו הבדל בשינוי קונה בין גזלן לגנב. וכן כתב בפריטי הרמ''ה (לפי שטמ''ק צ''ו ב', סד''ה ונקיטינן): ''ושמעינן מינה דכל שינוייא דקני גבי גזלה קני גבי גנבה, ודלא קני גבי גזלה לא קני גבי גנבה''. ברם משם לא שמענו אלא שינוי ביחס לתשלומי כפל, או ד' וה', לטובת הגנב, אבל לא שמענו כלום ביחס לקרן לרעת הגנב.<br>ובבבלי ס''ה א': אמר רב קרן כעין שגנב, תשלומי כפל ותשלומי ד' וה', כשעת העמדה בדין. מאי טעמא דרב, אמר קרא גניבה וחיים, אמאי קאמר רחמנא חיים בגניבה, אחייה לקרן כעין שגנב. ופירשו בתוספות (ד''ה גופא): דעיקר רב לא אתא לאשמועינן אלא תשלומי כפל ותשלומי ד' וה' כשעת העמדה בדין, והא דקאמר מ''ט דרב אתשלומי כפל ותשלומי ד' וה' קא בעי וכו', אחייה לקרן כעין שגנב, ומשמע ליה דוקא לקרן ולא תשלומי ד' וה'. ואם מתחילה היתה שוה ד' זוזי, ובשעת טביחה ומכירה היתה שוה זוז, אינו משלם כפל וד' וה' אלא זוז, שהכתוב ''אחייה לקרן'' עונה על קרן גרידא ולא כפל וד' וה'. והכל הוא כשטבח ומכר.<br>ברם בתוספות רי''ד במקומו שם הקשה: וכיון שנתברר דגם בגזילה אי ליתא בעין משלם כדמעיקרא, א''כ מאי איצטריך קרא בגניבה למימר אחייה לקרן כעין שגנב, והא כיון דטבח וליתא בעין אפילו בגזילה נמי כדמעיקרא בעי שלומי. וחידש רבינו שם שעיקר חידוש רב הוא בקרן, ואם הבהמה בעינה והוזלה הרי בגזילה יכול היה לומר הרי שלך לפניך, אבל רב למד מן הכתוב, שבגניבה אפילו אם הבהמה בעינה והוזלה, משלם את הקרן כשעת הגניבה, ואם טבח ומכר משלם כפל וד' וה' כשעת הזול, שבהם לא ריבה הכתוב, עיי''ש בסוף דבריו. ורב אמר שני דברים: קרן כעין שגנב, אם הוא בעין, ואפילו הוזלה הגניבה, מריבוי הכתוב. ואם אינו בעין כגון שטבח ומכר, משלם את הקרן כדינו (כעין שגנב), אבל על הכפל וד' וה' אין ריבוי. וכן בתוספות רי''ד להלן שם ס''ו א': שאם הוסיף בדמים לא אמר רב התם קרן כעין שגנב וכו', אלא שהגניבה חמורה מן הגזילה, משום דכתב גניבה וחיים דדרשי מיני' אחיי' לקרן כעין שגנב, אבל אם הוסיף בדמים בין קרן בין תשלומי כפל וד' וה' משלם כדהשתא וכו'. ועיין מ''ש לעיל פ''ז הי''ז, שורה 79–80, ד''ה וכן מביא, ובתס''ר שם, עמ' 95.<br>ורבינו הסתייע מן הברייתא שבירושלמי כאן. ופירש והגנב לעולם משלם כשעת הגזילה, בניגוד לגזלן שאם הגזילה בעינה והוזלה יכול לומר לו הרי שלך לפניך, ובגנב אינו יכול לומר כן. ולפ''ז בבא זו המשך ישר מדברי ר' יעקב. ובפיסקי הרי''ד (הוצ' רא''י וורטהיימר, עמ' קט''ו), חזר על הדברים בקיצור, והביא את הברייתא שלנו מן הירושלמי. ונכדו הריא''ז בפסקיו<sup class="footnote-marker">21</sup><i class="footnote">הוצאת הנ"ל, עמ' ק"ה ואילך.</i> הסכים לו בפירושו בדברי רב.<br>ובנוע''י פירש ע''פ שיטת הירושלמי שהוא סובר שיאוש לבד קונה, וסתם גניבה הוי ייאוש בעלים,<sup class="footnote-marker">22</sup><i class="footnote">עיין כלים פכ"ו מ"ח ובבלי כאן ס"ו ב'.</i> וממילא אינו יכול לומר הרי שלך לפניך, וכבר קנה אותה, עיין בנוע''י במקומו ולעיל שם פ''ז, י''ד ע''א. ולפי פירוש זה בבא זו מתפרשת לעצמה, ואינה דבוקה לבבא שלעיל, שהרי אף בגזלן אם נתייאשו הבעלים משלם כשעת הגזילה (אם ייאוש גרידא קונה), ואין הבדל בין גניבה לגזילה בעצם הדין. ונראה שאין לנו לזוז מפירוש הרי''ד. ועיין מ''ש להלן, שורה 78, ד''ה גנב שנטל.
### הלכה ה
(א)  <small>15.</small> <strong>הגוזל את המריש ובנאו בבירה וכו'. </strong>ירושלמי פ''ט ה''א, ו' ע''ד, גיטין פ''ה ה''ה, מ''ז ע''א, בבלי שם נ''ה א'. ואמרו בבבלי כאן ס''ז א': אמר רב יוסף מריש שמו עליו, כלומר, ואין כאן שינוי, ומן הדין היה צריך להחזירו בעינו. ואף בירושלמי גיטין הנ''ל: אמר ר' לעזר מה פליגין בשגזלו משופה, אבל אם גזלו ושיפהו, דמים הוא חייב לו, כלומר, וקנאו בשינוי, ואף ב''ש מודים בזה. 
(ב)  <small>16-17.</small> <strong>מחשב כל מה שהיה שוה ונותן לבעלים, מפני תקנת שבין. </strong>בירושלמי גיטין הנ''ל: נותן לו דמיו <strong>בשוויו</strong> וכו'. ואף שם הכוונה שנותן לו כל מה שהיה שווה לפני שנתנו בבירה. ובמשנת גיטין פ''ה מ''ה: העיד ר' יוחנן בן גודגדא וכו' ועל המריש הגזול שבנאו בבירה שיטול את דמיו, מפני תקנת השבים. ועיין עדיות ספ''ז. 
### הלכה ו
(א)  <small>17.</small> <strong>היורד לחורבתו של חבירו וכו'. </strong>כל הברייתא לעיל כתובות ספ''ח, עיין מש''ש בח''ו, עמ' 322 ואילך. 
### הלכה ז
(א)  <small>21-22.</small> <strong>כיצד ידו על העליונה, אם השבח יתר על ההוצאה נותן לו את השבח ואם הוצאה יתירה על השבח נותן לו את הוצאה. </strong>בירושלמי גיטין וב''ק הנ''ל, וכן בבבלי כתובות פ' א' וב''מ ק''א א', לא נתפרש כלל מהו ידו על התחתונה, ומהו ידו על העליונה. וכאן, וכן בכתובות ספ''ח בכי''ע ובקטעים מן הגניזה, לא נתבאר מהו ידו על התחתונה. אבל ברוב הנוסחאות ובראשונים (עיין מ''ש לעיל כתובות, עמ' 323) מבואר בכתובות: כיצד ידו על <strong>התחתונה</strong> אם השבח יתר על ההוצאה נותן לו את ההוצאה, ואם הוצאה יתירה על השבח נותן לו את השבח, ולא נזכר שם כיצד ידו על העליונה (עיין מש''ש).<br>ובעל המאור בב''מ ספ''ח פירש ידו על התחתונה שמשלם לו כפחות שבשכירים, ועיי''ש שהביא גם את פירוש רב האיי בס' המקח והממכר ש''ז. אבל כל הראשונים שהבאנו לעיל כתובות, עמ' 323, מביאים את התוספתא בכתובות הנ''ל שמפורש בה כדעת רש''י בב''מ ק''א א'. ואשר לידו על העליונה, כתב הרמב''ן במלחמות ב''מ ספ''ח: ''ומכלל אתה למד פירוש ידו על העליונה, כמנהג אריסי העיר''. ולא הזכיר רבינו ושאר הראשונים שהבאנו שם את הבבא שבתוספתא כאן שמפורש בה מהו ידו על העליונה. וכאן פירושו שאם השבח יתר על ההוצאה נותן לו את השבח כאריס שהוא נוטל מחצה, או שליש, או רביע, כמנהג המקום, וכפירוש רש''י והרמב''ן הנ''ל. ואם הוצאה יתרה על השבח, נותן לו את ההוצאה, שהיא כוללת גם שכר טירחה שלו כפועל. ועיין ש''ך חו''מ סי' ש''ו ס''ק ה'. ועיין להלן, שורה 24, ד''ה יד הבעלים. ועיין סמ''ע חו''מ סי' שע''ה ס''ק ז' ומ''ש בכתובות, עמ' 323.
### הלכה ח
(א)  <small>22-23.</small> <strong>נגר שקבע מסמר בשידה, בתיבה ובמגדל ונשבר, חייב לשלם. </strong>כלומר בעד כל הכלי. ובמשנתנו פ''ט מ''ג: נתן לאומנין לתקן, וקלקלו חייבין לשלם. נתן לחרש שידה תיבה ומגדל לתקן, וקלקל חייב לשלם. ולפי פשוטה פירושה שאם נתן חומר לאומנין לתקן וקלקלו חייבין לשלם בעד החומר, כמפורש להלן שורה 27: חטין לטחון ולא לתתן וכו', קמח לנחתום וכו'. ואם נתן לחרש שידה תיבה ומגדל לתקן וקלקל חייב בעד כל הכלי. ובירושלמי פ''ט ה''ד, ו' ע''ד: רב הונא אמר והוא שקבע בו מסמר האחרון כדי לזכות לכליו. והוא מפרש שאימתי חייבה אותו המשנה לשלם בעד כל הכלי, בשעה שכבר קבע בו מסמר האחרון כדי לזכות (קרי: לזכות) [את בעה''ב] בכליו, ולפיכך משלם בעד כל הכלי.<br>ובבבלי צ''ח ב' מפרש רב אסי שהסיפא של משנתנו מפרשת את הרישא: כיצד, כגון שנתן לחרש שידה וכו', והם כלים גמורים, ואם נעץ בהם מסמר משלם בעד כל הכלי, אבל אם בעה''ב נתן לו עצים וקלקל אח''כ, אינו משלם אלא דמי עצים, מפני שאומן קונה בשבח כלי. אבל רבא (בבלי צ''ט ב') חולק וסובר שאין אומן קונה בשבח כלי, בין אם נתן לו כלי שלם ושיברו ובין נתן לו עצים ועשה כלי ושברו אחרי שנגמר, חייב לשלם בעד כל הכלי, עיין ר''מ פ''י מה' שכירות ה''ד. ובהלכה שלנו כאן כולם מודים, ואין ממנה ראייה לא לרב אסי ולא לרבא.
(ב)  <small>23.</small> <strong>מפני שהוא כנושא שכר. </strong>כלומר, אעפ''י שאינו מקבל שכר בעד השמירה, אלא שכר טירחו, דינו כשומר שכר, עיין בתוספות ב''מ פ' ב', ד''ה נימא. ובמשנת ב''מ פ''ו מ''ו: כל האומנין <strong>שומרי</strong> שכר הם. ולהלן שם מ''ז: הלוהו על המשכון שומר שכר, והיא היא, עיין מ''ש ע''ז להלן, שורה 28–29, ד''ה מפני, ושורה 31–32, ד''ה המראה.<br>ובבא זו מפרשת את משנתנו שאומן חייב לשלם אם קלקל, מפני שהוא שומר שכר, כמפורש במשנת ב''מ הנ''ל, אבל שומר חנם היה פטור, ואין כאן אדם המזיק, עיין בתוספות צ''ט רע''ב, ומקבילות. ועיין בחי' הרמב''ן ב''מ פ''ב ב', ד''ה ואתא.
(ג)  <small>23-24.</small> <strong>נתן לחרש לעשות לו כסא וכו'. </strong>בבלי ק''א א', ושם הקדימו דברי ר''מ לר' יהודה, כרגיל. וכן במשנתנו פ''ט מ''ד. 
(ד)  <small>24.</small> <strong>יד הבעלים על העליונה. </strong>בבבלי הנ''ל: ר' יהודה אומר אם השבח יותר על היציאה וכו'. וכ''ה במשנתנו הנ''ל. ועיין בירושלמי במקומו, ודנו בו הראשונים, עיין בתוספות ק' ב', ד''ה אם, בתוספות שנץ בשטמ''ק שם, באו''ז פ''ט סי' תי''א-תי''ב, ל"א ע"ב, רא"ש פ"ט סי' י"ז, מהרי''ח בהגהה שם, רא''ה שהביא בנ''י במקומו. 
(ה)  <small>25.</small> <strong>ומודה ר' מאיר לר' יהודה. </strong>וכ''ה בבבלי הנ''ל. ובכי''ע: מודים חכמים לר' יהודה. 
(ו)  <small>26.</small> <strong>לעשות לו כסא נאה, ועשה לו כעור וכו'. </strong>במשנתנו פ''ט מ''ד: הנותן צמר לצבע וכו', צבעו כאור, אם השבח יותר על היציאה נותן לו את היציאה וכו', לצבוע לו אדום וצבעו שחור, שחור, וצבעו אדום, ר' מאיר אומר נותן לו דמי צמרו וכו', ר' יהודה אומר אם השבח יותר על היציאה וכו'. והוא כתוספתא כאן שאם שינה לגריעותא מודה ר' מאיר שיד הבעלים על העליונה, או אם שינה בצבע, וישנן בני אדם שמעדיפים שחור, וישנן להפך, קנה בשינוי. והוא הדין בספסל וכסא. 
(ז)  <small>26-27.</small> <strong>שיד הבעלים על העליונה. </strong>בבבלי הנ''ל: אם השבח יתר על היציאה וכו'. כלעיל, וכלשון משנתנו הנ''ל. 
### הלכה ט
(א)  <small>27.</small> <strong>חטין לטחון וכו'. </strong>וכ''ה בבבלי צ''ט ב', ב''ב צ''ג ב'. ופירש''י אדם הממונה על כך. ובגיטין ס''א ב' (בד''י) ברש''י: לטחון, זה שם האומן בלשון המשנה. ועיין בפירוש רבינו יהונתן כאן, עמ' 308. ועיין מלא''ש דמאי פ''ג מ''ד. ואף במכשירין פ''ג מ''ה הפירוש כן. 
(ב)  <small>28.</small> <strong>ועשאו פת ניפלין. </strong>בכי''ו: נופלין, ותוקן ''ניפלין''. ובד: נפולי', ובכי''ע: ניפולין, וכ''ה בבבלי הנ''ל. ועיין מ''ש לעיל ח''ב (מע''ש), עמ' 729, ד''ה ניפילה הפת, ניקדח התבשיל. 
(ג)  <strong>בשר לטבח, וניבלה, צמר לצבע, והקדיחו. </strong>בד ובכי''ע חסרות המלים ''וניבלה צמר לצבע''. וברור שיש לפנינו ט''ס, שהרי אין מנבלים ''בשר''. וכנראה שהמלה ''וניבלה'', נכנסה בטעות מן השורה שלמטה והיא מיותרת, וצ''ל: בשר לטבח, צמר לצבע והקדיחו. ועיין במשנתנו פ''ט מ''ד. ובבבלי שם: בהמה לטבח וניבלה וכו', אבל הלכה זו נשנתה כאן מיד בסמוך. 
(ד)  <small>28-29.</small> <strong>מפני שהוא כנושא שכר. </strong>כלומר, שדינו כנושא שכר, אעפ''י שאינו מקבל שכר בעד השמירה. ובבבלי הנ''ל רצו לדייק מן ''כנושא שכר'' שיש כאן פשיעה, שאפילו בשומר חנם הדין כן, ואמרו: אימא מפני שהוא נושא שכר, ואין כאן הגהה, אלא פירוש, כרגיל בתלמוד,<sup class="footnote-marker">23</sup><i class="footnote">עיין במבוא לנוה"מ למהרי"ן אפשטין, עמ' 509 ואילך.</i> ואמרו ''כנושא שכר'' מפני שאינו מקבל במפורש שכר בעד השמירה, עיין מ''ש לעיל, שורה 23, ד''ה מפני. ושיטת בני א''י לא נתבררה אצלי, עיין מ''ש להלן, שורה 31–32, ד''ה המראה דינר. 
(ה)  <small>29.</small> <strong>נותן לו דמי בושתו ובשת אורחיו. </strong>וכ''ה בבבלי ב''ב צ''ג ב'. ופירש הרשב''ם שם: משום קנס. ועיין בחי' אגדות במהרש''א שם ומ''ש הרמב''ן בדינא דגרמי שלו, ומש''ש בשם רב האיי ור''ח. ועיין מ''ש לעיל ח''א (ברכות), עמ' 63. 
### הלכה י
(א)  <small>30.</small> <strong>המוסר בהמתו לטבח וניבלה, אומן פטור, הדיוט חייב וכו'. </strong>בבלי צ''ט ב', עיי''ש בדברי שמואל. ועיין ר''ח (באוה''ג), סוף עמ' 97. 
(ב)  <small>31-32.</small> <strong>המראה דינר לשלחני, ונמצא רע חייב לשלם, מפני שהוא כנושא שכר. </strong>בירושלמי כלאים פ''ז ה''ד, ל''א ע''א: מפני שהוא נושא שכר. ושאלו: ור' לעזר נושא שכר.<sup class="footnote-marker">24</sup><i class="footnote">כלומר, ולמה חייבו רשב"ל לשלם.</i> ותירצו: המחזיק בו, כנושא שכר. כלומר, שולחני שונה משאר האומניות, והוא מרויח ע''י כך ששואלים אותו על טיב המטבעות, ובאים להשליש אצלו, ולא עוד אלא שהוא מתלמד במטבעות שמראים לו (עיין בפי' הרא''ף ובס' ניר). ולפ''ז חייב אפילו אם הוא אינו לוקח שכר. והדיבור ''כנושא שכר'' הוא כמו שסברו בבבלי צ''ט ב' (ביחס לאומנין), ואינו נושא שכר ממש. ועיין היטב בבבלי גיטין נ''ב ב'.<br>מ''מ ברור מן הירושלמי ששולחני שטעה בטיב הדינר חייב, אפילו אם לא נטל שכר. ואין התוספתא מחלקת כאן בין אומן להדיוט, כפי שחילקה בסמוך לעניין טבח. ואם נקבל פירוש הירושלמי הרי הדיבור כאן ''כנושא'', הוא בדווקא, ואפילו בחנם חייב. אבל קשה להניח שלפנינו הכוונה אחרת משאר המקומות לעיל.<br>ובבבלי צ''ט ב': המראה דינר לשולחני ונמצא רע, תני חדא אומן פטור, הדיוט חייב, ותניא אידך בין אומן בין הדיוט חייב. ועיי''ש שחילקו בין אומן לאומן. ונחלקו הראשונים שם אם בשולחני יש הבדל בין מקבל שכר לשאינו מקבל שכר, או שאפילו אם אינו מקבל שכר חייב. עיין בתוספות צ''ט סע''ב ברא''ש שם סי' ט''ז, בפירוש רבינו יהונתן, עמ' 309, ובהערת ר''ש פרידמן, 806 שם. ועיין יש''ש סי' כ''ד. ועיין בדינא דגרמי של הרמב''ן, והוא מסיק שם שאם השולחני מכשיר את הדינר הוא כפוסק דין שאמר לו חייב אתה ליתן לו, והניח בצ''ע. ועיין במרדכי בסוגיין.
### הלכה יא
(א)  <small>32.</small> <strong>הגוזל את חבירו שוה פרוטה וכו'. </strong>משנתנו פ''ט מ''ה, ולא נשנית כאן אלא להסמיך לה את דברי ר' שמעון בן אלעזר. 
(ב)  <small>33.</small> <strong>לא לבנו ולא לשלוחו וכו'. </strong>לפי פשוטו פירושו שאין ''לשלוחו'' אלא בן ביתו של הנגזל, דומיא דבנו. וכן אמרו בבבלי ק''ד א': כדאמר רב חסדא<sup class="footnote-marker">25</sup><i class="footnote">כלומר, על משנת ב"מ פ"ח מ"ג: ושלחה לו ביד בנו, ביד עבדו, ביד שלוחו.</i> בשכירו ובלקיטו, הכא נמי בשכירו ולקיטו (ועיין ברש''י שם בלישנא אחרינא). והוא ''בן הבית'' שבמשנת שבועות ספ''ז. ופירשוה בתוספתא כתובות פ''ט ה''ג, עמ' 88: בן בית שאמרו, לא זה שנכנס ויוצא אלא מכניס פירות ומוציא פירות, שוכר פועלים ופוטר פועלים, עיין מ''ש לעיל שם ח''ו, עמ' 337. ובמשנתנו כאן ברור שמדברים בשלוחו של נגזל, דומיא דבנו. אבל כשהנגזל עשה שליח בעדים, או אמר לו בפניו בפירוש שישלח ביד פלוני שעשאו שליח, הרי שלוחו של אדם כמותו בכל מקום, ומיד רשאי להקריב את אשמו. וכן אמרו בספרי נשא פיס' ג', עמ' 6: לאשר הוא לו יתננו ביום אשמתו. אין לי אלא לו ושלוחו וכו'. ועיין תו''כ סוף ויקרא פרשה י''ג הי''ב, כ''ח ע''ג.<sup class="footnote-marker">26</sup><i class="footnote">בדפוסים נוספה בטעות המלה "יכול" לפני "יתננו לשלוחו", ואינה בשני כתה"י של הוותיקן, במדרש הגדול, בפסיקתא זוטרתי, בפי' הראב"ד, בפי' רבינו הלל ובספר הנר, 48 ע"א (בסופו).</i> 
(ג)  <strong>אבל נותן הוא לשליח בית דין שעשה. </strong>המלה ''שעשה'' חסרה בד, בכי''ע ובמשנתנו. ולפי הגירסא שלנו ברור שהכוונה לשליח בית דין שעשה הגזלן. ור' שמעון בן אלעזר להלן חולק. וכן משמע מפשוטה של משנתנו וממדרשי ההלכה הנ''ל. וכן מוכח בבבלי ק''ד א' שרשב''א חולק על סתם משנתנו. אבל נראה שהמלה ''שעשה'' נשתרבבה מן השורה שלמטה.<br>ובירושלמי ב''מ פ''ג ה''ד, ט' ע''א: ר' יוחנן סבר מימר שלוח בית דין שעשה גוזל. תניי חורן תני<sup class="footnote-marker">27</sup><i class="footnote">הכוונה לר"ש בן אלעזר שבתוספתא להלן.</i> שליח בית דין שעש' נגזל, ולא שליח בית דין שעשה גוזל. ובירושלמי יבמות פט''ו ה''י, ט''ו ע''ב: ר' יוחנן סבר מימר בית דין שעשאו גזול (גָזוֹל) לא בית דין שעשאו נגזל.<sup class="footnote-marker">28</sup><i class="footnote">כלומר, לאו דווקא בשעשאו נגזל, שהוא דבר פשוט.</i> רב אמר בית דין שעשאו נגזל, ולא בית דין שעשאו גוזל. חייליה דרב מן הדא דמר ר' שמעון בן לעזר בית דין שעשאו נגזל, ולא בית דין שעשאו גוזל.<sup class="footnote-marker">29</sup><i class="footnote">עיין מ"ש בתיקון הסוגייא לעיל שם במחברתי תלמודה של קיסרין, עמ' 49.</i> ונראה שרב סובר שר''ש בן אלעזר מפרש את משנתנו ואינו חולק, הואיל ובמשנתנו הלשון סתום. ועיין מ''ש להלן בסמוד ד''ה והנה, בבאור מהותה של השליחות של שליח ב''ד.
(ד)  <small>34.</small> <strong>ר' שמעון בן לעזר אומ' בשלוח בית דין שעשה ניגזל וכו'. </strong>בבלי ק''ד א', ירושלמי הנ''ל, עיין מ''ש לעיל בסמוך.<br>והנה בשליח ב''ד שעשאו גזלן יש לנו דין מיוחד, שאין בית דין שולחין לנגזל, כדי לחסוך הוצאות הדרך לגזלן, אלא מודיעין לנגזל, והוא בא ונוטל, שהרי אפילו באינו יודע למי גזל עושה כן, וכמו שאמר רב ספרא ב''מ ל''ז ב': ויניח, ופירשו התוספות (כאן ק''ג א', ד''ה אבל) שיניח בבית דין (שלא כפירש''י בב''מ שם). ובחי' הראב''ד בב''מ (לפי שטמ''ק): ויניח. פי' ביד בית דין, או לשליח בית דין. ופירושו שב''ד מזכין לנגזל בכל מקום שהוא והוא מונח בידיהן, והיא תקנה מיוחדת, כפירש''י במשנתנו כאן, ק''ג א'. ובירושלמי הנ''ל: אם בשנשבע היה לו לעשות שליח בית דין. ומלשון זו משמע כפירש''י בב''מ, ולשאר הראשונים היה צ''ל: אם בשנשבע יודה לר''ט, שהרי כשהוא מניח אף הוא נותן לשליח ב''ד. ובעל כרחינו אנו אומרים שלר''ט מניח, ומשאירה אח''כ בידו. אבל בכל אופן מוכח שאם הגזלן עושה שליח בית דין יוצא אפילו אינו ידוע מי הנגזל, והגזלן נפטר ע''פ תקנה מיוחדת.<br>אבל לדברי ר''ש בן אלעזר אין כאן תקנה מיוחדת, ואם הנגזל מרשה לשליח בית דין לקבל, הרי הוא זוכה מיד, אלא שמשמיעים לנו ש''ונתן לו'' שבכתוב הוא לאו דווקא אלא אפילו נתן לשלוחו של הנגזל, וכמפורש בספרי נשא הנ''ל, ועיין להלן בסמוך.
(ה)  <small>35.</small> <strong>לפיכך אם שלח הלה ונטלה הרי זה זכה. </strong>כלומר, אם אנו אומרים ש''ונתן לו'' לאו דווקא, ויכול לעשות שליח ב''ד, הרי אין הבדל אם הרשה לבית דין, או אם שלח הנגזל שליח, ונטלה השליח, זכה מיד, ואין צורך שיבוא לידו, כמפורש בספרי הנ''ל. ואין חולק על הלכה זו, אלא שיש כאן הסבר של ר''ש בן אלעזר לדבריו, ועצה טובה קמ''ל שאין הנגזל צריך לטרוח ולמצוא שליח נאמן, אלא עושה שליח ב''ד, וב''ד ישמור את הכסף בידיהם עד שיגיע לידו, ומכל שכן אם עשה הנגזל שליח להביא לו את הגזילה. ובבבלי גורס: או עשאו <strong>גזלן</strong>, ושלח הלה ונטל את שלו מידו, פטור. ולהלכה היא היא. 
(ו)  <small>35-36.</small> <strong>אמ' ר' לעזר בי ר' צדוק במה דברים אמורים בזמן שהיתה הקרן מרובה על הוצאה וכו'. </strong>וכ''ה בס' יראים סי' רנ''ז, השלם סי' ק''ע, עמ' 162, בשם התוספתא. ובבבלי ק''ג ב': ר' אלעזר בר' צדוק אומר תקנה גדולה התקינו, שאם היתה הוצאה יתירה וכו'. ור' אלעזר בר''צ חולק על משנתנו וסובר שדווקא בהוצאה יתירה על הקרן עושה שליח ב''ד ומשלם לב''ד, אבל בלאו הכי צריך להוליך את הגזילה אפילו למדי.<br>ומדברי בעל ס' יראים הנ''ל משמע שפירש שדברי ר' אלעזר בר' צדוק עונים על הרישא של משנתנו, על ''יוליכנו אחריו אפילו למדי'', ועל כך מוסיף ר''א בר' צדוק את דבריו. והוא חולק גם על הסיפא, וסובר שדווקא אם הוצאה יתירה על הקרן עושה שליח, ואין שום הבדל בין התוספתא לבין הבבלי. ועיין בח''ד שהאריך.
(ז)  <small>38.</small> <strong>פרוטה בקרן מעכב, חצי פרוטה אין מעכב. </strong>עצם ההלכה במשנתנו פ''ט מ''ו. וכל הברייתא בשם התוספתא בס' הנר 48 רע''ב. ועיין בתוספות ק''ד ב', ד''ה חוץ, בתיו''ט למשנתנו ובתוספות רעק''א שם. ועיין בח''ד ובירושלמי מע''ש פ''א ה''ב, נ''ב ע''ג, ובבלי כאן ק''ג א'. 
(ח)  <strong>חומש כולו אין מעכב. </strong>משנתנו הנ''ל, ס' הנר הנ''ל. 
(ט)  <small>39.</small> <strong>משזקף החומש הרי הוא כקרן לכל דבר. </strong>וכ''ה בס' הנר הנ''ל. ובד: מי שזקף החומש הרי הוא <strong>כחומש</strong> לכל דבר. ובכי''ע: משזקף <strong>הקרן</strong> הרי הוא כקרן לכל דבר. והנה גירסת ד וכי''ע קשה גם מצד הלשון, והדבור ''משזקף''<sup class="footnote-marker">30</sup><i class="footnote">כלומר, אחרי שזקף, וגם "מי שזקף" פירושו כן, עיין מבוא לנוה"מ למהרי"ן אפשטין ז"ל, עמ' 1218 ואילך.</i> מוכיח שבזקיפה נעשה איזה שינוי, אחרת היינו אומרים: זקף החומש הרי הוא כחומש לכל דבר. וכן לפי גירסת כי''ע: משזקף הקרן הרי הוא כקרן לכל דבר. ובפירוש בעל מ''א מגיה בדפוס כגירסא שלפנינו, וכגירסת בעל ס' הנר. ולכאורה דבריו קשים, וכמו שהקשה עליו אחד המחברים החדשים: הלא גם בלי זקיפת החומש במלוה דינו כקרן, ואם נשבע לו על החומש הרי זה משלם חומש על חומש (פ''ט מ''ז), ויוליכנו אפילו למדי, עיין בתוספות ק''ד ב', ד''ה נתן. ברם בס' הנר לעיל שם מפרש גם את משנתנו כן: נתן לו את הקרן ונשבע לו על החומש פיר' <strong>כגון שזקף עליו הקרן והחומש במלוה</strong> ונתן לו הקרן וכפרו בחומש ונשבע וכו'.<sup class="footnote-marker">31</sup><i class="footnote">ובירושלמי למשנתנו (פ"י ה"ז, ז' ע"א): אמר ר' יונתן בנתינת החומש נעשה חומש קרן. אלא שהפירוש שם לא נתברר לי (בלי הגהה), וצ"ע.</i><br>ונראה בפירושו שתנא זה סובר כחכמים שלהלן שורה 53–54, ובזקיפת הקרן במלוה אינו נפטר, ועדיין חייב בו ומשזקף את הכל (גם את החומש) במלוה הרי החומש כקרן, והכל נעשה כחיוב אחד, ואם החזיר לו את הקרן אחרי הזקיפה אנו אומרים מי מיפס, ושמא החזיר החומש, ועדיין הקרן קיים.<br>ולפי פשוטה של הברייתא להלן בסמוך, ד''ה מת הגוזל, (עיין מש''ש) שאין היורשין משלמין חומש אפילו אם אביהם נשבע והודה (בניגוד לשיטת הבבלי), בבא זו מתפרשת כפשוטה, והיא כר' יוסי הגלילי להלן, ופירושה שאם זקף את החומש במלוה ונתן לו שטר על הכל, הרי החומש כקרן, והיורשים חייבין לשלם ככל מלוה בשטר. ואפילו לשיטת הבבלי הרי אין חומש מעכב באביהם, ומכל שכן בהם, אבל אם זקף את החומש במלוה מעכב, כמו הקרן.
### הלכה יב
(א)  <strong>הגוזל את חבירו ונשבע לו וכו'. </strong>ויקרא ה', כ''ד־כ''ה. 
(ב)  <small>40.</small> <strong>מת הנגזל משלם ליורשיו קרן וחומש ואשם. </strong>במשנתנו פ''ט מ''ה: ואם מת יחזיר ליורשיו. ומוסיפה התוספתא שאף החומש נותן ליורשיו, עיין בתוספות ק''ג סע''א. ובתו''כ סוף ויקרא פרשה י''ג הי''ב, כ''ח ע''ג: וחמישיתיו וכו' לאשר הוא לו יתננו וכו' יכול לא יתן לשליח בית דין <strong>וליורש</strong> תלמוד לומר יתננו. ועיין ספרי נשא פיס' ג', עמ' 6. 
(ג)  <small>41.</small> <strong>מת הגוזל, יורשי הגוזל משלמין לניגזל קרן, ופטורין מן החומש. </strong>לפי פשוטה חולקת התוספתא על הברייתא בבבלי ק''ד ב' שמחייבת יורשי הגוזל בחומש, אם כבר נתחייב בו הגזלן, ואינם פטורים אלא דווקא אם כפרו ונשבעו על גזילת אביהם. ואין צורך להעמיס פירוש זה בתוספתא כאן שמדברת בגוזל את חבירו ונשבע לו. והיא גם פשוטה של הברייתא בתו''כ חובה, פרשה י''ג ה''ה, כ''ה רע''ג, שהביא הבבלי שם. ועיין גם להלן בסמוך. 
(ד)  <small>41-42.</small> <strong>מת הגוזל והניגזל, יורשי הגוזל וכו'. </strong>ודינו כלעיל, שאין יורשי הגזלן חייבין בחומש אפילו כבר נתחייב בו אביהם. 
### הלכה יג
(א)  <small>43-44.</small> <strong>ראה גזילתו של חבירו בתוך ביתו, ואבידתו של חבירו בתוך ביתו, ואמ' איני יודע, או שהיה יודע וכו'. </strong>כלומר, ולא ידע הבן שהיא של חבירו, ואמ' איני יודע, או שהיה יודע וכו'. וכן שנינו להלן שבועות פ''ב ה''י: לא היה יודע שיש בידו פקדון, או שהיה יודע ונעלם ממנו בשעת שבועה ונשבע, פטור, שנ' ונשבע על שקר. ועיין מ''ש בתוספת ראשונים שם, עמ' 176, בשם הראשונים. ועיין במשנת שבועות פ''ה סמ''א ובמפרשים שם. ועיין ספרי נשא פיס' ג', עמ' 6, ובהערות שם, תו''כ חובה פרשה ט' ה''ט, כ''ג ע''ג, ירושלמי שבועות פ''ג ה''ו, ל''ד ע''ג, נזיר פ''ח ה''א, נ''ז א', בבלי שבועות כ''ו א', ובמעשה רב כהנא ורב אסי שם, ובמקבילות. ועיין בבלי ק''ה א' ובשטמ''ק שם, ד''ה רבא, וד''ה כגון (פעמיים), ובעיקר בדברי הרא''ש שהביא שם, ד''ה על כפירת. 
(ב)  <small>45.</small> <strong>אמ' לבניו גזילה זו של פלני היא וכו'. </strong>כלומר, פקד ואמר להם שיחזירו, ומת, ובאו הבעלים ותבעו אותם, ובגזילה קיימת עסיקינן, עיין להלן ובבלי ק''ד ב'. 
(ג)  <small>45-46.</small> <strong>בזמן שנשבעין על דעת אביהן חייבין, על דעת עצמן פטורין. </strong>וכ''ה בד. ובכי''ע גורס להפך: פטורין וכו' חייבין. והנכון כלפנינו, והכוונה אם אמרו ''שבועה שלא פקדנו ולא אמר לנו אבא'' (לשון המשנה בשבועות פ''ז מ''ז) חייבין, שהרי נשבעו לשקר, אבל אם הכחישו מעצמם, פטורין, שהרי אפשר להם לא להאמין לאביהם, או לחשוב שמא פיצה את התובע. ועיין בהערות הרח''ש הורוביץ לספרי נשא, עמ' 6, הערה 7. 
### הלכה יד
(א)  <small>46-47.</small> <strong>הגוזל את הרבים חייב להחזיר לרבים. </strong>כלומר, ולא עשו בו תקנה, כגוזל את היחיד ואינו יודע היכן הוא שנותן לב''ד, עיין ירושלמי יבמות פט''ו ה''י, ט''ו ע''ב, ב''מ פ''ג ה''ד, ט' ע''א, בבלי כאן ק''ג ב'. 
(ב)  <small>47-48.</small> <strong>שהגוזל את היחיד יכול לפייסו ולהחזיר לו גזילו וכו'. </strong>כאן לא שנו את התקנה שיעשה בדמים צורכי הרבים, או צורכי ציבור, כמו ששנו להלן ב''מ פ''ח הכ''ו, ירושלמי שם פ''ו סה''ד, י''א ע''א, ובבבלי כאן צ''ד ב', ועיין גם לעיל ביצה פ''ג סה''ח ובמקבילות שהובאו לעיל ח''ה, עמ' 973. וכל עצמה של הברייתא כאן להשמיע לנו את הדין של ''חמור'', והרי אם אפילו יעשה צרכי הרבים, אינו יכול לקיים את דין הפיוס (כמשנתנו פ''ח מ''ז). 
### הלכה טו
(א)  <small>49.</small> <strong>הגוזל את הגוי, חייב להחזיר לגוי. </strong>ברייתא זו לכאורה חולקת על התו''כ חובה, ריש פרק כ''ב, כ''ד ע''ג: עמיתו פרט לאחרים. אבל בפי' רבינו הלל שם, מ''ד ע''ד: פרט לאחרים. היינו גוים, דליכא דינייהו כדין ישראל. ואפשר שכיוון לומר, שפטור מן החומש ומן האשם. וכן בר''מ פ''ז מה' גזילה ה''ז: הנשבע לגוי משלם את הקרן ואינו חייב בחומש, שנאמר וכחש בעמיתו. ועיין בספרי זוטא, עמ' 230, ובהוצ' הרי''ז יאסקאוויטץ, מ''ח ע''א, ובהערה ב' שם. ובמגיד משנה על הר''מ שם: ברייתא. וכוונתו כנראה לברייתא שבתו''כ הנ''ל. ובמגדל עוז שם: בתו' פ''י. וכן הובאה בבא זו בשם התוספתא בראשונים שנציין להלן. 
(ב)  <strong>חמור גזל הגוי וכו'. </strong>וכן בס' חסידים סי' תתרי''ד, הוצ' מק''נ, עמ' 343, בסמ''ג לאווין קנ''ב, נ''ח ע''ב, בסמ''ק סוף סי' רע''ה, בהגה''מ פ''א מה' גזילה ה''ב אות א', ברבינו בחיי בהר (קרוב לסופו) כולם בשם התוספתא. ועיין בשו''ת בנימין זאב סוף סי' רע''ו. ועיין סדר אליהו רבה פט''ו, הוצ' רמא''ש פט''ז, עמ' 75, שם פכ''ח (פכ''ו), עמ' 140. 
(ג)  <small>49-50.</small> <strong>הגוזל את הגוי ונשבע ומת, חייב להחזיר. </strong>כל זה חסר בכי''ע ואצל הראשונים שצוינו לעיל. והגירסא שלנו קשה, שהרי עליה מסיים: מפני חילול השם, ולמה אין כאן חילול השם אם לא נשבע, ולא עוד אם הוא חייב להחזיר לגוי עצמו, למה לא יחזיר ליורשיו, אפילו לא נשבע, שהרי הגוי יורש את אביו דבר תורה (בבלי קידושין י''ז ב', י''ח א' ומקבילות). ובד כאן: הגוזל את הגוי ונשבע לו ומת אינו מתכפר מפני חילול השם. ולפ''ז הכוונה אפילו אם החזיר את הגזילה לבניו אינו מתכפר לו מפני חילול השם <strong>בשבועה</strong> (ויקרא י''ט, י''ב), עיין לעיל יומא פ''ד ה''ה וה''ח ומקבילות. 
### הלכה טז
(א)  <small>50-51.</small> <strong>דרש ר' יוסה הגלילי בגוזל את הגר והיה עולה לירושלם ומעותיו ואשמו בידו וכו'. </strong>בבבלי ק''ט א': דתניא וכו' הרי שגזל הגר ונשבע לו, ושמע שמת הגר. והיה מעלה כספו ואשמו לירושלים ופגע באותו הגר (כלומר, שהשמועה היתה שקר) וזקפו במלוה וכו'. וכנראה שהברייתא בבבלי סוברת כר''ש בן אלעזר לעיל (שורה 34) שאין הגזלן עושה שליח, והלכה זו שעולה לירושלים ומעותיו בידו לא תתכן אלא כששמע שמת הגר, והשמועה היתה כוזבת, אבל בברייתא שלנו לא נזכר מזה כלום, ואפשר לפרשה שעלה לירושלים להקריב את האשם, ושם ימנה בית דין (כסתם משנתנו פ''ט מ''ה), ובירושלים פגע בגר עצמו וזקף עליו את הגזילה במלוה. ועיין בבלי הנ"ל, שרצו לחלקו בין מוחל לעצמו ובין מוחל לאחרים עיי"ש.<br>ובירושלמי פ''ט הט''ו, ז' ע''א: חילפיי ור' יוסי בר' חנינא אמר דרבי יוסי הגלילי היא, דדרש רבי יוסי הגלילי.<sup class="footnote-marker">32</sup><i class="footnote">ואח"כ יש שם חסרון, או קיצור, ועיין בפי' הרא"ף, בנתיבות ירושלים ובפירוש מיכל המים במקומו.</i> רב וריש לקיש אמר ר' עקיבה היא, דאמר תושב אשמה בכל מקום.
(ב)  <small>53-54.</small> <strong>וחכמי' או' לא עשה כלום עד שיתנם לו ויחזור ויטלם ממנו. </strong>בבבלי הנ''ל: ר' עקיבא אומר אין לו תקנה עד שיוציא גזילו מתחת ידו. 
### הלכה יז
(א)  <small>54-55.</small> <strong>דרש ר' עקיבא כשבא מזופרין בגוזל את הגר ונשבע לו וכו'. </strong>והוא כסתם משנתנו פ''ט מי''א. ועיין ספרי נשא, פיס' ד', עמ' 7, ובס''ז שם, עמ' 232, ובמ''ר נשא פ''ח סי' ה' ומ''ש להלן.<br>וכנראה, שהיה שם בימי ילדותו, וחכמים פעמים החזירוהו מדעתו. ובירושלמי עבודה זרה פ''ב ה''ד, מ''א ע''ב: אמר ר' בא כשהלך ר' עקיבה לזיפורין אתון שאלון ליה וכו' וכשבאתי אצל חבירי אמרו וכו'. ובר''ח ע''ז שם ל''ג ב': וכשבאתי אצל <strong>חכמים</strong> וכו'. אבל באו''ז ע''ז סי' קס''ו כ''ד רע''ב (אלא שההתחלה שם משובשת, עיי''ש) ובתורת הבית להרשב''א בית ה' שער ו', קנ''ג ע''ב, כלפנינו.<sup class="footnote-marker">33</sup><i class="footnote">ועיין בבלי ע"ז שם ל"ד א' ובמקבילה בתענית י"א ב' ובהערות מלטר שם, ועיין ע"ז ל"ט א' וב"ר פל"ג עמ' 310.</i>
(ב)  <small>57-58.</small> <strong>יצא זה שאין צריך כפרה. </strong>כלומר, אפילו נתן כבר את הכסף פטור מאשם, וכסתם משנתנו פ''ט מי''ב. אבל מתחילה, כשהיה בזיפרין סבר שפטור מאשם דווקא עד שלא נתן את הכסף, אבל משנתן את הכסף אפשר להקריב את האשם. עיין בספרי וס''ז הנ''ל ובהערות שם, ובהערות הרד''ל למ''ר הנ''ל. ועיין מ''ש מהרי''ן אפשטיין במבואות לספרות התנאים, עמ' 175 ואילך. ועיין מ''ש להלן בסמוך. 
### הלכה יח
(א)  <small>58.</small> <strong>נתן את הכסף לאנשי משמר ומת, אין היורשין יכולין וכו'. </strong>משנתנו הנ''ל ומקבילות שצוינו לעיל. ומכאן שאפילו אם כבר נתן את הכסף אין מקריבין את האשם, וכדעתו אחרי שבא מזיפרין. ובס''ז הנ''ל, עמ' 232: אמר ר' אלעזר בי ר' שמעון זו היתה משנת ר' עקיבא עד שלא בא מזפרין, משבא מזפרין אמר מה לי בין יהויריב נוטל את הכסף וכו', עיין בפירושו של מהרי''ן אפשטיין הנ''ל. 
(ב)  <small>59-60.</small> <strong>נתן הכסף ליהויריב ואשם לידעיה יצא. </strong>משנתנו הנ''ל. כלומר, שמן הראוי היה לתת את הכסף ואת האשם למשמר אחד, מכל מקום יצא, שהרי ידעיה מקריב את האשם אחרי ששלם גזילו. 
(ג)  <small>60.</small> <strong>אשם ליהויריב וכסף לידעיה יחזור הכסף אחר אשם, דברי ר' יהודה. </strong>וכ''ה בכי''ע ובבבלי קי''א א'. ובד יש כאן השמטה בטעות. ופירש רבא שהברייתא מדברת בשנתן את שניהם במשמרתו של יהויריב, ולפיכך יחזיר את הכסף למשמרתו הראויה. ומשנתנו בסוף פירקין מדברת בשנתן את האשם במשמרתו של יהויריב ליהויריב ואח''כ נתן את הכסף לידעיה במשמרתו של ידעיה, ואף היא קבלה את הכסף במשמרתה הראויה, ואף ר' יהודה מודה בה שאם קיים האשם יקריבוהו בני ידעיה, ואם לאו יביא אשם אחר, ויקריבוהו בני ידעיה, שהרי בני ידעיה קבלו את הכסף במשמרתם. ועיין בשטמ''ק בשם גאון, ובפיה''מ להר''מ שפירשו את משנתנו באופן אחר. ועיין מ''ש להלן. 
(ד)  <small>61.</small> <strong>וחכמים אומ' אחר כסף. </strong>כלומר, אשם אחר כסף, וכן מפורש בד ובכי''ע. וכע''ז גם בבבלי הנ''ל. וטעמם, שהרי אם מקריב את האשם לפני הכסף לא יצא, אסור היה למשמרת יהויריב לקבל את האשם לפני שקבלו את הכסף, ולפיכד יחזור אשם אחר הכסף. ובירושלמי בסוף פירקין: ר' חזקיה אמר בשתי שבתות פליגין. ר' יוסי אמר בשבת אחת, מאן דמר בשתי שבתות נתן את הכסף ליהויריב במשמר ידעיה ואשם לידעיה במשמר יהויריב יצא וכו', עיי''ש, וקרוב לוודאי שהדברים עונים על התוספתא שלנו. אלא שהגירסא שם משובשת מאד, ויש לתקנה באופנים שונים, ואין בידי להחליט, וה' יאיר עינינו. 
(ה)  <small>61-62.</small> <strong>אמ' ר' אם כדברי ר' יהודה, וקריבו בני יהויריב את האשם לא נתכפר לו וכו'. </strong>בד: ויקריבו וכו'. ובכי''ע: יקריבו וכו' ולא נתכפר לו וכו'. ופירושו בתמיה, וכי יקריבו בני יהויריב את האשם שאינו מתכפר בו. ובירושלמי הנ''ל: אם כדברי ר' יודן אם הקריבו בני יהויריב את האשם לא נתכפר להן וכו'. ועיין גירסת הבבלי להלן. אם כדברי, בכי''ו בטעות: אנו כדברי. 
(ו)  <small>62-63.</small> <strong>אלא אם כן קיים אשם, יחזור הכסף מבני ידעיה אצל בני יהויריב ויקריבו בני יהויריב את האשם וכו'. </strong>כלומר, מוציאים את הכסף מבני ידעיה בעל כרחם כדי שבני יהויריב יוכלו להקריב את האשם. וכן בירושלמי הנ''ל: אלא יוליך את הכסף מבני ידעיה אל בני יהויריב ויקריבו בני יהויריב את האשם ויתכפר להן. ומדייק מכאן הירושלמי: זאת אומרת אנשי משמר שזכו במשמר שלא בשבתן מוציאין אותן מידן. ובבבלי הנ''ל: תניא אמר רבי לדברי ר' יהודה אם קדמו בני יהויריב והקריבו את האשם יחזור ויביא אשם אחר ויקריבוהו בני ידעיה, וזכו הללו במה שבידן, עיי''ש בבבלי. ועיין בספרי נשא פיס' ד', עמ' 8, ובהערות שם. ועיין בתוספות קי''א א', ד''ה אמר רבא, ובחי' הראב''ד, עמ' ש'. ועיי''ש בבבלי עוד שתי ברייתות בשם רבי אליבא דר' יהודה. ומדברי הבבלי ברור שאם הקריבו בני יהויריב את האשם, ימתין הגזלן עד משמרת ידעיה ויקריבו את האשם. 
(ז)  <small>63-64.</small> <strong>עבר משמרו של יהויריב, יחזור האשם מבני יהויריב וכו'. </strong>כלומר, אם בני יהויריב נתרשלו ולא תבעו מבני ידעיה את הכסף, כדי שיוכלו להקריב את האשם, בטלה זכותם, ומחלו לבני ידעיה על האשם. וכן העמידו בבבלי ברייתא אחרת בשם רבי אליבא דר' יהודה. ובירושלמי הנ''ל: ואם עיבר משמר בני יהויריב. כיני מתני' ואם היה שעיבר, לאחר ימים זכו בני יהויריב את האשם, לא נתכפר להן, אלא יוליך את הכסף מבני ידעיה אצל בני יהויריב ויקריבו בני ידעיה (צ''ל: יהויריב) את האשם ויתכפר להן וכו'. וכנראה שהכוונה היא שאם עיבר גם משמרתו של ידעיה, הרי חזרו הדברים כמו שהיו, ויחזור הכסף לבני יהויריב, והם יקריבו את האשם. וכן בבבלי הנ"ל: תניא אידך אמר ר' לדברי ר' יהודה אם קיים אשם יחזור כסף אצל אשם וכו', כגון דנפיק משמרתם דהני ודהני ולא תבעי וכו', להדרו ברישא. 
(ח)  <small>65.</small> <strong>המביא אשמו ולא הביא גזילו, לא יהא ממרס וכו'. </strong>כבר ציינתי בתס''ר כאן למקבילה בתוספתא פסחים פ''ד, והביאוה כמה מן הראשונים בשם התוספתא בפסחים, עיין מ''ש לעיל פסחים, עמ' 545 ואילך, ואינה הלכה, משום שהברייתא שלנו סוברת שיש מחוסר זמן בבעלים לאותו יום, וכאן חזר בח''ד ממה שכתב בפסחים שם. 
(ט)  <small>66.</small> <strong>תעבר צורתו וכו'. </strong>כלומר מחכים לו עד שיפסל בלינה, שהרי אין כאן פסול גוף. ועיין מ''ש לעיל שם, עמ' 545, הערה 2. 
(י)  <strong>הביא אשמו ולא הביא מעילתו וכו'. </strong>תוספתא הנ''ל, ועיין בבלי כאן קי''א סע''א, ומ''ש לעיל פסחים הנ''ל, עמ' 545–546. ובכי''ע כאן נשמטה בבא זו, אבל היא ישנה שם לעיל בפסחים. 
### הלכה יט
(א)  <small>67-68.</small> <strong>מצורע שהביא חטאתו קודם לאשמו לא יהא ממרס וכו'. </strong>ברייתא זו הלכה היא, והביאוה בבבלי מנחות ה' א' ופסקה הר''מ בפ''ה מה' מחוסרי כפרה ה''ג, והלכה זו היא במחוסרי כפרה גרידא, עיין מ''ש לעיל פסחים, עמ' 546. 
### הלכה כ
(א)  <small>69.</small> <strong>גזל והחליף, גזלו הקדיש וכו'. </strong>כל שורת ההלכות כאן נשנו לעיל פ''ז הי''ד, עיי''ש. ומדברים כשנתייאשו הבעלים, וקנה לוקח בייאוש ושינוי רשות, ולפיכך הגזלן חייב והלוקח פטור. ועיין ח''ד. וכן מפורש בס' הנר לר''ז אגמאתי 50 ע''א: דמלוקח לאחר יאוש לא מצי לאפוקי, דתניא בתוספת ב''ק דנזיקין גזל והחליף, גזל והקדיש וכו' (כל הברייתא כלשונה כאן). 
(ב)  <small>70-71.</small> <strong>הרי זה חייב. </strong>כלומר, בחומש ואשם, אם נשבע. 
### הלכה כא
(א)  <small>71-73.</small> <strong>הגוזל ומאכיל לבנו ובתו הקטנים, לעבדו ושפחתו הכנעניים, פטורין מלשלם. הניח להן אביהן דבר שיש בו אחריות חייבין לשלם. </strong>וכן העתיק הרשב''א קי''א ב' בשם התוספתא. ובמשנתנו רפ''י: הגוזל ומאכיל את בניו והניח לפניהם, פטורין מלשלם. ואם היה דבר שיש בו אחריות חייבין לשלם, והארכתי בפירושה להלן ב''מ ספ''ה. אבל הברייתא שלנו סוברת כר' ינאי (בירושלמי רפ''י) וכרב חסדא (בבבלי קי''א ב') שמוציאין אף מן השני, וכמפורש להלן בסמוך. ובבבלי קי''ב א': ת''ר הגוזל ומאכיל את בניו, פטורין מלשלם, הניח לפניהם, גדולים חייבין לשלם, קטנים פטורין וכו'. תניא אידך הגוזל וכו'. ובס' הנר לר''ז אגמאתי 50 ע''ב: תנו רבנן בתוספת בבא קמא דנזקין הגוזל ומאכיל את בניו פטורין מלשלם, והמניח הגזילה לפניהם וכו'. והעתיק את לשון הברייתא בבבלי. ובירושלמי פ''י סה''א, ז' ע''ב: תני הגוזל ומאכיל בניו בין גדולים בין קטנים פטורין מלשלם, הניח לפניהן בין גדולים בין קטנים חייבין לשלם, סומכוס אומר גדולים חייבין, קטנים פטורין. וכ''ה בבבלי קי''ב סע''א. וכל המקורות סוברים שאם לא הניח לפניהם, אפילו גדולים פטורין. אחריות, בכי''ו בטעות: אחרים.<br>ועיין במשנת תרומות פ''ו מ''ג, ומ''ש לעיל ח''א, עמ' 758 ואילך, ואינה עניין לכאן, שהרי בתרומה שתשלומיה כפרה עסיקינן. ולהלן בירושלמי שם פ''ז ה''ג (על משנתנו שם מ''ג), מ''ד ע''ד: לא הספיק לשלם (כלומר, העבד) עד שנשתחרר, נותן. היו לו נכסים שאין לרבו רשות בהן, נותן. האיך עבידא. ראובן שגזל משמעון והאכילה ללוי וכו'. ועיין מ''ש להלן בסמוך, סד''ה לבנו.<br>וכתב הרשב''א הנ''ל: ועבדו ושפחתו דקתני דפטורין, לאו משום דחייב במזונותיהן, דהא עבדו ושפחתו העברים דמזונותיהן עליו וחייבים, אלא טעמא משום דאכילת קטן פטורין, ועבד ושפחה נמי הכנענים הם שהזיקו פטורין, אבל בנו ובתו הגדולים ועבד עברי אפילו מזונותיהן עליו חייבין, ושפחתו העברית נ''ל דלאו בדווקא נקט לה, דאי קטנה פטורה ואי גדולה מאי בעית גביה.
(ב)  <small>73.</small> <strong>לבנו ובתו הגדולים, לעבדו ושפחתו העבריים, חייבין לשלם. </strong>וכ''ה גם בכי''ע, ואצל צוקרמנדל נשמט. ובבבלי קי''א ב' אמר רב חסדא שאם גזל ולא נתייאשו הבעלים, ובא אחר ואכל, רצה מזה גובה, רצה מזה גובה. והקשו עליו: תנן הגוזל ומאכיל את בניו והניח לפניהם פטורין מלשלם. ופירשו הר''ח, הרז''ה, הרא''ה (לפי נ''י במקומו) ועוד, שהקושיא היא מן הסיפא (מן ''והניח לפניהם''), אבל ברישא במאכיל את בניו כולם מודין שהם פטורין מלשלם. והביא הרשב''א ראייה מן התוספתא כאן שמפורש בה שבמאכיל את הגדולים חייבין לשלם, ואין הבדל בין חייב במזונותיהן ובין אם אינו חייב, עיין מ''ש לעיל. ועיין בלשון הברייתות שבבבלי שם. ועיין מ''ש לעיל, ד''ה ועיין במשנת תרומות, בשם הירושלמי פ''ז, ומשמע משם שאף בתרומה, המאכיל תרומה דינו כמאכיל חולין שאינן שלו. ועיין בפירוש ר''ש סיריליאו שם. 
(ג)  <small>74.</small> <strong>אמרו גדולים אין אנו יודעין וכו'. </strong>ירושלמי פ''י סה''א, ז' ע''ב, בבלי קי''ב א'. ופירשו בירושלמי שהגדולים טוענים שהם יודעים שאביהם היה לו עסק עם הנגזל בעניין זה, אבל אינם יודעים כיצד יצא הדין, פטורין. ובבבלי קי''ב א' פירשה רבא שהם טוענים שהם [אינם יודעים בדיוק את החשבונות, אבל] יודעים שלא נשאר כלום אצל אביהם. 
### הלכה כב
(א)  <small>75.</small> <strong>אין פורטין לא מתיבת המוכסין וכו'. </strong>פיסקא ממשנתנו פ''י מ''א. 
(ב)  <small>76.</small> <strong>אבל פורט לו דינר, ומחזיר לו את השאר. </strong>בבבלי קי''ג א': תנא אבל <strong>נותן</strong> לו דינר ומחזיר (כגירסת כל כה''י וראשונים) לו את השאר. ובס' יחוסי תנאים ואמוראים, ערך ר' חייא בריה דרב נחמן, עמ' רפ''ז, מביא את כל הברייתא שלנו בשם התוספתא, ומוסיף: ובגמ' דידן בהגוזל בתרא תנא אבל נותן לו דינר וכו'. ובס' הנר לר''ז אגמאתי, 52 ע''א: תנא בתוספת בבא קמא דנזיקים אבל אם יש עליו פרוטות וכו', והכניס את פירושו לגוף ההבאה. והרי''ף והרמב''ם השמיטו הלכה זו.<sup class="footnote-marker">34</sup><i class="footnote">ועיין בחי' הראב"ד, עמ' ש"י, שהביא פירוש משונה לברייתא זו. ועיין בהערה ל"ב שם, ועיין בחי' הרשב"א שם.</i> ושמא חסרה ברייתא זו לפני הרי''ף והר''מ בתלמוד, ונכנסה לתלמוד ע''פ הר''ח, כרגיל בספרים בברייתות שפותחים ב''תנא'', עיין מ''ש לעיל סוף יומא, 834, ד''ה ר' לעזר בר''ש. וסברו שמשנתנו חולקת, שהרי התלמוד לא הביאה, ולא נשנית בדבי ר' חייא ור' אושעיא. וצ''ע בדבר. 
(ג)  <small>76-78.</small> <strong>נתחלפו לו כלים בבית האומן, אינו רשיי לשתמש בהם, וילך הלה [ויבקש את כליו, בבית האבל ובבית המשת', רשאי להשתמש בהם, וילך הלה] מיד ויבקש כליו. </strong>השלמתי ע''פ ד' וכי''ע, אלא שבכי''ע: וילך הוא מיד וכו'.<br>וכן מעיד לנו בעל יחוסי תנו''א הנ''ל: ומסיק בתוספת' נתחלפו לו כלים בבית האומן אינו רשאי להשתמש ילך ויבקש את כליו, בבית האבל או בבית המשתה, רשאי להשתמש בהן, ויבא הלה ויבקש את כליו. כך מצאתי <strong>בשלש' ספרי'</strong>, כי מפני שהשיטה מוחלפת מגמ' דידן כמו שכתבתיה (כלומר, לעיל), לא רציתי לסמוך עד שבדקתי בכל אותן שבאו לידי, <strong>ושוין בגרסתן</strong>. אבל בהגוזל בתר' בירושלמי (ה''א, ז' ע''ב) בתחלתו מייתי להא ונשנת כמו בגמ' דידן (ב''ב מ''ו א'), אבל שנשנת בלשון נתחלפו לו בבית האומן ישתמש בהן ויוצא ויבקש את שלו, בבית האבל, או בבית המשתה, אל ישתמש אלא יצא ויבקש את שלו. ולא ברור לי אם דוקא הוא הירושלמ' לפי שבכל מקום התוספת' והירושלמי שוין, ובכאן (כלומר, בירושלמי) נותן טעם אחד לרישא וסיפא (כלומר, בשתיהן אומר: יצא, או יוצא, ויבקש את שלו), ובגמ' דידן נמי מסיק ברישא עד שיבוא הלה ויטול את שלו.<sup class="footnote-marker">35</sup><i class="footnote">בסיפא חסר היה לפניו בבבלי "עד שיבא הלה ויטול את שלו", עיין בהעתקתו לעיל שם. ואינו גם בה"ג ב"ב, ד"ו ק"ב ע"א. אבל ישנו בה"ג הוצ' ר"ע הילדיסהיימר, עמ' 415. וברוב רובן של הראשונים.</i><br>והעיד לנו רבינו שבבבלי ב''ב הגירסא בברייתא זו מוחלפת (וכ''ה בכל הנוסחאות, וכן יוצא מתוך הסוגיא עצמה) והירושלמי אינו מתאים כאן לתוספתא, שלא כרגיל. ואשר לתוספתא הרי רבינו הדייקן נאמן עלינו שהעתיק בדיוק, ויש לנו לכל הפחות חמשה עדים (אינני מונה כי''ו מפני ההשמטה) על עיקר ההלכה, ושלשה עדים על הסיומים, כלומר, ברישא גורס: <strong>ילך</strong> ויבקש את כליו, ובסיפא גורס: <strong>ויבא</strong> הלה ויבקש את כליו. ושיטת התוספתא היא שבאומן שהוא שומר שכר ואחראי בעד הכלים, הרי אין דרך בני אדם לבוא בעצמם וליטול את כליהם, והאומן הוא שנותן להם, ואם החליף דינו כגזלן שנותן דבר שאינו שלו, ולפיכך אסור להשתמש בהם, אלא ילך (כלומר, האומן) ויבקש את כליו ויחזיר לו. אבל בסיפא בבית האבל, או בבית המשתה, שהרבים מבקרים שם, אין אחריות הבגדים על בעל הבית, ומצוי שמחליפים שם את הבגדים, ואם יהיה אסור לו להשתמש בהם יצטרך לצאת בלי הבגד שלבש כשנכנס, ובכגון דא אין דרך בני אדם להקפיד על כך, שהרי חילופו בידו, ורשאי להשתמש בהן, ויבוא הלה (שכנגדו יותר טוב) ויבקש את שלו.<br>ואשר לירושלמי ששנה: נתחלפו כליו בבית האומן ישתמש בהן ויצא ויבקש את שלו, הרי העמידה ר' חייה הגדול: אלא <strong>כגון</strong> הדין בר קורא שכל הנוטל מאצלו נוטל ברשות, וכל המניח אצלו מניח ברשות. ופירושו, במקום שאין גנבים וכל אחד מאמין לחבירו, ואצל אומן זה היו מניחים כלים לתקן ברשותו, וכל אחד כשתוקנו כליו היה נוטלן ברשותו, והוא מעין ההלכה שבתוספתא ביחס לבית האבל ולבית המשתה. אבל בסיפא בוודאי חולק הירושלמי על התוספתא.<br>וברייתא זו נשנית אגב ''אין פורטין'' שלעיל (עיין חי' הרשב''א קי''ג א') ואגב ''גנב שנטל'' שלהלן.<br>ובבבלי ב''ב מ''ו א' הנ''ל: מאי שנא רישא ומאי שנא סיפא ? אמר רב יתיבנא קמיה דחביבי<sup class="footnote-marker">36</sup><i class="footnote">והוא ר' חייא הגדול שבירושלמי, אלא ששם: אמר ר' <strong>בא בר חנא </strong>לא הוה ר' חייה חביבי פתר לה, אלא כגון הדין בר קורא וכו', כלעיל.</i> ואמר לי וכי אין אדם עשוי לומר לאומן חכור לי טליתי וכו'. ויש כאן מסורת דומה, אבל אחרת, ואין להכניס את פירוש הבבלי לתוך הירושלמי.
### הלכה כג
(א)  <small>78.</small> <strong>גנב שנטל מזה ונתן לזה וכו'. </strong>לעיל כתובות פ''ח ה''ד, עמ' 84, ובמסה''ת שם. ובכי''ע כאן נוסף: גזלן שנטל מזה ונתן לזה מה שנתן נתן ומה שנטל נטל. ובד יש כאן חסרון, ונשמטה שם בבא זו וגם הבבא שלהלן (ירדן שנטל וכו'). ועיין מ''ש לעיל ח''ו, עמ' 317, על הגירסאות כאן ובבלי ב''מ כ''א סע''ב, עיי''ש. ובמשנתנו פ''י מ''ב: נטלו מוכסים את חמורו וכו', גזלו ליסטים את כסותו וכו'. 
(ב)  <small>79-80.</small> <strong>ירדן שנטל מזה ונתן לזה, מה שנטל נטל ומה שנתן נתן. </strong>וכ''ה לעיל כתובות הנ''ל בד ובכי''ע. ועיין מ''ש לעיל ח''ו הנ''ל, עמ' 317. ורש''י בב''מ פירש: ותנא זה על יד הירדן היה יושב. והראשונים בב''מ העירו על הירושלמי חלה פ''ד ה''ח, ס' ע''א, ואמרו שהירושלמי מפרש בבא זו לעניין קדושת הארץ, ''שאלו נטל הירדן מארץ העמים והרחיב גבול הארץ הרי מה שנתן והרחיב לא''י בקדושת הארץ, ואם נמשך אצל הארץ ונתן לארץ העמים, על חוץ לארץ יחשב'' וכו'.<sup class="footnote-marker">37</sup><i class="footnote">הראשונים שבשטמ"ק ב"מ כ"ב א', תוספות הרא"ש, חי' הר"ן, תשב"ץ ח"ג סי' קצ"ח, עיין לעיל ח"ו, עמ' 317, הערה 70.</i><br>ולא זכיתי להתחוור בדברי רבותינו ז''ל, שהרי הירושלמי מפרש את דבריו אחרת, וכ''ה שם: ומאן דאמר הירדן גבול בפני עצמו. והוא שיהיה במקום אחד עש[רה].<sup class="footnote-marker">38</sup><i class="footnote">כן הגיה לנכון הגר"מ מארים בס' ניר. והכוונה שאחרת אינן מצטרפין למעשר בהמה, כר"מ במשנת בכורות פ"ט מ"ב.</i> ירדן שנטל מזה ונתן לזה, מה שנטל נטל ומה שנתן נתן. וע''ז שואל הירושלמי: ומה נן קיימי' אם במקום שהיה ארץ ישראל ונעשה בסוריא, חזקתו למעשר ולשביעית.<sup class="footnote-marker">39</sup><i class="footnote">כלומר, אם הירדן שינה את מהלכו, ונתן מא"י לסוריא, הרי לא מצאנו בשום מקום שתתחלל קדושתו ע"י שינוי מהלך המים. ונקטו לדוגמא את הקצה הצפוני של הירדן, על גבול סוריא.</i> ותירצו בשם ר' יוחנן, או בשם ר' יהושע בן לוי: לחזקות (משנת ב''ב פ''ג מ''ב), ולביעורין (משנת שביעית פ''ט מ''ב) ולמעשר בהמה (משנת בכורות פ''ט מ''ב הנ''ל). כלומר, הלכה זו אינה עניין לקדושת הארץ, אלא היא שאלה של מציאות בהפסק, ופשיטא שאם הירדן ישנה את מהלכו, הרי כל מי שנמצא מצד השני דינו לחזקות כעבר הירדן, וכן לעניין ביעור שתלוי במזונות החיה, וכן לעניין מעשר בהמה. ואח''כ מוסיף הירושלמי: ר' הילא בשם ר' שמעון בן לקיש והוא שמשך עפר. ונ''ל בפירושו, שרשב''ל תירץ אחרת את קושיית הירושלמי הנ''ל, ופירש: הירדן שנטל מזה ונתן לזה, היינו שהירדן משך עפר מחו''ל לארץ, או להפך (וחזר לגדותיו) הרי העפר קדושתו כמקומו שנמצא עכשיו, עיין חלה פ''ב מ''ב. נמצאנו למדים שמעולם לא אמר הירושלמי שאם הירדן שינה את מהלכו ונתן מא''י לחו''ל בטלה קדושת הארץ במקום ששינה. וצ''ע.<br>ועיין מ''ש לעיל ח''ו הנ''ל בשם המיוחס להריטב''א שכתב: ''ואית דגרסי (כלומר, בברייתא זו) ירדן (צ''ל רדן, או הרדן), כלומר, אנס שהוא רודה''. ולפי גירסא זו נשנו כאן, גנב, גזלן, אנס, כלעיל תרומות פ''א ה''ו, וכסדר שבדפוסים שם והבבלי. אבל ברור שלפנינו גירסא ''מתוקנת'', וחז''ל לא השתמשו במלה ''רודן''.<sup class="footnote-marker">40</sup><i class="footnote">פשיטא שהפירוש בב"ר רפל"ז, עמ' 344, ל"רודנים" שבדה"א א' ז', אינו אלא דרש.</i> ובכי''ע כאן: יַרדֵן (מנוקד), והניקוד הוא ברגיל סימן לתיקון.
### הלכה כד
(א)  <small>80.</small> <strong>שטף נהר עצים ואבנים וכו'. </strong>עיין מ''ש לעיל ח''ו, עמ' 317 ואילך. ועיין במשנתנו פ''י מ''ב. ועיין תס''ר, עמ' 102. 
(ב)  <strong>אם נתיאשו הבעלים וכו'. </strong>לעיל ח''ו עמ' 318, העירותי שהראשונים<sup class="footnote-marker">41</sup><i class="footnote">רמב"ן ב"מ כ"ב א', ד"ה וראיתי, רשב"א וחי' הר"ן שם, ריטב"א בשטמ"ק שם.</i> גרסו בתוספתא כאן: אם <strong>הרגישו</strong> הבעלים, עיין מש''ש. 
(ג)  <small>81.</small> <strong>אם היו בעלים מרדפין וכו'. </strong>עיין מש''ש, עמ' 318. 
### הלכה כה
(א)  <small>82.</small> <strong>שפך זה יינו וכו'. </strong>פיסקא ממשנתנו פ''י מ''ד. 
(ב)  <small>82-83.</small> <strong>נותן לו שכרו דמי השב אבידה. </strong>במשנתנו הנ''ל: אין לו אלא שכרו. ומפרשת התוספתא ששכרו כאן פירושו שכר משיב אבדה, והוא כפועל בטל. ובח''ד מגיה:<sup class="footnote-marker">42</sup><i class="footnote">ע"פ רש"י במשנתנו ועוד.</i> שכרו <strong>ודמי</strong> השב אבדה. ואין להגיה, שכן הוא בכל הנוסחאות. וכן במאה שערים לבעל העיטור סי' ט': תנא דברייתא אית ליה דינא דמתני' ואין לו שכרו אלא כפועל בטל, וכדקתני בתוספתא אין לו [אלא] דמי השב אבדה. ועיין בראשונים ב''מ ל''א ב', ס''ח א', בכורות כ''ט ב', ומ''ש להלן ב''מ פ''ד הי''א בעניין פועל בטל.<br>ופירשוה בבבלי כאן שהמדובר הוא ביכולים הבעלים להציל ע''י הדחק, שאם לא כן הרי זוכה מן ההפקר,<sup class="footnote-marker">43</sup><i class="footnote">עיי"ש קט"ו ב', ועיין בתוספות ב"מ ל"א ב', ד"ה לעולם.</i> ובוודאי אם היו להם לבעלים כדים של יין לא היו נכנסים למספק, והיו שופכים את היין כדי להציל את הדבש. והראשונים<sup class="footnote-marker">44</sup><i class="footnote">עיין בחי' הרמב"ן והריטב"א ב"מ ל"א ב' ועוד.</i> טרחו ליישב למה אינו נוטל יותר, והרי פועל בטל נוטל שכר בטילה מאותה מלאכה דבטל מינה, עיי''ש בחי' הרמב''ן. ובנ''י בסוגיין הביא בשם הרמב''ן שלא אמרו שם כן אלא במתבטל ממלאכתו, דהיא מילתא דשכיחא, אבל הכא לא שכיחא מילתא ושבקוה אדיניה, כיוון שיכול להתנות ולא התנה.
(ג)  <small>83.</small> <strong>ואם אמ' לו על מנת שאטול דמי שלי וכו'. </strong>במשנתנו פ''י מ''ד הנ''ל: ואם אמר לו אני אציל את שלך ואתה נותן לי וכו'. ועיין בבלי קט''ז א'. 
### הלכה כו
(א)  <small>85-86.</small> <strong>ר' יוחנן בן ברוקה אומ' תניי בית דין הוא שיהא זה שופך את יינו וכו'. </strong>בבבלי פ''א ב', קי''ד ב', בשם ר' ישמעאל בנו של ר' יוחנן בן ברוקה, וסיימו שם: שעל מנת כן הנחיל יהושע לישראל את הארץ. וכ''ה להלן בסמוך שורה 92. ופירשו הראשונים (עיין תוספות פ''ב רע''א ובשטמ''ק שם) שהתקנה היתה לטובת בעל הדבש שיכול לדרוש מבעל היין שישפוך את יינו, אבל לא היה צורך לדאוג לבעל היין שלא יפסיד, שהרי היה בידו להתנות.<br>ובתוספות פ''א ב', ד''ה ונוטל, כתבו: ומצינו למימר דהך דר' ישמעאל בנו של ר' יוחנן פליג,<sup class="footnote-marker">45</sup><i class="footnote">כלומר על משנתנו פ"י מ"ד ששנתה: אין לו אלא שכרו.</i> כדאמר בסמוך ביחידאה לא קאמר, וכן משמע בתוספתא, דבתר (נ''ל שצ''ל: ובתר) הך דלא יקוץ קתני הך. והכוונה למשנתנו פ''י סמ''ב כפירושם של הרש''ל והרש''א. ולפנינו שתי ראייות: אחת מן התוספתא, שמפורש בה שר''י בן ברוקא חולק על חבית של דבש, והשנייה מן המשנה שהוא חולק על קציצת הענף, ושתי ההלכות דומות.
### הלכה כז
(א)  <small>88-89.</small> <strong>מאימתי זוכה אדם בנחיל של דבורים, משתכנס לקפיפו. </strong>ואמרו בירושלמי פ''י ה''ב, ז' ע''ב: שגזילו מן <strong>ההלכה</strong>.<sup class="footnote-marker">46</sup><i class="footnote">כגירסת בעל או"ז כאן סי' תנ"א ובעל ההשלמה בסוגיין.</i> ובכתובות שם ספ''ב, כ''ז ע''א: שאין גזילו דבר תורה. וכן אמרו בבבלי כאן קי''ד ב': דקניין דרבנן הוא. וסתם קרפיף אצל דבורים אינו משתמר, עיין שטמ''ק קי''ד ב' בשם תוספות שנץ. ועיין על קרפיף במשנת ביצה פ''ד מ''ב ולעיל עירובין עמ' 325 ואילך.<br>ובירושלמי כתובות הנ''ל: תני רב אושעיה ובלבד במפריח, אבל <strong>בשכן</strong><sup class="footnote-marker">47</sup><i class="footnote">כגירסת בעל העיטור, קבלת עדות, הוצ' רמא"י, נ"ח ע"א.</i> לא. וכן בירושלמי כאן הנ''ל: ובפורח.<sup class="footnote-marker">48</sup><i class="footnote">כלומר, דווקא כשהנחיל פורח, ופירוש הרשב"א כאן קי"ד ב' קשה.</i> ולפי זה נראה שאם הנחיל נקבע בחצירו גזילו דבר תורה לשיטת הירושלמי. ועיין בתוספות קי''ד ב', ד''ה דתקנה.
(ב)  <small>89.</small> <strong>הרי שירד נחילו לתוך גינתו של חבירו וכו'. </strong>כהלכה שבמשנתנו פ''י מ''ב. 
(ג)  <small>91.</small> <strong>ר' ישמעאל בר' יוחנן בן ברוקה אומ' תניי בית דין וכו'. </strong>משנתנו הנ''ל, אלא שכאן, וכן בירושלמי פ''י ה''ב, ז' סע''ב, ובבלי פ''א ב', קי''ד ב', סיימו בה: שעל מנת כן הנחיל יהושע לישראל את הארץ. ועיין ירושלמי כתובות פי''ג ה''ז, ל''ו ע''ב. 
### הלכה כח
(א)  <small>93.</small> <strong>שנים שהיו באין במדבר וכו'. </strong>ירושלמי פ''י ה''ד, ז' ע''ג. 
(ב)  <small>94-95.</small> <strong>תניי בית דין הוא שיהא זה שופך את דבשו ומציל מימיו של חבירו, וכשיגיע ליישוב נותן לו דמי דבשו וכו'. </strong>לכאורה משמע שתנאי ב''ד הוא שנותן לו דמי דבשו, שהרי מן הדין מחוייב להציל את חבירו במקום סכנת נפשות, אלא שהייתי סבור שאם לא התנה עמו אין לו שכר כליו ופועל כלעיל.<sup class="footnote-marker">49</sup><i class="footnote">ועיין בתוספות ס' ב', ד"ה מהו, ברא"ש שם סי' י"ד ובשטמ"ק קי"ז ב'.</i> ופשוט שבעל המים רשאי לעשות כן בעל כרחו של בעל הדבש. ועיין מ''ש לעיל, שורה 85–86, ד''ה ר' יוחנן, בשם הראשונים. אבל בירושלמי הנ''ל חסרה הסיפא ''וכשיגיע לישוב נותן לו דמי דבשו'', ולפי זה התנאי הוא שעליו לשפוך את דבשו.<br>ומה שאמרו ''וכשיגיע ליישוב'' פירושו שמותר לו לבעל הדבש לסרב לקבל את הכסף במדבר, שהואיל והטילה עליו התורה להציל אותו ולחייב את בעל המים בדמים דינו כאילו לוה ממנו ביישוב. אבל לא נתבאר כאן אם משלם לו דמי הדבש כשוויין במדבר שהוא פעמים ביוקר,<sup class="footnote-marker">50</sup><i class="footnote">וכמו שאמרו בב"ר פמ"ט, ד', עמ' 503: מן יהיב לך חמר במדברא, מן יהב לך קופד במדברא.</i> ופעמים בזול, באין קונים.
### הלכה כט
(א)  <small>96.</small> <strong>פועל ועני שעלו באילן וכו'. </strong>ירושלמי הנ''ל. ועיין במשנ' פיאה רפ''ד ובירוש' שם. 
### הלכה ל
(א)  <small>97-98.</small> <strong>הגוזל את השדה ונטלה אנס וכו'. </strong>משנתנו פ''י מ''ה, וסיימו שם: ואם מחמת הגזלן, חייב להעמיד לו שדה אחרת. 
(ב)  <small>98-99.</small> <strong>הגוזל את חבירו, או שלוה הימנו, או שהפקיד לו ביישוב וכו'. </strong>פיסקא ממשנתנו פ''י מ''ו. 
(ג)  <small>99.</small> <strong>אבל מחזיר לו בשיירה. </strong>כלומר, ודינו כמחזיר ביישוב. וכל הברייתא שלנו הובאה במלחמות להרמב''ן פ''י, ד''ה אמר הכותב ח''ו, ובתשובתו לר' שמואל הסרדי בס' התרומות שער ל' סוף ח''א, וברמז בתשובת הרמב''ן לר' שמואל הנ''ל ב''ספרן של ראשונים'' הוצ' אסף (ירושלים תרצ''ה) סי' ל''ד, עמ' 80. ובחו''מ סי' ע''ד, סוף סעיף א': ושיירא חשובה מקום ישוב.<br>ובמלחמות הביא הרמב''ן את התוספתא והסתייע בה נגד הפירוש שהביא בעל המאור שם בכוונת ''לא יחזיר לו במדבר''. והוא פירש שם שאינו צריך לחזור עליו במדבר, ואינו צריך להוליך את הגזילה למדי, ומספיק אם הוא מחזירו ביישוב בכל מקום שהוא. ועיי''ש במלחמות שהפריך פירוש זה בתשובות מסלקות. ומן התוספתא כאן ברור שהפירוש הוא שהנגזל, המפקיד והמלוה רשאים לסרב לקבל במדבר, אבל שיירא דינה כיישוב. ועיין להלן.
(ד)  <small>99-100.</small> <strong>והאבידה חוזרת לבעלים בכל מקום. </strong>בבבלי (קי''ח א') שאלו: ורמינהי מלוה משתלמת בכל מקום, אבידה ופקדון אין משתלמין אלא במקומן. וסבר המקשה שפירושו שבמלוה יכול הלוה לשלם בכל מקום, ואפילו במדבר, מה שאין כן בפקדון ובאבדה. ואמר אביי: הכי קאמר מלוה ניתנה ליתבע בכל מקום, אבידה ופקדון לא ניתנו ליתבע אלא במקומן, כלומר משנתנו (והבבא שלנו לעיל) מדברת בזכות המלוה לסרב לקבל, והברייתא בבבלי מדברת בזכותו לתבוע, אם יש להלווה כסף במדבר, ועיין לעיל ח''ו, כתובות, עמ' 388, ובהערות שם. ועיין סמ''ע ריש סי' ע''ד.<br>והרי''ף בסוגיין סי' רכ''ה הביא את דברי אביי הנ''ל, והסיק: והני מילי מלוה, אבל אבדה דאשכחה ביישוב, אי נמי פקדון דאיתפקיד גביה ביישוב, לית ליה למרי אבדה, או למרי פקדונא, רשותא למתבעיה בגויה (כלומר, במדבר) וכו', הכי נמי אי איתנייהו ולא בעי מרייהו לקבלינהו בדברא לית ליה רשותא להאיך לאותבינהו גביה ולמיזל, אלא מיחייב באחריות עד דמהדר ליה ליישוב, כדאפקדינהו ניהליה ביישוב. ועיי''ש ברי''ף בהגהות מא''י. ולפי פשוטן של דברים משמע שהרי''ף סובר שאם מצא אבדה ביישוב לא יחזיר לו במדבר.<br>והרמב''ן במלחמות הנ''ל הביא את התוספתא כאן (ומביאה גם בתשובתו הנ''ל), ומתנצל ואומר: לא כתבתיה כאן להשיב עליו (כלומר, על פירוש בעל המאור הנ''ל) שאין צורך, אלא ללמוד ממנה שהאבידה חוזרת לבעלים בכל מקום שהרי רבתה בו התורה השבות הרבה (בבלי נ''ז א', ב''מ ל''א א'), אע''פ שנראה ממה שכתב רבינו הגדול בהא, דאפילו באבידה צריך שיחזירנה ביישוב. ולמאי דקא סלקא דעתך מעיקרא נמי אבידה כפקדון. ולא יחזירם אלא במקומן. ועיין מ''ש הראבי''ה<sup class="footnote-marker">51</sup><i class="footnote">הובא באו"ז סי' תס"ד, ל"ח ע"ב.</i> על דברי הרי''ף הנ''ל. ועיין גם ביש''ש פ''י סי' נ''ג. ובח''ד העיר שהש''ך חו''מ סי' רצ''ג הביא את התוספתא שלנו להלכה. ולפלא שרבינו הש''ך התעלם מן הקדמונים שהבאנו.
### הלכה לא
(א)  <small>100.</small> <strong>מי שבא בדרך, והיה בידו מעות, וראה אנס בא וכו'. </strong>הרמב''ן במקורות הנ''ל, ובחידושיו לב''מ מ''ט סע''ב, בחי' הר''ן שם מ''ט א', סד''ה לא, נ''י שם פ''ד סי' שמ''ו, ובר''ן גיטין פ''ז סוף סי' תקל''ה הביאו את התוספתא (וציינתי לכולם בתס''ר, עמ' 102) להוכיח גם ממנה שנתינה בעל כרחה (בפריעת חוב) שמה נתינה, שהרי דווקא באנס בא כנגדו יכול לסרב, אבל בלא כך אינו יכול לסרב. ועיין בבלי גיטין ע''ה א', ובאוה''ג שם, עמ' 168, ובהערה ב' שם. ועיין בבאורי הגר''א חו''מ סי' ק''כ ס''ק ה' בליקוט. ועיין בבלי כאן קט''ו ב' ומ''ש לעיל ח''ב (מע''ש), עמ' 718. ועיין במכילתא דרשב''י סוף עמ' 205, ובתורה שלמה משפטים כ''ב סי' רנ''ז, עמ' 73. 
### הלכה לב
(א)  <small>102.</small> <strong>משכן לו בית, משכן לו שדה, וראה דליקה וכו'. </strong>ודינו כאילו מחזיר לו חוב באנס בא כנגדו. ועיין בפתחי שערים לר' יששכר ברי''ל, ב''מ כ''ג ע''א (מן הספר). 
(ב)  <small>103.</small> <strong>אם קיבל עליו פטור. </strong>כלומר, אם קיבל עליו בפירוש, עיין ח''ד. 
### הלכה לג
(א)  <small>104-105.</small> <strong>הגונב טלה מן הדיר והחזירו לדיר, ואחר כך נגנב כל הדיר כולו, אם הודיע בו לבעלים, או שמנאום, פטור, ואם לאו, חייב. </strong>וכ''ה גם בכי''ע. אבל בד חסר ''או שמנאום'', וכן חסרו מלים אילו גם לפני הרמב''ן, עיין להלן. ובמשנתנו פ''י מ''ח: הגונב טלה מן העדר והחזירו, ומת, או נגנב, חייב באחריותו. לא ידעו הבעלים לא בגנבתו ולא בחזירתו, ומנו (או: מנו) את הצאן ושלמה היא, פטור. ובירושלמי בסוף פירקין, ז' ע''ג: א''ר יוחנן אם ידעו הבעלים בגניבה צריכים לידע בחזירה, לא ידעו בגניבה, אין צריכין לידע בחזירה. ריש לקיש אמר אעפ''י שלא ידעו בגנבה, צריכין לידע בחזירה. ור' יוחנן פירש ''ומנו'' שבמשנתנו - או מנו, כלומר, אם לא ידעו בגניבתו, או ידעו ומנו, פטור, והוא כדעתו בבבלי קי''ח א'. וריש לקיש סובר שאף על פי שלא ידעו בגניבה צריך לידע בחזרה, ומניין פוטר בין בידעו ובין בלא ידעו, ונקטו ''לא ידעו הבעלים'' לרבותא שלא נתן את דעתו בייחוד למניין, ומכל שכן אם ידע בגניבה, ומנה ומצא את העדר שלם, נתן את דעתו לכך, והיא השבה גמורה, והסיפא ''מנו את הצאן'', עונה על כל המשנה ואף על הרישא מק''ו, והוא כדעת שמואל. ובבבלי שם הובאו עוד שני פירושים, אחד של רב והשני של רב חסדא, שהוציא את המשנה מפשוטה, וכמה מן הראשונים פסקו הלכה כמותו.<br>והתוספתא כאן שלא הזכירה כלל את דעת בעלים אין להוכיח ממנה כדעת אחד מן האמוראים. ובמלחמות בסוף ב''ק: והוי יודע שזו ששנויה בתוספתא הגונב טלה מן הדיר ואח''כ נגנב כל הדיר כולו, פטור, וכולה כדאיתא, בשומר שגנב ברשותו מתוקמא (עיין בבלי קי''ח ב'), ומדלא מייתי לה בגמרא שמע מינה דלא הויא תיובתא דחד מהני. ואעפ''י שרבינו קיצר בהבאה מן התוספתא, מ''מ ברור שגרס כאן כגירסת הדפוסים, ולא היה לפניו ''או שמנאום'', שהרי לפי גירסא זו אי אפשר להעמידה בשומר שגנב מרשותו. ועיין מ''ש להלן, שורה 107–109, ד''ה ואנו רואים.<br>ברם לפי גירסת כי''ו וכי''ע ברור שמדברים בגנב (ולא בשומר ששלח יד) כמשנתנו כאן. ועיין מ''ש להלן בסמוך.
(ב)  <small>105.</small> <strong>הגונב חבית מן המרתף וכו'. </strong>ופירש בח''ד שנקטו בבא זו ללמדנו שאפילו במטלטלי דלא ניידי, שלא שייך בהם ''אנקטא נגרי ברייתא'', צריך דעת בעלים, עיין בבלי קי''ח רע''ב. ופירש במנ''ב: מיירי בשומר שגנב מרשות עצמו וכדלעיל. אבל בירושלמי ב''מ פ''ג ה''י, ט' ע''ב: למה הדבר דומה לגונב חבית <strong>ממרתף חבירו</strong>, אע''פ שלא ידעו הבעלים בגניבה, צריכים לדעת בחזרה, עיי''ש. 
### הלכה לד
(א)  <small>107-109.</small> <strong>הטה את החבית ונטל ממנה רביעית ונשברה, אינו משלם אלא רביעית, הגביהה, ונטל ממנה רביעית ונשברה, או שהחמיצה, משלם את הכל. </strong>לפי פשוטה הכל בגזלן אנן קיימין. ואם לא מטלטל את החבית ואין כאן קניין, אינו חייב אלא על מה שנטל, אבל אם הגביהה שיש כאן קניין, או אפילו לא הגביהה אלא שנטל ממנה רביעית והחמיצה הרי הוא מזיק, מפני שהיא ממהרת להחמיץ כשהיא חסירה, וכדברי רבה בבבלי ב''מ מ''ד א', וכמו שפירש בח''ד.<br>והנה במשנת ב''מ ספ''ג נשנית ההלכה שלפנינו כלשונה כאן, ולא נוסף כאן אלא ''או החמיצה'', ושם בעניין שליחות יד של שומר עסיקינן. ורבה בבבלי הנ''ל הוסיף את ההלכה של ''החמיצה''.<br>ובירושלמי שם ספ''ג:<sup class="footnote-marker">52</sup><i class="footnote">בהשלמה של החיד"א ע"פ הר"מ לונזאנו. וכע"ז גם בירושלמי שבועות פ"ח, עיין במחברתי "תלמודה של קיסרין", עמ' 50 ואילך. ועיין עכשיו בירושלמי כיר"ז.</i> מה את אמרת ליטול, נטל? כלומר, אם במשנת ב''מ ''נטל'' הוא בדווקא, ושליחות יד צריכה חסרון, או אם אפילו לא נטל ממש, אלא כיוון ליטול אח''כ (כבבלי שם מ''ד א'). ועל כך אומר הירושלמי: והתני ר' אושעיא נשברה, או החמיצה, נותן לו דמי כלה.<sup class="footnote-marker">53</sup><i class="footnote">והיא הברייתא שלפנינו, כמו שציין לנכון בשערי תורת א"י בשבועות.</i> כלום החמיצה אלא מחמת טילטול (בשבועות: לא מחמת קילקול). ועיין ר''ח ב''מ מ''ד א'. וכנראה שהירושלמי סובר שלעניין חימוץ טילטול מספיק. ועיין בתוספות ב''ב צ''ו ב', ד''ה ושמואל, בפירוש ר''ת.<br>ואנו רואים שהירושלמי פירש ברייתא זו לעניין פקדון, שאם לא כן אין עניינה כלל לחסרון בשליחות יד,<sup class="footnote-marker">54</sup><i class="footnote">עיין בבלי ב"מ מ"א א' ובתוספות שם, ד"ה שנטלה.</i> והוא כפירוש הרמב''ן, עיין מ''ש לעיל, ד''ה והתוספתא. ושמא נשנית מעין ברייתא זו גם לעניין פקדון. ולפנינו בתוספתא ב''מ פ''ג אין הוספות למשנתנו שם.
### הלכה לה
(א)  <small>109.</small> <strong>הגונב סלע מן הכיס והחזירה לכיס וכו'. </strong>בבבלי קי''ח ב': הגונב טלה מן העדר, וסלע מן הכיס, למקום שגנב יחזיר דברי ר' ישמעאל, ר' עקיבא אומר צריך דעת בעלים. ועיין בבבלי ב''מ מ' סע''ב ואילך ובאוקימתא של הבבלי כאן קי''ח ב'. ולפי פשוטה משמע שלדעת הת''ק כאן אם הודיע לבעלים אין צורך שיחזיר למקומו ממש, שלא כדעת ר' יהודה להלן. עיין בתוספות ירושלים חו''מ סי' שנ''ה סעיף א'. ומן הלשון ''ואח''כ נגנב כולו'' משמע שהיה לו עוד כסף בכיס, ואפשר שלא ידע כמה היה לו, עיין בבלי קי''ח ב'. 
(ב)  <small>111.</small> <strong>שהחזירה לצרירתה, אבל נטלה מן הכיס והחזירה לצרור וכו'. </strong>כנראה שר' יהודה חולק וסובר שאפילו הודיע לבעלים אינו נפטר עד שיחזירה למקומה, עיין בתוספות ירושלים הנ''ל. ובמנ''ב מפרש אחרת משום שהוא לשיטתו וסובר שכל הברייתא בשומר מדברת, עיי''ש. 
### הלכה לו
(א)  <small>112-113.</small> <strong>הגונב כיסו של חבירו והחזירו לו כשהוא ישן, וניעור, והרי הכיס בידו, אם מכיר את שלו פטור וכו'. </strong>עיין מ''ש בתוספות ירושלים הנ''ל סי' שנ''ה סעיף ב'. ויש לחלק בין מניין המעות, שאינו צריך להכיר אם סלע זו שלו היא (והרי במעות אין הבדל) אבל בכיס אם אינו מכירו, אין כאן השבה מועילה. 
(ב)  <small>113-114.</small> <strong>הגונב סלע מחבירו בלא יודע, והבליעה לו בחשבון, יצא. </strong>בבבלי ב''מ ס''ד א': דתניא הגוזל את חבירו והבליע לו בחשבון, יצא. ובבבלי כאן קי''ח ב': הגוזל וכו', תני חדא יצא, ותני חדא לא יצא וכו', מאי לאו בהא קמיפלגי דמ''ד יצא סבר מניין פוטר, ומאן דאמר לא יצא סבר מניין אינו פוטר וכו', עיי''ש. ובריטב''א ב''מ שם: דכל שנתן בידו, אעפ''י שנתן שלא לדעתו, השבת גזלה גמורה היא. 
### הלכה לז
(א)  <small>114.</small> <strong>לא תגנבו על מנת למקט וכו'. </strong>תו''כ קדושים ריש פרש' ב', פ''ח ע''ג, ירושלמי סנהדרין פ''ח ה''ג, כ''ו ע''ב, פי''א ה''ב, ל' ע''א, בבלי ב''מ ס''א ב'. ופירש בשאילתות פ' נח שאילתא ד': היכא דקא בעי למיתן ליה מתנה לההוא נגזל ולא קא מקבל מיניה, ואמר אישקל מידי מיניה כי היכי דאיחייב ליה תשלומי כפל וכו', אי נמי, חזי ליה דלא מיזדהר בממוניה, ואמר אגנביה מיניה והדר אהדרי ניהליה כי היכי דלא ליפשע בממוניה וכו', ת''ש דתניא לא תגנובו, לא תגנוב על מנת למקט וכו'. ובשטמ''ק ב''מ שם: יש מפרשים דמיירי שהוא אינו רוצה לעכב הגנבה בידו, אלא הוא גונב כדי לצערו. ולא נראה, דהא מעשים בכל יום שעושים כך, לכך י''מ דודאי בדעתו לעכב את הגנבה בידו, אבל אינו גונב בשביל שום הנאה, אלא לצערו. וכבר העיר הנצי''ב שם שבשאילתות שם מפורש שלא כדבריו, וכ''ה שיטת הר''מ בסה''מ ל''ת רמ''ד, ועיין בהערות הר''ח הילר שם, עמ' ק''ס הערה 14.<br>ובתוספות רי''ד קידושין ס''ט א', כתב:<sup class="footnote-marker">55</sup><i class="footnote">על עצת ר' שמלאי שם: זיל גנוב וכו'.</i> והאי דמשיאו עצה לגנוב, אין איסור בדבר, כיון שבדעתו לשלם ומתכוין להכשיר זרעו. ואף הוא פירש שאינו אלא מדרבנן, ובמקום הכשר הזרע לא גזרו. אבל בריטב''א קידושין ט''ו א': דהתם מילתא בעלמא קאמר ולאו דוקא, וכי תעלה על דעתך שיאמר לו ר' שמלאי שיגנוב ויעבור <strong>על לאו של תורה</strong>, שהרי אפי' בגונב על מנת למנקט, או לשלם תשלומי כפל יש לאו וכו'.
### הלכה לח
(א)  <small>115-116.</small> <strong>בן בג בג אומ' אל יטול אדם את שלו מבית אחרים וכו'. </strong>בירושלמי הנ''ל חסרה בבא זו, ואינה גם ברוב הנוסחאות של התו''כ הנ''ל, וחסרה שם גם בשאילתות הנ''ל. אבל בילקוט קדושים רמז תר''ה: בן בג בג אומר אל תגנוב את שלך מבית אחרים, שמא תראה כגנב, אלא שבור את שיניו ואמור לו, שלי נטלתי. וכע''ז מעתיק בס' יראים השלם סי' קכ''ד בשם התו''כ. וכן, כנראה, היתה הגירסא בפירוש לתו''כ המיוחס להר''ש משנץ, עיי''ש ע''ז ע''ג. ועיין מ''ש להלן בסמוך, ד''ה וכן היה בן בג בג. ובבבלי כאן כ''ז סע''ב: בן בג בג אומר אל תיכנס לחצר חברך ליטול את שלך שלא ברשות, שמא תראה עליו כגנב, אלא שבור את שיניו ואמור לו, שלי אני נוטל. ועיין מ''ש הגר''י פערלא במנה''מ לר''ס גאון ל''ת צ''א, קי''ב ע''ד ואילך. 
(ב)  <small>116-117.</small> <strong>וכן היה בן בג בג או' אל יגנוב אדם את שלו מבית הגנב שמא אף הוא יראה כגנב וכו'. </strong>וכע''ז בתו''כ (ברוב הנוסחאות) ובירושלמי הנ''ל. ומתוך התוספתא מוכח שאין כאן בבא כפולה, אלא הלכה חדשה שאפילו מבית הגנב אסור להוציא בגניבה. אבל בתו''כ הנ''ל היתה חסרה בבא זו בנוסחאות שהיתה שם הבבא הראשונה. ולפיכך הוסיף במיוחס להר''ש הנ''ל: ובתוספתא דב''ק קתני אל יגנב את שלו מבית הגנב. ומייתי לה להא דבן בג בג (כלומר, שבתו''כ הנ''ל לפי גירסתו) בבבא קמא על דעביד אינש דינא לנפשיה. וציינתי לו בתס''ר, עמ' 102. 
(ג)  <small>117-118.</small> <strong>אלא משבר את שיניו ומוציא את שלו מידו. </strong>בתו''כ (ברוב הנוסחאות) ובירושלמי הנ''ל חסר כל זה. ובמקצת נוסחאות התו''כ (עיין לעיל) ובבבלי הנ''ל שנו בבא זו ברישא, עיי''ש בבבלי. ובה''ג ב''ק, ד''ו פ''ז ע''ד, הוצ' הר''ע הילדיסהיימר, עמ' 347: אלא שבור את שניו <strong>בדין</strong> ואמור לו שלי אני נוטל. והוא ע''פ הבבלי שם כ''ח רע''א. וע''פ בה''ג, כנראה, בפירוש רבינו הלל לתו''כ הנ''ל, מ''א ע''ד. ולעצם הדין, עיין חו''מ ריש סי' ד' ובאחרונים. 
### הלכה לט
(א)  <small>118.</small> <strong>גנבים שנכנסו במחתרת ועשו תשובה, כולן חייבין להחזיר. </strong>ירושלמי פ''י ה''א, ז' ע''ב (ושם חסרה המלה ''כולן''). ופירש בח''ד אעפ''י שאי אפשר להוציא מהן ע''פ ב''ד (קי''ד סע''ב ומקבילה בסנהדרין ע''ב א'), מ''מ אם עשו תשובה, כולם חייבים להחזיר, כדי לצאת ידי שמים, עיין ב''מ צ''א א' ובתוספות שם ד''ה בבא, ובדק''ס שם עמ' 270, הערה ה'. 
(ב)  <small>119.</small> <strong>עשה אחד מהן תשובה אין חייב לשלם אלא על חלקו בלבד. </strong>בפירוש בעל מגן אברהם כתב: צ''ע דאמרינן במדרש סוף פרשה מקץ עשרה שנמצאו בגניבה אחד מהם נתפס ע''י כולן. ובס' משנת ר' יעקב להגר''י שור, י''ט ע''ד, סי' מ''ב, תמה על כמה מן המחברים שנעלמה מהם תוספתא זו דמפורש דבחבורה שגנבו אין כל אחד חייב אלא על חלקו בלבד, ואף אם אי אפשר לו להשתלם מהאחרים וכו'. ואין מכאן ראייה מוכרחת, שהרי האחרים אינם חייבים אלא לצאת ידי שמים (שנתחייבו בנפשם), ובזה אין אחריות וערבות בעד אחרים. ושוב תמה על פירוש בעל מ''א הנ''ל, וכתב: וליתא כן במדרש כי אם עשרה שנמצא גניבה ביד אחד מהם כולם נתפסים וכו'. ואין הדבר כן, ובב''ר פ''ה, ב', עמ' 1033: עשרה בני אדם שנמצאו בגניבה אין אחד נתפס על ידי כולם (כלומר, בתמיה), ובמיוחס לרש''י שם: כיון שכולכם בעצה אחת כולכם חייבים. ובפי' הרמב''ן על התורה שם מ''ד, י': כי אין חיוב בעשרה שגנבו בלתי אם נועדו בה בהוסדם יחד ללכת לגנוב, ולקח אחד מהם את הגניבה לדעת כולם, אז יתחייבו כולם. ואף במיוחס לרש''י שם הביא פירוש מעין זה. ועיין בב''ר פצ''ב, ח', עמ' 1147. מ''מ לעניין דינא יוצא מן המפרשים שם שאם היו בעצה אחת, כולם חייבין, וכן דעת רש''י בב''מ ח' א', ד''ה ואילו. ברם כפי שאמרנו אין ראייה ממחתרת שמתחייבים בנפשם. ועיין מ''ש לעיל פ''ז הי''ג, שורה 63, ד''ה על זה נאמר חולק. 
(ג)  <small>119-120.</small> <strong>אם היה מוציא ונותן לפניהם חייב לשלם על הכל. </strong>וכע''ז בירושלמי הנ''ל. והוא מפני שעיקר הגניבה היתה על ידו, עיין בשו''ת הריב''ש סי' רס''ו. ובנתיבות המשפט סי' ל''ד סוף ס''ק ה' הסביר את דבריו שהגנב השני לא הוסיף שום קניין על הגנב הראשון, ונתחייב הראשון. ואף כאן חייב המוציא לבדו, ואף במחתרת חייב לצאת ידי שמים ולשלם את הכל. ועיין במשנת ר' יעקב הנ''ל שהעיר על שו''ת חות יאיר סי' רי''ב בעניין חבר גנבים שאחד עלה בסולם ונכנס לבית והשני עמד ברחוב, וזה זרק הגניבה לתוך חיקו וברחו. ושם ברור שהיו כולם בעצה אחת, ועיין מש''ש. 
### הלכה מ
(א)  <small>120-121.</small> <strong>טול דמי פרתך, טול דמי טליתך, אין שומעין לו. </strong>בח''ד ממשיך הלכה זו למעלה ומפרש שאם רצה לצאת ידי שמים בתשלומין אין שומעין לו אם הגניבה קיימת, כרבא בבבלי סנהדרין ע''ב א'. ושמא היא הלכה כללית, עיין בבלי כאן ס''ז א' ובתו''כ חובה פרשה י''ג ה''ג, כ''ה ע''ב, ובפי' הראב''ד שם. ועיין לעיל ספ''ז ומש''ש. 
(ב)  <small>121.</small> <strong>באמת נגנבו, או אבדו, נותן לו דמיהן. </strong>אם רוצה לצאת ידי שמים, ואינו מחייב לטרוח ולקנות מה שגנב (ח''ד). ועיין מ''ש לעיל. 
## פרק יא
### הלכה א
(א)  <small>1.</small> <strong>אין מקבלין פקדונות, לא מן הנשים וכו'. </strong>כל הברייתא בירושלמי פ''ט הי''א, ז' ע''א (והרישא גם להלן שם פ''י ה''י, ז' ע''ג) ובבבלי ב''ב נ''א ב' ואילך. ועיין מ''ש פרופ' בעז כהן בספרו Jewish and Roman Law ח''א, עמ' 206. והברייתא נסמכה למשנתנו פ''י מ''ט: אין לוקחין מן הרועים וכו', אבל לוקחין מן הנשים (ועיין להלן שורה 14) וכו', ואמרו כאן שלכתחילה אין מקבלין מהן פקדונות מפני החשד, שהן אינן שלהן. ועיין רשב''ם ותוספות בב''ב שם. 
(ב)  <strong>ולא מן הקטנים. </strong>וכ''ה בירושלמי הנ''ל. ובבבלי הנ''ל: ולא מן התינוקות. ומדברים בתינוקות שלא הגיעו לעונת הפעוטות, עיין ביד רמה ב''ב נ''א סע''ב, ברשב''א ובריטב''א שם. ואף כאן החשש שמא גנב משל אביו. 
(ג)  <small>2.</small> <strong>קבל מן האשה יחזיר לאשה. </strong>שהרי מחזיר למקום שלקח, ועיין ביד רמה, בחי' הרמב''ן, בריטב''א ב''ב ובשאר ראשונים שם. 
(ד)  <strong>מתה יחזיר לבעלה. </strong>שהרי הוא יורשה. ואם נתגרשה מחזיר ליורשים, ואין מחזיקים אותה לגנבת.<sup class="footnote-marker">1</sup><i class="footnote">אבל בעבד ונשתחרר נחלקו הראשונים. לפי הרשב"ם בב"ב נ"א סע"ב מחזיר לרבו, אבל לפי תוספות רי"ד מחזיר ליורשיו. ועיין בחי' הרשב"א שם.</i> 
(ה)  <small>3.</small> <strong>קבל מן הקטן, עושה לו בהן סגולה. מת יחזיר לאביו. </strong>וכ''ה בבבלי הנ''ל, אלא ששם ליורשיו, והיא היא, שהרי לקטן אין בנים, והאב, אם הוא חי, הוא הקרוב ביותר. ובירושלמי הנ''ל: מת יחזיר לאביו, ועושה בהן סגולה. והמשפט האחרון עולה על הרישא, על ''יחזיר לקטן''. ואם החזיר לקטן עצמו (בלי סגולה) שיטת הרמ''ה היא שלא יצא ידי השבה, שהרי אפילו באבידה צריך מקום המשתמר (ב''ק נ''ז א', ב''מ ל''ז א'), ויש חולקים (חי' הרמב''ן, ועיין בריטב''א שם). 
(ו)  <small>4.</small> <strong>אם אמרו בשעת מיתה ינתן לפלני, שהן שלו, יעשה מפורש בפירוש. </strong>בד: מפורש כפירוש. <strong>והבן</strong> וכו'. וברור שהוי''ו של ''והבן'' שייכת למעלה, וצ''ל: מפורש כפירושו. הבן וכו'. וכ''ה בכי''ע ולהלן שורה 6, בכל הנוסחאות. והנה ביטוי זה נמצא בתוספתא עוד שלש פעמים. ולהלן ב''מ פ''א הי''ט, שורה 56 (בכל הנוסחאות): מפורש כפירושו, וכ''ה בר''ח מ''ב ב'. ולהלן ב''ב פ''ט ה''ב, שורה 8, בכי''ו: מפורש כפירושו... מפורש כפירושו, וכ''ה בתשובת ר' נתן בר''מ בס' התרומות ש''ו ח''ד סי' ב' (בבבא השנייה). ובכי''ע בב''ב שם: מפורש כפירושו... מפורש <strong>כפירושה</strong>. וביד רמה ב''ב נ''ב ב' (סוף סי' רי''ד): מפורש בפירושו... מפורש <strong>בפירושה</strong>, עיי''ש מה שמדייק מלשון זו. ובירושלמי כאן פ''ט הי''א הנ''ל: יעשה פירוש לפירושו. אבל בכיר''ז: מפורש כפירושו. וכן בעיטור פקדון הוצ' רמא''י, ע''ה ע''א, מעתיק בשם הירושלמי: <strong>מפורש כפירושן</strong>.<sup class="footnote-marker">2</sup><i class="footnote">וכ"ה גם בעיטור על קלף בביה"מ לרבנים כאן.</i> ובס' הנר לר''ז אגמאתי, 218 ע''א: של פלוני הן, ולאורך הגליון הושלם (כנראה ע''י הסופר עצמו): יעשה כפירושן. ומכאן יוצא לנו שברוב רובן של נוסחאות א''י הגירסא היא: יעשה מפורש כפירושו.<br>והנה הדיבור ''יעשה מפורש כפירושו'' הוא בעצמו זקוק לפירוש. ותמוה למה לא אמרו נאמן, וכמו שכתב ביד רמה על התוספתא בב''ב פ''ט ה''ב הנ''ל: ליתני נאמן, דקי''ל לעולם ישנה אדם לתלמידו דרך קצרה (בבלי פסחים ג' ב' ומקבילה) וכו'. ולא עוד אלא שאפשר לפרש ''יעשה מפורש כפירושו'' בשני דרכים. א'. ייעשה (בנפעל) מפורש כפירושו, והיינו פירושו שפירש עכשיו שהחפץ הוא פקדון בידו (''שהן שלו'') ייעשה מפורש מאליו, וממילא מחזירין למפקיד. ב'. יעשה מפורש כפירושו, שעליו לברר את הדבר, או ייעשה ע''י הדיין פירוש כפירושו, שיקיים את דבריו. ונראה שבזה הסתפקו בבבלי ב''ב נ''ב א' הנ''ל: יעשה כפירושן, ואם לאו<sup class="footnote-marker">3</sup><i class="footnote">ובס"א כתוב: ואיכא דאמרי, עיין רשב"ם ודק"ס במקומו.</i> יעשה פירוש לפירושן. וברור מן הסוגיא להלן שם ש''יעשה פירוש לפירושן'' כוונתו שאנו מבררים אם פירושן (''שלו הם'') נכון. במלים אחרות, יש כאן מחלוקת<sup class="footnote-marker">4</sup><i class="footnote">הנוסחא "ואיכא דאמרי" הנ"ל יש לה יסוד יותר גדול.</i> בפירוש ''יעשה מפורש כפירושן'', אם הפירוש שלהן נעשה ממילא, או שצריך לעשות פירוש וברור לפירושן, עיין ביד רמה הנ''ל.<br>ואמרו בבבלי שם: דביתהו דרבה בר בר חנה<sup class="footnote-marker">5</sup><i class="footnote">כנראה שצ"ל: רבה בר חנא, עיין להלן.</i> כי קא שכבה אמרה הני כיפי דמרת' בני ברת<sup class="footnote-marker">6</sup><i class="footnote">עיין בפירושו המצויין של הרא"ש רוזינטל בס' חנוך ילון, עמ' 315, ואילך, ועל פיו אני מעתיק.</i> אתא לקמיה דרב, אמר ליה אי מהימנא לך עשה כפירושה, ואי לא, עשה פירוש לפירושה וכו'. ועיין בראשונים שם, וכן לעיל שם, מה שפירשו בעניין ''פירוש לפירושה''. ובירושלמי כאן פ''ט הנ''ל: כהדא איתת דר' בא בר חנא<sup class="footnote-marker">7</sup><i class="footnote">בפירוש קדמון לב"ב, הוצ' הרשלר, עמ' ע"ג מעתיק: איתת רבה בר בר חנה, והוא על פי הבבלי הנ"ל, עיין בלשונו שם.</i> מידמכא אמרה אהן קידושא<sup class="footnote-marker">8</sup><i class="footnote">בעיטור הנ"ל: קדשה, ובס' הנר הנ"ל: קדשיא, ובפי' קדמון הנ"ל: <strong>אתן </strong>קדשיא, וצ"ל: אהן קדשא.</i> דברתי, והוא אמר לית הוא אלא דידי, אתא עובדא קומי רב אמר אין אדם מצוי לשקר בשעת מיתה. ברור שלפנינו בדיוק אותו המעשה שבבבלי, ולאו בפיקדון עסיקינן אלא שרבה בר חנא טען שהנזם הוא בוודאי שלו, משום שמניין לה כסף ? ולא נזכר כאן כלל פירוש לפירושה, אלא שאין אדם מצוי לשקר בשעת מיתה, וע''ז אמרו בירושלמי ''כהדא'', כלומר, לפיכך וכולן שאמרו בשעת מותן וכו' יעשו מפורש כפירושן, משום שאין אדם מצוי לשקר בשעת מיתה, והוא שלא כדעת הרשב''ם וסייעתו ש''בשעת מיתתן'' לאו דווקא, עיי''ש. וכבר השיגו עליו מן הירושלמי כאן.<br>סוף דבר, משיטת בני א''י מוכח שהשתמשו בדיבור זה<sup class="footnote-marker">9</sup><i class="footnote">ולא אמרו "נאמנים".</i> משום שעבד ואשה ותינוק שהפקידו, ולא אמרו מניין להם הפקדון, הדבר תמוה וסתום, שהרי ע''פ רוב אין להם מעות משלהם, אבל אם אחר כך פירשו את הדבר ''שהן שלו'', כלומר אין הכסף שלנו, יעשה מפורש כמו שפירשו, ואנו מאמינים לפירושם. ובבבלי מסורת אחרת, ופירשו ''מפורש כפירושם'' <strong>שאנו</strong> עושים פירוש לפירושם (''שהן שלו'') ופעמים אנו אומרים שנותן ליורשים (כפירוש רוב הראשונים), או מעכבם לעצמו (כפירוש בעל תוספות רי''ד), ואין סומכין על פירושן, וכמו שכתבנו לעיל, ופעמים עושים מפורש כמו שהם פירשו.
### הלכה ב
(א)  <small>4-5.</small> <strong>הבן שנושא ונותן משל אביו, וכן העבד שנושא ונותן משל רבו, הרי הן של אב וכו'. </strong>להלן ב''ב פ''ט ה''ב: הבן שנושא ונותן בשל אביו, אע''פ שהשטרות ואונות יוצאין על שמו הרי הן של אביו, ואם אמ' מה שירשתי משל בית אבי אבא הן, או משל בית אבי אמא הן, יעשה מפורש כפירושו. האשה שנתנה (צ''ל: שנשאה, כבשאר נוסחאות) ונתנה בשל בעלה וכו' משל בית אבי אמה הן, יעשה מפורש כפירושו (בכי''ע: כפירושה). אבל לפי הנוסח שבבבלי ב''ב נ"ב ב' אינם נאמנים. ובפירוש הרמ''ה נ''ב ב' סוף סי' רי''ד פירש את התוספתא שהם צריכים לעשות מפורש כפירושם, כלומר, עליהם להביא ראייה. וכן פירש גם ר' נתן בר' מאיר בס' התרומות ש''ו ח''ד סי' ב', עיי''ש. ואין סתירה בין התוספתא והבבלי. אבל פירושיהם דחוקים, וקשה להשלים בין התוספתא והבבלי. ועיי''ש בב''ב נ''ב א' במחלוקת רב ושמואל. ועיין להלן ב''מ פ''א הי''ט ומש''ש.<br>וכנראה שיש כאן שתי שיטות, שכבר נחלקו בהן התנאים, והתוספתא היא בשיטת ר' חייה. ובירושלמי<sup class="footnote-marker">10</sup><i class="footnote">ב"ק פ"ו ה"ז, ה' ע"ג, שבועות פ"ז ה"ה, ל"ז ע"ד.</i> מסופר באריסו של בר זיזא שהפקיד ליטרא זהב אצל אדם אחד, לבסוף מתו בר זיזא ואריסו, ופסק ר' ישמעאל בר' יוסי שיתנו את הזהב ליורשיו של בר זיזא, משום ''מאן דהוא דלא ידע דכל מאי דאית לאריסיה דבר זיזא לבר זיזא אינון''. אבל ר' חייא חלק עליו ופסק שינתנו לבניו של האריס משום ''אית בר נש דלא בעי מפרסם נפשיה'' (כן הוא בשבועות). ועיין בבלי סנהדרין כ''ט ב'. ור' ישמעאל בר' יוסי דן את האריס כנושא ונותן בתוך הבית (ועיין בתוספות נ''א סע''ב), וחזקה הוא שהכל הוא של בעל הבית, והוא לא היה נאמן לומר שהוא שלו, כשיטת הברייתא שבבבלי הנ''ל, וכשיטתו של רב שם נ''ב א'. אבל לשיטת התוספתא והירושלמי בשיטת ר' חייא יכול היה לטעון שלי היא, והוא הדין באח הנושא והנותן ובאשה וכו', וכדברי שמואל נ''ב א', ואם מת, ינתן ליורשיו,<sup class="footnote-marker">11</sup><i class="footnote">עיין בבלי ב"ב נ"ב סע"א ובתוספות שם, ד"ה ומודה. וכאן הרי לא נזכר כלל שהוא טען שהן שלו, שנפלו לו בירושה.</i> אבל אם אמר בשעת מיתה ינתנו לפלוני שהן שלו, יעשה מפורש כפירושו, ולא ינתנו ליורשי האב ולרבו של העבד. ויש כאן אומדנא, עיין מ''ש להלן בסמוך, ד''ה וברי''ף.
### הלכה ג
(א)  <small>7.</small> <strong>האומ' תנו מאתים דינר לבית הכנסת, תנו ספר תורה לבית הכנסת וכו'. </strong>כל הברייתא בה''ג (בשם התוספתא) ה' צרכי ציבור מ''ו ע''ג, הוצאת הר''ע הילדיסהיימר, עמ' 228, רי''ף ב''ב פ''ג סי' תשל''ה (נ''י שם), רשב''ם ב''ב מ''ג ב', ד''ה זה, ריטב''א שם (בשם הרי''ף), עיטור ח''א סוף פקדון הוצ' רמא''י ע''ה ע''א, או''ז ח''א ה' צדקה סי' י', ח' ע''א, פיסקי ריא''ז ב''ב פ''א (ב''מעט דבש'' של ששון, עמ' ל''ט), פירוש קדמון לב''ב, הוצ' הרשלר, עמ' ע''ג, שו''ת מהר''מ בר ברוך סי' שמ''ג, סי' ת''ק, סי' תרצ''ג, הוצ' מק''נ, עמ' 237, סמ''ג עשין קס''ב, ר''ז ע''ג, מאירי מגילה פ''ד לפני המשנה השנייה (ל''ו ע''א), ב''ב, עמ' 249, מרדכי מגילה פ''ד סי' תתכ''ה, ב''ב פ''א סי' תצ''ה, רא''ש שם פ''ג סי' נ''ו, הגהות אשרי שם סי' מ', כפו''פ פמ''ד, עמ' תקפ''ט, רבינו ירוחם מישרים נתיב כ''ד (קרוב לסופו), שו''ת הר''ן סי' ע''ה (ד' קושטא סי' פ''ג), אגודה ב''ב סי' צ''ג, שו''ת הרשב''ש סי' קמ''ג וריש סי' ש''ז. ועיין בפיסקי ריקנטי סי' נ''ד, ודבריו נובעים משו''ת מהר''מ ב''ב הוצ' מק''נ סי' רל''א, עמ' 237 הנ''ל. ועיין בשו''ת שלו ד' פראג סי' ת''ק הנ''ל.<br>ופסקה הר''מ בספ''ז מה' מתנות עניים, וביו''ד סי' רנ''ה סעיף ד' ובחו''מ סי' רנ''ג סעיף כ''ג ובסמ''ע שם ס''ק נ' ובש''ך שם ס''ק ל''ג.<br>וברי''ף ב''ב פ''ג סי' תשל''ה הנ''ל: <strong>תשלום תוספתא</strong> האומר תנו מאתים וכו'. וכ''ה בעיטור הנ''ל. ובהגהות הב''ח על הרי''ף שם: פירוש תוספתא בפרק הגוזל בתרא מתחלת בראשה אין מקבלין פקדונות<sup class="footnote-marker">12</sup><i class="footnote">כלומר, שהביאו הרי"ף והעיטור שם מן הבבלי.</i> כו' וזה תשלומה. ובפירוש קדמון לב''ב, עמ' ע''ג הנ''ל: <strong>תשלום העניין מהתוספתא</strong> האומר תנו מאתים וכו'. ולפי הבבלי בב''ב שם שעושין פירוש לפירושן, והיינו אומדין אם הם נאמנין, או עשירים, והוא כעין שודא דדייני, המשך הברייתות מובן, ואף כאן אנו אומדין את דעתו של האומר. ואף לפי שיטת התוספתא והירושלמי עלינו לבאר את המשך הברייתות מעין זה. עיין מ''ש לעיל בסמוך, שורה 4–5, סד''ה וכנראה.
(ב)  <small>8.</small> <strong>לבית הכנסת הרגיל בו. </strong>עיין מ''ש להלן ב''ב פי''א הי''ג, ד''ה ולעיל ב''ק. 
(ג)  <small>9.</small> <strong>תנו מאתים דינר לעניים וכו'. </strong>בה''ג סוף כתובות ע''ד ע''ד, רי''ף (נ''י), רשב''ם, עיטור, או''ז, פיסקי ריא''ז, פירוש קדמון לב''ב, שו''ת מהר''מ בר ברוך, סמ''ג, מאירי ב''ב, מרדכי ב''ב, רא''ש, הגהות אשרי, כפו''פ ואגודה הנ''ל. ועליהם יש להוסיף תשובת ר''י הזקן באו''ז ה' צדקה סי' כ', ט' ע''א (= שו''ת מהר''מ ב''ב סי' תע''ד, תשובות מימוניות השייכות לס' קניין סי' י''ט, הגהות מרדכי ב''ק פ''ב סי' ר''ג, מרדכי ב''ב פ''א סי' תצ''ד). 
(ד)  <strong>ר' אחא אומ' לעניי כל ישראל. </strong>וכ''ה בה''ג, רשב''ם, תשובת ר''י הזקן ובכמה מן הראשונים הנ''ל. ועיין גם בהגהת הב''ח על הרי''ף הנ''ל בשם הגהה באלפס ישן. אבל בעיטור ובכפו''פ הנ''ל: ר' אחא אומר ינתנו לעניי <strong>עולם</strong>. ועיין במה שהארכתי לעיל ח''ח (גיטין), עמ' 823 ואילך. 
(ה)  <small>10.</small> <strong>האומר תנו שדה פלני לעניים, לקט שכחה ופיאה לעניי אותה העיר וכו'. </strong>כל הראשונים שהביאו את הברייתות כאן דלגו על בבא זו (ויש שדלגו גם על דברי ר' אחא, משום שאין הלכה כמותו). ויפה פירש בח''ד שבבא זו היא מדברי ר' אחא שהשדה היא לעניי כל ישראל, וממילא מותרים עניי העיר בלקט שכחה ופיאה, אבל לת''ק השדה לעניי העיר, ואסורים בלקט שכחה ופיאה של שדה זו (עיין פאה פ''ה מ''ה ומ''ו). 
### הלכה ד
(א)  <small>11.</small> <strong>הבן שהיה אוכל משל אביו וכו'. </strong>רשב''ם, תשובת ר' אביגדור כ''ץ בשבה''ל, הוצ' חסידה, (ירושלים תשכ''ט), עמ' 253, או''ז, מהר''מ ב''ב סי' תרצ''ג, סמ''ג, מאירי ב''ב, מרדכי ב''ב, הגהות אשרי ונ''י הנ''ל, רשב''א סוף ב''ק, ד''ה תוספתא, וחולין ו' ב', ד''ה והתניא, שו''ת שלו ח''ב סי' רס''ח ח''ג, סי' שע''ג, מאירי ב''ק, עמ' 338, רבינו ירוחם מישרים נתיב ל''א ח''ד, חי' הר''ן חולין ו' ב', ד''ה השתא. ועיין בחידושיו לגיטין ס''א סע''ב ולב''מ כ''ב סע''א. ועיין בטיו''ד סי' רמ''ח. 
(ב)  <small>12.</small> <strong>קוצה ונותן וכו'. </strong>וכ''ה בד וברוב הראשונים הנ''ל. ובכי''ע: קוצץ ונותן וכו'. וכ''ה במאירי ב''ב, עמ' 248 הנ''ל (אבל בב''ק: קוצה), ובנ''י ב''ב סי' תשל''ה הנ''ל, ובשטמ''ק ב''ק (שנתפרסמה בסיני ספר יובל, עמ' צ''ט) בשם הרשב''א. אבל ברשב''א שלפנינו: קיצה. 
(ג)  <strong>ונותן פרוסה וכו'. </strong>בתשובת ר' אביגדור כ''ץ ובשו''ת מהר''מ ב''ב סי' תרצ''ג הנ''ל (בד' פראג) וברבינו ירוחם הנ''ל בטעות: ונותן <strong>פרוטה</strong>. ובאו''ז ח''א ה' צדקה סי' י' הנ''ל העיר: ובברייתא דבן עזאי (דרך ארץ רבה פ''ט, הוצ' היגר, עמ' 234) מצינו אורחין הנכנסין אצל בעה''ב אינן רשאי[ן] ליתן מלפניהם כלום, לא לבנו של בעה''ב, ולא לעבדו ולא לשלוחו אלא אם כן יטול רשות מבעה''ב. ועיין בבלי חולין צ''ד א', ומ''ש ע''ז בב''י טיו''ד סי' רמ''ח. ועיין מ''ש לעיל ח''ה (יו''ט), עמ' 1014. 
### הלכה ה
(א)  <small>13-14.</small> <strong>לוקחין מן הנשים כלי צמר ביהודה וכו'. </strong>פיסקא ממשנתנו פ''י מ''ט. וכל הברייתא בבבלי קי''ט א' בשינויים קלים. 
### הלכה ו
(א)  <small>16.</small> <strong>גבאי צדק' וכו'. </strong>בבלי הנ''ל. 
### הלכה ז
(א)  <small>17.</small> <strong>אין לוקחין מן הבדדין לא שמן במועט, ולא זתים במועט. </strong>בבבלי הנ''ל (בכי''מ ועוד): לא זיתים במועט ושמן במועט <strong>בגליל העליון</strong>. ופירש רש''י: שהשמן שם ביוקר. והוא תמוה, שהרי שם היה מקום השמן, והיה בזול, עיין ספרי וזאת הברכה פיס' שנ''ה, עמ' 420, בבלי מנחות פ''ה ב' ובמקבילות ובהערות בספרי שם. ואפשר שמפני ריבוי השמן היו חשודים לגנוב. ועיין בחי' הראב''ד, עמ' של''ח, בפירוש דברי רשב''ג שלהלן, וכנראה שפירש ברישא כמו שכתבנו. 
(ב)  <small>18-19.</small> <strong>לוקחין מן הנשים זתים בגליל העליון וכו'. </strong>בבבלי הנ''ל: לוקחין מנשים זיתים <strong>במועד</strong><sup class="footnote-marker">13</sup><i class="footnote">והיא טעות הדפוס, וצ"ל: במוע', כלומר, במועט, עיין דק"ס שם, עמ' 308, הערה נ'.</i> בגליל העליון וכו'. ובכי''ע חסר כאן ''בגליל העליון'', כשם שאינו ברישא בכל נוסחאות התוספתא. 
(ג)  <small>20.</small> <strong>הבן שמוכר בשוק וכו'. </strong>כלומר, מכיון שמוכר בפרהסיא, אין לחשוש שמא גנבו את הסחורה. עיין ברש''י למשנתנו קי''ח ב', ד''ה ועגלים. ועיין להלן בסמוך. 
(ד)  <small>21.</small> <strong>וכל שאמרו להטמין, אסור. </strong>כלומר, אפילו אם מוכרין בפרהסיא. ובכי''ע: <strong>וכולן</strong> שאמרו וכו'. וכ''ה במשנתנו פ''י מ''ט. 
### הלכה ח
(א)  <strong>שומר פירות יושב ומוכר וכו'. </strong>בבלי קי''ט א'. 
(ב)  <small>22.</small> <strong>וטורטני לפניו. </strong>ופירש''י: מאזנים גדולים (עיין במלים שאולות מלשון יון ורומא לקרויס, עמ' 259) וכו', דכיון דמוכרין בפרהסיא לא גנבום. 
### הלכה ט
(א)  <small>23.</small> <strong>אין לוקחין מן הרועין לא מן עזין וכו'. </strong>המלה ''מן'' נמחקה ע''י נקודות.<sup class="footnote-marker">14</sup><i class="footnote">הנחתי את הגירסא כמו שהיא מפני הספק הרחוק, שמא יש כאן גירסא נכונה, ואין "מן עזין" אלא "מעזי", נוצת עזין (עיין במלונו של יעקב לוי לתרגומים, ערך מעזי). ועיין דק"ס, עמ' 305, הערה ו'. ולפ"ז "מן עזין", "מעזי", הוא דומיא דגיזין. ועיין בפיה"ג לטהרות, עמ' 24, ובהערת מהרי"ן אפשטין, הערה 26, שם. אבל גם בבבלי קי"ח ב': לא <strong>עזים </strong>ולא גדיים. ועיין ח"ד בשם "הפרישה".</i> 
(ב)  <small>23-24.</small> <strong>אבל לוקחין מהן תפארין, שהתפארין שלהן. </strong>בד: תפורין, שהתפורי' שלהן. וכ''ה בכי''ע. ובבבלי הנ''ל: תפורין, מפני שהן שלהן. ופירש''י: בגדים תפורים, דאי נמי נגנבו קנוהו בשינוי. וכנראה שע''פ פירוש רש''י העתיקו הראשונים<sup class="footnote-marker">15</sup><i class="footnote">או"ז כאן פ"י סי' תס"ז, ל"ח ע"ד, מאירי, עמ' 338, ועוד, עיין להלן.</i> מן התלמוד: בגדים תפורים. אבל וודאי גמור הוא שבתלמוד עצמו לא היה כתוב ''בגדים''. ובחי' הראב''ד פירש שהתלושים היו תפורים אחד לשני, ויש בהן כשיעור ארבע וחמש, לוקחין מפני שגנב לא היה טורח לחברם, עיי''ש סוף עמ' של''ז. ובס' הנר לר''ז אגמאתי 58 ע''ב: תנו רבנן בסוף תוספת בבא קמא דנזיקין אין לוקחין מן הרועין וכו' אבל לוקחין מהן <strong>בגדים</strong> תפורים וכו', והעתיק את הבבלי (ע''פ פירש''י), והראה את מקור הברייתא, כדרכו.<br>ובחידושי הרשב''א קי''ח ב':<sup class="footnote-marker">16</sup><i class="footnote">ואני מעתיק ע"פ שטמ"ק שפרסם רי"ל מימון מכ"י בסיני ספר היובל, סוף עמ' צ"ח ואילך. לפנינו בחי' הרשב"א הגירסא משובשת ומסורסת.</i> גם בתוספ' נראה שתפורין אינן מלשון תפור אלא מין הוא שנוטלין מתוך הצמר, ושהוא דבר שאין הבעלים מקפידין עליו, או דבר אחר שנוהגין הרועים להנהיג בו הבהמות, שכך שנו בתוס' אין לוקחין מן הרועים עזים ולא גזים ולא תלושין של צמר, אבל לוקחין מהם תפורים <strong>שהתפורין</strong> שלהם. ובס' המקח והממכר לרב האיי ריש שער ח' מעתיק מן הבבלי: <strong>תפרי</strong>. ומסתבר שאין ''תפורין'' אלא מחוברים ומקושרים (מחמת הזוהמא), עיין תס''ר ח''ד (טהרות), עמ' 62, לשורה 20. וכן בבבלי עירובין פ''א א': תפרה בקיסם וכו'.<sup class="footnote-marker">17</sup><i class="footnote">אבל נראה שאין לו קשר לתפארות שבתוספתא כלים ב"ב רפ"ג, עיין תס"ר שם, עמ' 18. ועיין מ"ש הירשברג בספרו חיי התרבות בישראל, עמ' כ"ג, הערה 1.</i>
(ג)  <small>24.</small> <strong>חלב וגבנה במדבר, אבל לא ביישוב. </strong>וכ''ה בברייתא בבבלי הנ''ל. אבל בחי' הראב''ד, עמ' של''ח מעתיק להפך, ומפרש שבמדבר חשודים לגנוב יותר ממה שראוי להם. וכן מעתיק בחי' הרשב''א הנ''ל ובמאירי (עמ' 338) משמו. 
(ד)  <small>25.</small> <strong>ארבע וחמש גזין. </strong>וכ''ה בבבלי הנ''ל. וכתב בחי' הרשב''א קי''ח ב' הנ''ל: ונראה שהוא ז''ל (כלומר, הראב''ד) אינו גורס בברייתא ולוקחין מהן ד' וה' גיזין, אבל בספרים שלנו גורסין כן, ולפי גירסת הספרים שלנו רישא בשתים ושלש וסיפא בארבע וחמש וכו' אלא שבתוספתא מצאתי כן, כמו בספרים שלנו. 
(ה)  <small>26.</small> <strong>לוקחין מהן ביאתות וכו'. </strong>וכן בבבלי בכי''מ. ובד, בכי''ע ובבבלי: בייתות, והיא היא. ועיין במשנתנו סוף ביצה, ומ''ש לעיל ח''ה, עמ' 1016. 
### הלכה י
(א)  <small>28-29.</small> <strong>אין שוכרין בהמה מן הרועים וכו'. </strong>שהרי אין להם רשות לא להשכיר ולא להשאיל, ופשוטה היא. 
(ב)  <small>30-31.</small> <strong>הן עצמן מותר לישתמש בהן. וכלים הנמכרין לשם חדשים אסור לישתמש בהן. </strong>וכ''ה בד. אבל בכי''ע חסר ''מותר לישתמש בהן. וכלים הנמכרין לשם חדשים'', ומסתבר מאד שיש כאן השמטה מוטעית ע''י הדומות. ולפנינו הלכה חדשה שאומן מותר לו להשתמש בכלי שהכין לבעל הבית. ועיין בח''ד ובמנ''ב. ושמא היו האומנין נוהגין כן באותו מקום, כדי לבחון את טיב הכלי, ופעולת השימוש על הכלי. ועיין בבלי ב''מ ל' א'. ומתוך הלשון ''כלים הנמכרין לשם חדשים'', משמע שבעה''ב הזמין את הכלים על מנת למוכרן (עיין בבלי ב''ב מ''ו א'), ולפיכך משתמש בהם, כדי שישגיחו בהם הקונים בשעת השימוש, אבל אם הכלים נמכרין כחדשים, שמעולם לא נשתמשו בהם, אסור לו לאומן להשתמש בהם. 
### הלכה יא
(א)  <small>31-32.</small> <strong>לא קוצין, ולא עורין, ולא פאנקנין וכו'. </strong>בד: לא קוצין ולא עירין ולא סאנקנין. ובכי''ע: לא קוצין ולא אירין ולא פאניקנין. ובבבלי קי''ט ב': לא אירין ולא נירין ולא פונקלין (בכי''מ: פונקנין, ובכ''י ה': פונקין, עיין דק''ס). והנה ''קוצין'' מצויה בתלמוד יחד עם נימין וגרדין (סוכה ט' א', מנחות מ''ב ב'). ופירש''י: חוטין שנתקו בשתי וכו'. ועיין בפי' ר''ח בסוכה שם. ועירין, או אירין, הם כמין מוכין, חתיכות קטנות מן הצמר וכו', כמו שפירש ר''ח בשבת צ' ב', ועיין רש''י כאן ובפיה''ג לכלים פכ''א, עמ' 57, ובהערות מהרי''ן אפשטין שם. ונירין שבבבלי כאן הם נימין כמו שפירש''י. ועיין ערוך ערך ברקא, ובאים יחד עם קוצין בבבלי סוכה ומנחות הנ''ל. ובפיה''ג הנ''ל העתיק מן הבבלי: לא עירין, ולא נימין, והיא היא. ופונקלין פירש''י כאן: טריימש, trames. ובס' Corpus Glossariorum Latinorum של Goetz ה''ב, עמ' 588 שורה 55: Panucula trama, ועיי''ש ח''ז עמ' 45. ועיין במילונו של קרויס למלים שאולות וכו', עמ' 429. והיטיבו החכמים לראות שלפנינו המלה πανούκλιον<sup class="footnote-marker">18</sup><i class="footnote">אף כאן היסיכיאוס הוא היחידי מן הקדמונים שמביא מלה זו בערך πηνιόν. וכבר העירותי בכ"מ על מלים יוניות שנמצאות אצלו ובספרות התלמודית גרידא. עיין מ"ש ב"אשכולות" ס"ג ירושלים תשי"ט, עמ' 74, ועוד בכ"מ.</i> והוא חוט הערב הכרוך על הקנה. ופאנקנין, או פונקנין, שבבבלי כי''מ, אינו אלא היגוי אחר במקום ''פנקלין''. 
(ב)  <small>32.</small> <strong>בגד מנומר, שתי, טוי ואריג. </strong>בח''ד הגיה ע''פ הבבלי הנ''ל: מנומר ערב ושתי, אבל הגירסא בבבלי אינה בטוחה כלל, עיין דק''ס עמ' 310, הערה ו'. ופירש''י: אפילו בצבעים הרבה, אעפ''י שרגלים לדבר שגנב הצמר מן בגדים שארג וכו'. ועיין דק''ס הנ''ל. ועיין להלן בעניין הצבע. ובכי''ו כאן: <strong>טוו</strong>, ותוקן טוי. ועיין מ''ש לעיל פ''י, שורה 4–5. 
### הלכה יב
(א)  <small>33.</small> <strong>אין לוקחין מן הצבע לא אותות ולא דוגמאות וכו'. </strong>בבלי קי''ט ב'. ופירש''י: אותות. כשמביאין לו בגד לצבוע חותך ממנו לידע אם יקלוט את הצבע, ופעמים שמעכבו אצלו ושכחו בעלים. דוגמאות, שמביאין לו הבעלים צמר לצבוע, ואומר כזה צבע לי. והראב''ד פירש (עמ' שמ''א): אותות הם שתולה על פתחו צמר צבוע להודיע שהוא צבע, ולא דוגמא להודיע כי הוא צובע מצבע פלוני ופלוני, וחוששים שמא גנב את החתיכות משל בעה''ב. ופירוש הראב''ד ביחס לדוגמא של הצבע מתאשר מתוך התוספתא שבת פ''א ה''ח (ומקבילות): ולא צבע בדגמא שבאזנו, ושם מוכח מתוך העניין שהכוונה היא להודיע על אומנותו. ועיין רש''י שבת י''א ב'. אבל בפירוש הריבמ''ץ לכלאים פ''ט מ''י (הוצ' הר''נ זק''ש, עמ' קמ''ב) כתב: דרך הגרדים ודרך הכובסין <strong>והצבעין</strong> כותבין (כלומר, רוקמין בחוטין) על הבגד שם בעליו עליו, ואף כאן אנו חוששין שהחוטין הם משל בעה''ב, וכשמחזיר את הבגד נוטל את החוטין לעצמו. בכי''ו הוכפל בטעות: ולא דינמאות ולא דוגמאות. 
(ב)  <small>34.</small> <strong>צמר צבוע, טוי, שתי, ערב. </strong>כבבבלי הנ''ל: <strong>בגד</strong> צבוע טווי <strong>שתי וערב</strong> (כ''ה בכ''י מינכן). ובטחו''מ סוף סי' שנ''ח: ואין לוקחין <strong>מהצבע</strong> וכו' אבל לוקחין מהן בגד <strong>וצמר</strong> צבוע. ויפה העיר בח''ד כאן שפסק גם ע''פ התוספתא כאן, אלא שלפני בעל ח''ד היתה הגירסא בטור ''מהגרדי'', כמו שהוא בס''א שם. 
(ג)  <strong>אין לוקחין מן הסורק מוכין וכו'. </strong>וכ''ה בכי''ע ובבבלי קי''ט ב'. ובד נשמטה המלה ''מוכין'' בטעות.<sup class="footnote-marker">19</sup><i class="footnote">ועיין בספרו של הירשברג חיי התרבות בישראל, עמ' שט"ו, הערה 4.</i> 
(ד)  <small>35-36.</small> <strong>לוקחין ממנו כר מלא מוכין, וכסת מלאה מספחות. </strong>בבא זו נשמטה בכי''ע. אבל ישנה בד ובבבלי הנ''ל, אלא ששם: וכסת מלאה <strong>מוכין</strong>. וכן הגיהו המפרשים כאן. וכבר העירותי לפני יותר מארבעים שנה בתס''ר כאן, עמ' 104, לפירושו של רנ''נ טרשצ'נסקי במ''ע תלפיות ח''ד (תרנ''ה), עמ' 15 ואילך. הרב הביא שם את הפסוק ביחזקאל י''ג, י''ח: למתפרות כסתות על כל אצילי ידי ועושות <strong>המספחות</strong> על ראש כל קומה. הוא העיר גם על הגמרא במס' כלה פ''ה (הוצ' היגר, עמ' 304): כסת עגולה מאי טעמא,<sup class="footnote-marker">20</sup><i class="footnote">כלומר, מאי טעמא מטהרין החכמים שחולקין על ר"א.</i> דכתיב הוי למתפרות כסתות על כל אצילי ידי ועושות המספחות על ראש כל קומה, מקיש כסת למספחת מה מספחת טהורה, דכתיב <strong>וטהרו הכהן מספחת היא</strong> (ויקרא י''ג, ו') אף כסת טהורה. והפירוש הוא שמספחות טהורין, מפני שהן המוכין הניתנין בתוך הכסת, וכמו שמפורש במשנת כלים ריש פכ''ג: ומה שבתוכן טהור. ועיין מ''ש ר''ח ילון בקונטריסים ש''ב, עמ' 21 ואילך.<br>ועל דבריהם יש להוסיף גם תוספתא אהילות פי''ב ה''ב: כסת מלאה מוכין, כסת<sup class="footnote-marker">21</sup><i class="footnote">כ"ה בכי"ו ובר"ש. ובדפוסים בטעות: כסות.</i> מלאה מטפחות. והגהתי בתס''ר ח''ג, עמ' 130, שצ''ל שם: כסת מלאה <strong>מספחות</strong>, כמו שהוא לפנינו בתוספתא כאן.
### הלכה יג
(א)  <small>36.</small> <strong>ולוקחין מן הכובס מוכין וכו'. </strong>בבלי קי''ט סע''א. ופירש הראב''ד (והסכים עמו הרשב''א) הכובס, כובס הצמר.<sup class="footnote-marker">22</sup><i class="footnote">וכן פירשו הר"מ והראב"ד גם את משנתנו בסוף פירקין, והוא שלא כפירש"י במשנה.</i> 
(ב)  <small>37.</small> <strong>ולא יסרק את הבגד לשתיו, אלא לערבו. </strong>וכ''ה בבבלי הנ''ל (אלא שסדר ההלכות הוא שונה). ואמרו בבבלי שם: והתניא איפכא. לא קשיא, הא בגלימא הא בסרבלא. ולפ''ז אופן הסריקה תלוי בטיב הבגד, ופעמים נקרע יותר מהר כשסורקין אותו לשתיו ופעמים להפך, ועיין בפירוש הראב''ד עמ' ש''מ. ורא''ש הירשברג<sup class="footnote-marker">23</sup><i class="footnote">חיי התרבות בישראל, עמ' ש"ב, הערה 3.</i> הסיק מכאן שבתלמוד נכללה סריקת הבגד במלאכת כביסת הבגד עיי''ש. ברם אי אפשר לומר כן, שהרי אין לוקחין מוכין מן הסורק, ולוקחין מן הכובס, וכן מפורש במשנתנו בסוף פירקין: מוכין שהכובס מוציא הרי אלו שלו. ואפשר לומר שמוכין של כביסה ושל סריקה שונים הם. והנכון לעיל הוא כפירוש הראב''ד, עיין לעיל בסמוך. אבל כאן מדברים בבגדים, כמפורש: ולא יסרוק (כלומר הסורק בגד) הבגד. 
(ג)  <strong>ולא יהא נותן בבגד יותר משלש כופין. </strong>וכן בכי''ע: משלש כופין חַכִין. ובד: משלש רובין.<sup class="footnote-marker">24</sup><i class="footnote">הירשברג בספרו הנ"ל (לעיל הערה 23) מתנפל על צוקרמנדל שהגיה "חוטין". צוקרמנדל לא הגיה כלום, אלא ציין שבדפוסים הגירסא היא "חוטין", והרי כן הוא (בטעות) בדפוסים החדשים.</i> ובבבלי הנ''ל: חובין וכו' חובין. אבל ברוב הנוסחאות: חכין (או: חבין), עיין דק''ס, עמ' 309, וכן היה לפני רש''י כאן, כפי שהביא בפירושו בהושע ו', ט' (וציין לו הגר''ע איגר בגליון הש''ס).<sup class="footnote-marker">25</sup><i class="footnote">וכן ברש"י להלן שם קי"ט ע"ב, ד"ה לסיכתא: חבין (צ"ל: חכין) שפירשנו למעלה.</i> וכן היה לפני הראב''ד, עמ' של''ט,<sup class="footnote-marker">26</sup><i class="footnote">הגירסא שם צריכה לפעמים תיקון ע"פ שטמ"ק שבירחון סיני, ספר יובל, עמ' ק'.</i> והמאירי. ואין ספק שזו היא הגירסא הנכונה בבבלי, ובתוספתא דפוס צ''ל: חכין, במקום רובין.<sup class="footnote-marker">27</sup><i class="footnote">החי"ת נפרדה לרי"ש וי"ו והכ"ף נשתבשה לבי"ת.</i> והראב''ד הנ''ל פירש ''חכין'' כמו כל חכה שצדין בה דגים, אלא שכאן הן לולאות שעושין אותן כמין חכים, עיי''ש.<br>ורא''ש הירשברג, שהיתה מלאכתו בכך, פירש<sup class="footnote-marker">28</sup><i class="footnote">בספרו הנ"ל (לעיל הערה 23), עמ' ש"ג ואילך.</i> חכים, חכים ממש, מעין קרסים שהיו נותנים בבגד כדי להחזיקו ולמתחו, והן אחיזות נעשות ממסמרי ברזל כפופים כעין חכה. ואין ספק שהלשון בבבלי ''ולא יטיל בו'' מסייע לפירושו.<sup class="footnote-marker">29</sup><i class="footnote">עיי"ש, עמ' ש"ד, הערה 1.</i> ואם ירבה בחכין (שתקל עליו את מלאכת המתיחה) מקלקל את הבגד.<br>ואשר לגירסה שלנו בתוספתא ''כופין'' שהיא מקויימת גם על ידי כי''ע<sup class="footnote-marker">30</sup><i class="footnote">הגירסא השנייה שם ("מוכין") מתוקנת ע"פ הבבלי, והניקוד מראה שיש שם תיקון.</i> אין לזלזל בה. ואפשר שאין כופין אלא ''כפופין''. והיסיכיוס במלונו ערך χαμόν (קרס) מתרגמו: καμπύλον כלומר, כפוף, קרס, חכה, וכן להלן מכשירין פ''ג הי''ב: שצדן בכפוף (בכפיף), עיין תס''ר ח''ד, עמ' 118, ופירושו בחכה, בקרס. וכן בתוספתא טהרות פי''א סה''ג: תוחב בו קומוס (כגי' הר''ש), ופירושו קרס,<sup class="footnote-marker">31</sup><i class="footnote">עיין מ"ש ע"ז בצופה האנגלי חל"ה, 1944, עמ' 47, הערה 7, ובפנים שם, עמ' 44–48. ועיין בהערתי בח"ד טהרות שם, עמ' קמ"ח, הערה 91. ובבבלי עירובין י"ט א': <strong>חכה</strong>.</i> חכה. ולפ''ז אין הבדל בין ''חכין'' ל''כופין'', אלא שיש כאן חילופי לשון של שוני הברייתות.
(ד)  <small>38.</small> <strong>ושני חוטין העליונין הרי אילו שלו. </strong>וכן בברייתא שבבבלי קי''ט סע''א: הכובס<sup class="footnote-marker">32</sup><i class="footnote">כלומר, הכובס בגדים, ואינו כמו הכובס שברישא, שהוא כובס צמר.</i> נוטל שני חוטין <strong>העליונים</strong>. והקשו בבבלי קי''ט ב': והאנן תנן (במשנתנו בסוף מכילתין) שלש ? לא קשיא, הא באלימי והא בקטיני. כלומר, כאן בגסים, וכאן בדקים. וכנראה שקצה הבגד היה מתמעך בכביסה, וכדי שלא יתקלקל יותר היה הכובס נוטל שני חוטין מן הקצה העליון, מבגד עבה, ושלשה מדק, ועיין ברש''י ובפי' הראב''ד שפירשו, כנראה, ע''פ מנהגם. והרמ''ה בפריטיו פירש במשנתנו: הכובס שהוציא חוטין מקצת הטלית שלא בכוונה נוטל שלשה חוטין והן שלו, ודווקא בסתם (כנראה שפירושו, שלא בכוונה). וכן כתב לעיל שם: מוכין שהכובס מוציא הרי אלו שלו, ודוקא מסתמא.<sup class="footnote-marker">33</sup><i class="footnote">לפי שטמ"ק הנ"ל (לעיל הערה 26), עמ' צ"ט-ק'.</i> 
(ה)  <strong>אם היה שחור על גבי לבן וכו'. </strong>פיסקא ממשנתנו סוף מכילתין. 
### הלכה יד
(א)  <small>39.</small> <strong>ישעיה איש טיריאה היה נוהג בחסידות, ונוטל את הכל. </strong>חסיד זה כובס היה, והיה מדקדק שלא יחשדו בו הבריות שנוטל חוטין מן הבגדים שניתנו לו לכביסה (כמפורש בירושלמי בסוף פירקין), והיה מחזיר אבידות לגויים כדי לקדש שם שמים (ירושלמי ב''מ ה''ה, ח' ע''ג), אפילו הוא, לא היה חושש ונוטל את הכל, בשחור ע''ג לבן. והסיגנון הוא כמו שאמרו במשנת חגיגה ספ''ב: יוסי בן יועזר היה חסיד שבכהונה, והיה מטפחתו מדרס לקודש, ואין שום יסוד להגהתו של בעל שערי תורת א''י בתוספתא, עיי''ש, עמ' 482. 
(ב)  <small>40.</small> <strong>עתיד להשוותו, אפי' טפח מותר, משויהו לארכו וכו'. </strong>בבלי הנ''ל. ושם הקשו: והתניא איפכא. ותירצו: הא בגלימא, הא בהמיוני (בחגורות). וכנראה, שאין כאן אלא היתר להשוותו, אבל אינן שלו אלא כשהן פחות מג' אצבעות, כמפורש במשנתנו. 
### הלכה טו
(א)  <small>41.</small> <strong>שחרש מוציא במעצד וכו'. </strong>בבלי קי''ט ב'. ובמשנתנו בסוף מכילתין: מה שהחרש מוציא במעצד הרי אילו שלו. והקשו בבבלי שם על הברייתא כאן ותירצו שבמקומו של התנא של הברייתא השתמשו במעצד גדול, והוא כשיל של משנתנו. 
### הלכה טז
(א)  <small>42.</small> <strong>הנותן עורות לעובדן וכו'. </strong>בבלי קי''ט ב'. 
(ב)  <small>43.</small> <strong>והיוצא עם שטף המים וכו'. </strong>עיין מכשירין פ''ה מ''ו. 
### הלכה יז
(א)  <small>44-45.</small> <strong>החייט ששייר מן החוט פחות ממלוא מחט, ומטלית פחותה משלש על שלש וכו'. </strong>וכ''ה גם בד ובכי''ע. ובבבלי קי''ט ב': דתניא החייט ששייר את החוט פחות מכדי לתפור בו, ומטלית שהיא פחותה משלש על שלש, בזמן שבעל הבית מקפיד עליהן, הרי אלו של בעל הבית, אין בעל הבית מקפיד עליהן, הרי אלו שלו. ובמשנתנו סוף פירקין: החייט ששייר את החוט כדי לתפור בו, ומטלית שהיא שלש על שלש, הרי אלו של בעל הבית. ועיין בסיום הבבא להלן. ברם ברוב רובן של הנוסחאות, ובמלא''ש מעיד בשם ר' יהוסף אשכנזי שכן הוא בכל הנוסחאות, הגירסא היא: כדי לתפור בו <strong>מטלית</strong> שהיא שלש על שלש. ואף בברייתא בבבלי גורס באו''ז: לתפור בו מטלית וכו', ובס' הנר לר''ז אגמאתי 59 ע''ב: מדתניא בסוף תוספת בבא קמא דנזיקין החייט ששייר מן החוט פחות מכדי לתפור מטלית, בזמן שבעל הבית מקפיד וכו'. ואף שקיצר מ''מ מוכח שאף לפניו היתה הגירסא בברייתא<sup class="footnote-marker">34</sup><i class="footnote">כן דרכו להעתיק את לשון הבבלי ולציין למקורו.</i> שבבבלי: לתפור מטלית וכו'. וכבר העיר ר' יהוסף אשכנזי הנ''ל שסוגיית הבבלי מוכיחה שהגירסא הנכונה היא ''ומטלית'' (בוי''ו). ומהרי''ן אפשטין ז''ל במבוא לנוה''מ עמ' 1103, דן בזה<sup class="footnote-marker">35</sup><i class="footnote">והכניס את העניין בתוך וי"ו הפירוש.</i> ועדיין צ''ע. ועיין במשנת כלים ספכ''ז.<br>ובירושלמי בסוף מכילתין: תני ר' חייה מלא מחט וכו', תני בר קפרא מלא משיכת המחט וכו' עיי''ש.<sup class="footnote-marker">36</sup><i class="footnote">ועיין בבלי קי"ט ב'.</i>
(ב)  <small>45-46.</small> <strong>עורות [לעבדן] כולן אצל בעל הבית, (לעבדן) הרי אילו משל בעל הבית. </strong>התיקונים הם ע''פ ד וכי''ע, ולפנינו כנראה הושמטה המלה ''לעבדן'' בטעות, הושלמה על הגליון והכניסוה שלא במקומה. ובברייתא שבבבלי הנ''ל חסר ''והנותן עורות לעבדן'', ומסיים שם: בזמן שבעל הבית מקפיד עליהן הרי אלו של בעל הבית, אין בעל הבית גם בברייתא שבבבלי, ואף הם אינם של בעל הבית אלא דווקא אם עובד בביתו של בעל הבית, מקפיד עליהן הרי אלו שלו. ומהלשון ''כולן'' מוכח שהדברים עונים גם על הרישא, על מה שנשנה אבל אם עובד בביתו כקבלן, הרי אילו שלו. ובמשנתנו בסוף מכילתין משמע שדווקא במה שהחרש מוציא במעצד יש הבדל בין עובד בביתו לבין עובד אצל בעה''ב, אבל בחייט ששייר פחות מכדי לתפור בו, ומטלית פחותה משלש על שלש הם שלו, אפילו עובד אצל בעה''ב. ועיין ח''ד. 
### הלכה יח
(א)  <small>46.</small> <strong>מסתתי אבנים, מפסקי גפנים וכו'. </strong>בבבלי קי''ט ב' (בהוצ' שלפנינו): ת''ר מסתתי אבנים <strong>אין בהם משום גזל</strong>. מפסגי אילנות, מפסגי גפנים, מנקפי היגי וכו'. אבל המלים ''אין בהם משום גזל'' חסרות בכי''י ובמאירי (עיין דק''ס, עמ' 311, הערה ס'), ואינן גם באו''ז בסוף מכילתין ובטחו''מ סוף סי' שנ''ח. 
(ב)  <small>48.</small> <strong>השוכר את הפועל לנקף עמו בהגין וכו'. </strong>באו''ז ב''מ פ''ז סי' רע''ט לקט את המקומות במקורות שלנו שנזכר בהם אין משנין ממנהג המדינה, והביא גם את הברייתא שלנו, וכתב: ותניא בתוספתא שלהי בבא קמא השוכר את הפועל לנקף עמו בהיגין ולזמר עמו <strong>במזמרות</strong><sup class="footnote-marker">37</sup><i class="footnote">וכ"ה ("במזמרות") גם בד. ובכי"ו: במסמרות, והיא היא. והכוונה לכריתת הזלזלים במזמרות. ובכי"ע "מתוקן" בזמורות.</i> מקום שנהגו להיות שלו הרי אלו [שלו ושל בעל הבית הרי אילו] של בעל הבית, ואין משנין ממנהג המדינה וכו', מכל אלו שמעינן דהולכין בממון אחר מנהג המקום. ועיין בר''מ פ''ו מה' גניבה ה''ח, ומ''ש בח''ד כאן. 
(ג)  <small>49.</small> <strong>מקום שנהגו וכו'. </strong>מכאן ואילך עד ב''מ פ''ב הי''ג (עד ''של בעל הבית אם היה'') נמצא בידי צילום מכ''י שוקן (=כי''ש). מכת''י זה נדפסו כמה שינויים במ''ע Das Judische Literaturblatt של ראהמער ח''ו (1881), עמ' 22, 99, 150. וצוקרמנדל הביא אותם בשנו''ס שלו בציון נ. 
